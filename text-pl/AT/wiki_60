<doc id="4863573" url="https://pl.wikipedia.org/wiki?curid=4863573" title="Parafia św. Stanisława Kostki w Wasilkowie">
Parafia św. Stanisława Kostki w Wasilkowie

Parafia pw. Świętego Stanisława Kostki w Wasilkowie – parafia rzymskokatolicka należąca do dekanatu Wasilków, archidiecezji białostockiej, metropolii białostockiej. Prowadzą ją ojcowie jezuici. Patronem parafii jest św. Stanisław Kostka. Parafia została erygowana 18 września 2019 roku.
Miejsca święte.
Kościół parafialny.
Parafia ma kaplicę tymczasową pełniącą rolę kościoła parafialnego.

</doc>
<doc id="4863584" url="https://pl.wikipedia.org/wiki?curid=4863584" title="Linia kolejowa nr 976">
Linia kolejowa nr 976

Linia kolejowa nr 976 – jednotorowa, zelektryfikowana linia kolejowa znaczenia miejscowego, łącząca stację Boguszów-Gorce Zachód z bocznicą szlakową Czarny Bór KSSD.

</doc>
<doc id="4863585" url="https://pl.wikipedia.org/wiki?curid=4863585" title="Kiemiańce">
Kiemiańce

Kiemiańce (; ) – wieś na Białorusi, w obwodzie witebskim, w rejonie brasławskim, w sielsowiecie Opsa.
Historia.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwały tu 162 osoby, 125 było wyznania rzymskokatolickiego, 28 prawosławnego, a 9 mojżeszowego. Jednocześnie 92 mieszkańców zadeklarowało polską przynależność narodową, a 70 inną. Było tu 29 budynków mieszkalnych. W 1931 w 32 domach zamieszkiwało 160 osób.
Miejscowość należała do parafii rzymskokatolickiej w Opsie. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4863595" url="https://pl.wikipedia.org/wiki?curid=4863595" title="Kieziki">
Kieziki



</doc>
<doc id="4863611" url="https://pl.wikipedia.org/wiki?curid=4863611" title="Uapaca bojeri">
Uapaca bojeri

Uapaca bojeri (jęz. mlg.: tapia) – gatunek drzew należący do rodziny liściokwiatowatych, występujący endemicznie na Madagaskarze, gdzie zasiedla suche lasy i sawanny Płaskowyżu Centralnego, występując na wysokości 800-1650 m n.p.m. Zbiorowiska, które tworzą te rośliny, mają istotne znaczenie gospodarcze dla miejscowej ludności, będąc źródłem drewna, owoców, grzybów oraz kokonów dzikich jedwabników.
Biologia.
Wieloletnie fanerofity. Zawierają przejrzysty, czerwony, żywiczny sok mleczny pokrywający pąki i wypływający ze skaleczeń. 
Systematyka.
Jeden z gatunków rodzaju "Uapaca" , w plemieniu "Uapaceae" w obrębie podrodziny "Antidesmatoideae" w rodzinie liściokwiatowatych ("Phyllanthaceae"). W obrębie rodzaju jest jednym z 12 gatunków endemicznych dla Madagaskaru.
Zagrożenie i ochrona.
Zagrożenie gatunku było szacowane w ramach badań IUCN i w ich wyniku "Uapaca bojeri" została uznana za gatunek najmniejszej troski. Szacuje się, że zasięg występowania tej rośliny wynosi 78 119 km2, a liczba subpopulacji jest większa niż 25. Gatunek ten jest eksploatowany, ale nie prowadzi to do znacznego spadku liczebności. Podobnie rozwój rolnictwa wpływa jedynie na niewielką część całkowitego zasięgu rośliny. Ponadto gatunek ten występuje na trzech obszarach chronionych.
Zastosowania.
"Uapaca bojeri" jest dla ludności Madagaskaru źródłem drewna i jadalnych owoców, ale większe korzyści czerpane są z siedlisk tych roślin. Przez wieki w „lasach tapiowych” zbierane były kokony dzikich jedwabników żerujących na tych roślinach, z których tkano drogie całuny pogrzebowe. W lasach tych zbierano także jadalne grzyby, jadalne owady i rośliny lecznicze.
Wyniki badań opublikowanych w 2020 r. wykazały, że liście i pędy "Uapaca bojeri" zawierają związki bioaktywne o działaniu antyoksydacyjnym, przeciwzapalnym i obniżającym poziom glukozy we krwi.

</doc>
<doc id="4863620" url="https://pl.wikipedia.org/wiki?curid=4863620" title="Łabajowa Basteja">
Łabajowa Basteja

Łabajowa Basteja – wapienna skała o wysokości 12 m znajdująca się w górnej części lewych zboczy Doliny Będkowskiej na Wyżynie Krakowsko-Częstochowskiej, powyżej Łabajowej Baszty. Obie turnie są najbardziej na południe wysuniętymi skałami w Grupie Łabajowej. Skały te należą do jednych z najbardziej popularnych skał wspinaczkowych w całej Jurze.
Drogi wspinaczkowe.
Łabajowa Basteja jest przygotowana do wspinaczki – niemal wszystkie drogi wspinaczkowe wyposażone są w stałe punkty asekuracyjne. Zbocze, na którym wznosi się Łabajowa Basteja jest bardzo strome. Wykonano na nim drewniane schody ułatwiające podejście. Obok skał jest miejsce parkingowe, a pod skałą znajdują się tablice ze skałoplanami oraz ławeczki. Ściana wspinaczkowa o wystawie północno-wschodniej, pionowa, komin oraz filar.
Skała znajduje się na terenie prywatnym, jednak jest udostępniona do uprawiania wspinaczki skalnej.
Przygotowane zostały drogi wspinaczkowe o trudności od III do VI+ (w skali Kurtyki) oraz dwa projekty. Na wszystkich zamontowano stałe punkty asekuracyjne: ringi (r), stanowiska zjazdowe (st) lub ringi zjazdowe (rz):

</doc>
<doc id="4863623" url="https://pl.wikipedia.org/wiki?curid=4863623" title="Lista światowego dziedzictwa UNESCO na Madagaskarze">
Lista światowego dziedzictwa UNESCO na Madagaskarze

Lista światowego dziedzictwa UNESCO na Madagaskarze – lista miejsc na Madagaskarze wpisanych na listę światowego dziedzictwa UNESCO, ustanowionej na mocy Konwencji w sprawie ochrony światowego dziedzictwa kulturowego i naturalnego, przyjętej przez UNESCO na 17. sesji w Paryżu 16 listopada 1972 i ratyfikowanej przez Madagaskar 19 lipca 1983 roku.
Obecnie (stan na lipiec 2020 roku) na liście znajdują się trzy obiekty, jeden o charakterze dziedzictwa kulturowego i dwa o charakterze przyrodniczym, przy czym jeden z nich znajduje się również na liście światowego dziedzictwa w zagrożeniu.
Na madagaskarskiej liście informacyjnej UNESCO – liście obiektów, które Madagaskar zamierza rozpatrzyć do zgłoszenia do wpisu na listę światowego dziedzictwa, znajduje się osiem obiektów (stan na lipiec 2020 roku).
Obiekty na liście światowego dziedzictwa UNESCO.
Poniższa tabela przedstawia madagaskarskie obiekty na liście światowego dziedzictwa UNESCO:
Obiekty na madagaskarskiej liście informacyjnej UNESCO.
Poniższa tabela przedstawia obiekty na madagaskarskiej liście informacyjnej UNESCO:

</doc>
<doc id="4863627" url="https://pl.wikipedia.org/wiki?curid=4863627" title="Sonic the Hedgehog (gra komputerowa)">
Sonic the Hedgehog (gra komputerowa)



</doc>
<doc id="4863641" url="https://pl.wikipedia.org/wiki?curid=4863641" title="Sonic the Hedgehog (8 bit)">
Sonic the Hedgehog (8 bit)



</doc>
<doc id="4863652" url="https://pl.wikipedia.org/wiki?curid=4863652" title="Wojciech Ignacok">
Wojciech Ignacok

Wojciech Ignacok (ur. 22 grudnia 1970 w Brzesku) – polski menedżer, inżynier, ekspert w dziedzinie energetyki i ciepłownictwa. W latach 2007–2008 i 2016–2020 prezes zarządu PEC Geotermia Podhalańska S.A.. W latach 2020–2021 prezes zarządu spółki TAURON Polska Energia.
Życiorys.
Absolwent Wydziału Inżynierii Mechanicznej i Robotyki Akademii Górniczo-Hutniczej w Krakowie. Posiada doświadczenie w zakresie funkcjonowania sektora elektroenergetycznego, w szczególności w zakresie ciepłownictwa. Dodatkowo swoją wiedzę wykorzystywał podczas prowadzenia złożonych projektów inwestycyjnych.
15 lipca 2020 został powołany na stanowisko Prezesa Zarządu TAURON Polska Energia. Z dniem 28 lutego 2021 zrezygnował ze stanowiska z powodów zdrowotnych.
W latach 2007–2008 i 2016–2020 pełnił funkcję Prezesa Zarządu PEC Geotermia Podhalańska S.A., spółce prowadzącej działalność w zakresie wytwarzania, przesyłu i dystrybucji ciepła, pochodzącego ze źródeł geotermalnych oraz wytwarzania energii elektrycznej w kogeneracji.
W latach 2009–2016 był związany ze Scott Wilson Sp. z o.o./URS/Aecom Company, gdzie świadczył usługi konsultanta, inżyniera konsultanta, kierownika projektu i zastępcy dyrektora przy realizacji projektów w zakresie modernizacji systemu kanałów przeciwpowodziowych Wrocławia w celu ochrony przeciwpowodziowej oraz budowy Dolnośląskiego Centrum Materiałów i Biomateriałów Wrocławskie Centrum Badań EIT+, był również odpowiedzialny za realizację budowy zbiornika przeciwpowodziowego Racibórz Dolny na rzece Odrze.
Od 2003 prowadzi własną działalność gospodarczą w zakresie przygotowywania dokumentacji przetargowej oraz wsparcia technicznego projektów inwestycyjnych finansowanych m.in. ze środków Unii Europejskiej.
W latach 1995–1997 pracował w Zakładzie Produkcyjno-Handlowym „CZS” w dziale logistyki i informatyki.
Odznaczony Srebrnym Krzyżem Zasługi.

</doc>
<doc id="4863653" url="https://pl.wikipedia.org/wiki?curid=4863653" title="Jessi Combs">
Jessi Combs

Jessica M. Combs (ur. 27 lipca 1980, zm. 27 sierpnia 2019) – zawodowy kierowca wyścigowy, osobowość telewizyjna i metalurg.
W 2013 r. ustanowiła kobiecy rekord prędkości czterokołowcem na lądzie. Drugi raz pobiła go trzy lata później. Zginęła podczas kolejnej próby. Określano ją mianem "najszybszej kobiety na czterech kółkach".
Pojawiła się w takich programach jak: "Pogromcy mitów", "Xtreme 4x4" czy "Overhaulin"'"."
Życie.
Wczesne lata.
Jessica urodziła się 27 lipca 1980 r. w Rockerville, w Północnej Dakocie jako córka Jamiego Combsa i Niny Darrington. Miała troje biologicznego rodzeństwa – Kelly'ego Combsa, Austina Darringtona i Danielle Theis – oraz dwójkę przyrodniego: Rebekę i Arielę Hall. Jej prababcią była pianistka jazzowa Nina DeBow, która co ciekawe ścigała się na Stanley Steamerach. Gdy miała 2 lata Jessi przeprowadziła się z rodzicami do Piemontu.
Edukacja.
W 1998 r. ukończyła "Stevens High School" a w 2004 – Instytut Technologiczny Wyoming ("WyoTech") gdzie uczęszczała na lekcje usterki i naprawy jądra, produkcji streed rodów, produkcji na zamówienie i wysokowydajnych układów napędowych. Zaraz po studiach uczelnia zatrudniła ją by wspólnie z innym uczniem zbudowali samochód od podstaw i wzięli z nim udział w pokazie SEMA (z ang. "Specialty Equipment Marketing Association") – corocznej wystawie pojazdów tuningowanych.
Kariera.
kierowca wyścigowy.
Jako zawodowy kierowca Jessi wzięła udział w wielu wyścigach i odniosła wiele sukcesów.
źródła:
W 2014 została Mistrzem Stanów w klasie zawodowej na wyścigu "Ultra 4" z zespołem "Falken Tire", sponsorowanym przez producenta opon. W 2016 zajęła pierwsze miejsce w wyścigu "King of the Hammers" (dosł. Król Młotów) z "Savvy Off Road" ("savvy" – z ang. sprytny) w klasie "EMC Modified" oraz 12. miejsce rok później, w klasie "Unlimited" (dosł. Bez ograniczeń), startując tym samym samochodem "Stock Mod".
rekordy Guinnessa.
9 października 2013 r. Combs jadąc na pustyni Alvord napędzanym silnikiem odrzutowym samochodem wyścigowym "North American Eagle" (skr. "NaE", dosł. Północnoamerykański Orzeł) "Supersonic Speed Challenger" uzyskała średnią prędkość ok. 632 km/h (398.954 w milach) i maksymalną ok. 709 km/h (440.709 mph). Tym samym pobiła, jako pierwsza od 38 lat, kobiecy rekord prędkości czterokołowcem na lądzie. Jej poprzedniczką była Lee Breedlove w pojeździe "Spirit of America" (dosł. Duch Ameryki) "– Sonic 1" w 1965 r., aż 48 lat wcześniej. 7 września 2016 ustanowiła nową prędkość ok. 768,61 km/h (477,59 w milach) prowadząc "Other American Eagle" (dosł. "Inny Amerykański Orzeł"). Po śmiertelnym przejeździe w 2019 r. została najszybszą kobietą na świecie w ogóle, pobijając wynik Kitty O'Neil osiągnięty na trójkołowcu (patrz: akapit "Śmierć").
osobowość telewizyjna.
Przez cztery lata, czyli ponad 90 odcinków, wspólnie z Ianem Johnsonem prowadziła program telewizji Spike (teraz Parmount Network) pt. "Xtreme 4x4", będącego blokiem produkcji "PowerNation" (wtedy "PowerBlock"). Po groźnym wypadku na planie zdjęciowym Combs ogłosiła w lutym 2008 roku, że odchodzi z programu. Spadła na nią wtedy 250–kilogramowa piła taśmowa.
W 2009 r. pojawiła się w dwunastu odcinkach siódmego sezonu "Pogromców mitów", zastępując przebywającą na urlopie macierzyńskim Kari Byron. W tym roku wystąpiła też gościnnie w "Overhaulin"' (dosł. Gruntowny przegląd; patrz: rok 2012).
Począwszy od 2011 roku prowadziła wspólnie z Patrickiem McIntyrem internetową serię "The List: 1001 Car Things To Do Before You Die" (dosł. Lista 1001 rzeczy do zrobienia samochodem przed śmiercią).
W latach 2011–14 była jednym z gospodarzy produkowanego przez Velocity (obecnie jako Motor Trend) "All Girls Garage" (dosł. Garaż wszystkich dziewczyn), w którym kobiety naprawiają i modyfikują zarówno nowe, jak i klasyczne samochody.
W 2012 została, wspólnie z Chrisem Jacobsem, gospodarzem szóstego sezonu reaktywowanego motoryzacyjnego programu "Overhaulin"' (dosł. Gruntowny przegląd) emitowanego na amerykańskich kanałach Velocity i Discovery.
W 2016 r. była jednym ze zmieniających się cyklicznie komentatorów w produkowanym dla Discovery Science "Zwykłe rzeczy – niezwykle wynalazki" (org. "How To Build... Everything").
W 2018 pojawiła się w "panel show" kanału Discovery pt.: "Break Room (Pokój socjalny)". Również w tym roku była gościem programu "Jay Leno's Garage" (dosł. "Garaż Jay Lenoa") i przejechała się Bugatti Chironem gospodarza.
Śmierć.
Zginęła 27 sierpnia 2019 r. podczas kolejnej próby pobicia rekordu szybkości na pustyni Alvord w Oregonie. Wypadek był spowodowany uszkodzeniem przedniego koła powstałym przy uderzeniu w obiekt na podłożu. To doprowadziło do oderwania się podzespołów koła i utraty panowania nad pojazdem przy prędkości 841,338 km/h (522,783 mph). Jako oficjalną przyczynę śmierci podano "silne uderzenie w głowę", które nastąpiło przed dużym pożarem wraku.
Swoimi dwoma przejazdami w obie strony suchego jeziora pobiła dotychczasowy ogólny kobiecy rekord Guinnesa prędkości na lądzie ustanowiony przez Kitty O'Neil w 1976 r. pojazdem trójkołowym, wynoszący 825,13 km/h. Jej osiągnięcie oficjalnie uznano pośmiertnie w czerwcu 2020 r.

</doc>
<doc id="4863663" url="https://pl.wikipedia.org/wiki?curid=4863663" title="Linia kolejowa nr 975">
Linia kolejowa nr 975

Linia kolejowa nr 975 – pierwszorzędna, jednotorowa, zelektryfikowana linia kolejowa łącząca miejsce dawnego posterunku SKP z rejonem Wg stacji Węgliniec.
Linia umożliwia przejazd pociągów towarowych, jadących z kierunku Bolesławca, Zgorzelca, Żar i Szklenic na północną część towarową Węglińca z pominięciem części pasażerskiej.

</doc>
<doc id="4863673" url="https://pl.wikipedia.org/wiki?curid=4863673" title="PFZA w Mościcach">
PFZA w Mościcach



</doc>
<doc id="4863679" url="https://pl.wikipedia.org/wiki?curid=4863679" title="Pusat Pembinaan dan Pengembangan Bahasa">
Pusat Pembinaan dan Pengembangan Bahasa



</doc>
<doc id="4863694" url="https://pl.wikipedia.org/wiki?curid=4863694" title="Kiżliszki">
Kiżliszki

Kiżliszki – dawna kolonia. Tereny, na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Mieżąny.
Historia.
W czasach zaborów ówczesna wieś leżała w granicach Imperium Rosyjskiego.
W latach 1921–1945 kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 19 osób, wszystkie były wyznania rzymskokatolickiego i zadeklarowali polską przynależność narodową. Były tu 2 budynki mieszkalne. W 1931 w 4 domach zamieszkiwało 28 osób.
Miejscowość należała do parafii rzymskokatolickiej w Opsie. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Mieżanach.

</doc>
<doc id="4863700" url="https://pl.wikipedia.org/wiki?curid=4863700" title="Klarynda">
Klarynda

Klarynda – dawna wieś. Tereny, na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Opsa.
Historia.
W czasach zaborów wieś leżała w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 79 osób, wszystkie były wyznania rzymskokatolickiego i zadeklarowali polską przynależność narodową. Było tu 12 budynków mieszkalnych. W 1931 w 13 domach zamieszkiwały 64 osoby.
Miejscowość należała do parafii rzymskokatolickiej w Opsie. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4863704" url="https://pl.wikipedia.org/wiki?curid=4863704" title="Maciej Kazieczko">
Maciej Kazieczko

Maciej Kazieczko (ur. 22 czerwca 1993 w Nowej Soli) – polski zawodnik MMA wagi lekkiej. Od 2016 zawodnik największej federacji MMA w Europie – KSW. Wcześniej walczył w Slugfest. Na co dzień trenuje w poznańskim klubie Ankos MMA pod okiem Andrzeja Kościelskiego. Obecny nr. 6 rankingu KSW w wadze lekkiej.
Kariera MMA.
Wczesna kariera.
Karierę w zawodowym MMA rozpoczął 6 czerwca 2015 roku podczas gali "Slugfest 4: Murowana Goślina", gdzie w debiucie pokonał przez błyskawiczny nokaut Słowaka, Matěja Mordačíka już w 15 sekundzie walki.
KSW.
1 października 2016 roku zadebiutował w największej europejskiej organizacji – Konfrontacji Sztuk Walki, gdzie zwyciężył jednogłośną decyzją sędziowską z Mariuszem Mazurem podczas gali "KSW 36" w Zielonej Górze.
7 kwietnia 2017 roku podczas "KSW 38" znokautował technicznie Tomasza Matusewicza już w pierwszej rundzie pojedynku. Zgarnął wówczas bonus finansowy w kategorii „Nokaut wieczoru”.
23 grudnia 2017 roku na "KSW 41" po wygrywanej pierwszej rundzie ostatecznie przegrał przez nokaut z Gracjanem Szadzińskim. Była to jego pierwsza porażka w karierze.
14 kwietnia 2018 roku wrócił na zwycięskie tory pokonując przez jednogłośną decyzję Macieja Kalicińskiego na gali "KSW 43".
23 marca 2019 na "KSW 47" przez większościową decyzję wygrał z Bartłomiejem Koperą.
7 grudnia 2019 roku podczas gali "KSW 52" w Gliwicach brutalnie znokautował Szwajcara, Michaela Duboisa w 24 sekundy. Zdobył wówczas drugi bonus za najlepszy „Nokaut wieczoru”.
29 sierpnia 2020 roku w Warszawie podczas studyjnej gali "KSW 54" miało dojść do starcia z Marianem Ziółkowskim. Pojedynek miał być nieoficjalny eliminatorem do starcia o mistrzowski pas w wagi lekkiej. Jednak z powodu wypadnięcia Szamila Musajewa z walki wieczoru z Mateuszem Gamrotem to Ziółkowski powalczył o pas z „Gamerem”. Ostatecznie Kazieczko spotkał się w oktagonie z „Chorwackim Kowbojem” Karlo Caputem, którego znokautował po niełatwym boju w trzeciej rundzie.
Po czterech wygranych walkach z rzędu dostał szansę walki o pas mistrzowski KSW w wadze lekkiej. Na jubileuszowej gali "KSW 60" odbywającej się w Łodzi, przegrał pojedynek z panującym mistrzem Marianem Ziółkowskim przez poddanie w drugiej rundzie.
Po ponad rocznej przerwie powrócił do klatki 23 kwietnia 2022. Podczas gali "KSW 69" zwyciężył przez TKO w drugiej rundzie z Francuzem, Wilsonem Varelą, zasypując rywala ciosami w parterze. Po tej walce Dominik Durniat w wywiadzie z Kazieczko nadał mu przydomek „Kowadłoręki”, który zawodnik z klubu Ankos MMA zaakceptował.
12 listopada 2022 w Grodzisku Mazowieckim podczas gali "KSW 76" zmierzył się z argentyńsko-chorwackim zapaśnikiem, Francisco Barrio. W ostatniej rundzie pojedynku, po kolejnej wymianie ciosów, znokautował "Croatę" lewym sierpowym. Dwa dni później organizacja nagrodziła starcie bonusem za najlepszą "walkę wieczoru". 
Życie prywatne.
Jego brat Wojciech Kazieczko jest także zawodnikiem MMA oraz kick-bokserem.

</doc>
<doc id="4863707" url="https://pl.wikipedia.org/wiki?curid=4863707" title="Đorđe Novković">
Đorđe Novković

Đorđe Novković, cyr. Ђорђе Новковић (ur. 2 września 1943 we Vladimirci, zm. 6 maja 2007 w Zagrzebiu) – chorwacki muzyk, kompozytor, autor tekstów i muzyki do piosenek.
Đorđe Novković skomponował ponad 2500 piosenek, które ukazały się na płytach sprzedanych na całym świecie w około 20 milionów egz. Działał jako muzyk w zespołach Pro Arte i Indexi.
Życie.
Novković urodził się w rodzinie serbskiego skrzypka Vukašina Novkovića i chorwackiej matki w czasie II wojny światowej w miejscowości Vladimirci na terytorium okupowanej przez Niemców Serbii.
W młodym wieku przeniósł się do Sarajewa, gdzie wcześnie odkryto jego talent muzyczny. W wieku 6 lat rozpoczął szkołę muzyczną w Sarajewie. Studiował dyrygenturę (klasa prof. Mladen Pozajić) w Akademii Muzycznej w Sarajewie. Tam też poznał swoją przyszłą żonę Ozanę, która jest dyplomowanym profesorem muzyki.
W 1967 roku jesienią założył zespół Pro Arte.
W 1968 z rodziną przeniósł się do Zagrzebia. Jego pierwszy przebój z 1969 roku to piosenka „Više se neće vratiti” w wykonaniu Mišo Kovača a późniejsza wersja z 1985 roku również odniosła podobny sukces. W 1973 roku Pro Arte połączyło się z inną grupą popową z Sarajewa, Indexi, ale trwało to tylko przez kilka miesięcy. Pro Arte istniało nieprzerwanie do 1980 roku, a także z przerwami w latach 80. W 1989 roku przeniósł się do Rovinj w Chorwacji i mieszkał tam do 2000 r.
Po zakończeniu działalności zespołu Pro Arte Đorđe Novković rozwinął pisanie piosenek, tworząc materiał na wiele przebojów byłej Jugosławii. Współpracował z takimi wykonawcami, jak Mišo Kovač, Neda Ukraden, Zdravko Čolić, Tomislav Ivčić, Tereza Kesovija, Ivica Šerfezi, Gabi Novak, „Srebrna krila” i inni.
Po śmierci Tito w 1980 roku skomponował muzykę do wersji piosenki „Druže Tito mi ti se kunemo” z 1945 roku, którą następnie wykonał Zdravko Čolić („Towarzyszu Tito, przysięgamy, że nie zbaczasz z drogi”). Novković skomponował także muzykę do piosenki „Danke Deutschland” (wyprodukowanej w styczniu 1992 roku przez chorwacką telewizję państwową) jako wyraz wdzięczności dla Niemiec za ich rolę w międzynarodowym uznaniu niepodległości Chorwacji. W 1993 roku napisał piosenkę „Don’t Ever Cry” dla Put, pierwszego reprezentanta Chorwacji w Konkursie Piosenki Eurowizji.
Od 1997 roku był wraz z Miroslavem Škoro współwłaścicielem i zarządzał wytwórnią Croatia Records. W 2000 roku ponownie przeniósł się do Zagrzebia. W 2003 roku Novković zyskał dużą popularność jako juror konkursu Story Supernova Music Talents, reality show dla początkujących muzyków.
Śmierć.
Zmarł nagle w Zagrzebiu w wieku 63 lat z powodu udaru mózgu. Podczas rzymskokatolickiej ceremonii pogrzebowej został pochowany na cmentarzu Mirogoj w Zagrzebiu.
Ciekawostki.
W Polsce od 20 lat cieszy się powodzeniem jego piosenka „Ženo moja, srce moje” (tekst ). Wykonywali ją Masters, Iwan Komarenko, Bayer Full a autorem swobodnego przekładu tekstu jest Sławomir Świerzyński, lider zespołu Bayer Full.
Đorđe Novković był ojcem popularnego chorwackiego piosenkarza Borisa Novkovića.

</doc>
<doc id="4863709" url="https://pl.wikipedia.org/wiki?curid=4863709" title="Leyla Tanlar">
Leyla Tanlar

Leyla Tanlar (ur. 13 grudnia 1997 w Stambule) – turecka aktorka i modelka.
Życiorys.
Urodziła się w Stambule 13 grudnia 1997 roku. Jest absolwentką Liceo Italiano di Istanbul. Od 2019 roku kontynuuje edukację na Uniwersytecie Koç, na wydziale Mediów i Sztuk Wizualnych. Rozpoczęła karierę aktorską w 2014 roku od roli w serialu "Rozdarte serca". W tym samym roku otrzymała nagrodę dla „Najbardziej obiecującego aktora” od Uniwersytetu w Gelişim. Po pojawieniu się w roli drugoplanowej w serialu "Şahin Tepesi", Tanlar dostała swoją pierwszą główną rolę w serialu "Ferhat ile Şirin".

</doc>
<doc id="4863710" url="https://pl.wikipedia.org/wiki?curid=4863710" title="Natalia Raciborowska">
Natalia Raciborowska

Natalia Raciborowska herbu Jelita (ur. ok. 1810 najprawdopodobniej w Łysowodach, zm. ok. 1840) – polska miniaturzystka amatorka.
Życiorys.
Była córką Ludwika Raciborowskiego, marszałka szlachty powiatu kamienieckiego, właściciela wsi Łysowody w powiecie krzemienieckim, oraz Aleksandry z Brzostowskich.
Pochowana została w kaplicy w Łysowodach na Podolu.
Twórczość.
W Bibliotece Zakładu Narodowego im. Ossolińskich znajduje się akwarelę na kartce autorstwa Natalii Raciborowskiej. 
Jest to portret młodej damy w liliowej sukni. Przedstawia on wizerunek kobiety, uchwyconej od bioder w górę i okrytej zielonym szalem. Jest to brunetka o niebieskich oczach. Na odwrocie akwareli znajduje się oznaczenie "Nathalia Raciborowska fecit" oraz dopisek ołówkiem "1840 na Podolu". 

</doc>
<doc id="4863711" url="https://pl.wikipedia.org/wiki?curid=4863711" title="Adam Czyż">
Adam Czyż

Adam Czyż (ur. 18 stycznia 1990) – polski judoka.
Były zawodnik UKJ Ryś Warszawa (2004–2016). Dwukrotny brązowy medalista mistrzostw Polski seniorów (2010 w kat. do 73 kg, 2012 w kat. do 81 kg). Ponadto m.in. młodzieżowy wicemistrz Polski 2011. Posiadacz licencji sędziowskiej IJF Continental.

</doc>
<doc id="4863713" url="https://pl.wikipedia.org/wiki?curid=4863713" title="Zapora Andekaleka">
Zapora Andekaleka

Zapora Andekaleka – zapora na rzece Vohitra w pobliżu Andekaleki we wschodnim Madagaskarze. Została zbudowana, aby zasilać pobliską elektrownię. 
Opis.
Ponieważ rzeki tropikalne niosą dużo zanieczyszczeń takich jak: muł liście czy gałęzie, na potrzeby elektrowni została zbudowana tama, która ma umożliwić pobór czystej wody. Woda jest pobierana i przesyłana 4 km tunelem do podziemnej elektrowni i po napędzeniu turbin kolejnym tunelem o długości 500 metrów wraca do rzeki. Spadek pomiędzy tamą a elektrownią wynosi 235 m. Betonowa zapora ma 10 m wysokości i 125 długości. 
Historia.
142,1 miliona USD na budowę zapory i elektrowni przekazał Bank Światowy. Budowa została rozpoczęta w 1978 i ukończona w 1982 roku. Pomimo że w elektrowni mogły zmieścić się 4 generatory, w momencie otwarcia, w 1982 roku, umieszczono dwa, a kolejny został zainstalowany w 2012 przez chińską firmę Sinohydro. Dwie pierwsze turbiny miały moc 29 MW, a kolejna 34 MW, co dawało moc 92 MW. Firma Jirama postanowiła w 2017 roku zainstalować dodatkową turbinę. Pożyczki w wysokości 24, 5 mln euro udzielił Europejski Bank Inwestycyjny. W styczniu 2020 roku z powodu opadów i dużego zamulenia wody produkcja elektrowni spadła do 35 MW. 
Zarządca.
Elektrownią, tak jak całą siecią, przesyłem i dystrybucją energii elektrycznej na Madagaskarze zarządza państwowa spółka Jirama. Powstała ona w październiku 1975 roku i do 1999 roku miała monopol na swoje usługi. 
Filatelistyka.
W 1982 roku zapora została umieszczona na znaczku Paositra Malagasy o nominale 16 arianów. 

</doc>
<doc id="4863717" url="https://pl.wikipedia.org/wiki?curid=4863717" title="Bogusław Balicki">
Bogusław Balicki

Bogusław Balicki (ur. 25 czerwca 1937 w Czortkowie, zm. 19 kwietnia 2010 w Łodzi) – malarz, projektant graficzny, profesor na Akademii Sztuk Pięknych w Łodzi i Akademii Humanistyczno-Ekonomicznej.
Życiorys.
Jego ojciec - Jan Balicki, był nauczycielem w szkole w Czortkowie. Po wojnie Bogusław Balicki ukończył Państwowe Liceum Technik Plastycznych w Lublinie. W latach 1957–1962 studiował w Państwowej Wyższej Szkole Sztuk Plastycznych w Łodzi (obecnie Akademia Sztuk Pięknych im. Władysława Strzemińskiego w Łodzi). Ukończył studia broniąc dyplom w pracowni prof. Krystyny Wolińskiej-Preyzner w 1964 roku. W latach 1962–1970 pełnił rolę asystenta w pracowniach kompozycji malarstwa (w Katedrze Kompozycji i Podstaw Architektury) prowadzonych przez prof. Stanisława Fijałkowskiego i prof. Krystynę Zielińską. Od 1967 do 1975 roku wraz ze Stanisławem Łabęckim tworzył spółkę autorską Balicki&amp;Łabęcki. W latach 1987–1991 był dziekanem Wydziału Artystycznego Akademii Humanistyczno-Ekonomicznej w Łodzi, a od 1991 do 2005 roku wieloletnim kierownikiem Katedry Projektowania Graficznego Akademii Sztuk Pięknych im. Władysława Strzemińskiego w Łodzi.
Tradycje konstruktywistyczne w plakacie łódzkim.
Łódź na początku XX wieku stała się inkubatorem awangardy artystycznej. Jednym z elementów powstania tego zjawiska było przeprowadzenie się do Łodzi w 1931 roku Władysława Strzemińskiego, który jeszcze w tym samym roku przekazał Muzeum Sztuki w Łodzi Międzynarodową Kolekcję Sztuki Nowoczesnej, która zainicjowana przez Władysława Strzemińskiego, Katarzynę Kobro i Henryka Stażewskiego stała się podwaliną profilu łódzkiego Muzeum. Niebagatelną rolę w kształtowaniu tradycji konstruktywistycznych odegrała również Galeria Miejska, która powołana w 1924 roku prezentowała w owym czasie prace m.in. Bolesława Hochlingera, Karola Hillera, Katarzyny Kobro oraz Władysława Strzemińskiego, dla których: "przestaje istnieć zagadnienie formy, pojawia się problem stosunków, proporcji, konstrukcji"Odnosząc się do tych słów plakat, bądź inne druki miały być tak zakomponowane, by oko widza najpierw skupiało się na elementach najistotniejszych, a dopiero w drugiej kolejności zwracało uwagę na elementy uzupełniające. Tej działalności teoretycznej Strzemińskiego towarzyszyła również praca dydaktyczna. Prowadząc Publiczną Szkołę Dokształcającą Zawodową nr 10 starał się przeszczepić "program nauki nowoczesnej typografii dla drukarzy i artystów łódzkich". Od 1945 roku był również wykładowcą w Państwowej Wyższej Szkole Sztuk Plastycznych - późniejszej Akademii noszącej jego imię, gdzie m.in. poprzez jego działania idea nowej plastyki pod postacią neoplastycyzmu, suprematyzmu i filozofii racjonalistycznej stała się silniejsza od młodopolskiego zdobnictwa. Tradycja łódzkiej szkoły projektowania graficznego kontynuowana jest do dziś nosząc w sobie idee funkcjonalizmu zapoczątkowane przez patrona szkoły - Władysława Strzemińskiego.
Twórczość.
Bogusław Balicki to niewątpliwie kontynuator typograficzno-konstruktywistycznego nurtu zapoczątkowanego przez Władysława Strzemińskiego jeszcze przed II wojną światową. Jego pierwsze plakaty powstały w 1967 roku i od samego początku były sygnowane przez duet Balicki&amp;Łabęcki. Do powstania spółki projektowej przyczynił się zleceniodawca - Muzeum Sztuki w Łodzi, które za sprawą Ryszarda Stanisławskiego od 1966 roku nabrało dynamicznego rozwoju, chcąc tym samym za sprawą identyfikacji wizualnej podkreślić prowadzony program instytucji. Przy czym jednocześnie każdy z artystów prowadził indywidualną działalność w dziedzinie malarstwa.
Duet artystyczny Balicki &amp; Łabęcki (1967-1975).
Twórczość duetu Balicki &amp; Łabęcki od samego początku odchodziła od metaforyczo - ekspresyjnego stylu tożsamego z pojęciem polskiej szkoły plakatu. Dla nich typografia, nieraz w towarzystwie geometrycznych form stała się głównym środkiem artystycznego przekazu. 
Czołowym przykładem ich twórczości jest plakat do wystawy Pietera Brattingi, gdzie poza często używanym krojem Helvetica pojawia się kwadrat - bezpośrednie nawiązanie do częstego motywu używanego przez holenderskiego grafika. Typograficzno - abstrakcyjny charakter prac zapowiadający wystawy chociażby takich artystów jak Robert Rauschenberg, czy Aiko Miyawaki niewątpliwie uzupełniały wizerunek nowoczesnego Muzeum Sztuki w Łodzi. Ich drugim zleceniodawcą było Biuro Wystaw Artystycznych w Łodzi, dla którego tworzyli od 1971 roku. W latach 1974-75 powstała cała seria plakatów o wydłużonym, nietypowym formacie 98x44 cm. Główną konstrukcją kompozycji plakatów były dwa kwadraty zestawione w pionie i wąska przestrzeń nad górną krawędzią, w której pojawiały się informacje o wystawie złożone w technice fotoskładu krojami z rodziny Univers. Są to jedne z ostatnich prac, które powstały w duecie Balicki &amp; Łabęcki.
Bardzo ważnym elementem przez nich wypracowanym, a zarazem pionierskim w tej dziedzinie jest plakat "systemowy", który pozwolił twórcom osiągnąć gigantyczne rozmiary oraz mnogość różnych wariantów graficznych. Łącznie Balicki i Łabęcki stworzyli około 100 plakatów i katalogów, a ich twórczość najlepiej podsumowuje Andrzej Szonert w czasopiśmie "Sztuka": "Charakterystyczny respekt dla formy czystej i klarownej pozwala autorom osiągnąć przejrzystość koncepcji, wykluczającą wszelką przypadkowość i niecelowość. Prostota, czasami nawet suchość form graficznych, skłania do szukania analogii z sygnałami, jakie zwykliśmy odbierać patrząc na oznakowanie drogowe. Wysmakowane, a jednocześnie agresywne zestawienie żółci, błękitów i czerwieni pozostawiają na siatkówce oka obraz mocny i wibrujący, łatwo dający się wyłowić w mobilnym układzie pędzących maszyn i mrowiących się ludzi""." 
Twórczość indywidualna.
Pierwszy solowy plakat Balickiego powstał do wystawy "Druk funkcjonalny" w 1975 roku, gdzie krój został specjalnie dobrany do tematyki ekspozycji. Podobny zabieg, widoczny w plakacie "Nowa typografia 1920-1940. Czeska książka okresu konstruktywizmu i funkcjonalizmu", to ponowny przykład przenikania się typografii wraz z formami geometrycznymi. W twórczości indywidualnej Balickiego na plakatach częściej pojawiają się struktury rastrowe. Dominuje czerń, biel, szarość i barwy z tzw. "czterokolorówki" drukarskiej. Nadal w projektach przeważa Helvetica, która obok pism zaprojektowanych do pierwszych czytników komputerowych jest jednym z bardziej cenionych przez Balickiego krojów za wartości estetyczne jak i utylitarne. Jego ostatnim plakatem jest powstały w 2009 roku plakat do wystawy "Pierwszy lepszy""." Zawiera wszystkie składowe elementy jego indywidualnej twórczości: typografię, intensywny kolor oraz oszczędność form przekazu.
Inną dziedziną jego twórczości było malarstwo, które podobnie jak plakat zawsze wyróżniało się abstrakcyjną formą oraz odważnym zestawieniem kolorystycznym: "W swojej twórczości malarskiej i projektowej koncentrował się na poszukiwaniu najprostszej, ale i paradoksalnie najmocniej działającej formy. Nie bał się też eksperymentów formalnych, lubił zaskakiwać nietypowym użyciem formy czy koloru. Pamiętam z tamtych lat jego opowieści o fascynacji fluorescencyjnymi farbami Telensa, które pojawiły się w sklepie plastyków w Łodzi na początku lat 70. Postanowił użyć ich w swoich obrazach, jak np. w obrazie "57-1971"".Bogusław Balicki brał również udział w Sympozjum Plastycznym Wrocław '70. Zaproponowana przez niego rzeźba - zwężające się ku górze 33 stopnie, gdzie każdy miał mieć 17 cm wysokości - miała powstać z polerowanej stali nierdzewnej. Docelowo miała zostać usytuowana w zieleni. Niestety jak wiele innych prac zaproponowanych na Sympozjum nie doczekała się realizacji.

</doc>
<doc id="4863718" url="https://pl.wikipedia.org/wiki?curid=4863718" title="Komarowszczyzna (sielsowiet Opsa)">
Komarowszczyzna (sielsowiet Opsa)

Komarowszczyzna (; ) – wieś na Białorusi, w obwodzie witebskim, w rejonie brasławskim, w sielsowiecie Opsa.
Inna nazwa miejscowości to Komorowszczyzna.
Historia.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 10 osób, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. W 1931 w 7 domach zamieszkiwało 43 osoby.
Miejscowość należała do parafii rzymskokatolickiej w Pelikanach. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4863724" url="https://pl.wikipedia.org/wiki?curid=4863724" title="RSO Records">
RSO Records

RSO Records (skrót od Robert Stigwood Organisation Records) – brytyjska wytwórnia płytowa, założona w 1973 roku przez Roberta Stigwooda, a zlikwidowana w 1983 roku. Wylansowała takie gwiazdy rocka i muzyki pop jak: Bee Gees, Cream, Blind Faith, Eric Clapton i Yvonne Elliman. Sprzedała w wielomilionowych nakładach albumy ' i '.
Historia.
Reaction Records (1966–1967).
Założyciel RSO Records, Robert Stigwood, urodził się w Australii. Po przyjeździe do Wielkiej Brytanii pracował jako niezależny producent. Po poznaniu Briana Epsteina został współdyrektorem jego wytwórni, NEMS Enterprises, a w 1966 roku założył własną wytwórnię, Reaction Records, której dystrybucją zajmował się Polydor Records. Wśród pierwszych wydawnictw tej wytwórni znalazły się single The Who: „Substitute”, „I'm A Boy” i „Happy Jack” oraz album zespołu, "A Quick One" a także dwa pierwsze albumy Cream: "Fresh Cream" i "Disraeli Gears". 24 lutego 1967 roku Stigwood, zachęcony sukcesem Cream podpisał kontrakt z innym zespołem, Bee Gees, którego członkowie, bracia Gibb przybyli do Wielkiej Brytanii, podobnie jak on, z Australii, Wyprodukował szereg singli tego zespołu, poczynając od „New York Mining Disaster 1941” (12. miejsce na liście przebojów w Wielkiej Brytanii i 14. w Stanach Zjednoczonych) i „To Love Somebody” (17. miejsce na liście przebojów w Wielkiej Brytanii).
RSO (1967–1972).
Po śmierci Epsteina w 1967 roku Stigwood założył firmę Robert Stigwood Organisation, która wypromowała takich artystów jak David Bowie i Rod Stewart. Dystrybucją płyt RSO w Europie zajmował się również Polydor, a w Stanach Zjednoczonych Atco Records z adnotacją: „na mocy porozumienia z RSO”. Gdy w 1968 roku zespół Cream rozpadł się, Stigwoodowi udało się przekonać Claptona do utworzenia supergrupy Blind Faith, a po jej rozpadzie pokierować jego solową karierą.
RSO Records (1973–1983).
W 1973 roku Stigwood założył własną wytwórnię płytową, RSO Records (Robert Stigwood Organisation Records). Decyzja zapadła podczas pobytu z zespołem The Who w Japonii. Projektanci opracowali logo nowej wytwórni, ale Stigwood nie był z niego zadowolony. Dopiero gdy kilku z jego japońskich przyjaciół podarowało mu wykonaną z masy papierowej krowę, która w kulturze japońskiej jest symbolem dobrego zdrowia i szczęścia, zaakceptował nowe logo. Do współpracy pozyskał producenta Al Coury’ego, pracującego przedtem dla Capitol Records; Al Coury został prezesem nowego wydawnictwa. W jego ramach intensywnie współpracował z Bee Gees, flagową grupą wytwórni i kierował marketingiem albumów zespołu ze ścieżkami dźwiękowymi ' i ', przyczyniając do tego, iż stały się one jednymi z najlepiej sprzedających się albumów wszech czasów.
Pierwszym albumem wydanym pod szyldem nowej wytwórni był "Derek and the Dominos in Concert" (styczeń 1973), a jednym z pierwszych sukcesów – szlagier Erica Claptona, „I Shot the Sheriff” (cover przeboju Boba Marleya), pochodzący z albumu "461 Ocean Boulevard". Utwór osiągnął 14 września 1974 roku 1. miejsce na liście przebojów Hot 100 tygodnika Billboard. W tym samym roku Stigwood wyprodukował filmową wersję rock-opery "Tommy" zespołu The Who, obsadzonej przez takie gwiazdy rocka, jak Eric Clapton, Elton John i Tina Turner; Rock-opera odniosła sukces, a album ze ścieżką dźwiękową z niej znalazł się na szczycie list przebojów.
Jesienią 1977 roku Stigwood wyprodukował film "Gorączka sobotniej nocy" z Johnem Travoltą w roli głównej. Piosenki do filmu napisał zespół Bee Gees. Cztery z nich zdobyły pierwsze miejsca na listach przebojów; trzy wykonane przez zespół: „How Deep Is Your Love”, „Stayin’ Alive” i „Night Fever” oraz czwarta, „If I Can’t Have You”, wykonana przez Yvonne Elliman. Album ze ścieżką dźwiękową, "", sprzedano w Stanach Zjednoczonych w ponad 10 milionach egzemplarzy, a na świecie – w około 25 milionach. Był to największy sukces w karierze Stigwooda oraz najlepiej sprzedający się album w tamtym czasie.
Latem 1978 roku Stigwood zaprezentował się na Broadwayu filmową wersję musicalu "Grease", z Johnem Travoltą i Olivią Newton-John w rolach głównych. Był to jego kolejny sukces komercyjny. Album ze ścieżką dźwiękową filmu został sprzedany w liczbie 25 milionów egzemplarzy.
W 1978 roku dziewięć kolejnych singli RSO Records znalazło się na pierwszych miejscach amerykańskich list przebojów.
Na początku lat 80., wraz z przeminięciem mody na muzykę disco, dochody RSO Records spadły. W 1983 roku Robert Stigwood sprzedał swoją wytwórnię PolyGramowi, który od listopada 1981 roku zajmował się dystrybucją jego wydawnictw. Przedtem zadanie to realizowały wytwórnie: Atlantic (marzec 1973 – grudzień 1975) i Polydor (styczeń 1976 – grudzień 1977). Od stycznia 1978 do października 1981 RSO Records sprzedawała samodzielnie własne wydawnictwa.

</doc>
<doc id="4863727" url="https://pl.wikipedia.org/wiki?curid=4863727" title="Ignaz Holzbauer">
Ignaz Holzbauer

Ignaz Jakob Holzbauer (ur. 17 września 1711 w Wiedniu, zm. 7 kwietnia 1783 w Mannheimie) – austriacki kompozytor.
Życiorys.
Zgodnie z wolą ojca kształcił się na prawnika, w zakresie muzyki był autodydaktą. Uczył się śpiewu oraz gry na instrumentach u chórzystów wiedeńskiej katedry św. Szczepana. Reguł kompozycji nauczył się samodzielnie z lektury "Gradus ad Parnassum" Johanna Josepha Fuxa. W latach 30. XVIII wieku przebywał w Wenecji, gdzie mógł poznać Antonio Vivaldiego, Tomaso Albinoniego i Baldassare Galuppiego. Po powrocie z Włoch był kapelmistrzem na dworze hrabiego von Rottala w Holleschau. Tam też w 1737 roku poślubił śpiewaczkę Rosalie Andreides. W latach 1742–1744 był dyrektorem Burgtheater w Wiedniu. Od 1744 do 1747 roku ponownie przebywał we Włoszech. W 1751 roku został głównym kapelmistrzem na dworze księcia Karola Eugeniusza w Stuttgarcie, od 1753 roku pełnił natomiast tę samą funkcję na dworze elektora Karola Teodora w Mannheimie. W 1757 roku odbył podróż do Rzymu, w 1758 roku do Turynu, a w 1759 roku do Mediolanu. Przypuszczalnie bywał także w Paryżu.
Twórczość.
Był jednym z twórców szkoły mannheimskiej i jedną z czołowych postaci muzyki niemieckiej w okresie przedklasycznym. Ceniony przez współczesnych. Wolfgang Amadeus Mozart zachwycił się w 1777 roku jedną z jego mszy, chwalił go za zręczne posługiwanie się głosami wokalnymi i instrumentalnymi oraz za umiejętność pisania fug. Holzbauer skomponował około 60 symfonii, przeważnie o układzie 3-częściowym. Ponadto napisał 4 oratoria, 21 mszy, 37 motetów, "Miserere", koncerty, divertimenta, kwartety smyczkowe, kwintety smyczkowe.
Na dworze mannheimskim Holzbauer odpowiedzialny był za pisanie oper na potrzeby teatru nadwornego. Opery te, wystawiane w Mannheimie lub Schwetzingen, miały wyłącznie znaczenie lokalne. Spośród nich wyróżnia się jedynie "Günther von Schwarzburg" (1777), zrywająca z kanonami opery włoskiej i wprowadzająca elementy narodowe. Ponadto był autorem oper "Il Figlio delle selve" (1753), "L’isola disabitata" (1754), "L’issipile" (1754), "Don Chisciotte" (1755), "I Cinesi" (1756), "Le nozze d’Arianna" (1756), "Il Filosofo di campagna" (1756), "La clemenza di Tito" (1757), "La Nitteti" (1758), "Alessandro nell’Indie" (1759), "Ippolito ed Aricia" (1759), "Adriano in Siria" (1768) i "Tancredi" (1783), a także muzyki baletowej do oper Johanna Adolfa Hassego "L’Ipermestra" (1744) i "Arminio" (1747).

</doc>
<doc id="4863728" url="https://pl.wikipedia.org/wiki?curid=4863728" title="Robert Badham">
Robert Badham

Robert Edward Badham (ur. 9 czerwca 1929 w Los Angeles, zm. 21 października 2005 w Newport Beach) – amerykański polityk, członek Partii Republikańskiej.
Działalność polityczna.
Od 1963 zasiadał w California State Assembly. Następnie od 3 stycznia 1977 do 3 stycznia 1989 był przez sześć kadencji przedstawicielem 40. okręgu wyborczego w stanie Kalifornia w Izbie Reprezentantów Stanów Zjednoczonych.

</doc>
<doc id="4863730" url="https://pl.wikipedia.org/wiki?curid=4863730" title="The Saga Continues (album Wu-Tang Clanu)">
The Saga Continues (album Wu-Tang Clanu)

The Saga Continues – kompilacyjny album amerykańskiej grupy hip-hopowej Wu-Tang Clan, wydany 13 października 2017 roku nakładem wytwórni Entertainment One i 36 Chambers Records. Płyta została w całości wyprodukowana przez wieloletniego DJ-a grupy Mathematicsa.

</doc>
<doc id="4863731" url="https://pl.wikipedia.org/wiki?curid=4863731" title="Keiti Vilms">
Keiti Vilms

Keiti Vilms, znana również jako Säutsupääsuke (ur. 16 lutego 1983 w Elva) – estońska poetka i popularyzatorka języka ojczystego. Od 5 września 2017 roku prowadzi własną audycję "Sõnasäuts" w stacji radiowej Vikerraadio. Jest członkinią Towarzystwa Johannesa Aavika. 28 czerwca 2019 poślubiła dziennikarza Janara Alę. Ze związku mają córkę i syna. Bratem pradziadka poetki był polityk Jüri Vilms.

</doc>
<doc id="4863733" url="https://pl.wikipedia.org/wiki?curid=4863733" title="Konstalino">
Konstalino

Konstalino – część agromiasteczka Pohoszcze na Białorusi, w obwodzie witebskim, w rejonie brasławskim, w sielsowiecie Opsa.
Dawniej majątek.
Historia.
W latach 1921–1945 majątek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 28 osób, wszystkie były wyznania rzymskokatolickiego i zadeklarowały polską przynależność narodową. Były tu 3 budynki mieszkalne. W 1931 w 2 domach zamieszkiwało 15 osób.
Miejscowość należała do parafii rzymskokatolickiej w Opsie. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4863735" url="https://pl.wikipedia.org/wiki?curid=4863735" title="Neuralink">
Neuralink

Neuralink Corporation – amerykańska firma neurotechnologiczna założona m.in. przez Elona Muska, zajmująca się tworzeniem wszczepialnych interfejsów mózg-maszyna. Siedziba firmy znajduje się w San Francisco; rozpoczęła działalność w 2016 roku i po raz pierwszy została ogłoszona publicznie w marcu 2017 roku.
Według "Bloomberga" od momentu powstania firma zatrudniła kilku wysoko postawionych neurologów z różnych uniwersytetów. Do lipca 2019 roku otrzymała 158 mln dolarów (z czego 100 mln pochodziło od Muska) i zatrudniała 90 pracowników. W tym czasie Neuralink ogłosił, że pracuje nad urządzeniem „przypominającym maszynę do szycia”, które jest w stanie wszczepić do mózgu bardzo cienkie (od 4 do 6 μm szerokości) nici, zademonstrował system odczytujący informacje od szczura laboratoryjnego za pomocą 1500 elektrod i przewidział rozpoczęcie eksperymentów z ludźmi w 2020 r. Ale ta prognoza została przesunięta do 2022 roku.

</doc>
<doc id="4863736" url="https://pl.wikipedia.org/wiki?curid=4863736" title="Rudosterka łuskowana">
Rudosterka łuskowana

Rudosterka łuskowana ("Pyrrhura melanura") – gatunek ptaka z rodziny papugowatych (Psittacidae). Zamieszkuje Amerykę Południową, głównie zachodnią Amazonię. Rzadko hodowana w niewoli.
Podgatunki i zasięg występowania.
Zwykle wyróżnia się 5 podgatunków "P. melanura":
Część autorów (np. Międzynarodowa Unia Ochrony Przyrody) uznaje rudosterkę zielonouchą i złotouchą za osobne gatunki.
Morfologia.
Rudosterki łuskowane mierzą około 24 cm długości oraz ważą 83–85 g. Brak widocznego dymorfizmu płciowego. W ubarwieniu dominuje zielony. U "P. m. melanura" wierzch głowy i kark są brązowe. Pierś jest prążkowana w barwach płowego, zielonego i brązowego. Pokrywy I rzędu są czerwone. Ogon jest ciemnoczerwony oraz zielony u nasady. Dziób bladoszary. Wokół brązowych oczu jest biała, naga obrączka. Młode są podobne do dorosłych. Mają one mniej wyraziste zaznaczenia na piersi, krótszy ogon oraz bledszy dziób.
Rudosterki zielonouche ("P. m. pacifica") różnią się od podgatunku nominatywnego zielonym czołem, czerwonym nadgarstkiem, a obwódka wokół oczu jest szara oraz lekko porośnięta piórami.
"P. m. souancei" od "P. m. melanura" różni się ciemnobrązowym nalotem na piersi oraz bardziej widoczna jest barwa szarobiała. Nadgarstek ma w różnych odcieniach czerwonego. Brzuch jest brązowoczerwony. U podstawy ogona więcej zielonego.
Rudosterki złotouche ("P. m. chapmani") są większe od "P. m. souancei". Mają brązową pierś i kark z płowobiałym falowaniem. Brzuch jest bardziej brązowoczerwony. U podstawy ogona jest wąskie zaznaczenie zielonego.
Rudosterki peruwiańskie ("P. m. berlepschi") różnią się od "P. m. souancei" ciemnobrązowymi końcówkami piór na piersi oraz szerszymi białymi prążkami. Policzki są jaśniejsze, a krawędź nadgarstka i brzuch bardziej jednolicie zabarwione.
Ekologia i zachowanie.
Rudosterki łuskowane występują na obszarach od tropikalnych po umiarkowane. Zamieszkują lasy typu Várzea, nizinne i niskogórskie lasy deszczowe oraz mgliste. Najwyższe tereny zamieszkują rudosterki złotouche ("P. m. chapmani") – do 2800 m n.p.m. Najczęściej tworzą stada składające się z 6–12 osobników w koronach drzew. Schodzą niżej w celu zdobywania pożywienia. Żywią się owocami oraz korą drzew. W niektórych częściach Kolumbii zdarza się, że sezonowo się przemieszczają, lecz ogólnie jest to gatunek osiadły.
Lęgi.
Sezon lęgowy trwa od kwietnia do maja. Samica składa 4–5 jaj. Inkubacja trwa 23 dni, młode opuszczają gniazdo w wieku 7 tygodni.
Status.
Międzynarodowa Unia Ochrony Przyrody (IUCN) uznaje rudosterkę zielonouchą oraz złotouchą jako dwa oddzielne gatunki – "P. pacifica" oraz "P. chapmani". Rudosterka złotoucha ma status gatunku narażonego (VU – "Vulnerable"), a pozostałe podgatunki są najmniejszej troski (LC – "Least Concern"). Populacja gatunku maleje (z wyjątkiem rudosterek zielonouchych, których liczebność uznawana jest za stabilną). Zagrożeniem dla rudosterek łuskowanych jest handel dzikimi ptakami oraz utrata środowiska poprzez wycinkę lasów.

</doc>
<doc id="4863740" url="https://pl.wikipedia.org/wiki?curid=4863740" title="Säutsupääsuke">
Säutsupääsuke



</doc>
<doc id="4863741" url="https://pl.wikipedia.org/wiki?curid=4863741" title="Kowalewo (sielsowiet Opsa)">
Kowalewo (sielsowiet Opsa)

Kowalewo – dawny folwark. Tereny, na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Opsa.
Historia.
W latach 1921–1945 folwark leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 29 osób, wszystkie były wyznania rzymskokatolickiego i zadeklarowały polską przynależność narodową. Były tu 4 budynki mieszkalne. 
Miejscowość należała do parafii rzymskokatolickiej w Pelikanach. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4863743" url="https://pl.wikipedia.org/wiki?curid=4863743" title="Johann Friedrich Klotzsch">
Johann Friedrich Klotzsch

Johann Friedrich Klotzsch (ur. 9 czerwca 1805 w Wittenberdze, zm. 5 listopada 1860 w Berlinie) – niemiecki lekarz, farmaceuta, botanik i mykolog.
Życiorys.
Po ukończeniu prywatnej szkoły w swojej rodzinnej miejscowości w wieku 14 lat zaczął uczyć się farmaceutyki w Bad Düben. Dalsze studia farmakologiczne i botaniczne kontynuował w Berlinie. W latach 1830–1832 przebywał w Anglii, gdzie pracował w Kew Gardens. William Jackson Hooker powierzył mu nadzór nad zielnikiem, dzięki czemu mógł się wiele nauczyć z zakresu botaniki i mykologii. W 1832 r. wrócił do Niemiec. W 1834 r. został zatrudniony jako asystent ówczesnego dyrektora przy berlińskim zielniku. Na jego podstawie napisał pracę o grzybach "„Herbarium vivum mycologicum. sistens Fungorum per totam Germaniam crescentium collectionem porfectam". W 1834 K. podróżował przez Saksonię, Czechy i Austrię do Styrii i na Węgry. Z tej podróży przywiózł nowe rośliny do zielnika berlińskiego i został zatrudniony jako pierwszy jego kustosz. Pracował na tym stanowisku aż do śmierci i podczas tej pracy uzyskał tytuł doktora filozofii i medycyny. Wraz z J.H.F. Linkiem odbył drugą podróż do Anglii i Szkocji. Został członkiem Niemieckiej Akademii Przyrodników Leopoldina, a w 1851 r. pełnoprawnym członkiem Berlińskiej Akademii Nauk. Kilka tygodni przed śmiercią uzyskał tytuł profesora. Zmarł po długiej i ciężkiej chorobie w wieku 55 lat.
Praca naukowa.
Klotzsch był autorem licznych prac naukowych. Interesowała go szczególnie tzw. botanika i mykologia stosowana. Pisał wiele artykułów do czasopism rolniczych, artykułów o roślinach leczniczych używanych w farmakologii i roślinach ogrodowych. Zdobył dla zielnika berlińskiego liczne okazy roślin i grzybów. Przyczynił się do tego, że zielnik ten stał się jednym z największych takich zbiorów w Europie.
W naukowych nazwach utworzonych przez niego taksonów dodawane jest jego nazwisko Klotzsch.

</doc>
<doc id="4863749" url="https://pl.wikipedia.org/wiki?curid=4863749" title="Christopher Cox">
Christopher Cox

Charles Christopher Cox (ur. 16 października 1952 w Saint Paul) – amerykański polityk, członek Partii Republikańskiej.
Działalność polityczna.
W okresie prezydentury Ronalda Reagana pracował w jego administracji. W okresie od 3 stycznia 1989 do 3 stycznia 1993 był przez dwie kadencje przedstawicielem 40. okręgu, następnie do 3 stycznia 2003 przez pięć kadencji przedstawicielem nowo utworzonego 47. okręgu, a następnie do rezygnacji 2 sierpnia 2005 przez jedną kadencję i 211 dni przedstawicielem 48. okręgu wyborczego w stanie Kalifornia w Izbie Reprezentantów Stanów Zjednoczonych. Od 3 sierpnia 2005 do 20 stycznia 2009 kierował United States Securities and Exchange Commission.

</doc>
<doc id="4863751" url="https://pl.wikipedia.org/wiki?curid=4863751" title="Anna Strokowska">
Anna Strokowska

Anna Strokowska – polska dialektolog, dr hab., profesor nadzwyczajny Katedry Dialektologii Polskiej Wydziału Filologicznego Uniwersytetu Łódzkiego.
Życiorys.
Obroniła pracę doktorską, następnie uzyskała stopień doktora habilitowanego. Była zatrudniona na stanowisku profesora nadzwyczajnego w Katedrze Dialektologii Polskiej na Wydziale Filologicznym Uniwersytetu Łódzkiego.

</doc>
<doc id="4863754" url="https://pl.wikipedia.org/wiki?curid=4863754" title="Trwaj przy Jehowie!">
Trwaj przy Jehowie!

Trwaj przy Jehowie! – ogólnoświatowa seria zgromadzeń religijnych zorganizowanych przez Świadków Jehowy, które rozpoczęły się w maju 2010 roku, a zakończyły w styczniu 2011 roku. Odbyły się w przeszło 160 krajach.
Cel kongresu.
Hasło kongresu nawiązywało do kluczowego wersetu biblijnego z Listu Jakuba 4:8 „Zbliżcie się do Boga, a on zbliży się do was”. Celem kongresu było przekonanie uczestników, jak stawić czoła różnym zagrożeniom dla usposobienia duchowego i umocnić swoją więź z Jehową Bogiem. Miał na celu podkreślić, jak ważna jest wiara w Boga. „Ponadto niektóre punkty programu z szacunkiem miały skierować uwagę na poglądy, jakie niewierzący mają na temat Boga, a także błędne wyobrażenia, które uniemożliwiają wielu ludziom nawiązać przyjazne stosunki z Bogiem. Świadkowie Jehowy wierzą, że dzięki uważnemu czytaniu Biblii można poznać osobowość Boga. Biblia pokazuje, jak zbliżyć się do Boga, którego nie widać”.
Kongresy.
Polska.
Zorganizowano 26 kongresów w 18 miastach. Program został przedstawiony w 4 językach: polskim, polskim migowym i po raz pierwszy w Polsce w j. angielskim i rosyjskim. Ochrzczono 1195 osób.
Kongresy na świecie.
Zorganizowano kongresy w przeszło 160 krajach. Na kongresie w Haiti ogłoszono wydanie w języku kreolskim haitańskim Chrześcijańskich Pism Greckich w Przekładzie Nowego Świata (Nowy Testament).
Podczas kongresu w Kigali w Rwandzie, na którym był obecny Guy Hollis Pierce, członek Ciała Kierowniczego, ogłoszono wydanie w języku rwandyjskim całego Pisma Świętego w Przekładzie Nowego Świata (jego część – Pisma Greckie została wydana w 2007 roku). Liczba obecnych wyniosła 11 355 osób.
Polskojęzyczne kongresy odbyły się również we Francji (2–4 lipca, Sala Zgromadzeń w Creil), w Niemczech (23–25 lipca, Sala Zgromadzeń w Glauchau), Stanach Zjednoczonych (20–22 sierpnia, Sala Zgromadzeń w Romeoville), Wielkiej Brytanii (Coventry, około 2500 obecnych, ochrzczono 52 osób) i we Włoszech (2–4 lipca, Sala Zgromadzeń w Rzymie).
Ważne punkty programu.
Program kongresu podkreślał wagę pielęgnowania osobistej więzi z Jehową.Obejmował wykłady i przemówienia na temat myśli biblijnych, przyświecających poszczególnym dniom kongresu: "‛Mnie dobrze jest przybliżać się do Boga’ (Psalm 73:28)" (piątek), "Zażyłą więź utrzymuje On z prostolinijnymi (Przysłów 3:32)" (sobota) oraz "Do Jehowy, swego Boga, macie lgnąć (Jozuego 23:8)" (niedziela). Tematem głównym kongresu były pytania, co mogą zrobić wierzący, by stawić czoła atakom na wiarę oraz jakie są dowody istnienia Boga.
Kampania.
Kongresy poprzedziła trzytygodniowa ogólnoświatowa kampania informacyjna – czwarta tego rodzaju, polegająca na rozpowszechnianiu specjalnych zaproszeń na kongresy zorganizowane w ponad 160 krajach.

</doc>
<doc id="4863756" url="https://pl.wikipedia.org/wiki?curid=4863756" title="Maria Herman">
Maria Herman

Maria z Tańskich Herman (ur. 1 kwietnia 1803 w Puławach, zm. 28 kwietnia 1830 w Warszawie) – polska rysowniczka i litografka, córka poety Ignacego Tańskiego i Marianny Czempińskiej. Jedna z pierwszych kobiet w Polsce zajmujących się litografią.
Życiorys.
Była siostrą Klementyny z Tańskich Hoffmann i Aleksandry Tarczewskiej. Pierwsze lata dzieciństwa spędziła w Wyczółkach pod Sochaczewem, ok. 1812 roku przeniosła się do Warszawy. W 1822 roku wyszła za mąż za Hermana, warszawskiego przemysłowca i kupca żydowskiego pochodzenia.
Działalność artystyczna.
Jej pierwszym nauczycielem rysunku był Antoni Blank. Uczęszczała do szkoły malarstwa dla kobiet Henryki Beyer. W latach 1824–1828 do wydawanego przez Klementynę Hoffmanową pisma "Rozrywki dla dzieci" litografowała portrety ilustrujące teksty, m.in. Marianny ze Świdzińskich Lanckorońskiej, Stanisława Małachowskiego, Tadeusza Matuszewicza, Adama Naruszewicza, Alozejgo Felińskiego, Franciszka Karpińskiego, Piotra Skargi. Wraz z Antonim Leśniewskim tworzyła litografie do dzieła Krystyna Lacha Szyrmy "Anglia i Szkocja. Przypomnienie z podróży roku 1820–1824 odbytej", t. 1-3, W. 1828–1829. Pod pseudonimem Ixina pisała krytyki artystyczne, teatralne, artykuły o synonimach w rękopiśmienniczym czasopiśmie "Rozrywki Wieczorne", odczytywanego w latach 1823–1827 w salonie jej najstarszej siostry Aleksandry.

</doc>
<doc id="4863757" url="https://pl.wikipedia.org/wiki?curid=4863757" title="Bogdan Mazan">
Bogdan Mazan

Bogdan Alojzy Mazan – polski historyk, dr hab. nauk humanistycznych, profesor zwyczajny i kierownik Katedry Literatury Pozytywizmu i Młodej Polski Wydziału Filologicznego Uniwersytetu Łódzkiego.
Życiorys.
Obronił pracę doktorską, 27 marca 1995 habilitował się na podstawie pracy zatytułowanej "'Impresjonizm' Trylogii Henryka Sienkiewicza - analiza, interpretacja, próba syntezy". 2 czerwca 2003 nadano mu tytuł profesora w zakresie nauk humanistycznych. Był zatrudniony na stanowisku profesora zwyczajnego i kierownika w Katedrze Literatury Pozytywizmu i Młodej Polski, oraz dziekana na Wydziale Filologicznym Uniwersytetu Łódzkiego.
Jest członkiem Komitetu Nauk o Literaturze Polskiej Akademii Nauk.

</doc>
<doc id="4863760" url="https://pl.wikipedia.org/wiki?curid=4863760" title="Manuela Ripa">
Manuela Ripa

Manuela Ripa (ur. 1976 w Saarbrücken) – niemiecka polityk, prawniczka i urzędniczka, działaczka Ekologicznej Partii Demokratycznej, posłanka do Parlamentu Europejskiego IX kadencji.
Życiorys.
Ukończyła szkołę średnią w rodzinnej miejscowości, po czym przez rok kształciła się w zakresie języka angielskiego w Wielkiej Brytanii. Odbyła studia prawnicze na Uniwersytecie Kraju Saary, zdała państwowy egzamin prawniczy drugiego stopnia. Pracowała w administracji państwowej Nadrenii Północnej-Westfalii, Komisji Europejskiej i federalnym resorcie zdrowia. W 2011 została konsultantem do spraw środowiska w przedstawicielstwie Saary w Brukseli.
Działaczka Ekologicznej Partii Demokratycznej. W 2019 kandydowała z jej ramienia do Parlamentu Europejskiego. Mandat europosłanki IX kadencji objęła w lipcu 2020, gdy z zasiadania w PE zrezygnował Klaus Buchner.

</doc>
<doc id="4863763" url="https://pl.wikipedia.org/wiki?curid=4863763" title="Kumpinie">
Kumpinie

Kumpinie (; ) – wieś na Białorusi, w obwodzie witebskim, w rejonie brasławskim, w sielsowiecie Opsa.
Historia.
W latach 1921–1945 kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 141 osób, 140 było wyznania rzymskokatolickiego a 1 prawosławnego. Jednocześnie 57 mieszkańców zadeklarowało polską przynależność narodową, 1 białoruską a 83 litewska. Było tu 24 budynki mieszkalne. W 1931 w 24 domach zamieszkiwało 130 osób.

</doc>
<doc id="4863765" url="https://pl.wikipedia.org/wiki?curid=4863765" title="Adela Łubieńska">
Adela Łubieńska

Adela Łubieńska (ur. 29 września 1806, zm. 13 lutego 1896 w Warszawie) – polska rysowniczka amatorka i graficzka.
Życiorys.
Była córką Tomasza Łubieńskiego i Konstancji z Ossolińskich, jej bratem był Napoleon (Leon) Łubieński. Od 1819 roku uczyła się w Paryżu. W listach jej ojca znajdujemy informację, że już w młodym wieku interesowała się historią oraz sztuką. W 1824 roku wróciła do Warszawy.
Łubieńska prowadziła w Warszawie ożywione życie towarzyskie i rodzinne, ale nigdy nie wyszła za mąż. Wychowywała kuzynkę, córkę Henryka Łubieńskiego i Ireny z Potockich. Opiekowała się także ociemniałym ojcem.
Zmarła w wieku 89 lat. Pochowana jest w „Grobie Rodziny Generała Łubieńskiego” na Cmentarzu Powązkowskim. Nagrobek artystki zdobi jej płaskorzeźbiony portret.
Działalność artystyczna.
Łubieńska była rysowniczką amatorką i graficzką, współpracowniczką zakładu litografii Banku Polskiego. Litografie wykonywała na podstawie własnych rysunków.
W 1842 roku Łubieńska wydała "Krótki opis Buska i jego okolic" z własnymi grafikami. Artystka z powodów zdrowotnych odwiedzała bowiem różne uzdrowiska, między innymi właśnie Busko.
Grafiki Łubieńskiej znajdują się w kolekcji Muzeum Narodowego w Warszawie oraz zbiorach Biblioteki Narodowej, a dwa rysunki jej autorstwa – w Archiwum Głównym Akt Dawnych.

</doc>
<doc id="4863768" url="https://pl.wikipedia.org/wiki?curid=4863768" title="Kościół św. Jerzego w Jarocinie">
Kościół św. Jerzego w Jarocinie

Kościół świętego Jerzego – rzymskokatolicki kościół filialny należący do parafii św. Marcina w Jarocinie (dekanat Jarocin diecezji kaliskiej).
Jest to świątynia wzniesiona w latach 1847-1848 jako kościół protestancki. W 1894 roku budowla została przebudowana w stylu neogotyckim. Po zakończeniu II wojny światowej świątynię przejął kościół rzymskokatolicki.
Budowla jest jednonawowa i posiada wieżę z ażurowym zwieńczeniem ostrosłupowym. Świątynia nie jest otynkowana, wybudowano ją w tzw. stylu okrągłego łuku.
W latach 2002-2003 został wykonany remont budowli, natomiast w oknie wieży został umieszczony witraż z patronem świątyni.

</doc>
<doc id="4863769" url="https://pl.wikipedia.org/wiki?curid=4863769" title="K3 League">
K3 League



</doc>
<doc id="4863770" url="https://pl.wikipedia.org/wiki?curid=4863770" title="Katarzyna Otmianowska-Mazur">
Katarzyna Otmianowska-Mazur

Katarzyna Anna Otmianowska-Mazur (ur. 16 listopada 1957 w Lublinie, zm. 14 lipca 2020) – polska astronom, profesor doktor habilitowana zajmująca się badaniem pól magnetycznych w galaktykach i rozwijaniem ich modeli numerycznych, emerytowana profesor Wydziału Fizyki, Astronomii i Informatyki Stosowanej Uniwersytetu Jagiellońskiego.
Życiorys.
Ukończyła II Liceum Ogólnokształcące im. Hetmana Jana Zamoyskiego w Lublinie, a następnie rozpoczęła studia astronomiczne na Uniwersytecie Jagiellońskim, które ukończyła w 1981 roku, uzyskując stopień magistra astronomii. W tym samym roku została zatrudniona w Obserwatorium Astronomicznym UJ na stanowisku asystenta. Początkowo zajmowała się badaniem gwiazd zmiennych oraz współredagowała Rocznik Astronomiczny OA UJ. Zainteresowała się magnetyzmem środowiska międzygwiazdowego w galaktykach spiralnych. W oparciu o obserwacje radioastronomiczne galaktyk opracowywała ich modele numeryczne. Podsumowanie wyników tych prac zawarła w swojej rozprawie doktorskiej obronionej w 1993 roku.
Po doktoracie zainicjowała stworzenie grupy badawczej zajmującej się modelowaniem numerycznym galaktyk. Po uzyskaniu stopnia naukowego doktora habilitowanego (w 2004 roku) wypromowała dwoje doktorów, którzy pod jej kierunkiem stali się specjalistami w modelowaniu numerycznym procesów magnetohydrodynamicznych. Na swoje badania zdobyła kilka grantów, z których m.in. finansowana była rozbudowa bazy obliczeniowej Obserwatorium. W roku 2012 uzyskała tytuł naukowy profesora nauk fizycznych. Pracowała na stanowisku profesora nadzwyczajnego w Obserwatorium Astronomicznym Wydziału Fizyki, Astronomii i Informatyki Stosowanej Uniwersytetu Jagiellońskiego.
W 1999 roku została Zastępcą Dyrektora Obserwatorium Astronomicznego UJ ds. Studenckich. W kolejnych dwóch kadencjach (w latach 2005–2012) pełniła funkcję Dyrektora Instytutu OA UJ. W czasie jej drugiej kadencji OA UJ pozyskało możliwość sfinansowania budowy w Polsce trzech stacji europejskiego interferometru radiowego niskich częstotliwości LOFAR. W rezultacie tego projektu stacje te zostały włączone do LOFAR 2015 roku. Były to stacje: Uniwersytetu Jagiellońskiego w okolicach Krakowa (Łazy), Uniwersytetu Warmińsko-Mazurskiego w okolicach Olsztyna (Bałdy) i Centrum Badań Kosmicznych PAN w okolicach Poznania (Borówiec).
Była członkiem Międzynarodowej Unii Astronomicznej, Międzynarodowej Unii Nauk Radiowych (była Przewodniczącą Polskiej Komisji Radioastronomii) i Polskiego Towarzystwa Astronomicznego.

</doc>
<doc id="4863775" url="https://pl.wikipedia.org/wiki?curid=4863775" title="Robert Świtoń">
Robert Świtoń

Robert Świtoń (ur. 24 czerwca 1994) – polski futsalista, zawodnik z pola, reprezentant Polski, obecnie zawodnik GI Malepszy Arth Soft Leszno
Karierę rozpoczynał w Gwieździe Ruda Śląska, w barwach której w sezonie 2011/2012 zadebiutował w ekstraklasie. Następnie był zawodnikiem występującego wówczas w I lidze Mareksu Chorzów. Z drużyną FC Toruń w sezonie 2014/2015 awansował do ekstraklasy. W latach 2016-2019 reprezentował Clearex Chorzów, z którym sięgnął w 2017 roku po Puchar Polski, a w sezonie 2018/2019 zajął trzecie miejsce w lidze. Kolejny sezon spędził w Gwieździe Ruda Śląska, po czym został zawodnikiem klubu Red Devils Chojnice. Po dwóch sezonach bycia zawodnikiem w barwach Red Devils Chojnice przeniósł się do GI Malepszy Arth Soft Leszno.
W 2018 roku z reprezentacją Polski zajął ósme miejsce w Akademickich Mistrzostwach Świata. W tym samym roku na Turnieju Państw Wyszehradzkich zadebiutował w kadrze A reprezentacji Polski.

</doc>
<doc id="4863782" url="https://pl.wikipedia.org/wiki?curid=4863782" title="Mialitiana Clerc">
Mialitiana Clerc

Mialitiana Clerc (ur. 16 listopada 2001 w Ambohitrmanjaka) – madagaskarska narciarka alpejska, posiadająca również francuskie obywatelstwo, olimpijka z Pjongczangu.
Urodziła się na Madagaskarze, jako roczne dziecko została adoptowana przez francuską parę, z którą zamieszkała w Górnej Sabaudii. W wieku trzech lat zaczęła uczyć się jazdy na nartach, w wieku dziewięciu lat po raz pierwszy wzięła udział w zawodach narciarskich, a w 2017 roku zadebiutowała w madagaskarskiej reprezentacji.
W marcu 2017 roku spełniła wymogi kwalifikacyjne Międzynarodowej Federacji Narciarskiej i uzyskała prawo startu podczas igrzysk olimpijskich w Pjongczangu. Została w ten sposób pierwszą kobietą reprezentującą Madagaskar na zimowych igrzyskach olimpijskich i drugą osobą z tego kraju startującą w zimowych igrzyskach, po występie Mathieu Razanakolony na igrzyskach w Turynie. Na igrzyskach w Pjongczangu wystąpiła w dwóch konkurencjach alpejskich – w slalomie zajęła 47. miejsce w gronie 54 sklasyfikowanych zawodniczek, a w slalomie gigancie była 48. pośród 58 zawodniczek, które ukończyły oba przejazdy. Pełniła rolę chorążego reprezentacji Madagaskaru podczas ceremonii otwarcia i zamknięcia igrzysk olimpijskich.
W Pucharze Świata zadebiutowała 19 grudnia 2017 roku podczas zawodów w slalomie gigancie w Courchevel. Nie uzyskała jednak awansu do drugiej części zawodów i nie została sklasyfikowana. W zawodach tej rangi występowała kilkukrotnie również w 2018 i 2019 roku, jednak ani razu nie została sklasyfikowana.
Dwukrotnie uczestniczyła w mistrzostwach świata juniorów – w 2018 roku w Davos była 30. w slalomie i 52. w slalomie gigancie, a w 2019 roku zajęła 56. pozycję w slalomie gigancie, natomiast w slalomie nie ukończyła pierwszego przejazdu i nie została sklasyfikowana. W 2019 roku zaprezentowała się również w mistrzostwach świata seniorów w Åre – uplasowała się wówczas na 40. miejscu w slalomie i 50. w slalomie gigancie.

</doc>
<doc id="4863790" url="https://pl.wikipedia.org/wiki?curid=4863790" title="Julia Rayska">
Julia Rayska

Julia Rayska, z domu Waniczek (ur. 1817 w Tarnowie, zm. 27 stycznia 1906 we Lwowie) – polska malarka, przedstawicielka sztuki XIX wieku. Tworzyła przede wszystkim w duchu sztuki biedermeieru.
Życiorys.
Córka radcy Sądu Apelacyjnego we Lwowie. Rysunku i malarstwa uczyła się w latach trzydziestych XIX wieku u lwowskiego malarza, Jana Haara. W 1837 bądź 1838 wyszła za mąż za Tomasza Rayskiego (1811–1885), adwokata i aktywnego działacza konspiracji galicyjskiej, więzionego w latach 1842–1845, później posła na Sejm Krajowy i do Rady Państwa w Wiedniu oraz współzałożyciela Towarzystwa Przyjaciół Sztuk Pięknych we Lwowie.
Po wybuchu powstania styczniowego w 1863 roku oboje wstąpili do tajnych organizacji patriotycznych. Rayska kierowała jednym z miejskich okręgów do spraw poboru podatku narodowego, a w późniejszych latach pracowała społecznie w zarządzie Towarzystwa Praca Kobiet.
Została pochowana na Cmentarzu Łyczakowskim we Lwowie.
Droga artystyczna.
Julia Rayska była związana z lwowskim środowiskiem artystycznym. Wystawiała swoje obrazy we Lwowie: w 1847, 1856 na wystawie w ratuszu, 1860, a w latach 1868, 1876 i 1888 brała udział w wystawach tamtejszego Towarzystwa Przyjaciół Sztuk Pięknych. Swoje dzieło "Bukiet kwiatów" pokazywała również w 1858 w TPSP w Krakowie.
Malowała obrazy typowe dla stylu biedermeieru: przede wszystkim portrety i kompozycje kwiatowe, ale też sceny rodzajowe i myśliwskie oraz religijne i mitologiczne, naśladujące często dzieła malarzy zachodnioeuropejskich. Tworzyła przede wszystkim w technice olejnej na płótnie, ale też na desce czy na blasze.

</doc>
<doc id="4863793" url="https://pl.wikipedia.org/wiki?curid=4863793" title="Kupczele">
Kupczele

Kupczele (; ) – wieś na Białorusi, w obwodzie witebskim, w rejonie brasławskim, w sielsowiecie Opsa.
Historia.
W latach 1921–1939 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 180 osób, wszystkie były wyznania rzymskokatolickiego. Jednocześnie 169 mieszkańców zadeklarowało polską przynależność narodową a 11 inną. Było tu 35 budynków mieszkalnych. W 1938 w 36 domach zamieszkiwało 174 osoby.
Miejscowość należała do parafii rzymskokatolickiej w Opsie. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.
W 1973 do wsi przyłączono wsie Borkuniszki i Poberże.

</doc>
<doc id="4863798" url="https://pl.wikipedia.org/wiki?curid=4863798" title="Elżbieta Moniuszko-Nawroczyńska">
Elżbieta Moniuszko-Nawroczyńska

Elżbieta Moniuszko-Nawroczyńska (ur. 1841 w Wilnie, zm. 15 października 1891 w Warszawie) – polska graficzka, rysowniczka, malarka i pedagożka, założycielka Szkoły i Zakładu Drzeworytniczego w Warszawie dla dziewcząt, działaczka na rzecz emancypacji kobiet.
Życiorys.
Najstarsza z dziesięciorga dzieci Aleksandry Müller i Stanisława Moniuszki, siostra Jana Czesława Moniuszki. W 1858 roku wraz z rodziną przeniosła się z Wilna do Warszawy. Początkowo uczyła się rysunku od dziadka, Czesława Moniuszki, później pobierała prywatne lekcje od Feliksa Brzozowskiego oraz Franciszka Tegazzo, co pozwoliło jej uzyskać patent nauczycielki rysunku i malarstwa w warszawskiej Szkole Sztuk Pięknych. Następnie uczyła się drzeworytnictwa u Jana Styfiego i Kazimierza Krzyżanowskiego, we współpracy z którym 1 lipca 1866 roku, otworzyła w mieszkaniu rodziców szkołę drzeworytnictwa, przeznaczoną dla dziewcząt. W lutym 1867 roku wyszła za mąż za Władysława Nawroczyńskiego. Zmarła 15 października 1891 roku w Warszawie, w wieku 50 lat, została pochowana na Cmentarzu Powązkowskim.
Twórczość.
Znanych jest stosunkowo niewiele dzieł Elżbiety Moniuszko-Nawroczyńskiej. Około roku 1861 powstały malarskie portrety jej sióstr, Jadwigi i Zofii. Drzeworyty jej autorstwa, przedstawiające głównie sceny rodzajowe, były publikowane w „Opiekunie Domowym”, „Kłosach” oraz „Tygodniku Ilustrowanym” – m.in. "Na targu, Rachunek z kucharką, W chacie kowala, Wdowa" – oraz funkcjonowały jako samodzielne odbitki. Po 1866 roku w powyższych czasopismach publikowano także grafiki uczennic Elżbiety Moniuszko – Józefy Kleczeńskiej, Julii Werner oraz Izabeli Czaplickiej. O Szkole i Zakładzie Drzeworytniczym pisano w „Kurierze Warszawskim”: "Pół roku zaledwie upływa, jak ten zakład otwarty został, a już pomimo trudności, jakie nauka drzeworytnictwa, w pierwszych zwłaszcza swoich początkach, dla silniejszych nawet rąk męzkich przedstawia, zadziwiający postęp młodych uczennic, jest dostatecznym dowodem równie gorliwej jak wytrwałej pracy, i to nie tylko ich samych, ale i Szanownej Przewodniczki, która nie w widokach materjalnej korzyści, lecz naprzód z zamiłowania sztuki, a potem z chęci stania się użyteczną swoim współrodaczkom, pierwsza powzięła myśl utworzenia tego zakładu, na wzór zagranicznych, i przyjęła na siebie mozolny trud nauczycielstwa, a to za wynagrodzeniem tak małem, iż na nazwę nawet wynagrodzenia zasługiwać nie może. Za lekcję albowiem, za którą zazwyczaj płaci się najmniej po rublu, w zakładzie tym uczennice płacą tylko po kopiejek 10". Już w trzy miesiące po otwarciu szkoły w 1866 roku nauczano w niej rysunku perspektywicznego i technicznego oraz drzeworytnictwa 14 dziewcząt, pochodzących głównie z ubogich rodzin.

</doc>
<doc id="4863799" url="https://pl.wikipedia.org/wiki?curid=4863799" title="Ołeh Uruski">
Ołeh Uruski

Ołeh Semenowycz Uruski, ukr. Олег Семенович Уруський (ur. 13 kwietnia 1963 w Czortkowie) – ukraiński inżynier i urzędnik państwowy, od 2020 do 2021 wicepremier oraz minister ds. strategicznych gałęzi przemysłu.
Życiorys.
Ukończył wyższą szkołę wojskową inżynierii lotniczej w Kijowie (1985). W 1997 uzyskał doktorat w zakresie nauk technicznych. Pracował w wojsku, następnie od 1993 do 1996 kierował wydziałem w Narodowej Agencji Kosmicznej Ukrainy, a później do 2000 stał na czele wydziału w Radzie Bezpieczeństwa Narodowego i Obrony Ukrainy. W latach 2000–2003 zajmował stanowisko pierwszego wiceprzewodniczącego państwowej komisji do spraw przemysłu obronnego, po czym do 2005 kierował departamentem w sekretariacie ukraińskiego rządu. Od marca 2005 do sierpnia 2006 był pierwszym wiceministrem przemysłu. Później zajmował się działalnością dydaktyczną, obejmował też kierownicze stanowiska w różnych przedsiębiorstwach. Od 2014 do 2015 był zastępcą dyrektora generalnego koncernu „Ukroboronprom”, a w 2015 prezesem ukraińskiej agencji kosmicznej DKAU.
W lipcu 2020 objął stanowiska wicepremiera oraz ministra do spraw strategicznych gałęzi przemysłu, dołączając wówczas do gabinetu Denysa Szmyhala. Został odwołany z rządu w listopadzie 2021.

</doc>
<doc id="4863800" url="https://pl.wikipedia.org/wiki?curid=4863800" title="Egliswil">
Egliswil

Egliswil (gsw. "Eglischwiil") – gmina "(Einwohnergemeinde)" w Szwajcarii, w kantonie Argowia, w okręgu Lenzburg. Liczy 1484 mieszkańców (31 grudnia 2020).

</doc>
<doc id="4863803" url="https://pl.wikipedia.org/wiki?curid=4863803" title="Vernon Presley">
Vernon Presley



</doc>
<doc id="4863804" url="https://pl.wikipedia.org/wiki?curid=4863804" title="Kupidło">
Kupidło

Kupidło – dawny folwark. Tereny, na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Opsa.
Historia.
W czasach zaborów ówczesna wieś leżała w granicach Imperium Rosyjskiego.
W latach 1921–1945 folwark leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 5 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. 
Miejscowość należała do parafii rzymskokatolickiej w Opsie. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4863806" url="https://pl.wikipedia.org/wiki?curid=4863806" title="William David Lowery">
William David Lowery

William David Lowery (ur. 2 maja 1947 w San Diego) – amerykański polityk, członek Partii Republikańskiej.
Działalność polityczna.
Od 1977 był radnym, a od 1979 również zastępcą burmistrza miasta San Diego. W okresie od 3 stycznia 1981 do 3 stycznia 1993 był przez sześć kadencji przedstawicielem 41. okręgu wyborczego w stanie Kalifornia w Izbie Reprezentantów Stanów Zjednoczonych.

</doc>
<doc id="4863807" url="https://pl.wikipedia.org/wiki?curid=4863807" title="Antonio Miłoszoski">
Antonio Miłoszoski



</doc>
<doc id="4863813" url="https://pl.wikipedia.org/wiki?curid=4863813" title="Krzysztof Elsner">
Krzysztof Elsner

Krzysztof Elsner (ur. 24 sierpnia 1991) – polski futsalista, zawodnik z pola, reprezentant Polski, obecnie zawodnik FC Toruń. Wicemistrz Polski w sezonie 2018/2019 oraz brązowy medalista ligi w dwóch poprzednich.
W 2015 roku ówczesny selekcjoner reprezentacji Polski Andrzej Bianga powołał go na zgrupowanie w Jelczu-Laskowicach, podczas którego kadra nie rozegrała żadnego oficjalnego meczu. W reprezentacji zadebiutował dwa lata później w wygranym 6:0 meczu z reprezentacją Białorusi.
Przed rozpoczęciem kariery w futsalu występował na trawie w Pomorzaninie i Elanie Toruń oraz w Promieniu Kowalewo Pomorskie.

</doc>
<doc id="4863816" url="https://pl.wikipedia.org/wiki?curid=4863816" title="Kupiszki (Białoruś)">
Kupiszki (Białoruś)

Kupiszki – część wsi Podruksza na Białorusi, w obwodzie witebskim, w rejonie brasławskim, w sielsowiecie Opsa.
Dawniej zaścianek.
Historia.
W czasach zaborów ówczesna wieś leżała w granicach Imperium Rosyjskiego.
W latach 1921–1945 zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 11 osób, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. W 1931 w 5 domach zamieszkiwało 35 osób.
Miejscowość należała do parafii rzymskokatolickiej w Pelikanach. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4863820" url="https://pl.wikipedia.org/wiki?curid=4863820" title="Arc Legs">
Arc Legs

Arc Legs – układ taneczny Michaela Jacksona.
Opis.
Technika.
"Arc Legs" to bardzo krótki i prosty taniec. Wykonuje się go w dwóch krokach: najpierw staje się na palcach stóp w taki sposób, aby kolana dotykały siebie nawzajem, potem podskakujemy lekko w górę i kierujemy kolana w dwie przeciwne strony. Czyli po poprzedniej pozycji stajemy z lekko zzgiętymi kolanami.
Rodzaje.
Powyżej został opisany rodzaj najprostszy (podstawowy). 
Inne rodzaje tego układu taneczneo składają się z wersji podstawowej + dodatkowych ruchów:
Arc Legs Movehand Right.
Najpopularniejszy ze wszystkich rodzajów Arc Legsów. Polega na tym, że podczas wykonywania wersji podstawowej prawą ręką wykonujemy ruchy - w górę, w dół, w lewo, w prawo, potem rękę lewą wystawiamy wyprostowaną w stronę lewą, a później rękę prawą kładziemy na krocze.
Arc Legs Movehand Left.
Jest to odwrotność "Arc Legs Movehand Right" opisanego wyżej.
Arc Legs Movearms.
Ten ruch polega na tym, aby chwilę przed zrobieniem "Arc Legs" obiema rękami, w tym samym czasie, zrobić dwa małe obroty. Po wykonaniu Arc Legs można również zataczać koła barkami, dla lepszego efektu.
Arc Legs Moveknee.
Ten ruch natomiast polega na tym, aby chwilę przed wykonaniem wersji podstawowej, wykonać ruch nogą (lekkie uniesienie do góry, ze zgięciem kolana, można wykonać również podczas chodu).
Arc Legs Robot Dance.
Jak sama nazwa wskazuje: Robot Dance, czyli taniec robota. Po wykonaniu Arc Legs trzeba wykonać taki mały taniec robota, posuwając się do przodu.
Arc Legs EasyMovesITC.
Jest to trochę inna odmiana tego tańca, niż poprzednie. Chodzi w nim o to, aby wykonać (z pozycji wyjściowej), taki skok, aby nogi były ugięte w kolanach (czyli od razu drugi krok wersji podstawowej). Potem wykonać ręką PRAWĄ ruchy: w górę, w dół, w lewo, w prawo, później ręką LEWĄ wyprostowanie w lewą stronę i pod koniec prawą rękę dać na krocze. Po chwili głową wykonać ruch w lewo, po czym dać ją znowu na przód, potem na sekundę złączyć ze sobą kolana (i wrócić do poprzedniej pozycji). Ten taniec Michael wykorzystywał w piosence "In The Closet" (dlatego ten ruch ma taką nazwę: ITC) podczas swojej trasy koncertowej HIStory World Tour.
Znaczenie słowa.
Słowo "Arc Legs" oznacza: łuk (arc) i nogi (legs). A więc łuk w nogach. Główna pozycja w tym tańcu rzeczywiście przypomina kształt łuku.Inne rodzaje:

</doc>
<doc id="4863821" url="https://pl.wikipedia.org/wiki?curid=4863821" title="GargamelVlog">
GargamelVlog



</doc>
<doc id="4863823" url="https://pl.wikipedia.org/wiki?curid=4863823" title="Kto śpiewa – nie grzeszy">
Kto śpiewa – nie grzeszy

Kto śpiewa – nie grzeszy (tytuł oryginalny "Tko pjeva zlo ne misli / Тко пјева зло не мисли") – jugosłowiański komediowy musical filmowy z 1970 roku w reżyserii Krešo Golika.

</doc>
<doc id="4863825" url="https://pl.wikipedia.org/wiki?curid=4863825" title="Roman Galar">
Roman Galar

Roman Bolesław Galar (ur. 16 lipca 1944 w Żywcu) – polski biocybernetyk i informatyk, profesor Politechniki Wrocławskiej, taternik i grotołaz.
Życiorys.
Jest synem Romana (1898–1984) i Heleny (1908–2002) z domu Grochockiej. Egzamin maturalny zdał w I Liceum Ogólnokształcącym im. Mikołaja Kopernika w Żywcu w 1962. W 1968 ukończył studia na Wydziale Elektroniki Politechniki Wrocławskiej. Doktorat otrzymał w 1974 w Instytucie Cybernetyki Technicznej Politechniki Wrocławskiej na podstawie pracy na temat optymalizacji parametrycznej. Był uczniem prof. Zygmunta Szparkowskiego. Stopień naukowy doktora habilitowanego na podstawie pracy "Miękka selekcja w losowej adaptacji globalnej w R. Próba biocybernetycznego ujęcia rozwoju" uzyskał w 1992 w Instytucie Biocybernetyki i Inżynierii Biomedycznej im. Macieja Nałęcza PAN w Warszawie. Był pracownikiem Zakładu Automatyki i Modelowania w Instytucie Informatyki, Automatyki i Robotyki Politechniki Wrocławskiej. Stanowisko profesora nadzwyczajnego w Politechnice Wrocławskiej uzyskał w 1996.
Praca naukowa.
Zajmuje się procesami adaptacyjnymi bazującymi na modelach ewolucyjnych w odniesieniu do optymalizacji komputerowej, a także do interpretacji i zarządzania innowacyjnymi procesami rozwoju technologicznego, kulturowego i regionalnego. Jest autorem lub współautorem około 150 publikacji, w tym strategii rozwoju Dolnego Śląska i Wrocławia oraz planu rozwoju Politechniki Wrocławskiej. Zajmował się prognozą rozwoju Polski i Europy. Analizował problemy kształcenia i organizacji szkolnictwa wyższego.
W latach 2003–2011 był zastępcą sekretarza generalnego Wrocławskiego Towarzystwa Naukowego. Jest członkiem Polskiego Towarzystwa Współpracy z Klubem Rzymskim, Komitetu Prognoz „Polska 2000 Plus” przy Prezydium PAN i Komisji Kultur Europejskich oddziału PAN we Wrocławiu. Jest członkiem rady wydawniczej czasopisma „Systems”.
Inne informacje.
Był członkiem i uczestnikiem wypraw jaskiniowych wrocławskiej Sekcji Grotołazów. Prezesem Sekcji był w kadencji 1968–1969. Na przełomie grudnia 1968 i stycznia 1969 wziął udział w wyprawie kierowanej przez Bernarda Uchmańskiego na dno (wówczas -640 m) Jaskini Śnieżnej. Członkami wyprawy byli także Jerzy Masełko, Andrzej Ostromęcki, Kazimierz Piotrowski, Norbert Pospieszny i Marek Trzeciakowski. Wyprawa wyszła z jaskini bez korzystania z lin i drabinek, co było rekordem świata w tej konkurencji.

</doc>
<doc id="4863826" url="https://pl.wikipedia.org/wiki?curid=4863826" title="Mark Takano">
Mark Takano

Mark Allan Takano (ur. 10 grudnia 1960 w Riverside) – amerykański polityk, członek Partii Demokratycznej.
Działalność polityczna.
Od 3 stycznia 2013 jest przedstawicielem 41. okręgu wyborczego w stanie Kalifornia w Izbie Reprezentantów Stanów Zjednoczonych.

</doc>
<doc id="4863830" url="https://pl.wikipedia.org/wiki?curid=4863830" title="Toe Stance">
Toe Stance

Toe Stance lub Tiptoe – układ taneczny wykonywany głównie przez Michaela Jacksona.
Opis.
Taniec ten polega na stanięciu na czubkach palców stóp, utrzymując na nich cały ciężar ciała.
Znaczenie słowa.
Słowo "Toe Stance" oznacza: palec u nogi (toe) i postawa (stance), a więc stanie na palcach u stóp.
Słowo "Tiptoe" oznacza: końcówka (tip) i palec u nogi (toe), a więc końcówka palca u nogi.

</doc>
<doc id="4863839" url="https://pl.wikipedia.org/wiki?curid=4863839" title="Škoda Fabia Rally2 evo">
Škoda Fabia Rally2 evo



</doc>
<doc id="4863841" url="https://pl.wikipedia.org/wiki?curid=4863841" title="Danuta Olędzka">
Danuta Olędzka

Danuta Olędzka – polska architektka, urbanistka, przedstawicielka modernizmu, nauczyciel akademicki.
Życiorys.
Jej edukację na poziomie podstawowym przerwała II wojna światowa. Uczęszczała do gimnazjum w Wieluniu, gdzie mieszkała rodzina jej matki. W Wieluniu zakończyła również pierwszą klasę liceum, po czym wraz z matką przeprowadziła się do Gdyni. Tam skończyła liceum oraz zdała maturę. Następnie, za sugestią matki, zaczęła studiować architekturę na Politechnice Gdańskiej.
Po uzyskaniu dyplomu została skierowana na stanowisko inspektora w Banku Inwestycyjnym, gdzie miała określać stan zaawansowania budów. Następnie pracowała jako asystentka na Wydziale Architektury Politechniki Gdańskiej. Po pewnym czasie zaczęła pracę w biurze projektowym "Miastoprojekt Gdańsk", które zajmowało się projektowaniem obiektów użyteczności publicznej. 
Wraz z Tadeuszem Różańskim i Januszem Morkiem zaprojektowała gdański falowiec przy ul. Obrońców Wybrzeża – najdłuższy budynek mieszkalny w Polsce i drugi co do długości w Europie. Jego budowa ruszyła w 1970 roku. 

</doc>
<doc id="4863854" url="https://pl.wikipedia.org/wiki?curid=4863854" title="Marian Stefanowski">
Marian Stefanowski

Marian Stanisław Stefanowski lub Skarbek-Stefanowski (ur. w Petersburgu, zm. 6 lutego 1979 w Łodzi) – chirurg, profesor medycyny i rektor Akademii Medycznej w Łodzi. Uczestnik wojny polsko-bolszewickiej, kampanii wrześniowej i powstania warszawskiego. Reformator medycznego nauczania wyższego w Polsce.
Biografia.
Marian Stefanowski urodził się w Petersburgu roku. Jego rodzicami byli inżynier Jan Stefanowski i Maria z domu Iwanowska, oboje ze szlachty rodowej. Edukację rozpoczął w Rewlu, w jednej z tamtejszych szkół kościelnych. Po jej ukończeniu wstąpił w 1915 roku na Petersburski Uniwersytet Politechniczny Piotra Wielkiego, ale już w roku następnym przeniósł się na Uniwersytet Jurjewski, gdzie studiował medycynę. Jako student wstąpił 16 września 1916 roku do Konwentu Polonia, zaś 8 października 1918 roku do Polskiego Towarzystwa Akademickiego. W 1918 roku uniwersytet został zamknięty, co nakłoniło Mariana do przyjazdu do Polski. Miał to zrobić jeszcze w tym roku, bądź po dwóch latach pracy w miejskich chirurgicznych oddziałach szpitali miejskich Tallinna i Tartu. W Polsce kontynuował studia na Wydziale Lekarskim Uniwersytetu Warszawskiego. W 1920 roku, jako student medycyny został zmobilizowany na szeregowego sanitariusza w wojnie polsko-bolszewickiej. Ostatecznie studia zakończył w roku 1923, otrzymując – 23 października – tytuł doktora wszech nauk lekarskich. Marian Stefanowski podtrzymywał swoje związki z Konwentem Polonia, przenosił majątek korporacji z Tartu do Wilna, zaś 18 maja 1928 roku uzyskał w niej tytuł filistra.
W latach 1923–1928 pełnił urząd dyrektora szpitala w Święcianach, był w nim też ordynatorem oddziału chirurgicznego. Oprócz tego kierował Wydziałem Zdrowia Samorządu Powiatowego oraz wykładał anatomię, higienę i fizjologię na miejscowym seminarium nauczycielskim. Jego działalność przyczyniła się do rozbudowy szpitala oraz powstania w powiecie ośmiu nowych przychodni medycznych oraz dwunastu etatów położniczych.
W 1928 roku Stefanowski przeprowadził się do Warszawy, gdzie otrzymał posadę lekarza ubogich na Woli. Był też asystentem u Zygmunta Radlińskiego w II Klinice Chirurgicznej Uniwersytetu Warszawskiego w Szpitalu św. Ducha na Elektoralnej 12, a od 1936 roku adiunktem u tegoż profesora w I Klinice Chirurgicznej w Szpitalu Dzieciątka Jezus. Od 1934 roku zaangażował się w nauczanie: najpierw wykładał – do 1938 roku – na kursach dokształcających lekarzy Ubezpieczalni Społecznej miasta Warszawy chirurgię, a od 1936 roku w Warszawskiej Szkole Pielęgniarstwa chirurgię i anatomię. W 1936 roku znalazł się w redakcji miesięcznika „Chirurg Polski”. Był też współautorem "Podręcznika Chirurgii" pod redakcją Adolfa Wojciechowskiego – napisał rozdział o chirurgii nadnerczy i (wraz ze swym mentorem) o chirurgii śledziony.
W wojnie obronnej 1939 roku brał udział jako chirurg porucznik lub podporucznik. Po powrocie do Warszawy kontynuował nauczanie, zarówno tajne, dla studentów Uniwersytetu Ziem Zachodnich i Warszawskiego, jak i w legalnej Szkole Zaorskiego. Przejął od swojego mentora Radlińskiego kierownictwo w I Klinice Chirurgicznej. Miało się to stać w październiku 1939 roku, lub dopiero po śmierci profesora w 1942 roku. Zapewniał pomoc medyczną żołnierzom Kedywu oraz schronienie dla osób zagrożonych przez Gestapo. W powstaniu warszawskim pełnił funkcję naczelnego chirurga w szpitalu powstańczym zorganizowanym przy ulicy Lwowskiej 13. Po porażce strony polskiej przeniósł się wraz z ewakuowanym Szpitalem Dzieciątka Jezus do Milanówka.
Po wojnie Marian Stefanowski został zaangażowany w organizację wyższego nauczania medycyny w Łodzi. Początkowo odbywało się to w ramach Wydziału Lekarskiego Uniwersytetu Łódzkiego – w listopadzie 1945 roku Stefanowski stanął na czele powołanej tam I Katedry i Kliniki Chirurgicznej. W 1946 rok doprowadził do powstania przy Szpitalu Ubezpieczalni Społecznej kliniki uniwersyteckiej, choć do maja 1947 roku działalność kliniki wstrzymywana była przez rekonwalescencję umieszczonych w szpitalu żołnierzy Armii Czerwonej. W 1939 roku Wydział Lekarski przekształcono w Akademię Lekarską, która później zmieniła nazwę na Akademię Medyczną. W 1955 roku Stefanowski został rektorem tej placówki, funkcję tę sprawował do 1 października 1968 roku, kiedy to przeszedł na emeryturę. Marian Stefanowski zaangażował się też w utworzenie Wojskowej Akademii Medycznej. Od momentu powstania placówki w 1958 roku, do roku 1962 był na tej uczelni kierownikiem II Katedry Chirurgii. Na obu uczelniach otrzymał doktorat honoris causa – w 1970 roku na Akademii Medycznej, a w 1973 na Wojskowej Akademii Medycznej. Od 1946 roku przysługiwał mu tytuł profesora nadzwyczajnego, zaś od 1962 zwyczajnego.
Oprócz pracy w łódzkich uczelniach angażował się też w nauce na szczeblu krajowym: w latach 1950–1954 stał na czele Komisji Chirurgicznej Rady Naukowej działającej w Ministerstwie Zdrowia, zaś w latach 1957–1963 brał udział w pracach Rady Głównej Szkolnictwa Wyższego. W ramach swoich zainteresowań nad problematyką nauczania wyższego odwiedził wiele zagranicznych uczelni, zarówno państw bloku socjalistycznego (NRD, Czechosłowacja), członków NATO (USA, Wielka Brytania, Francja, Grecja) jak i trzeciego świata (Indie). Tematyka ta znalazła odzwierciedlenie w jego artykułach i odczytach. Przyczynił się do reformy polskiego medycznego szkolnictwa wyższego.
Do ściśle medycznych zainteresowań naukowych Mariana Stefanowskiego, w których wniósł największy wkład do nauki, należały przede wszystkim problem chirurgii trzustki – zwłaszcza leczenie nowotworu tego narządu – oraz zagadnienie wstrząsu pourazowego. Badał też kwestie związane z chirurgią innych narządów, oraz problematykę powikłań pooperacyjnych. Zagadnienia te opisał w 1952 roku w podręczniku "Zarys Chirurgii", który zredagował oraz kilkukrotnie uaktualniał wraz ze Stanisławem Nowickim.
Do innych dziedzin działalności zawodowej Stefanowskiego należała funkcja specjalisty wojewódzkiego w zakresie chirurgii, którą sprawował w województwie kaliskim, łódzkim i w mieście Łodzi w latach 1948–1955. Był członkiem – także przewodniczącym i wiceprzewodniczącym – wielu towarzystw i organizacji związanych z branżą. Między innymi były to: Towarzystwo Wiedzy Powszechnej (Sekcja Medyczna), Polskie Towarzystwo Onkologiczne, Polski Czerwony Krzyż, Łódzkie Towarzystwo Naukowe i Towarzystwo Chirurgów Polskich, na czele którego stał w latach 1964–1966. W 1966 roku został przewodniczącym Zrzeszenia Polskich Towarzystw Lekarskich, które współorganizował rok wcześniej.
Marian Stefanowski zmarł w Łodzi, 6 lutego 1979 roku. Pochowano go 4 dni później na Cmentarzu na Dołach.
Rodzina.
Marian Stefanowski wstąpił w związek małżeński z Urszulą Turkiewicz. Para doczekała się dwóch córek: Doroty i Małgorzaty.
Odznaczenia.
Marian Stefanowski otrzymał następujące odznaczenia państwowe:

</doc>
<doc id="4863855" url="https://pl.wikipedia.org/wiki?curid=4863855" title="Joe Baca">
Joe Baca

Joe Baca właściwie Joseph Natalio Baca (ur. 23 stycznia 1947 w Belen) – amerykański polityk, do 2015 i ponownie od 2018 członek Partii Demokratycznej, od 2015 do 2016 Partii Republikańskiej.
Działalność polityczna.
Od 1992 do 1999 zasiadał w California State Assembly, a w 1999 w stanowym Senacie Kalifornii. W okresie od 16 listopada 1999 do 3 stycznia 2003 przez dwie kadencje był przedstawicielem 42. okręgu, następnie do 3 stycznia 2013 przez pięć kadencji był przedstawicielem 43. okręgu wyborczego w stanie Kalifornia w Izbie Reprezentantów Stanów Zjednoczonych.

</doc>
<doc id="4863859" url="https://pl.wikipedia.org/wiki?curid=4863859" title="Laura Potocka">
Laura Potocka

Laura z Potockich Tarnowska (ur. 1786, zm. 1868 w Warszawie) – polska rysowniczka amatorka oraz kompozytorka.
Życiorys.
Jedyna córka Jana Nepomucena Eryka Potockiego i Ludwiki d’Aloy. Matka opuściła rodzinę w 1793 r., kiedy Laura miała 6 lat; osiedliła się pod Londynem. Do 1803 r. kształciła się w Wiedniu, jednak nie jest znany obszar jej studiów. Pod koniec tegoż roku przebywała już wraz z ojcem w Klementowicach koło Puław, u stryja Ignacego Potockiego. Tam zaprzyjaźniła się z towarzystwem związanym z Puławami, m.in. rodzeństwem Cecylią i Leonem Dembowskimi. W tym czasie o jej rękę zabiegał generał Michał Grabowski. W 1819 poślubiła Stanisława Tarnowskiego, zwanego „Egipcjaninem”, zmarłego w 1833.
Twórczość.
Współtworzyła "Śpiewy historyczne" Jana Ursyna Niemcewicza – skomponowała melodię do utworu "Władysław Łokietek" i narysowała cztery ilustracje do tego dzieła (pierwsze wydanie Warszawa 1816, drugie 1818, trzecie 1819). Ilustracje są zaginione, jednak powielił je, w formie miedziorytów, niemiecki malarz, rysownik i rytownik Johann Gottfried Abraham Frenzel (1782–1855) oraz Jan Ligber. Poza omówioną twórczością tworzyła m.in. karykatury swoich znajomych oraz rysunki. Większość zachowanych dzieł Laury Potockiej jest przechowywanych w zbiorach Muzeum Narodowego w Warszawie.

</doc>
<doc id="4863860" url="https://pl.wikipedia.org/wiki?curid=4863860" title="Mistral Air">
Mistral Air



</doc>
<doc id="4863864" url="https://pl.wikipedia.org/wiki?curid=4863864" title="Adprint">
Adprint



</doc>
<doc id="4863866" url="https://pl.wikipedia.org/wiki?curid=4863866" title="Adamson-Eric">
Adamson-Eric

 Adamson-Eric, właściwie Erich Carl Hugo Adamson (ur. 18 sierpnia 1902 w Tartu, zm. 2 grudnia 1968 w Tallinnie) – estoński artysta zajmujący się głównie malarstwem w sztuce użytkowej.
Życiorys.
Był czwartym dzieckiem Jaana i Anny Adamson. Do 1923 r. Adamson uczęszczał do szkół w swojej rodzinnej Estonii, a następnie przeprowadził się do Berlina, by studiować na Akademii Sztuki Użytkowej i Rzemiosła w Charlottenburgu. Po studiach w Berlinie przeniósł się do Paryża, gdzie studiował z takimi artystami jak Charles Guérin, Roger Bissière, Moise Kisling i André Lhote. W 1925 r. wstąpił do prywatnej akademii rosyjskiego artysty Wasilija Szuchajewa i zaczął koncentrować się na art deco i Nowej Rzeczowości.
W 1928 r. Adamson-Eric wraz z dwoma innymi estońskimi artystami, Eduardem Wiiraltem i Kristjanem Tederem, otworzyli własną wystawę sztuki w Tallinie, która trwała od 29 czerwca do 12 lipca. Kariera Adamsona jako artysty trwała prawie cztery dekady. Zmarł w Tallinnie w 1968 r. W stolicy Estonii otworzono Muzeum Adamsona-Erica przy ulicy Lühike jalg, gdzie na stałej wystawie znajduje się wiele prac artysty.

</doc>
<doc id="4863868" url="https://pl.wikipedia.org/wiki?curid=4863868" title="Zbigniew Zapasiewicz (ujednoznacznienie)">
Zbigniew Zapasiewicz (ujednoznacznienie)



</doc>
<doc id="4863870" url="https://pl.wikipedia.org/wiki?curid=4863870" title="Jacek Łukomski">
Jacek Łukomski

Jacek Edmund Łukomski (ur. 19 lipca 1950 w Poznaniu, zm. 18 lipca 2022) – polski lekarz, nauczyciel akademicki, samorządowiec oraz menedżer i doradca specjalizujący się w zarządzaniu służbą zdrowia. Syn Edmunda, doktora nauk medycznych i znanego radiologa oraz Marii (z d. Bogackiej).
Życiorys.
W 1974 roku ukończył studia medyczne na Wydziale Lekarskim Akademii Medycznej w Poznaniu. W 1981 roku uzyskał specjalizację II stopnia z chirurgii ogólnej, przez 15 lat był asystentem Oddziału Chirurgii „A” Wojewódzkiego Szpitala Zespolonego w Poznaniu. W 1990 roku został dyrektorem Wydziału Zdrowia Urzędu Miasta w Poznaniu. W latach 1992–1998 był wiceprezydentem Poznania ds. polityki społecznej, zajmując się służbą zdrowia, pomocą społeczną, sportem oraz kulturą. W czasie swojej kadencji jako wiceprezydent i zastępca Wojciecha Szczęsnego Kaczmarka nadzorował m.in. Wydawnictwo Miejskie, Malta Festival Poznań oraz przyczynił się do organizacji wielu koncertów międzynarodowych gwiazd w Poznaniu. W ramach projektu Europejskich Sieci Zdrowotnych WHO „Zdrowe Miasto” brał udział w wielu międzynarodowych konferencjach; jedna z nich odbyła się w Poznaniu w 1994 r. Za tę działalność otrzymał w 1998 roku indywidualną nagrodę „Złotego Rydza” przyznaną przez Ogólnopolski Dziennikarski Klub Promocji Zdrowia.
Radny II i III kadencji Rady Miasta Poznania w latach 1994–2002; w trakcie III kadencji był przewodniczącym Komisji Zdrowia Publicznego oraz wiceprzewodniczącym Komisji Finansów Rady Miasta Poznania. Od 18 grudnia 1998 roku do 31 grudnia 2017 roku był Dyrektorem Szpitala Wojewódzkiego w Poznaniu. Jednocześnie był Dyrektorem Szpitala Kardiologiczno-Rehabilitacyjnego w Kowanówku w okresie 2016–2017. Jako Dyrektor Szpitala Wojewódzkiego w Poznaniu włączył w jego struktury: Szpital Grunwaldzki i Wielkopolskie Centrum Ortopedii i Chirurgii Urazowej w 2006 roku, Ośrodek Rehabilitacji dla Dzieci w Kiekrzu i Zakład Opiekuńczo-Leczniczy w Poznaniu w 2016 roku, a także Szpital Kardiologiczno-Rehabilitacyjny w 2017 roku. Od marca do sierpnia 2018 roku był doradcą – p.o. zastępcy dyrektora ds. medycznych Szpitala Powiatowego w Gostyniu. W sierpniu 1999 roku został powołany przez Ministra Zdrowia do zespołu przygotowującego ustawę o realizacji Narodowego Programu Zdrowia. W latach 1999–2016 był członkiem i współprzewodniczącym Zespołu ds. Służby Zdrowia Komisji Trójstronnej (ze strony pracodawców). W 2007 roku zarządzeniem Ministra Zdrowia został powołany w skład zespołu ds. opracowania projektu nowej ustawy o zakładach opieki zdrowotnej. W latach 2002–2011 ekspert Światowej Organizacji Zdrowia i doradca Banku Światowego. W latach 1999–2017 prezes Wielkopolskiego Związku Zakładów Opieki Zdrowotnej – Organizacji Pracodawców, od 2018 roku prezes honorowy. Od 2018 r. jest doradcą ds. medycznych w kancelarii Łukomski Niklewicz adwokacka spółka partnerska.
Wykładowca na studiach podyplomowych w zarządzaniu ochroną zdrowia Uniwersytetu Medycznego im. Karola Marcinkowskiego w Poznaniu oraz Uniwersytetu Ekonomicznego w Poznaniu. W 2003 roku zdał egzamin państwowy w Ministerstwie Skarbu Państwa dla kandydatów do rad nadzorczych spółek Skarbu Państwa.
W latach 1999–2005 był redaktorem naczelnym, a następnie przewodniczym Kolegium Redakcyjnego i przewodniczącym Rady Programowej miesięcznika „Menedżer Zdrowia” do 2016 roku. W 2006 roku ukazała się książka wydawnictwa Forum „Poradnik dyrektora placówki medycznej: jak skutecznie kierować zakładem opieki zdrowotnej” pod jego redakcją.
Uhonorowany wieloma odznaczeniami za działalność na rzecz Województwa Wielkopolskiego m.in. w 1999 roku otrzymał medal im. Karola Marcinkowskiego za zasługi na rzecz Akademii Medycznej w Poznaniu; otrzymał Statuetkę Honorowego Hipolita jako Lider Pracy Organicznej; w 2005 r. odznaczony medalem za zasługi dla Województwa Wielkopolskiego przez Marszałka Województwa.
Miał troje dzieci: Aleksandrę (ur. 1981), Jana (ur. 1985) oraz Hannę (ur. 1987). Był pasjonatem muzyki, historii oraz kultury anglosaskiej.

</doc>
<doc id="4863876" url="https://pl.wikipedia.org/wiki?curid=4863876" title="Podwalnia bastionu VI w Toruniu">
Podwalnia bastionu VI w Toruniu

Podwalnia bastionu VI w Toruniu – fragment wewnętrznego pierścienia Twierdzy Toruń, który znajdował się w centrum miasta. Współcześnie w miejscu podwalni znajduje się park Jordanki, między budynkiem banku a gmachem Urzędu Marszałkowskiego, przy Wałach gen. Sikorskiego. Wyburzona w 2019 roku.
Historia.
Podwalnia powstała na początku XIX wieku i była częścią wewnętrznego pierścienia Twierdzy Toruń. Pełniła ona funkcję schronu laboratorium amunicyjnego.
W 2009 roku Rada Miasta Torunia uchwaliła miejscowy plan zagospodarowania przestrzennego, który zakładał rozbiórkę obiektu. Plan ten był konsultowany zarówno z miejskim, jak i z wojewódzkim konserwatorem zabytków. W 2017 roku, w ramach planowanej rozbudowy Urzędu Marszałkowskiego, władze Torunia podjęły ostateczną decyzję o wyburzeniu obiektu, co spotkało się ze sprzeciwem miłośników fortyfikacji w Toruniu. Wyburzenie nastąpiło w listopadzie 2019 roku. Dzięki inicjatywie i pomocy Muzeum Fortyfikacji Pancernej Twierdzy Toruń ocalałe XIX – wieczne drzwi obiektu trafiły do Muzeum Obrony Wybrzeża w Świnoujściu.

</doc>
<doc id="4863884" url="https://pl.wikipedia.org/wiki?curid=4863884" title="Użytkowanie ciągłe lasu">
Użytkowanie ciągłe lasu

Użytkowanie ciągłe lasu (czasem określane angielskim skrótowcem „CCF”, od "continuous cover forestry") to podejście do zrównoważonej gospodarki leśnej, w którym usuwanie drzew ze starego pokolenia lasu oraz powstawanie drzewostanu nowego pokolenia lasu odbywa się jednocześnie, skutkując: 1) zatarciem granicy między użytkowaniem głównym lasu oraz jego odnawianiem; 2) osiągnięciem przez drzewostany późnych stadiów rozwojowych; zachowaniem obecności drzew w ekosystemie przez bardzo długi czas, na ogół do wystąpienia stanu siły wyższej, inicjującego proces rozpadu drzewostanu i wymianę generacyjną lasu. Różne rodzaje drzewostanów mogą wymagać różnych zabiegów gospodarczych w celu uzyskania trwale produktywnej nieregularnej struktury.
Opis ogólny.
Pojęcie użytkowania ciągłego lasu zostało szeroko przyjęte w brytyjskim leśnictwie po utworzeniu Continuous Cover Forestry Group w 1991 r. Obecnie brytyjska norma leśna oraz wytyczne brytyjskiej normy leśnej dotyczącej gospodarki leśnej wzywają do szerszego stosowania CCF w brytyjskim leśnictwie, ponieważ istnieją dowody na to, że trwale produktywne drzewostany o nieregularnej strukturze są bardziej odporne na zmiany klimatu i zagrożenia dla stanu zdrowotnego lasów, a także przynoszą szereg innych korzyści społecznych i środowiskowych.
Zarys problematyki.
CCF to podejście do gospodarki leśnej, które uwzględnia cechy charakterystyczne i procesy właściwe dla danego siedliska i zwykle obejmuje mieszaninę gatunków drzew w różnym wieku. W języku francuskim jest to określane jako "sylviculture irregulière, continu et proche de la nature" (SICPN) (tj. leśnictwo ciągłe, nieregularne i zbliżone do naturalnego), a w języku niemieckim jako "Dauerwald" lub "Naturgemässe Waldwirtschaft" (gospodarka leśna zbliżona do natury). Gospodarowanie opiera się na selekcji poszczególnych drzew różnej wielkości, a nie na tworzeniu drzewostanów jednowiekowych. Monitorowanie rozwoju nieregularnych struktur drzewostanów odbywa się poprzez okresowy pomiar pierśnic drzew na powierzchniach próbnych lub w całych drzewostanach. Zabiegi gospodarcze, zazwyczaj wykonywane w odstępach od 3 do 7 lat, polegają przede wszystkim na usuwaniu drzew, które zakłócają wzrost drzew o większym potencjale, pozyskiwaniu drzew o optymalnych rozmiarach oraz ochronie odnowień i podrostu tak, że nieregularna struktura drzewostanu jest utrzymywana w sposób ciągły.
Odnowienie zwykle jest prowadzone w sposób naturalny, a nie przez sadzenie. Odnowienia sztuczne mogą być wymagane do zróżnicowania składu genetycznego i gatunkowego oraz do zwiększenia odporności ekologicznej na zagrożenia związane ze zmianami klimatu, szkodnikami lub chorobami.
Zasady.
Ogólne podejście do CCF można nakreślić w oparciu o następujące podstawowe zasady określone przez Continuous Cover Forestry Group (CCFG):

</doc>
<doc id="4863890" url="https://pl.wikipedia.org/wiki?curid=4863890" title="Tadeusz Uhma">
Tadeusz Uhma

Tadeusz Uhma (ur. 2 sierpnia 1891 w Jarosławiu, zm. 15/16 marca 1942) – nauczyciel, działacz harcerski, narodowiec.
Życie.
Uczęszczał do Gimnazjum Arcyksiężniczki Elżbiety w Samborze, składając tam w 1908 egzamin dojrzałości. Na uniwersytecie we Lwowie studiował filologię klasyczną i filozofię (1909-1914), studia kontynuował w Paryżu. Od 23 marca 1911 do 12 października 1912 był prezesem Akademickiego Koła TSL. Wchodził w skład Zarządu Okręgowego tej organizacji we Lwowie. Był zastępcą nauczyciela języka łacińskiego i historii w lwowskim gimnazjum.
Po wybuchu Wielkiej Wojny zaangażował się w działalność Legionu Wschodniego, po rozformowaniu którego powrócił do Lwowa, przedzierając się przez front. W 1915 był nauczycielem w gimnazjum Wacławy Peretiatkiewiczowej w Kijowie. Był zaangażowany w działalność wielu organizacji polskich. W 1916 został przyjęty do Ligi Narodowej.
Po wojnie uczył w VIII gimnazjum żeńskim w Warszawie. Zaangażował się w działalność w Macierzy Szkolnej, Towarzystwie Nauczycieli Szkół Wyższych oraz w harcerstwo (wchodził w skład Głównej Komendy Męskiej ZHP). Był autorem podręczników szkolnych.
Po kapitulacji Warszawy stanął na czele nowego zarządu Okręgu Warszawskiego Stronnictwa Narodowego (1939-1941). W jego mieszkaniu, przy ul. Czerwonego Krzyża 14 gestapo zorganizowało kocioł, gdzie aresztowano kilkadziesiąt osób. Uhma został zatrzymany 17 maja 1941. Dwa miesiące potem (23 lipca) do obozu Auschwitz ruszył transport 350 mężczyzn, wśród których był Tadeusz Uhma z niespełna 17-letnim synem Pawłem. Tam w obozie na wiosnę 1942 został zamordowany.

</doc>
<doc id="4863891" url="https://pl.wikipedia.org/wiki?curid=4863891" title="Bolesław Dobkowski">
Bolesław Dobkowski

Bolesław Dobkowski (ur. 2 lutego 1898, zm. 15 kwietnia 1976) – polski rolnik, Sprawiedliwy wśród Narodów Świata, weteran wojny polsko-bolszewickiej
Życiorys.
Bolesław Dobkowski mieszkał z żoną Apolonią i czterema synami: Tadeuszem, Mieczysławem, Wincentym i Janem w Zanklewie w pobliżu miejscowości Wizna na Podlasiu. Prowadził gospodarstwo rolne, na które uzyskał środki, pracując z Ameryce. We wrześniu 1942 r. rodzina Dobkowskich udzieliła schronienia znajomej rodzinie żydowskiej Lewinów z Wizny. Do gospodarstwa Dobkowskich zostali przyprowadzeni przez żołnierzy Armii Krajowej, z którymi Bolesław współpracował. Dwaj starsi synowie krawca Izraela Lewina zostali zastrzeleni przez Niemców w Lesie Giełczyńskim. Izrael, jego żona Haszka-Fajga (lub Fejga) Lewin z domu Kijak oraz potomstwo Icchak i Ida (lub Jan i Teresa) spędzili w domu Bolesława trzy lata. Ich kryjówką był schowek pod szafą w dużym pokoju. Ponieważ do tego pokoju miał nagle wprowadzić się oficer niemiecki, Dobkowscy zdecydowali się przeprowadzić Lewinów do ziemianki wykopanej w polu. Jesienią 1943 r. Izrael Lewin został aresztowany przez niemieckiego żołnierza podczas pracy w gospodarstwie. Dzięki operacji zorganizowanej przez rodzinę Dobkowskich, Izrael został uwolniony z aresztu zanim zorientowano się o jego żydowskim pochodzeniu. Po ustaniu działań wojennych w okolicy, w lipcu 1944 r. Lewinowie przeprowadzili się do Łodzi. W 1945 r. Bolesław został pobity do nieprzytomności, a jego gospodarstwo ograbione za pomoc jakiej udzielił Żydom. Przed emigracją do Izraela w latach 50., z wdzięczności za udzieloną im pomoc, Lewinowie przepisali na Dobkowskich akt własności ich mieszkanie w Wiźnie. Lewinowie wymieniali listy z rodziną Dobkowskich a także słali im paczki, jednak kontakt urwał się w 1968 r. W latach 80. rodziny odnowiły kontakt.
W 1991 r. Bolesław Dobkowski wraz z żoną Apolonią oraz dziećmi; Tadeuszem, Mieczysławem i Wincentym zostali odznaczeni medalami Sprawiedliwych wśród Narodów Świata.

</doc>
<doc id="4863893" url="https://pl.wikipedia.org/wiki?curid=4863893" title="Dziaba">
Dziaba

Dziaba – polski szybowiec amatorski z okresu międzywojennego.
Historia.
Mjr inż. Stefan Malinowski prowadził badania nad płatem o profilu zmiennym w locie. W 1922 roku zbudował samolot „Stemal III” oparty na tej technologii. Wykorzystując zdobyte doświadczenie w 1923 roku zaprojektował szybowiec bezogonowy „Dziaba”, który został zbudowany w Szkole Pilotów w Bydgoszczy. Zastosował w nim mechanizm dźwigniowy własnej konstrukcji, który poprzez naprężenie górnego i dolnego pokrycie płata powodował zmianę krzywizny profilu przy jednoczesnym zmniejszeniu jego grubości. Miało to pozwolić na dynamiczne wykorzystywanie prądów wznoszących. 
Ten mechanizm był zastosowany na obu płatach co pozwalało na wykorzystać go do sterowania podłużnego i poprzecznego. Z przodu konstrukcji znajdowała się powierzchnia sterowa, tzw. „wiatroczułek”, mająca za zadanie samoczynnie zwiększać kąta natarcia płata. 
Szybowiec został zgłoszony do udziału w I Konkursie Ślizgowców w Białce k. Nowego Targu, jego pilotem był kpt. T. H. Miśkiewicz. Podczas przygotowania do startu szybowiec został poderwany do góry silnym podmuchem wiatru i poważnie uszkodzony. Został wyremontowany, otrzymał też podwójne stateczniki pionowe. Nie doszło do jego wypróbowania w locie.
Konstrukcja.
Jednomiejscowy szybowiec doświadczalny konstrukcji drewnianej w układzie latającego skrzydła.
Płat z prostokątnym centropłatem i trójkątnymi końcówkami. Jednodźwigarowy o pokryciu płóciennym. W centropłacie znajdowały się pasy mocujące do niego pilota oraz otwór przez który wystawała głowa pilota. Wewnątrz płata na dwóch podwójnych żebrach głównych znajdowały się mechanizmy zmiany kształtu profilu płata. 
Mała powierzchnia sterowa była umieszczona przed skrzydłem i była połączona linkami z mechanizmem zmiany kształtu profilu płata.
Szybowiec nie posiadał podwozia, start i lądowanie miał się odbywać z wykorzystaniem nóg pilota.

</doc>
<doc id="4863899" url="https://pl.wikipedia.org/wiki?curid=4863899" title="Dimitrios Gramozis">
Dimitrios Gramozis



</doc>
<doc id="4863931" url="https://pl.wikipedia.org/wiki?curid=4863931" title="Parafia Nawiedzenie Najświętszej Maryi Panny w Zaborowie">
Parafia Nawiedzenie Najświętszej Maryi Panny w Zaborowie



</doc>
<doc id="4863944" url="https://pl.wikipedia.org/wiki?curid=4863944" title="Spektakle Teatru Telewizji – lata 50. XX wieku">
Spektakle Teatru Telewizji – lata 50. XX wieku

Lista spektakli Teatru Telewizji wystawionych w latach 50. XX wieku (1954–1959).
1954 • 1955 • 1956 • 1957 • 1958 • 1959

</doc>
<doc id="4863958" url="https://pl.wikipedia.org/wiki?curid=4863958" title="Podgłazik bukowinowy">
Podgłazik bukowinowy

Podgłazik bukowinowy ("Domene scabricollis") – gatunek chrząszcza z rodziny kusakowatych i podrodziny żarlinków.
Gatunek ten opisany został po raz pierwszy w 1840 roku przez Ernsta Gustava Erichsona jako "Lathrobium scabricollis".
Chrząszcz o wydłużonym, trochę wypukłym ciele długości od 6,5 do 7 mm, ubarwiony czarno z żółtoczerwonymi: czułkami, aparatem gębowym i odnóżami. Głowa jest okrągła w zarysie, silnie przewężona z tyłu, o skroniach kilkakrotnie dłuższych niż średnica oka. Aparat gębowy cechuje płytkie i łukowate wycięcie pośrodku przedniego brzegu wargi górnej, krępe i sierpowate żuwaczki oraz słabo widoczny ostatni człon głaszczków szczękowych. Powierzchnia głowy i przedplecza, z wyjątkiem bardzo krótkiej linii środkowej w tyle tego drugiego, jest gęsto i chropowato pokryta punktami, łączącymi się w podłużne bruzdy. Obrys przedplecza jest owalny, zwężony ku tyłowi. Pokrywy mają powierzchnię błyszczącą, silnie i gęsto punktowaną, a brzegi nieco podwinięte na spód ciała. Poniżej barku pokryw bierze początek podłużna listewka ciągnąca się ponad epipleurami. Skrzydła tylne są zupełnie zanikłe. Przednia para odnóży ma silnie zgrubiałe uda z guzowatym zębem, pasującym do wgniecenia u nasady goleni oraz stopy o rozszerzonych czterech początkowych członach. Punktowanie odwłoka jest gęste i bardzo delikatne, a jego kształt rozszerzony ku tyłowi. Odwłok samca ma szósty sternit z podłużnym wgnieceniem pośrodku i trójkątnym wcięciem na tylnym brzegu.
Owad znany ze wschodniej Francji, Niemiec, Szwajcarii, Austrii, północnych Włoch, południowej Polski (Sudety, Karpaty i lasy wyżynne przedgórzy), Czech, Słowacji, Węgier, Słowenii, Chorwacji, Bośni i Hercegowiny. Gatunek endemiczny dla gór i przedgórzy środkowej części Europy i Bałkanów. Zasiedla głównie buczyny, ale występuje też w reglu górnym i piętrze kosodrzewiny. Bytuje w ściółce, wśród mchów, w butwiejącym drewnie i zmurszałych pniakach (gatunek saproksyliczny), pod korą, a na wyższych rzędnych pod kamieniami.

</doc>
<doc id="4863959" url="https://pl.wikipedia.org/wiki?curid=4863959" title="Domene scabricollis">
Domene scabricollis



</doc>
<doc id="4863967" url="https://pl.wikipedia.org/wiki?curid=4863967" title="Lucien Marcus Underwood">
Lucien Marcus Underwood

Lucien Marcus Underwood (ur. 26 października 1853 w Woodstock, zm. 16 listopada 1907 w Redding) – amerykański botanik i mykolog.
Życiorys.
Ukończył studia na Uniwersytecie w Syracuse. W 1880 r. został mianowany profesorem geologii i botaniki na Illinois Wesleyan University, w 1883 profesorem biologii na swojej macierzystej uczelni, a w 1891 profesorem botaniki na Uniwersytecie De Pauw. W 1896 r. przez krótki czas pracował na stanowisku profesora biologii na Auburn University, po czym został profesorem botaniki na Uniwersytecie Columbia. Został też zatrudniony jako naukowiec w ogrodzie botanicznym w Nowym Jorku.
Po utracie dużych kwot pieniędzy na Wall Street, Underwood próbował zamordować swoją żonę i córkę, po czym popełnił samobójstwo w domu rodzinnym w Redding w stanie Connecticut.
Praca naukowa.
Underwood opublikował liczne artykuły w czasopismach botanicznych. M.in. był autorem "Our Native Ferns and how to study them", "Descriptive Catalog of North American Hepaticae" i "Hepaticae". Przygotował także "An Illustrated Century of Fungi" ze 100 gatunkami i "Hepaticae Americanae" z 160 gatunkami.
W naukowych nazwach utworzonych przez niego taksonów dodawany jest skrót jego nazwiska Underw.

</doc>
<doc id="4863970" url="https://pl.wikipedia.org/wiki?curid=4863970" title="Puchar Panamerykański kadetów w piłce siatkowej mężczyzn">
Puchar Panamerykański kadetów w piłce siatkowej mężczyzn

Puchar Panamerykański kadetów w piłce siatkowej mężczyzn (ang. Men’s U-19 Pan American Cup, it. Coppa panamericana di pallavolo maschile Under-19) – siatkarski turniej organizowany od 2011 roku przez Konfederację Piłki Siatkowej Ameryki Północnej, Centralnej i Regionu Karaibów (NORCECA) oraz Południowoamerykańską Konfederacje Piłki Siatkowej (CSV). 

</doc>
<doc id="4863978" url="https://pl.wikipedia.org/wiki?curid=4863978" title="La Côté Feuillée">
La Côté Feuillée



</doc>
<doc id="4863980" url="https://pl.wikipedia.org/wiki?curid=4863980" title="Mediusella bernieri">
Mediusella bernieri

Mediusella bernieri – gatunek roślin z monotypowego rodzaju Mediusella , należącego do rodziny "Sarcolaenaceae", występujący endemicznie w północno-wschodniej części Madagaskaru, na obszarze od masywu Ankotekona do miasta Vohemar.
Biologia.
Wieloletnie fanerofity i nanofanerofity. Kwitną i owocują od lutego do lipca.
Systematyka.
Gatunek z monotypowego rodzaju "Mediusella" , w rodzinie "Sarcolaenaceae". W niektórych ujęciach w obrębie rodzaju wyróżniany jest też gatunek "Mediusella arenaria" , w innych uznawany za synonim "Leptolaena arenaria" . Rodzaj "Mediusella" jest siostrzany dla "Xerochlamys".
Nazewnictwo.
Nazwa rodzaju pochodzi od łacińskiego słowa "medius", oznaczającego „średni” oraz zdrobniającego formantu "-ella" i odnosi się do wielkości roślin.
Lokalna nazwa tych roślin w języku malgaskim to "zahana".
Zagrożenie i ochrona.
Gatunek zagrożony wyginięciem. Ujęty w Czerwonej Księdze Gatunków Zagrożonych IUCN (2020.2) ze statusem EN. Roślina występuje w 5 lokalizacjach na obszarze 108 km2. Znanych jest 9 subpopulacji tego gatunku, z których cztery występują na obszarach chronionych. Odnotowywany jest ciągły spadek liczebności roślin tego gatunku z powodu niszczenia siedlisk w wyniku działalności rolniczej, pożarów i eksploatacji drewna.

</doc>
<doc id="4863983" url="https://pl.wikipedia.org/wiki?curid=4863983" title="Łabeckie">
Łabeckie

Łabeckie – dawna kolonia. Tereny, na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Opsa.
Inna nazwa miejscowości to Łabęckie.
Historia.
W latach 1921–1945 kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 25 osób, 24 były wyznania rzymskokatolickiego a 1 prawosławnego. Jednocześnie wszyscy mieszkańcy zadeklarowali polską przynależność narodową. Były tu 4 budynki mieszkalne. W 1931 w 4 domach zamieszkiwało 25 osób.
Miejscowość należała do parafii rzymskokatolickiej w Opsie. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4863985" url="https://pl.wikipedia.org/wiki?curid=4863985" title="Łakotki">
Łakotki

Łakotki – dawna wieś. Tereny, na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Opsa.
Historia.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 70 osób, 68 było wyznania rzymskokatolickiego a 2 prawosławnego. Jednocześnie wszyscy mieszkańcy zadeklarowali polską przynależność narodową. Było tu 14 budynków mieszkalnych. W 1931 w 14 domach zamieszkiwało 67 osób.
Miejscowość należała do parafii rzymskokatolickiej w Opsie. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4863990" url="https://pl.wikipedia.org/wiki?curid=4863990" title="Łazyrki">
Łazyrki

Łazyrki (; ) – wieś na Białorusi, w obwodzie witebskim, w rejonie brasławskim, w sielsowiecie Opsa.
Inna nazwa miejscowości to Łazarki.
Dawniej zaścianek.
Historia.
W latach 1921–1945 zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwały tu 24 osoby, wszystkie były wyznania staroobrzędowego i zadeklarowały polską przynależność narodową. Było tu 5 budynków mieszkalnych. W 1931 w 4 domach zamieszkiwały 24 osoby.
Miejscowość należała do parafii rzymskokatolickiej w Opsie. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4863992" url="https://pl.wikipedia.org/wiki?curid=4863992" title="Łużek (rejon brasławski)">
Łużek (rejon brasławski)

Łużek – dawna osada. Tereny, na których była położona, leżą obecnie na Białorusi Białorusi, w obwodzie witebskim, w rejonie brasławskim, w sielsowiecie Opsa.
Nazwa dawniej używana to Łuże.
Historia.
W czasach zaborów ówczesna zaścianek leżał w granicach Imperium Rosyjskiego. W 1921 leśniczówka a w 1938 osada.
W latach 1921–1945 miejscowość leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 7 osób, wszystkie były wyznania rzymskokatolickiego i zadeklarowali polską przynależność narodową. Był tu 1 budynek mieszkalny. W 1931 w 1 domu zamieszkiwało 6 osób.
Miejscowość należała do parafii rzymskokatolickiej w Opsie. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4863995" url="https://pl.wikipedia.org/wiki?curid=4863995" title="Maceliszki">
Maceliszki

Maceliszki (; ) – wieś na Białorusi, w obwodzie witebskim, w rejonie brasławskim, w sielsowiecie Opsa.
Historia.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwały tu 63 osoby, wszystkie były wyznania rzymskokatolickiego i zadeklarowały litewską przynależność narodową. Było tu 10 budynków mieszkalnych. W 1931 w 10 domach zamieszkiwało 69 osób.
Miejscowość należała do parafii rzymskokatolickiej w Pelikanach. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4863996" url="https://pl.wikipedia.org/wiki?curid=4863996" title="Peto (ujednoznacznienie)">
Peto (ujednoznacznienie)



</doc>
<doc id="4863997" url="https://pl.wikipedia.org/wiki?curid=4863997" title="Teofil Mazur (profesor nauk rolniczych)">
Teofil Mazur (profesor nauk rolniczych)

Teofil Mazur (ur. 21 grudnia 1927 w Chlinie, zm. 7 sierpnia 2022) – polski profesor nauk rolniczych, rektor Akademii Rolniczo-Technicznej w Olsztynie (1975–1981).
Życiorys.
W 1954 ukończył studia na Wydziale Rolniczym Wyższej Szkoły Rolniczej w Olsztynie. Już w czasie studiów podjął pracę na macierzystej uczelni, w Katedrze Chemii Ogólnej, następnie w Katedrze Chemii Rolnej. W 1960 obronił pracę doktorską "Badania nad przechowywaniem obornika z dodatkiem gliny i jego wartość nawozowa" napisaną pod kierunkiem Mieczysława Kotera. W 1965 uzyskał stopień doktora habilitowanego na podstawie pracy "Badania nad przemianami organicznego i mineralnego azotu oraz związków próchnicznych podczas rozkładu nawozów zielonych w glebach lekkich". W latach 1967–1972 pracował w zorganizowanej przez siebie Katedrze Przyrodniczych Podstaw Urządzeń Rolnych na Wydziale Geodezji i Urządzeń Rolnych WSR, następnie katedra ta weszła w skład Wydziału Rolniczego nowo utworzonej Akademii Rolniczo-Technicznej w Olsztynie. W 1972 uzyskał tytuł profesora nadzwyczajnego, w 1979 tytuł profesora zwyczajnego.
W latach 1975–1981 był rektorem Akademii Rolniczo-Technicznej w Olsztynie.
Od 1999 pracował w Katedrze Chemii Środowiska na Wydziale Kształtowania Środowiska i Rolnictwa Uniwersytetu Warmińsko-Mazurskiego. Był też pracownikiem Katedry Wychowania Fizycznego i Ochrony Środowiska Wszechnicy Mazurskiej.
Był przewodniczącym (1993-1995) i honorowym członkiem Komitetu Gleboznawstwa i Chemii Rolnej Polskiej Akademii Nauk, a także członkiem Komisji ds. Stopni i Tytułów; Sekcja III - Nauk Biologicznych, Rolniczych, Leśnych i Weterynaryjnych Centralnej Komisji do Spraw Stopni i Tytułów.
Otrzymał tytuł doktora honoris causa Akademii Rolniczej w Szczecinie (1997), Akademii Rolniczo-Technicznej w Olsztynie (1999), Akademii Rolniczej w Lublinie (2000), Akademii Rolniczej we Wrocławiu (2002), Akademii Rolniczej w Krakowie (2003).

</doc>
<doc id="4863998" url="https://pl.wikipedia.org/wiki?curid=4863998" title="Petta">
Petta



</doc>
<doc id="4864000" url="https://pl.wikipedia.org/wiki?curid=4864000" title="Mejszule">
Mejszule

Mejszule (; ) – wieś na Białorusi, w obwodzie witebskim, w rejonie brasławskim, w sielsowiecie Mieżany.
Inna nazwa wsi to Majszule.
Historia.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa a następnie w gminie Brasław.
Według Powszechnego Spisu Ludności z 1921 roku zamieszkiwało tu 101 osób, wszystkie były wyznania rzymskokatolickiego i zadeklarowały polską przynależność narodową. Było tu 12 budynków mieszkalnych. W 1931 w 13 domach zamieszkiwało 77 osób.
Miejscowość należała do parafii rzymskokatolickiej w Brasławiu. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Brasławiu.

</doc>
<doc id="4864002" url="https://pl.wikipedia.org/wiki?curid=4864002" title="Dorota Nowak">
Dorota Nowak

Dorota Nowak – polska biochemik, dr hab. nauk biologicznych, profesor uczelni, kierownik Zakładu Patologii Komórki i dziekan Wydziału Biotechnologii Uniwersytetu Wrocławskiego.
Życiorys.
17 kwietnia 1998 obroniła pracę doktorską "Zmiany poziomu aktyny i jej izoform w procesie wzrostu guza hepatoma Morris 5123", 28 października 2014 habilitowała się na podstawie pracy zatytułowanej "Udział aktyny i białek z nią oddziałujących w procesie migracji komórek nowotworowych, z uwzględnieniem wpływu wybranych leków na ten proces". Jest zatrudniona na stanowisku profesora uczelni, kierownika w Zakładzie Patologii Komórki, oraz dziekana na Wydziale Biotechnologii Uniwersytetu Wrocławskiego.
Była członkiem Komitetu Biologii Molekularnej Komórki Polskiej Akademii Nauk.

</doc>
<doc id="4864005" url="https://pl.wikipedia.org/wiki?curid=4864005" title="El banda">
El banda



</doc>
<doc id="4864007" url="https://pl.wikipedia.org/wiki?curid=4864007" title="Heteromyinae">
Heteromyinae



</doc>
<doc id="4864008" url="https://pl.wikipedia.org/wiki?curid=4864008" title="Marcebelinka">
Marcebelinka

Marcebelinka – dawny zaścianek. Tereny, na których był położony, leżą obecnie na Białorusi Białorusi, w obwodzie witebskim, w rejonie brasławskim, w sielsowiecie Opsa.
Inna nazwa miejscowości to Strelbiszcze.
Historia.
W latach 1921–1939 zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 4 osoby, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1938 w 1 domu zamieszkiwało 3 osoby.
Miejscowość należała do parafii rzymskokatolickiej w Opsie. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4864009" url="https://pl.wikipedia.org/wiki?curid=4864009" title="Dipodomyinae">
Dipodomyinae



</doc>
<doc id="4864013" url="https://pl.wikipedia.org/wiki?curid=4864013" title="Strelbiszcze">
Strelbiszcze



</doc>
<doc id="4864015" url="https://pl.wikipedia.org/wiki?curid=4864015" title="Marcebelino">
Marcebelino

Marcebelino (; ) – wieś na Białorusi, w obwodzie witebskim, w rejonie brasławskim, w sielsowiecie Opsa.
Dawna nazwa miejscowości to Marcybelin.
Historia.
W czasach zaborów ówczesne dobra leżały w granicach Imperium Rosyjskiego.
W latach 1921–1939 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 50 osób, 49 były wyznania rzymskokatolickiego a 1 staroobrzędowego. Jednocześnie wszyscy mieszkańcy zadeklarowali polską przynależność narodową. Było tu 9 budynków mieszkalnych. W 1938 w 6 domach zamieszkiwało 57 osób.
Miejscowość należała do parafii rzymskokatolickiej w Opsie. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4864017" url="https://pl.wikipedia.org/wiki?curid=4864017" title="Roman Perfecki">
Roman Perfecki



</doc>
<doc id="4864018" url="https://pl.wikipedia.org/wiki?curid=4864018" title="Jamie Oldaker">
Jamie Oldaker

Jamie Oldaker (ur. 5 września 1951 w Tulsie, zm. 16 lipca 2020) – amerykański wokalista i muzyk rockowy, perkusista i perkusjonista.
Życiorys.
James Oldaker urodził się w Tulsie w stanie Oklahoma. Jeden z pierwszych zespołów, których był członkiem, nazywał się "Rogues Five", który odniósł sukces regionalny w połowie lat 60. i otworzył występy dla innych, bardziej popularnych zespołów, takich jak The Doors w Tulsa Convention Center. Oldaker and the Rogues Five byli stałym zespołem w lokalnej stacji telewizyjnej KOTV w programie "KOTV: Dance Party". 
Po pobycie w zespole Boba Segera (na albumie Back in '72), związał się później z zespołem Leona Russella, kiedy został zaproszony przez Erica Claptona do wzięcia udziału w nagraniu "461 Ocean Boulevard". Oldaker pozostał członkiem studia Claptona i zespołów koncertowych do 1979 roku, kiedy to cały zespół został zwolniony. Oldaker wrócił do zespołu Claptona w 1983 roku, grając na albumie "Clapton Behind the Sun" wydanym w 1985 roku i występując z Claptonem na "Live Aid" w tym samym roku, zanim opuścił go w 1986 roku. Oldaker pojawia się po bluesowej stronie nagrania na żywo "24 Nights" z 1990 i 1991 roku. Niedługo po odejściu z zespołu Claptona Oldaker na krótko został członkiem projektu gitarzysty Kiss, Ace’a Frehleya, "Frehley’s Comet", który pojawił się na albumie "Second Sighting" z 1988 roku. Był także niegdyś członkiem alternatywnego country bandu "The Traktory". 
Oldaker nagrywał z muzykami takimi jak Bellamy Brothers, Asleep at the Wheel, Peter Frampton, Stephen Stills, Leon Russell, Ace Frehley, Freddie King i Bee Gees. W sierpniu 2005 roku Oldaker wydał "Mad Dogs &amp; Okies" w Concord Records, kolekcji poświęconej muzyce i muzykom z Oklahomy, którą wyprodukował. Współpracownicy to Eric Clapton, Vince Gill, J.J. Cale, Willie Nelson, Ronnie Dunn i Bonnie Bramlett. "Mad Dogs &amp; Okies / Survivors" został ponownie wydany w 2019 roku w ramach Jamokie Productions. 
Oldaker był zaangażowany we współpracę z organizatorami i budową muzeum OKPOP w Tulsie. On i jego żona Mary byli także gospodarzami corocznej zbiórki pieniędzy MOJO Fest, mającej na celu zebranie pieniędzy na Centrum Dnia Bezdomnego w Tulsie.
Oldaker zmarł 16 lipca 2020 roku w wieku 68 lat.

</doc>
<doc id="4864021" url="https://pl.wikipedia.org/wiki?curid=4864021" title="Markulowo">
Markulowo

Markulowo – dawna wieś. Tereny, na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Opsa.
Historia.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 114 osób, 108 było wyznania rzymskokatolickiego a 6 prawosławnego. Jednocześnie wszyscy mieszkańcy zadeklarowali polską przynależność narodową. Było tu 26 budynków mieszkalnych. W 1931 w 28 domach zamieszkiwało 132 osoby.
Miejscowość należała do parafii rzymskokatolickiej w Opsie. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4864032" url="https://pl.wikipedia.org/wiki?curid=4864032" title="Matejkiany">
Matejkiany

Matejkiany – dawna kolonia. Tereny, na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Widze.
Historia.
W czasach zaborów ówczesna wieś leżała w granicach Imperium Rosyjskiego.
W latach 1921–1945 kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 35 osób, wszystkie były wyznania rzymskokatolickiego i zadeklarowali polską przynależność narodową. Było tu 9 budynków mieszkalnych. W 1931 w 21 domach zamieszkiwało 100 osób.
Miejscowość należała do parafii rzymskokatolickiej w Opsie. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4864033" url="https://pl.wikipedia.org/wiki?curid=4864033" title="Mikołaj Lewicki">
Mikołaj Lewicki

Mikołaj Lewicki (ur. 20 kwietnia 1976) – polski socjolog, dr hab., adiunkt Instytutu Socjologii Wydziału Filozofii i Socjologii Uniwersytetu Warszawskiego.
Życiorys.
W 2000 ukończył studia magisterskie w Ośrodku Studiów Amerykańskich Uniwersytetu Warszawskiego. 9 grudnia 2008 obronił pracę doktorską "Polski dyskurs transformacyjny w perspektywie teorii modernizacji i teorii czasu" (promotorka – Mirosława Marody). W 2020 uzyskał stopień doktora habilitowanego. Jest zatrudniony na stanowisku adiunkta w Instytucie Socjologii na Wydziale Filozofii i Socjologii Uniwersytetu Warszawskiego.
W zakres jego zainteresowań naukowych wchodzą: socjologia gospodarcza i socjologia ekonomii, teorie i badania komunikacji, socjologia czasu, socjologia miasta.

</doc>
<doc id="4864047" url="https://pl.wikipedia.org/wiki?curid=4864047" title="Miasojedy">
Miasojedy

Miasojedy – dawny folwark. Tereny, na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Opsa.
Nazwa miejscowości dawniej używana to Mesojedy.
Historia.
W czasach zaborów folwark leżał w granicach Imperium Rosyjskiego.
W latach 1921–1945 folwark leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 19 osób, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. W 1931 w 3 domach zamieszkiwało 43 osoby.
Miejscowość należała do parafii rzymskokatolickiej w Pelikanach. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4864048" url="https://pl.wikipedia.org/wiki?curid=4864048" title="Richard P. Smiraglia">
Richard P. Smiraglia

Richard P. Smiraglia (ur. 1952 w Nowym Jorku) – amerykański informatolog, profesor Uniwersytetu Wisconsin w Milwaukee, specjalista w zakresie organizacji wiedzy. Jego prace badawcze dotyczą m.in. katalogowania, instancjacji oraz analizy domen.
Życiorys.
Richard P. Smiraglia uzyskał bakalaureat w zakresie muzyki w 1973 r. w Lewis &amp; Clark College. Następnie w 1974 r. ukończył studia bibliotekoznawcze na Uniwersytecie Indiany. W 1992 r. obronił doktorat w zakresie bibliotekoznawstwa na Uniwersytecie Chicagowskim. Ponadto w 1997 r. ukończył General Theological Seminary. Pracował jako wykładowca na Uniwersytecie Columbia, Long Island University oraz Uniwersytecie Wisconsin w Milwaukee. W latach 1990-1996 był redaktorem czasopisma Library Resources &amp; Technical Services, a od 2004 r. pełni rolę redaktora naczelnego czasopisma Knowledge Organization. Obecnie jest dyrektorem wykonawczym Institute for Knowledge Organization and Structure. Jest pastorem Kościoła Episkopalnego w Stanach Zjednoczonych.

</doc>
<doc id="4864054" url="https://pl.wikipedia.org/wiki?curid=4864054" title="Art-B (singel)">
Art-B (singel)

Art-B – pierwszy singel polskiego duetu Taconafide, czyli rapera Taco Hemingwaya i Quebonafide, promujący album zatytułowany "Soma 0,5 mg". Wydawnictwo w formie digital download ukazało się 16 marca 2018 roku nakładem Que Quality. Napisany przez Filipa Szcześniaka oraz Kubę Grabowskiego, a wyprodukowany przez FORXST został zarejestrowany w Nobocoto Studio. 
Przyjęcie.
Krytyczne.
Krytyk Piotr Szwed ze strony Screenagers.pl przyznał singlowi pięć gwiazdek w skali na dziesięć. W swojej recenzji napisał, że podkład muzyczny wykorzystany w utworze nie robi szału, przewidywalne wersy oraz nie wykorzystanie potencjału drzemiącego w raperach. Dodał również, że porównanie do spółki Art-B jest nie trafione. Maciej Wernio ocenił singel dość neutralnie, twierdząc że to solidny numer bez fajerwerków. W swojej recenzji stwierdził, że choć Quebonafide wypada lepiej pod względem flow, to tekstowo lepszy jest Taco Hemingway. Stwierdził jednak że raperów stać na o wiele więcej.
Komercyjne.
Utwór pobił rekord Eda Sheerana w kategorii najczęściej słuchanego singla w Polsce, w serwisie Spotify. Dotarł również do 12. miejsca na liście przebojów radia UJOT FM. Akademia Fonograficzna nominowała utwór w kategorii przebój roku w plebiscycie publiczności, przeprowadzonym w ramach Fryderyków 2019.
Personel.
Opracowano na podstawie materiału źródłowego oraz książeczki dodanej do płyty.

</doc>
<doc id="4864058" url="https://pl.wikipedia.org/wiki?curid=4864058" title="Lux Mundi (album)">
Lux Mundi (album)

Lux Mundi – dziewiąty album studyjny szwajcarskiego zespołu metalowego Samael wydany 29 kwietnia 2011 roku przez Nuclear Blast Records. Jest to ostatni album z udziałem wieloletniego basisty Masa, który opuścił zespół w lutym 2015 roku. W 2019 roku album ten został ponownie nagrany i wydany przez Napalm Records. Do utworów "Luxferre" i "In Gold We Trust" nakręcono teledyski. Tytuł płyty w języku łacińskim oznacza "Światło świata".
Na tym albumie podobnie jak na poprzednim zespół zaczął łączyć industrial metal z black metalem. Jednak tutaj brzmienie było dużo cięższe niż na Above. Album ten okazał się dużym sukcesem i otrzymał wiele pozytywnych recenzji.
Lista utworów.
Autorem tekstów jest Vorph, muzykę napisał Xy

</doc>
<doc id="4864059" url="https://pl.wikipedia.org/wiki?curid=4864059" title="Medyna (Białoruś)">
Medyna (Białoruś)

Medyna (; ) – chutor na Białorusi, w obwodzie witebskim, w rejonie brasławskim, w sielsowiecie Opsa.
Dawniej osada Medyna II.
Historia.
W latach 1921–1945 osada leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
W 1931 w 4 domach zamieszkiwało 21 osób.
Miejscowość należała do parafii rzymskokatolickiej w Opsie. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4864064" url="https://pl.wikipedia.org/wiki?curid=4864064" title="Garrett Nevels">
Garrett Nevels

Garrett Keith Nevels (ur. 26 listopada 1992 w Los Angeles) – amerykański koszykarz, występujący na pozycji rzucającego obrońcy, obecnie zawodnik Trefla Sopot.
13 lipca 2020 dołączył do Śląska Wrocław. 11 października 2022 został zawodnikiem Trefla Sopot.

</doc>
<doc id="4864066" url="https://pl.wikipedia.org/wiki?curid=4864066" title="Seria książek o Franklinie">
Seria książek o Franklinie



</doc>
<doc id="4864069" url="https://pl.wikipedia.org/wiki?curid=4864069" title="Medyna I">
Medyna I

Medyna I – dawna osada. Tereny, na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Opsa.
Historia.
W latach 1921–1945 osada leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 11 osób, wszystkie były wyznania rzymskokatolickiego i zadeklarowali polską przynależność narodową. Był tu 1 budynek mieszkalny. W 1931 w 1 domu zamieszkiwało 3 osoby.
Miejscowość należała do parafii rzymskokatolickiej w Opsie. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4864070" url="https://pl.wikipedia.org/wiki?curid=4864070" title="Konsulat Beninu w Katowicach">
Konsulat Beninu w Katowicach

Konsulat Honorowy Beninu w Katowicach (fr."Consulat honoraire de la République du Bénin à Katowice") – benińska placówka dyplomatyczna z siedzibą w Katowicach. Funkcję konsula honorowego pełni dr Nadia Paterek.
Otwarcie konsulatu.
Uroczyste otwarcie konsulatu odbyło się 14 marca 2019 r. w Sali Śląskiego Urzędu Marszałkowskiego w Katowicach w obecności delegacji Ambasady Beninu w Berlinie oraz kilku gości honorowych.

</doc>
<doc id="4864071" url="https://pl.wikipedia.org/wiki?curid=4864071" title="Miedziuki">
Miedziuki

Miedziuki (; ) – wieś na Białorusi, w obwodzie witebskim, w rejonie brasławskim, w sielsowiecie Opsa.
Dawna nazwa miejscowości to Mledziuki.
Historia.
W czasach zaborów ówczesna wieś leżała w granicach Imperium Rosyjskiego.
W latach 1921–1945 kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 197 osób, wszystkie były wyznania rzymskokatolickiego. Jednocześnie 78 mieszkańców zadeklarowało polską przynależność narodową, 110 białoruską, a 9 inną. Było tu 35 budynków mieszkalnych. W 1931 w 36 domach zamieszkiwały 203 osoby.
Miejscowość należała do parafii rzymskokatolickiej w Opsie. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4864072" url="https://pl.wikipedia.org/wiki?curid=4864072" title="Parafia św. Brata Alberta Chmielowskiego w Kamińsku">
Parafia św. Brata Alberta Chmielowskiego w Kamińsku

Parafia świętego Brata Alberta Chmielowskiego w Kamińsku – parafia rzymskokatolicka znajdująca się w archidiecezji warmińskiej, w dekanacie Górowo Iławeckie.

</doc>
<doc id="4864074" url="https://pl.wikipedia.org/wiki?curid=4864074" title="Parafia Narodzenia Najświętszej Maryi Panny w Kandytach">
Parafia Narodzenia Najświętszej Maryi Panny w Kandytach

Parafia Narodzenia Najświętszej Maryi Panny w Kandytach – parafia rzymskokatolicka znajdująca się w archidiecezji warmińskiej, w dekanacie Górowo Iławeckie.

</doc>
<doc id="4864081" url="https://pl.wikipedia.org/wiki?curid=4864081" title="Parafia Matki Boskiej Szkaplerznej w Rodnowie">
Parafia Matki Boskiej Szkaplerznej w Rodnowie

Parafia Matki Boskiej Szkaplerznej w Rodnowie – parafia rzymskokatolicka znajdująca się w archidiecezji warmińskiej, w dekanacie Górowo Iławeckie.

</doc>
<doc id="4864085" url="https://pl.wikipedia.org/wiki?curid=4864085" title="Corey Sanders">
Corey Sanders

Corey Sanders (ur. 17 kwietnia 1997 w Lakeland) – amerykański koszykarz grający na pozycji rozgrywającego, obecnie zawodnik Rawlplug Sokoła Łańcut.
W 2017 wziął udział w turnieju Adidas Nations College Counselors.
6 maja 2020 został zawodnikiem Enea Astorii Bydgoszcz. 12 lipca 2021 dołączył do włoskiego Allianz Pallacanestro Trieste. 3 stycznia 2022 zawarł umowę z greckim GS Lavrio Aegean Cargo. 5 listopada 2022 podpisał kontrakt z Rawlplug Sokołem Łańcut.

</doc>
<doc id="4864089" url="https://pl.wikipedia.org/wiki?curid=4864089" title="Eva Nordung Byström">
Eva Nordung Byström

Eva Kristina Nordung Byström (ur. 21 kwietnia 1957 w Härnösand) – szwedzka duchowna luterańskiego Kościoła Szwecji, biskup diecezji Härnösand od 14 grudnia 2014.
Życiorys.
Jako młoda kobieta uczestniczyła w chórach w swojej rodzinnej parafii. Pracowała jako wolontariuszka w kilku środowiskach kościelnych, między innymi zajmując się muzyką oraz pracą z dziećmi i młodzieżą.
Studiowała teologię protestancką. Została wyświęcona na kapłana w 1984. Była wikariuszem Arnäs, Gideå i Trehörningsjö w latach 2004–2014 oraz Örnsköldsvik w latach 2007–2014. Została wyświęcona na biskupa diecezji Härnösand 14 grudnia 2014 w katedrze w Uppsali.
Jako motto wybrała sobie "Nu är guds tid" ("Teraz jest czas Boga").
22 września 2020 politycy kościelni postanowili porozumieć się z biskup o odejściu ze stanowiska. Zdaniem większości członków zarządu zaufanie do niej się wyczerpało. W wyniku zaistniałej sytuacji przebywała na zwolnieniu lekarskim, z którego powróciła w listopadzie.

</doc>
<doc id="4864091" url="https://pl.wikipedia.org/wiki?curid=4864091" title="I liga polska w piłce nożnej (2020/2021)">
I liga polska w piłce nożnej (2020/2021)

I liga polska 2020/2021 – 73. edycja rozgrywek ogólnokrajowych drugiego poziomu ligowego piłki nożnej mężczyzn w Polsce. Ich sponsorem tytularnym są zakłady bukmacherskie Fortuna, w związku z czym obowiązuje nazwa marketingowa Fortuna I liga. Weźmie w nich udział 18 drużyn, grających systemem kołowym. Zmagania sezonu zasadniczego rozpoczęły się 28 sierpnia 2020, a ich zakończenie planowane jest na 13 czerwca 2021; ponadto w dniach 16–19 czerwca 2021 rozegrane zostaną mecze barażowe o awans do Ekstraklasy.
Pierwszą bramkę sezonu strzelił w 26. minucie meczu  –  zawodnik gości Juliusz Letniowski (spotkanie zakończyło się wynikiem 0:4).
Rozgrywki.
W sezonie 2020/2021 drużyny rozegrają 34 kolejki ligowe po dziewięć meczów każda (razem 306 spotkań) w dwóch rundach – jesiennej i wiosennej.
Do Ekstraklasy awansują trzy zespoły – dwa czołowe miejsca w końcowej tabeli premiowane będą awansem bezpośrednim, zaś ostatniego awansującego wyłonią baraże między drużynami z miejsc 3–6. W związku z powiększeniem Ekstraklasy z 16 do 18 drużyn jedynie ostatni zespół I ligi spadnie do II ligi.
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Statystyki.
Aktualne na dzień 13.06.2021r.
Baraże o Ekstraklasę.
Po zakończeniu sezonu rozegrany zostanie turniej barażowy o miejsce w Ekstraklasie w sezonie 2021/2022 pomiędzy zespołami, które zajmą w I lidze pozycje 3–6 i uzyskały stosowną licencję. W półfinałach baraży pary zostały ułożone według klucza 3–6 i 4–5, zaś w finale zmierzą się zwycięzcy półfinałów. We wszystkich meczach gospodarzami będą drużyny, które zajęły w lidze wyższą pozycję.
Półfinały.
"* Mecz pierwotnie zaplanowany na 20:30 rozpoczął się z 15-minutowym opóźnieniem z powodu opóźnienia transmisji telewizyjnej."

</doc>
<doc id="4864092" url="https://pl.wikipedia.org/wiki?curid=4864092" title="Parafia św. Andrzeja Boboli w Wojciechach">
Parafia św. Andrzeja Boboli w Wojciechach

Parafia świętego Andrzeja Boboli w Wojciechach – parafia rzymskokatolicka znajdująca się w archidiecezji warmińskiej, w dekanacie Górowo Iławeckie.

</doc>
<doc id="4864096" url="https://pl.wikipedia.org/wiki?curid=4864096" title="187 Strassenbande">
187 Strassenbande

187 Strassenbande – niemiecka grupa hiphopowa z Hamburga w której skład wchodzą niemieccy raperzy Bonez MC, Gzuz, LX, Maxwell, i Sa4 oraz graficiarze Frost i Track. Producentem grupy jest Jambeatz. Zespół wydaje we własnej wytwórni, która tak samo jak grupa nazywa się 187 Strassenbande. Natomiast dystrybucją zajmuje się Universal Music.
Historia.
187 Strassenbande zostało założone w 2006 przez Bonez MC i graficiarza Frosta. Ich pierwszy rapowy utwór nosił nazwę "Deep Cover" i był oparty na tak samo nazywającym się utworze Dr. Dre i Snoop Dogga wydanym w 1992. Po samodzielnie wydanym Sampler 2, Bonezowi wraz z albumem "Krampfhaft Kriminell" (spazmatycznie kryminalny) pierwszy raz udało się dostać do niemieckiej listy przebojów. Jeszcze w tym samym roku Mosh36 opuścił grupę. Podczas trzyletniej odsiadki Gzuza w 2012, reszta ekipy zrobiła tour, który nosił nazwę „free Gzuz tour”. Rok później w 2013 również AchtVier opuścił grupę. W 2014 roku ukazał się wspólny album "High &amp; Hungrig" (Na haju i głodny) Boneza MC i Gzuza, który po raz pierwszy z albumów ekipy znalazł się w pierwszej dziesiątce niemieckiej listy przebojów. 30 stycznia 2015 roku ukazał się ich 3 sampler w niezależnej wytwórni High &amp; Hungrig, który osiągnął 2 miejsce w Niemczech, 18 w Szwajcarii i 16 w Austrii. W 2015 wydali album "Obststand" (stoisko z owocami) autorstwa Maxwella i LX-a. 187 Strassenbande przeważnie śpiewają klasyczny gangsta rap, streetrap z G-Funk i Trap.
Po wydaniu Sampler 3 na początku 2015 roku zrobili trasę koncertową w Niemczech. Odnieśli sukces wyprzedając wszystkie bilety. Album pt. "Obststand" wydany 12 czerwca 2015 r., zadebiutował na 5. miejscu w Niemczech, 36. w Austrii i 12. w Szwajcarii. Jeszcze w tym samym roku ukazała się solowa produkcja "Ebbe &amp; Flut" (Odpływ i powódź) Gzuza i odbyła się towarzysząca mu trasa koncertowa, która po raz pierwszy obejmowała też Szwajcarię i Austrię. 27 maja 2016 roku ukazał się album "High und Hungrig 2" duetu Bonez MC i Gzuz. Album osiągnął status złotej płyty. 9 września 2016 roku ukazał się wspólny album Boneza MC i solowego artysty RAF Camora zatytułowany "Palmen aus Plastik" i już w październiku tego samego roku, właśnie z tym albumem wyruszyli na kolejną trasę koncertową. Album "Palmen aus Plastik" (Palmy z Plastiku) osiągnął status platynowej płyty w Niemczech i złotej w Szwajcarii. Również single „Palmen aus Plastik“ i „Ohne Mein Team” (Bez mojego teamu) osiągnęły status platyny, za „Mörder” w Niemczech osiągnął status złotej płyty.
Wraz z "Sampler 4", który pojawił się 18 lipca 2017 roku numer i osiągnął numer 1 w Niemczech, Szwajcarii i Austrii, grupa ustanowiła nowy rekord w Niemczech na Spotify z 22,9 Miliona wyświetleń w pierwszym tygodniu.
Liczba 187.
"187" to numer paragrafu kalifornijskiego kodeksu karnego, który dotyczy morderstwa. „One Eight Seven” jest także używany przez policję w USA jak skrót komunikacji radiowej (tak zwany „Ten code” lub oficjalnie „APCO Ten Signals“). Młodzież i inne gangi podchwytały kod i wykorzystują go jako groźbę. Po tym jak pojawił się także w piosenkach lub filmach takich jak "paragraf 187" (ang. "One Eight Seven") jest dziś używany w języku młodzieży.
Styl.
Grupa tworzy muzykę gatunku Gangstarap. Współpracuje z takimi muzykami jak RAF Camora, Kontra K, Hanybal, Xatar, Azad, Olexesh, Nate57, Capo, Ufo361, Omik k., Malik Montana Trettman i Capital Bra.
Najczęściej współpracujący z nimi producent to Jambeatz, który w porównaniu do innych członków grupy jest aktywny tylko w tle I unika publiczności. W indywidualnych przypadkach współpracują również z innymi lokalnymi producentami takimi jak P.M.B, który jest producentem singla „Schnapp!” od Gzuz’a i LX’a lub z Kassim Beats („das Volk” – Lud, od Gzuza i Nate57). Oprócz tego był „Palmen aus Plastik” kolejnym wielkim sukcesem grupy w 2016, dzięki współpracy z RAF Camora.
Grupa "187 Strassenbande" jest znana z tego, że całkowicie samodzielnie przejmuje promocje albumów, tras koncertowych i koncertów oraz odpowiada na życzenia swoich fanów. Do przeprowadzania wywiadów używają platform internetowych takich jak "YouTube" i "Facebook". Oprócz tego czasem wydzielają wywiadów dla gazet. Na ich kanale Youtube są publikowane teledyski i w regularnych odstępach czasu wideovlogi i wywiady.
Stosunek do wymiaru sprawiedliwości.
Część grupy 187 Strassenbande była już znacznie uprzednio karana. Jeden z popularniejszych raperów grupy: Gzuz został już skazany za przestępstwa aż 13 razy. Teraz w 2020 właśnie odbywa się kolejny proces przeciwko Gzuzowi. Tym razem jest on oskarżony między innymi o łamanie prawa dotyczącego broni, posiadanie narkotyków i napaść. Inni członkowie byli również karani, w szczególności za obrażenia ciała i przestępstwa z narkotykami. 11 kwietnia 2018 roku policja przeszukała, ze względu na podejrzenie o naruszeniu ustawy o środkach narkotykowych i broni, 20 obiektów przypisanych grupie. Oprócz 20 tysięcy euro pieniędzy z handlu narkotykami, nośników danych, niewielkich ilości konopi indyjskich i kokainy skonfiskowano również różne rodzaje broni, takich jak paralizatory, noże i pistolety gazowe. Gzuz wyraża swoje odrzucenie do policji poprzez tatuaż z tekstem „Fuck Cops”.
Byli członkowie.
Byłymi członkami grupy są "AchtVier", "Hasuna" i "Mosh36", którzy z różnych powodów opuścili "187 Strassenbande" i idą własnymi drogami.
Odznaczenia.
1 Live Krone
Hiphop.de Awards

</doc>
<doc id="4864097" url="https://pl.wikipedia.org/wiki?curid=4864097" title="Zofia Katarzyna Odescalchi">
Zofia Katarzyna Odescalchi

Zofia z Branickich Odescalchi (ur. 2 września 1821, zm. 18 sierpnia 1886 w Bassano) – polska arystokratka, która w drugiej połowie XIX wieku wywierała wpływ na politykę Watykanu, zwłaszcza wobec sprawy polskiej, działaczka polityczna, kościelna i społeczna, filantropka, rysowniczka i malarka amatorka, mecenaska sztuki i protektorka artystów.
Życiorys.
Średnia córka Władysława Branickiego i Róży Branickiej z Potockich Zofia Katarzyna Róża urodziła się 2 września 1821. Jako miejsce narodzin wskazywane są różne miejscowości: Luboml, Tomaszpol koło Jampola lub Biała Cerkiew. Trzy siostry Branickie, Elżbieta zwana Elizą, Zofia i Katarzyna, nosiły imiona swoich ciotek, córek hetmana – Woroncowej, Potockiej i Sanguszkowej-Potockiej. 
Dzieciństwo spędziła Zofia w rodzinnych dobrach na Ukrainie, mieszkając w Lubomli, a od 1831 w Białej Cerkwi, zaś w latach 1835–1837 przebywała z rodziną w Petersburgu, gdzie otrzymała staranne wykształcenie w zakresie języków obcych, muzyki i rysunków, historii i literatury, które pogłębiła jeszcze w późniejszym okresie rzymskim w zakresie filozofii i teologii.
W drugiej połowie lat 30. XIX przewlekle chorowała, co zmusiło ją do zagranicznych wyjazdów dla poratowania zdrowia. Podczas kuracji w bawarskim uzdrowisku Kissingen poznała pochodzącego z Państwa Kościelnego Livia Odescalchiego, z którym wzięła ślub 18 sierpnia 1841. Z tego małżeństwa narodziło się troje dzieci. Najstarszy syn Baldassarre Odescalchi (1844–1909), włoski polityk aktywny od roku 1869, odmiennie niż matka zaangażował się w proces zjednoczenia Włoch. Młodszymi dziećmi byli kolekcjoner dawnej broni Ladislao (1846–1922) i Maria della Pace Elisabetta (1851–1917), zwana Marią Pacettą, która poślubiła austriackiego hrabiego Franza von Küfstein (1841–1918).
Mąż Zofii Branickiej pochodził z rzymskiej arystokracji (bocznej linii rodu Erba, która przyjęła nazwisko Odescalcich, kontynuując linię papieskich książąt Bracciano i węgierskich książąt Syrmii w linii żeńskiej). Posag w wysokości 14 mln franków, który wniosła polska hrabianka, pozwolił jej mężowi wykupić zastawione dobra w Bracciano oraz nabyć nowe w Bassano, „przyczyniając się do odbudowania świetnego niegdyś rodu”. Małżonkom przysługiwały liczne tytuły arystokratyczne (trzy książęce, w tym od nowo nabytych dzięki posagowi Branickiej dóbr, margrabiowski Roncofreddo, hrabiowski Montiano i senioralny Palo), również książąt Świętego Cesarstwa Rzymskiego i hiszpańskich grandów pierwszej klasy.
W październiku 1841 małżeństwo Odescalchich osiadło w Rzymie. Dzięki powiązaniom z austriacką, rosyjską i polską arystokracją, pozycji majątkowej oraz cechom osobistym, pełna uroku, energiczna i sprytna Zofia Odescalchi odgrywała dużą rolę w życiu towarzyskim Wiecznego Miasta. Jej salon w Palazzo Chigi-Odescalchi przy Piazza Santi Apostoli stał się w latach 40. XIX w. jednym z głównych centrów towarzyskich i intelektualnych, pełniąc tę rolę przez blisko trzy dekady. "Devotissima principessa Sofia", która „odznaczała się religijnością oraz przywiązaniem do Kościoła i papieża”, gromadziła wokół siebie także wpływowych watykańskich duchownych, takich jak kardynałowie Alessandro Franchi czy Karl August von Reisach. Salon księżnej Bracciano stanowił „ważne miejsce wymiany myśli między przedstawicielami władz kościelnych i politycznych, będąc istotnym wsparciem dla polityki papieskiej”.
Na początku lat 80. XIX wieku, choć wcześniej prowadziła energiczną i szeroką działalność oraz dużo podróżowała po Europie, z powodu nasilającego się złego stanu zdrowia ograniczyła swoją aktywność. Cierpiąc na ataki epileptyczne, doświadczała wedle słów jej męża „konwulsji, senności, letargu, paplaniny, majaczeń i tysiąca innych niepojętych objawów zrozumiałych tylko dla lekarza”. Zmarła 18 sierpnia w Bassano di Sutri, obecnie Bassano Romano. Pochowano ją obok męża na rzymskim cmentarzu Campo Verano w kaplicy Odescalchich.
Działalność.
Wpływy polityczne i inicjatywy kościelne.
„Umiłowanym polem jej działania były sprawy Kościoła, którym starała się zawsze służyć”. Pod koniec 1848 r. Zofia Odescalchi udała się w ślad Piusa IX do Gaety, ofiarowując mu swoją pomoc. „Postawa ta umocniła jej wpływy w Stolicy Apostolskiej i pozwoliła w latach następnych skutecznie bronić spraw Kościoła polskiego”. W dobie postyczniowej znaczenie księżnej Bracciano i jej wpływy w kurii jeszcze wzrosły. Papież nazywał ją w swojej korespondencji najbardziej pobożną księżną rzymską ("la più pia principessa romana"), ona zaś w listach do Piusa IX zwracała się do niego jako przyjaciela ("Amico"), a nawet wujka ("Zio").
Zainteresowana sprawami polskimi, zachowując „uczucie Polki na zawsze”, wspierała działalność Zgromadzenia Zmartwychwstania Pana Naszego Jezusa Chrystusa (zmartwychwstańców). Jej zabiegi przyczyniły się do reaktywowania Kolegium Polskiego w Rzymie, dla którego sfinansowała utworzenie kilku burs i pomogła w ufundowaniu stypendiów na utrzymanie wychowanków. Przyczyniła się do utworzenia schroniska dla księży emigrantów i klasztoru dla polskich bazylianek skupionych wokół Makryny Mieczysławskiej oraz zatwierdzenia reguły nowo powstałego Zgromadzenia Sióstr Niepokalanego Poczęcia Najświętszej Marii Panny.
W latach 60. XIX w. uważano ją za przywódczynię jednej z polskich frakcji w Rzymie. Miała stać na czele tzw. demokratycznej, podczas gdy przewodzenie drugiemu, przeciwstawnemu ugrupowaniu, które nazywano arystokratycznym, przypisywano Marcelinie Czartoryskiej. Dzięki wieloletnim zabiegom, zaangażowaniu w sprawy Kościoła, pobożności i zaufaniu, jakie sobie zaskarbiła w otoczeniu papieskim i u samego Piusa IX, uważano ją za najbardziej pewną pośredniczkę między Warszawą a Watykanem, który dzięki niej bardziej liczył się z racjami i uwarunkowaniami polskich kręgów kościelnych. Nazywano ją polskim ambasadorem, obrońcą Polski ("defensor Poloniae"), a nawet papieżem polskim ("papa polacco"). Przypisywano jej wpływ na obsadę urzędów, m.in. wybór Mieczysława Ledóchowskiego na arcybiskupa gnieźnieńskiego i poznańskiego, uzyskanie nominacji Włodzimierza Czackiego na sekretarza papieskiego i mianowanie Piotra Semenenki rektorem Papieskiego Kolegium Polskiego. Zablokowała zabiegi dyplomacji pruskiej w kurii rzymskiej w sprawie zniesienia stolicy prymasowskiej w Gnieźnie. Miała też pomóc w doprowadzeniu do beatyfikacji Jozafata Kuncewicza, która odbyła się wbrew sprzeciwowi ambasadora rosyjskiego. W połowie lat 70. prasa włoska i fama krajowa sugerowały, że „pani Odescalchi ma być wszechwładna w tej chwili w Watykanie.
Znana ze swoich ultramontańskich poglądów Zofia Odescalchi, której mąż należał do tzw. czarnej arystokracji ("aristocrazia nera"), wiernej papieżowi i ignorującej istnienie dworu królewskiego w Rzymie, „zdecydowanie broniła świeckiej władzy papieskiej, zwalczała narodowe Włochy, politykę Napoleona III i pomysły powstania w Polsce”. Poglądy te powodowały, że stworzony przez nią ośrodek pozostawał, także z powodów ambicjonalnych i personalnych, w opozycji do Hôtel Lambert.
Działalność dobroczynna.
Na prowadzenie działalności dobroczynnej Zofia Odescalchi przeznaczała około 40 000 franków rocznie. Z jej funduszy powstawały szkoły, przytułki i szpitale oraz cmentarze i kościoły. 
Będąc formalnie od 1861 właścicielką posiadłości ziemskich w księstwach Bracciano i Bassano oraz w zakupionych dzięki jej funduszom okolicach Pisciarelli i Capranica, Zofia Odescalchi podjęła na tych terenach działalność służącą poprawie sytuacji miejscowej ludności. Herb Zofii z Branickich zachował się w tzw. Złotej Sali w siedzibie rodowej Odescalchich w Bracciano, jak też na kilku budynkach użyteczności publicznej w samym mieście i jego okolicach, gdzie księżna dokonała licznych fundacji. Jej działalność filantropijną upamiętnia tablica znajdująca się w dawnym Ospedale Civile di San Sebastiano w Bracciano, którego była administratorką i dobrodziejką.
Twórczość.
Rysowniczka i malarka amatorka – posługiwała się ołówkiem, piórem, techniką akwarelową i gwaszem. Tworzyła pejzaże, szkice portretowe, sceny fantastyczne czy scenki o charakterze humorystycznym. Niektóre z tych prac (w formie szkicowników i sztambuchów) znajdują się w zbiorach Muzeum Narodowego w Warszawie.
Mecenat artystyczny i literacki.
Księżna Bracciano wspierała finansowo polskich malarzy: Jana Angelika Drewaczyńskiego, Leopolda Nowotnego (w swoim pałacu urządziła mu pracownię malarską) i Romana Postępskiego oraz pisarzy, np. Cypriana Kamila Norwida.
Odznaczenia.
Zofia Branicka Odescalchi była damą Krzyża Gwiaździstego. Została nią mianowana przez austriacką cesarzową Marię Annę 14 września 1841. 
Od 28 stycznia 1859 była członkinią Suwerennego Rycerskiego Zakonu Maltańskiego, damą honoru i dewocji w wielkim przeoracie Rzymu (jednym z trzech należących do języka włoskiego), reaktywowanym w 1816.
Podobizny.
Zachowały się liczne wizerunki Zofii Odescalchi. Franz Winterhalter około 1850 namalował jej portret znajdujący się obecnie w zbiorach Muzeum Narodowego w Warszawie. Ary Scheffer wykonał podobiznę portretową Zofii Odescalchi oraz jej portret podwójny z siostrą Elizą Krasińską. Znane są cztery wersje portretu księżnej Bracciano w czerwonej sukni i diamentowo-perłowej biżuterii odziedziczonej po babce Aleksandrze Engelhardt, prawdopodobnie pędzla kampanijskiego artysty Vincenza Volpego. Znajdują się one w muzeach miejskim i diecezjalnym w Bracciano oraz w rzymskim pałacu Odescalchich i Museo di Roma, gdzie zachowało się również gipsowe popiersie portretowe księżnej Bracciano z połowy XIX stulecia, które wykonał Pietro Tenerani przed przystąpieniem do rzeźbienia w marmurze.

</doc>
<doc id="4864099" url="https://pl.wikipedia.org/wiki?curid=4864099" title="Jan Skowron">
Jan Skowron



</doc>
<doc id="4864100" url="https://pl.wikipedia.org/wiki?curid=4864100" title="II liga polska w piłce nożnej (2020/2021)">
II liga polska w piłce nożnej (2020/2021)

II liga polska 2020/2021 – 7. edycja rozgrywek trzeciego poziomu ligowego piłki nożnej mężczyzn w Polsce po reformie, wprowadzającej na tym szczeblu jedną grupę ogólnokrajową. 10 marca 2021 sponsorem tytularnym rozgrywek zostały zakłady bukmaherskie eWinner, w związku z czym zaczęła obowiązywać nazwa marketingowa eWinner II liga. Wzięło w nich udział 19 drużyn, grających systemem kołowym. Rozgrywki rozpoczęły się 29 sierpnia 2020, a zakończyły się 20 czerwca 2021 roku.
Rozgrywki.
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Baraże o I ligę.
Po zakończeniu sezonu rozegrany zostanie turniej barażowy o miejsce w I lidze w sezonie 2021/2022 pomiędzy zespołami, które zajmą w II lidze pozycje 3–6. W półfinałach baraży pary zostaną ułożone według klucza 3–6 i 4–5, zaś w finale zmierzą się zwycięzcy półfinałów. We wszystkich meczach gospodarzami będą drużyny, które zajęły w lidze wyższą pozycję. Mecze barażowe zostaną rozegrane w dniach 15 i 19 czerwca 2021 roku.

</doc>
<doc id="4864123" url="https://pl.wikipedia.org/wiki?curid=4864123" title="Mielnikiszki">
Mielnikiszki

Mielnikiszki – dawny zaścianek. Tereny, na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Opsa.
Historia.
W czasach zaborów ówczesna wieś należała do dóbr Dryświaty i leżała w granicach Imperium Rosyjskiego.
W latach 1921–1945 zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 39 osób, wszystkie były wyznania rzymskokatolickiego i zadeklarowały polską przynależność narodową. Były tu 4 budynki mieszkalne. W 1931 w 4 domach zamieszkiwały 23 osoby.
Miejscowość należała do parafii rzymskokatolickiej w Dryświatach. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4864125" url="https://pl.wikipedia.org/wiki?curid=4864125" title="Mieszko Tałasiewicz">
Mieszko Tałasiewicz

Mieszko Marek Tałasiewicz (ur. 8 kwietnia 1973 w Szczecinie) – polski filozof, doktor habiliowany, profesor uczelni.
Życiorys.
Stypendysta Krajowego Funduszu na Rzecz Dzieci (1987–1990) oraz Fundacji na rzecz Nauki Polskiej dla młodych naukowców (1998). W latach 1990–1995 studiował fizykę i filozofię na Uniwersytecie Warszawskim. Fizyki nie ukończył. 21 września 1999 obronił pracę doktorską "Pojęcie racjonalności nauk empirycznych" (promotor: Jacek Juliusz Jadacki). W 2007 uzyskał stopień doktora habilitowanego na podstawie pracy "Filozofia składni". Został zatrudniony na stanowisku profesora uczelni w Instytucie Filozofii na Wydziale Filozofii i Socjologii Uniwersytetu Warszawskiego (obecnie Wydział Filozofii).
Pełnił szereg funkcji na uczelni, m.in. dyrektor Instytutu Filozofii UW (2012–2016) oraz dziekan Wydziału Filozofii i Socjologii Uniwersytetu Warszawskiego.
Od 2001 do 2015 redaktor naczelny czasopisma „Filozofia Nauki”.
Syn byłego wojewody szczecińskiego i zachodniopomorskiego Marka. Ojciec czwórki dzieci. Członek Polskiego Towarzystwa Filozoficznego, Polskiego Towarzystwa Semiotycznego i Uniwersyteckiego Klubu Alpinistycznego.

</doc>
<doc id="4864127" url="https://pl.wikipedia.org/wiki?curid=4864127" title="Misiańce">
Misiańce

Misiańce (; ) – wieś na Białorusi, w obwodzie witebskim, w rejonie brasławskim, w sielsowiecie Opsa.
Dawna nazwa miejscowości to Miesiuńce.
Historia.
W czasach zaborów wieś leżała w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 55 osób, wszystkie były wyznania rzymskokatolickiego i zadeklarowały litewską przynależność narodową. Było tu 9 budynków mieszkalnych. W 1931 w 9 domach zamieszkiwało 44 osoby.
Miejscowość należała do parafii rzymskokatolickiej w Pelikanach. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4864128" url="https://pl.wikipedia.org/wiki?curid=4864128" title="Linia kolejowa Sapieżanka – Kowel">
Linia kolejowa Sapieżanka – Kowel

Linia kolejowa Sapieżanka – Kowel – linia kolejowa na Ukrainie łącząca stację Sapieżanka ze stacją Kowel. Znajduje się w obwodach lwowskim i wołyńskim. Zarządzana jest przez Kolej Lwowską (oddział ukraińskich kolei państwowych).
Linia na całej długości jest jednotorowa i niezelektryfikowana (z wyjątkiem stacji Kowel, która jest zelektryfikowana).
Historia.
Linia powstała w kilku fragmentach na terenie Austro-Węgier i Rosji. W zaborze austriackim powstał w 1884 odcinek Krystynopol (obecnie Czerwonogród) – Sokal, jako część linii Jarosław - Sokal. W 1908 na terenie zaboru rosyjskiego oddano linię Kowel - Włodzimierz Wołyński. Przed wybuchem I wojny światowej nie istniał odcinek transgraniczny łączący obie koleje.
W 1915, gdy Wołyń znajdował się pod okupacją państw centralnych, zbudowano odcinki Włodzimierz Wołyński - Sokal oraz Krystynopol - Sapieżanka.
W 1918 linia w całości znalazła się w niepodległej Polsce. Po II wojnie światowej ponownie została przedzielona granicą państwową - tym razem polsko-sowiecką. Odcinek Krystynopol – Sokal – Ulwówek pozostał przy Polsce, jednak nie miał on bezpośredniego połączenia z resztą kraju. Linia, ze względu na zniszczenia wojenne, w pierwszych powojennych latach nie była użytkowana. W 1948 wybudowano linię Hrebenne - Poddębce omijającą tereny radzieckie oraz wyremontowano istniejącą linię Poddębce – Sokal. Renowacja obejmowała m.in. odbudowę 14 mostów i 15 przepustów oraz przekucie torów do rozstawu normalnego (po wcześniejszym przekuciu do rozstawu szerokotorowego podczas okupacji sowieckiej). Uroczyste otwarcie linii nastąpiło 16 listopada 1948. W 1951 w wyniku polsko-sowieckiej umowy o zmianie granic linia w całości znalazła się w granicach ZSRS, a odcinek Hrebenne - Poddębce został zlikwidowany. Pozostała część linii należała do Związku Radzieckiego od 1945.
Od 1991 linia znajduje się na Ukrainie.

</doc>
<doc id="4864130" url="https://pl.wikipedia.org/wiki?curid=4864130" title="Miesiuńce">
Miesiuńce



</doc>
<doc id="4864132" url="https://pl.wikipedia.org/wiki?curid=4864132" title="Cockwood">
Cockwood

Cockwood – wieś w Anglii, w hrabstwie Devon, w dystrykcie Teignbridge, położona na zachodnim brzegu estuarium rzeki Exe, naprzeciw miasta Exmouth. W 2011 wieś 
liczyła 349 mieszkańców.
Przez miejscowość przebiega szlak pieszo-rowerowy Exe Estuary Trail, będący częścią szlaku turystycznego South West Coast Path, oraz linia kolejowa Exeter – Plymouth (brak stacji).

</doc>
<doc id="4864133" url="https://pl.wikipedia.org/wiki?curid=4864133" title="Markus Lončar">
Markus Lončar

Markus Lončar (ur. 8 kwietnia 1996 w Livnie) – bośniacki koszykarz grający na pozycji środkowego, reprezentant kraju.
13 czerwca 2020 został zawodnikiem Enea Astorii Bydgoszcz. 7 listopada 2021 trafił do Arged BM Slam Stali Ostrów Wielkopolski. 27 grudnia 2021 opuścił klub.

</doc>
<doc id="4864135" url="https://pl.wikipedia.org/wiki?curid=4864135" title="Jakub Kloc-Konkołowicz">
Jakub Kloc-Konkołowicz

Jakub Jan Kloc-Konkołowicz (ur. 1 sierpnia 1975 w Warszawie, zm. 14 kwietnia 2021 w Opacz-Kolonii) – polski filozof, doktor habilitowany nauk humanistycznych, profesor uczelni na Wydziale Filozofii UW, były dyrektor Instytutu Filozofii Wydziału Filozofii i Socjologii Uniwersytetu Warszawskiego, do kwietnia 2021 prodziekan Wydziału Filozofii Uniwersytetu Warszawskiego ds. badań naukowych i współpracy z zagranicą. 
Życiorys.
Syn Mieczysława i Krystyny. Absolwent Międzywydziałowych Indywidualnych Studiów Humanistycznych na Uniwersytecie Warszawskim, gdzie studiował filozofię i filologię polską. Stypendysta Collegium Invisibile w latach 1996–1998. Był uczniem profesora Marka Siemka. 23 listopada 2004 obronił napisaną pod jego kierunkiem pracę doktorską "Prymat rozumu praktycznego w klasycznej filozofii niemieckiej. Kant i Fichte." W 2014 został laureatem niemieckiej nagrody naukowej „Friedrich Wilhelm Bessel-Forschungspreis”, przyznawanej przez Fundację Humboldta młodym naukowcom spoza Niemiec za znaczące osiągnięcia. 23 lutego 2016 uzyskał stopień doktora habilitowanego nauk humanistycznych. Był sekretarzem Polskiego Towarzystwa Hegla i Marksa ds. badań naukowych. Uzyskał stypendium m.in. na Uniwersytecie w Tybindze oraz w Instytucie Badań Społecznych Uniwersytetu Johanna Wolfganga Goethego we Frankfurcie nad Menem. Specjalizował się w filozofii społecznej oraz klasycznej filozofii niemieckiej, zwłaszcza myśli Fichtego, Kanta oraz Hegla. 
Był zatrudniony na stanowisku profesora uczelni i kierownika Zakładu Filozofii Społecznej oraz Pracowni Studiów nad Filozofią Niemiecką na Wydziale Filozofii UW. Do września 2020 był dyrektorem Instytutu Filozofii na Wydziale Filozofii i Socjologii Uniwersytetu Warszawskiego, a po przekształceniu Instytutu w Wydział Filozofii został jego prodziekanem ds. badań naukowych i współpracy z zagranicą. Był współautorem przemówień i wystąpień publicznych trzech Prezydentów RP: Aleksandra Kwaśniewskiego, Lecha Kaczyńskiego i Bronisława Komorowskiego. W latach 2010–2015 współpracował także z Biurem Rzecznika Praw Obywatelskich.
28 kwietnia 2021 został pochowany na cmentarzu Wojskowym na Powązkach w Warszawie (kwatera B40 dod.-1-21).

</doc>
<doc id="4864144" url="https://pl.wikipedia.org/wiki?curid=4864144" title="Andrzej Waśkiewicz (socjolog)">
Andrzej Waśkiewicz (socjolog)

Andrzej Waśkiewicz (ur. 22 czerwca 1963)– polski socjolog, dr hab., profesor uczelni i dyrektor Instytutu Socjologii Wydziału Filozofii i Socjologii Uniwersytetu Warszawskiego.
Życiorys.
W latach 1989–1990 ukończył studia historyczne i socjologii i badań kulturoznawczych na Uniwersytecie Warszawskim. 16 grudnia 1997 obronił pracę doktorską "Między filozofią a historią. Interpretacja teorii politycznej we współczesnej literaturze anglosaskiej" (promotor: Jerzy Szacki). Następnie uzyskał stopień doktora habilitowanego. Został zatrudniony na stanowisku adiunkta w Kolegium Międzywydziałowych Indywidualnych Studiów Humanistycznych Uniwersytetu Warszawskiego.
Jest profesorem uczelni i dyrektorem w Instytucie Socjologii na Wydziale Filozofii i Socjologii Uniwersytetu Warszawskiego.

</doc>
<doc id="4864145" url="https://pl.wikipedia.org/wiki?curid=4864145" title="Miluńce (sielsowiet Opsa)">
Miluńce (sielsowiet Opsa)

Miluńce (; ) – wieś na Białorusi, w obwodzie witebskim, w rejonie brasławskim, w sielsowiecie Opsa.
Historia.
W czasach zaborów ówczesna wieś leżała w granicach Imperium Rosyjskiego.
W latach 1921–1945 kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 368 osób, 356 było wyznania rzymskokatolickiego a 12 mojżeszowego. Jednocześnie 215 mieszkańców zadeklarowało polską przynależność narodową, 1 białoruską, 12 żydowska a 140 litewską. Były tu 63 budynki mieszkalne. W 1931 w 68 domach zamieszkiwało 330 osób.
Miejscowość należała do parafii rzymskokatolickiej w Pelikanach. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4864158" url="https://pl.wikipedia.org/wiki?curid=4864158" title="Zofia Katarzyna Branicka">
Zofia Katarzyna Branicka



</doc>
<doc id="4864160" url="https://pl.wikipedia.org/wiki?curid=4864160" title="Mizeryszki">
Mizeryszki

Mizeryszki – dawna kolonia. Tereny, na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Mieżany.
Historia.
W czasach zaborów ówczesna wieś leżała w granicach Imperium Rosyjskiego.
W latach 1921–1945 kolonia leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 40 osób, wszystkie były wyznania rzymskokatolickiego i zadeklarowały polską przynależność narodową. Było tu 10 budynków mieszkalnych. W 1931 w 9 domach zamieszkiwało 46 osób.
Miejscowość należała do parafii rzymskokatolickiej w Opsie. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4864161" url="https://pl.wikipedia.org/wiki?curid=4864161" title="Mieszkały">
Mieszkały

Mieszkały (; ) – wieś na Białorusi, w obwodzie grodzieńskim, w rejonie werenowskim, w sielsowiecie Misiewicze.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Myto/Wawiórka. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4864171" url="https://pl.wikipedia.org/wiki?curid=4864171" title="Nowosady (sielsowiet Misiewicze)">
Nowosady (sielsowiet Misiewicze)

Nowosady (; ) – wieś na Białorusi, w obwodzie grodzieńskim, w rejonie werenowskim, w sielsowiecie Misiewicze.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Zabłoć. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4864175" url="https://pl.wikipedia.org/wiki?curid=4864175" title="Frédéric Bataille">
Frédéric Bataille

Frédéric Bataille (ur. 17 lipca 1850 w Mandeure, zm. 29 kwietnia 1946 w Besançon) – francuski poeta, nauczyciel i mykolog.
Życiorys.
Urodził się w rodzinie protestanckich rolników w Mandeure. Uzyskał wykształcenie nauczycielskie w Model School of Montbéliard. W latach 1870–1884 pracował jako nauczyciel w kilku szkołach w okolicy. Był wolnym myślicielem i republikaninem, co nie podobało się wielu rodzicom. Zrezygnował z pracy w szkole i w 1881 r. rozpoczął naukę w Société des gens de lettres. Po jej ukończeniu w 1884 r. został profesorem Lycée Michelet w Vanves. W 1905 roku przeszedł na emeryturę i przeniósł się do Besançon. Za wkład w rozwój mykologii od Francuskiej Akademii Nauk otrzymał nagrodę. Był także kawalerem Legii Honorowej. Zmarł w wieku 96 lat.
Praca twórcza.
Na emeryturze zajął się mykologią. Chodził po lasach zbierając grzyby, które potem opisywał. Zdobył pewną reputację jako mykolog i został wiceprezesem Société mycologique de France. W zakresie mykologii często współpracował z Lucienem Quéletem.
Był także poetą. Jest autorem m.in. utworów "Délassements" (1873), "Le Pinson de la mansarde" (1875), "Le Carquois" (1880), "Le Clavier d’Or" (1884), "Poèmes du soir" (1889), "Choix de poésies" (1893), "Nouvelles poésies" (1900), "Les trois foyers: famille, école, patrie" (1905), "Pages d’automne" (1911).
Wniósł wkład również w pedagogikę publikując artykuły, jest także autorem podręczników nauki czytania i nauczania języka francuskiego (np. " l’Anthologie de l’enfance").
W naukowych nazwach utworzonych przez niego taksonów dodawane jest jego nazwisko Bataille.

</doc>
<doc id="4864178" url="https://pl.wikipedia.org/wiki?curid=4864178" title="Padejki">
Padejki

Padejki (; ) – wieś na Białorusi, w obwodzie grodzieńskim, w rejonie werenowskim, w sielsowiecie Misiewicze.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Zabłoć. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4864184" url="https://pl.wikipedia.org/wiki?curid=4864184" title="Paszki (rejon werenowski)">
Paszki (rejon werenowski)

Paszki (; ) – wieś na Białorusi, w obwodzie grodzieńskim, w rejonie werenowskim, w sielsowiecie Misiewicze.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Zabłoć. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4864193" url="https://pl.wikipedia.org/wiki?curid=4864193" title="Humbertia madagascariensis">
Humbertia madagascariensis

Humbertia madagascariensis – gatunek roślin z monotypowego rodzaju "Humbertia" , należący do rodziny powojowatych, występujący endemicznie na Madagaskarze, w jego południowo-wschodniej części, na obszarze na południe od Manakara do Tôlanaro. Drzewa te charakteryzują się bardzo twardym i trwałym drewnem, używanym do budowy statków, mostów, masztów i innych budowli. 
Systematyka.
Gatunek z monotypowego rodzaju "Humbertia" w obrębie monotypowej podrodziny "Humbertioideae" w rodzinie powojowatych. Uznawany za najbardziej pierwotny rodzaj w całej rodzinie powojowatych, siostrzany dla pozostałych taksonów. W niektórych ujęciach taksonomicznych wydzielany do odrębnej rodziny "Humbertiaceae".
Zastosowania.
Drewno pozyskiwane z tej rośliny, zwane lokalnie jako "endra endra" lub "fantsinakoho", o różowawo-kremowo-białej do różowawo-bladobrązowej twardzieli, wyraźnie oddzielonej od szarawo-żółtej bieli, jest bardzo ciężkie i wyjątkowo twarde. Gęstość tego drewna wynosi 1240 kg/m3, czyli prawie dwukrotnie więcej od drewna dębu (750 kg/m3). Twardość drewna mierzona metodą Janki wynosi 19,39 N (w przypadku dębu jest to 5 N, a w przypadku sosny ok. 2 N). Z tego względu drewno jest bardzo trudne do piłowania i strugania. Przebijanie go jest niemożliwe, jednak dobrze się klei i maluje. Jest niezwykle trwałe, odporne na ataki grzybów, owadów i świdraków. Jest wykorzystywane do budowy ciężkich konstrukcji, stolarki zewnętrznej i wewnętrznej, słupów, konstrukcji okrętowych, nabrzeży i mostów, wytrzymałych i luksusowych parkietów, podkładów kolejowych i narzędzi rolniczych. Ze względu na trudność obróbki jego zastosowanie jest jednak ograniczone.
Drewno tego drzewa pachnie podobnie jak drewno sandałowca. Wyizolowano z niego specyficzny seskwiterpen: humbertiol.

</doc>
<doc id="4864195" url="https://pl.wikipedia.org/wiki?curid=4864195" title="Regular-Irregular">
Regular-Irregular

Regular-Irregular – pierwszy album studyjny NCT 127 – podgrupy południowokoreańskiego boysbandu NCT. Ukazał się 12 października 2018 roku, był dystrybuowany przez Iriver w Korei Południowej. Płytę promował singel „Regular” (Korean Ver.). W powstaniu albumu uczestniczyło dziewięciu członków.
Album został poszerzony o trzy nowe utwory i wydany ponownie 23 listopada 2018 roku pod nowym tytułem "Regulate". Płytę promował singel „Simon Says”.

</doc>
<doc id="4864205" url="https://pl.wikipedia.org/wiki?curid=4864205" title="Mantuny">
Mantuny



</doc>
<doc id="4864213" url="https://pl.wikipedia.org/wiki?curid=4864213" title="Fortuna Wieleń">
Fortuna Wieleń

MKS Fortuna Wieleń – polski klub piłkarski z siedzibą w Wieleniu, powstały w 1923 roku. Występuje w rozgrywkach pilskiej klasy okręgowej.
Historia.
Pierwszym instruktorem gry w piłkę nożną w Wieleniu był Leon Majewski. To on swoim osobistym zaangażowaniem zachęcił do tej dyscypliny sportowej około 30 młodych mieszkańców, którzy w kwietniu 1923 roku założyli własny klub i przyjęli nazwę Fortuna Wieleń. Pomysłodawcą nazwy był Helmut Kolmann.
W latach międzywojennych meczom piłkarskim towarzyszyły wyścigi kolarskie i biegi przełajowe. W jednym z takich biegów swoją karierę sportową rozpoczynał olimpijczyk z 1936 roku Józef Noji, którego imię nosi obecny stadion Fortuny.
Po II wojnie światowej ze względów organizacyjnych i finansowych klub reaktywowano pod patronatem Odlewni Żeliwa Ciągliwego w Drawskim Młynie, w związku z czym klub zmienił czasowo nazwę na Stal Wieleń.
W latach 1962–1963 zawieszono działalność sekcji piłki nożnej. Przerwa w rozgrywkach spowodowana była wycofaniem się z czynnego uprawiania sportu starszych zawodników oraz odejściem wielu do innego klubu. Nowo powołany zarząd reaktywował sekcję piłkarską w 1964 roku.
Największe osiągnięcia klubu sięgają sezonu 1979/80. Wówczas drużyna seniorów zajęła drugie miejsce w klasie wojewódzkiej. W tym samym sezonie awans do klasy międzywojewódzkiej uzyskała drużyna juniorów, która ze względów finansowych nie miała jednak możliwości uczestniczyć w tych rozgrywkach.
Stadion.
Fortuna swoje domowe mecze rozgrywa na Stadionie im. Józefa Noji w Wieleniu. Dane techniczne obiektu:

</doc>
<doc id="4864215" url="https://pl.wikipedia.org/wiki?curid=4864215" title="Natalia Andriolli">
Natalia Andriolli

Natalia Andriolli z d. Tarnowska (ur. 1856, zm. 1912 w Osinach) – rzeźbiarka i malarka. Znana z neoklasycystycznych rzeźb portretowych, kompozycji rodzajowych i ceramiki artystycznej. Tworzyła głównie w Paryżu. Żona Michała Elwira Andriollego.
Życiorys.
Córka Adama Tarnowskiego herbu Rolicz i Anieli Skrzyńskiej. Miała siedmioro rodzeństwa. Już w latach dziecięcych wykazywała zdolności artystyczne. W 1877 poślubiła starszego o 19 lat Michała Elwira Andriollego. Na ich związek silnie wpłynęła śmierć dwuletniej córki Marii w 1878 roku. Pomimo wspólnego wyjazdu do Paryża, ich małżeństwo zakończyło się rozwodem w 1887 r. orzeczonym z winy męża.
Natalia Andriolli powróciła do Polski pod koniec lat 90. XIX wieku z powodu śmierci siostry, której czwórką dzieci się zaopiekowała. Prawdopodobnie ponownie wyszła za mąż, sygnując się pod koniec życia nazwiskiem Andriolli-Miecznikowska. W 1899 na stałe przeniosła się do rodzinnego majątku Osiny.
Twórczość.
Jej pierwszym nauczycielem był Wojciech Gerson. Swoją działalność artystyczną rozwinęła jednak dopiero w Paryżu, po rozwodzie z Andriollim. Swoje pierwsze prace, szkice, wysyłała na wystawy już w 1886 roku, zaś pierwsze rzeźby z gliny palonej na Wystawę Przemysłową w 1888. W prasie pisano o nich:
"zręcznie obmyślane, lecz bronzowanie gliny a szczególniej malowanie nie równie gorsze sprawia wrażenie".
Również w tym samym roku wstąpiła do "Academie Collarossi", gdzie studiowała malarstwo i rzeźbę pod kierunkiem Henri Chapu, Jean-Antoine Injalberta, Edme-Antony-Paula Noëla i Louis-Auguste’a Roubauda. Ostatecznie założyła własną pracownię rzeźbiarską. Swoje dzieła odlewała przeważnie z gipsu.
W 1890 roku, jako jedna z dwóch Polek wysłała swoje prace na wystawę w Berlinie, "Lirnika" i "Wiosnę". Były one później wystawiane również w Salonie Towarzystwa Zachęty Sztuk Pięknych w Warszawie. Dwa lata później jej rzeźby wystawiono na salonie paryskim: "Nagą modelkę" i "Postać wieśniaka", gdzie zwłaszcza ta druga zyskała pochlebne recenzje. W 1896 na wystawie "Paris-Province" przy Avenue del’Opera zdobyła złoty medal za "Śmieszkę".
Złoty medal na salonie paryskim zdobyła także w 1896 roku za rzeźbę "Śpiący Amor (Amor z lilią)", która do dzisiaj pozostaje jedną z jej najważniejszych i najbardziej rozpoznawalnych prac. Widać w niej inspiracje klasycyzmem Antonio Canovy, jak i wpływy bardziej jej współczesnego sentymentalizmu.
Po powrocie do Polski w 1898 otworzyła pracownię rzeźbiarską w Częstochowie i w Warszawie. Jej ostatnie prace były wyłącznie religijne. Wykonała m.in. sukienkę do obrazu Matki Boskiej Częstochowskiej.

</doc>
<doc id="4864228" url="https://pl.wikipedia.org/wiki?curid=4864228" title="Kean">
Kean

Kean (fr. "Kean, ou Désordre et Génie") – dramat Alexandre’a Dumasa (ojca) z 1836, oparty na wątkach z biografii słynnego brytyjskiego autora Edmunda Keana.
Geneza utworu.
W listopadzie 1835 roku po sześciomiesięcznej podróży naukowej do Włoch Dumas powrócił do Paryża, przywożąc ze sobą dwie sztuki, jedną powieść i dwa tomy impresji z podróży. Z miejsca też zajął się uzgodnieniami z dyrektorem Harelem dotyczącymi wystawienia w teatrze Porte Saint Martin wysłanej w czerwcu z Tulonu sztuki "Don Juan de Marana". W tym czasie Fryderyk Lemaître przyniósł mu do przeczytania rękopis dramatu "Kean", którego autorzy, Theaulon i Courcy, nie potrafili zadowalająco rozwinąć. Dumas zachwycił się tytułowym bohaterem, słynnym angielskim aktorem, tytułowym Keanemː człowiekiem nieobliczalnym, porywczym, zniewalającym kobiety i raniącym je. Uznał, że Lemaitre jest stworzony do odegrania tej roli, a on do napisania sztuki. Nadał jej tytuł "Kean, czyli Geniusz i szaleństwo", przerobił pierwotną wersję, wprowadzając do nie elementy komediowe, a przy okazji chłoszcząc ustami głównego bohatera niekompetentnych i przekupnych krytyków.
Treść.
Akt I.
Amy, księżna Goswill, przekazuje swej przyjaciółce i gospodyni przyjęcia, Helenie Koefeld, plotki o jej nadmiernym zaaferowaniu znakomitym aktorem, Edmundem Keanem. Książę Koefeld, niemiecki dyplomata, zawiadamia żonę, że zaprosił Keana na dzisiejszy wieczór. Wkrótce jednak otrzymuje list, że aktor nie będzie mógł przybyć. Książę Walii przynosi wiadomość, że lord Mewill nadaremnie przygotowuje się do ślubu z Anną Dumby, bowiem wybranka jego serca uciekła właśnie z królem angielskiej sceny, Edmundem Keanem. Lady Gosswill domyśla się, że to z tego powodu aktor odmówił przybycia, kiedy Kean zjawia się we drzwiach. Zaprzecza jakoby gdziekolwiek uciekał. Owszem Anna Dumby była u niego, ale go nie zastała. Prosi więc zebranych, żeby ktoś podjął się zdementować plotkę, która może złamać życie niewinnej kobiecie. Ze względu na reputację aktora nikt się nie kwapi. Wówczas Kean wydobywa list Anny i prosi księżnę Koefeld, by się z nim zapoznała i zaświadczyła o niewinności Anny. Znalazłszy się z Heleną sam na sam, daje jej odczytać również list umieszczony na odwrocie, w którym wyznaje jej miłość i prosi o schadzkę w jego garderobie. Helena przyrzeka się zjawić.
Akt II.
Salomon usuwa kompanów Keana po nocnej popijawie po czym budzi aktora i wprowadza oczekującego Pistola, młodego akrobatę z dawnej trupy Keana. Aktor obiecuje mu pojawić się na chrzcinach jego małej siostry. Kolejny gościem jest zawoalowana dama, Anna Dumby, która przychodzi po pomoc. Wbrew własnej woli ma być wydana, zgodnie z życzeniem jej opiekuna za lorda Mewilla. Wczoraj uciekła z domu i schroniła się u ciotki, obawia się jednak, że jej kryjówka zostanie odkryta. Chce zostać aktorką. Kean próbuje ją zniechęcić do tego pomysłu. Wykształcenie się w zawodzie aktora wymaga kilku lat pracy, a ona nie ma z czego żyć, musiałaby zostać, jak inne aktorki, utrzymanką. Jako aktorka spotka się z napastliwymi i bezpardonowymi atakami krytyków. Nie uniknie też zawiści i rywalizacji ze strony kolegów. Nie równoważy tego sława aktorska. Anna pyta Keana czy wobec tego nie rzuciłby tak niewdzięcznej pracy, gdyby ukochana kobieta ofiarowała mu siebie i cały swój majątek, ale aktor przyznaje, że nie potrafi uwolnić się od trującego czaru takiego życia.
Akt III.
Lord Mewill zamawia w gospodzie Petera Patta pokój dla zawoalowanej damy, która zjawi się tu dziś wieczorem. Po nim zjawia się Kean, zaproszony tu na chrzciny. Zaczepiony przez jednego z pijących staje z nim do pojedynku na pięści i kładzie go na deski potężnym ciosem. Rozmawia ze swą dawną miłością Ketty i oferuje jej pomoc, gdyby chciała się ustabilizować, ale dziewczyna tylko wzdycha. Pistol przynosi wiadomość, że Bob upadł i połamał się. Musi teraz przez dłuższy czas pozostać w łóżku, co oznacza dla niego bankructwo. Kean wysyła go do teatru Covent-Garden z listem do dyrektora, w którym zawiadamia go, że wystąpi jutro z benefisem dla starego przyjaciela, który wywichnął sobie ramię. W gospodzie zjawia się Anna i otrzymuje wynajęty pokój. Salomon czyta zjadliwe krytyki o wczorajszym występie Keana, informuje też przyjaciela o wierzycielach w jego domu. Anna wychodzi z pokoju i ku wielkiej swej radości natyka się na Keana. Przybyła do gospody na jego wezwanie, na dowód czego pokazuje mu list. Aktor domyśla się podstępu zbankrutowanego lorda Mewilla, który czyha na posag dziewczyny. Próbuje dopytać dziewczyny czy jej niechęć do narzeczonego nie jest podyktowana miłością do kogoś innego. W odpowiedzi Anna wspomina jak to jakiś czas temu pozbawioną sił, chęci do życia i nadziei obudził ją zachwyt dla porywającego występu aktora grającego przez kolejne wieczory Romea, Otella i Hamleta. Pozostawia dziewczynę w pokoju pod strażą konstabla, a sam zaczaja się na lorda. Zatrzymuje go, zrywa z twarzy maskę i wyzywa na pojedynek. Lord nie uznaje go jednak godnym pojedynku. Kean wybucha wspaniałą tyradą o szlachetnie urodzonych, którzy dla ratowania przepuszczonego na hazardzie majątku ważą się na czyny haniebne i pozwala lordowi uciec.
Akt IV.
Salomon pokazuje Pistolowi garderobę mistrza i znajdujące się w niej kostiumy. Pojawia się Kean. Noc spędził w powozie z obawy przed wierzycielami. Zastanawia się czy by nie rzucić profesji aktora i nie powrócić jako akrobata na ulicę. Do Keana zagląda hrabina Koefeld. Nie mogąc się z nim spotykać dostatecznie często przynosi mu swój portret. Kean robi jej scenę zazdrości o to, że zbyt często pokazuje się ostatnio z księciem Walii, po czym ją przeprasza. Ktoś puka do drzwi i Kean ukrywa hrabinę. Wchodzą książę Walii i hrabia Koefeld. Podczas rozmowy hrabia znajduje wachlarz swej żony i dyskretnie chowa go do kieszeni. Po wyjściu hrabiego Kean prosi księcia, przez wzgląd na ich przyjaźń, by nie korzystał tego wieczora z loży hrabiny. Książę jednak odmawia. Do garderoby zagląda służąca lady Koefeld, która zostawiła gdzieś podarowany jej przez księcia Walii wachlarz. Kean odwleka wyjście na scenę, nie wiedząc jak ostrzec hrabinę. Publiczność gwiżdże, a reżyser grozi aktorowi więzieniem, jeśli nie wystąpi. Kean ostatecznie zgadza się pod wpływem namów przyjaciół na występ. Reżyser zapowiada scenę rozstania Romea z Julią.
Kean odgrywa ze swą koleżanką scenę pożegnania. W pewnym momencie wybucha gniewem przeciw księciu Walii, oskarżając go, że nie przepuści żadnej kobiecie, by jej nie zbałamucić. Oskarża również lorda Mewill o niecną próbę porwania. Po czym mdleje i zostaje wyniesiony za kulisy, a reżyser ogłasza przerwanie przedstawienia z powodu zaćmienia umysłu aktora.
Akt V.
Salomon przekonuje towarzyszy Keana, że aktor oszalał, aby go chronić przed gniewem książąt. Kean jednak nie zamierza się ukrywać. Jest gotów pójść do więzienia. Tymczasem szaleje z niepokoju czekając na Helenę, która nie nadchodzi. Gdy wreszcie nadchodzi zawoalowana dama okazuje się, że to Anna. Przejęła swój majątek odo opiekuna i odpływa do Nowego Jorku, gdzie chce się zatrudnić w teatrze. Alomon przynosi wiadomość, że zjawiła się druga dama, Kean ukrywa Annę w sąsiednim pokoju. Aktor wyznaje wchodzącej Helenie swą miłość. Ona chce jednak tylko zwrotu kompromitującego ją portretu. Kean zwraca go. Kolejny pukający powoduje, że ukrywa ją w drugim pokoju przylegającym do garderoby. Zjawia się książę Koefeld i żąda satysfakcji z powodu wachlarza żony, który znalazł w garderobie Keana. Od pojedynku ratuje aktora list księcia Walii, który prosi o zwrot wachlarza, pożyczonego od lady Koefeld i przez roztargnienie pozostawionego w jego garderobie. Książę Koefeld nadal żywi podejrzenia, widział bowiem zawoalowaną kobietę wchodzącą do teatru. Z opresji ratuje tym razem aktora Anna, która wychodzi z ukrycia. Po wyjściu Koefelda Kean chce wypuścić Helenę, ale pokój jest pusty. Pojawia się książę Walii i oznajmia, że pomógł uciec Helenie oraz że wyjednał Keanowi u króla zmianę kary więzienia na roczne wygnanie. Kean decyduje się wyjechać za Anną do Nowego Jorku. Anna triumfuje.
Premiera.
Sztuka miała swą premierę 31 sierpnia 1836 roku w teatrze Varieté. Z miejsca odniosła sukces. Wszyscy i publiczność i krytycy byli zachwyceni. Dumas włożył w tę sztukę o niedawno zmarłym tragicznie, wielkim, angielskim aktorze, sporo z siebie samego i Lemaître'a. Uważał Lemaître'a za najlepszego współczesnego aktora. Dla niego napisał "Napoleona" i twierdził, że jako Buridan w "Wieży Nesle" był lepszy od Bocage'a. Nie był to człowiek łatwy. Wchodził na scenę pijany w sztok, wychodził przez budkę suflera, wkładał niespodziewanie zielone okulary, by grać Buridana. Niezwykle próżny, utrzymywał, że jego nazwisko na afiszach jest zawsze wydrukowane zbyt małymi literami. Gdy któryś z dyrektorów zapytał, gdzie ma zatem wydrukować nazwiska innych aktorów, lemaître odpowiedziałː "po stronie kleju". Do sceny, w której Kean wymyśla parom Anglii, Dumas przeniósł usłyszaną przypadkiem rozmowę Fryderyka z dyrektorem Harelem. Obraz świata teatru i postać Keana, zagrana po mistrzowsku przez Lemaître'a przyniosły sztuce ogromne powodzenia. Henryk Heine pisał o niejː "cały ten obraz przesyca uderzająca prawdziwość... Postać i aktora łączy dziwne pokrewieństwo ... Fryderyk to wspaniały i potężny kpiarz, jego straszliwe błazeństwa każąc blednąć z przerażenia Thalii i uśmiechać się radośnie Melpomenie".
Dyrektor teatru Varieté obiecał Dumasowi premię, jeśli pierwsze dwadzieścia pięć przedstawień "Keana" przyniesie dochód 60 000 franków. Wieczorem, po dwudziestym piątym przedstawieniu, Dumas wszedł do gabinetu dyrektora, by odebrać obiecaną premię. "Nie ma pan szczęścia" - oświadczył dyrektor, podsumowując dochód ze sprzedaży - "doszliśmy do 59 997 franków". Dumas pożyczył od niego 5 franków, poszedł do kasy i kupił bilet za 5 franków. "Ma pan już teraz 60 002 franki" - rzekł. I premię otrzymał.
Polskie realizacje teatralne.
Utwór Dumasa był wielokrotnie wystawiany na scenach polskich. W 1951 pod tytułem "Teatr i życie" w teatrze im. St. Jaracza w Olsztynie-Elblągu w reżyserii Stanisława Milskiego, w przekładzie W. Surzyńskiego. W następnych latach większą popularność zdobyła adaptacja dramatu dokonana przez Jean-Paul Sartre'a, przetłumaczona przez Jerzego Macierakowskiego. Adaptacja ta, pod tytułem "Geniusz i Szaleństwo," w reżyserii Jana Maciejowskiego została wystawiona w 1958 w Teatrze Polskim w Szczecinie, a następnie w 1962 w teatrze im. St. Jaracza w Olsztynie i w 1972 w teatrze im. St. Jaracza w Łodzi. W 1993 spektakl wyreżyserował dla teatru Powszechnego w Warszawie Andrzej Łapicki. W październiku 1991 roku miała miejsce premiera dwuczęściowego spektaklu zatytułowanego "Kean" w Teatrze Telewizji w reżyserii Wojciecha Adamczyka. W 2004 roku w ramach audycji "Dramat w teatrze wyobraźni" zostało przedstawione słuchowisko "Kean. Geniusz i Szaleństwo" w reżyserii Henryka Rozena.

</doc>
<doc id="4864234" url="https://pl.wikipedia.org/wiki?curid=4864234" title="Kościół św. Ducha w Jarocinie">
Kościół św. Ducha w Jarocinie

Kościół świętego Ducha – kościół szpitalny, który znajdował się w Jarocinie na terenie późniejszego parku miejskiego. Od 1833 roku w ruinie.
Historia.
Kościół razem ze szpitalem, zostały ufundowane w latach 1428-1437 przez właścicieli majątku w Prusach (Pruskich). Pierwotnie był to budynek drewniany, który spełniał rolę świątyni szpitalnej. Następnie kościół został zbudowany w stylu późnogotyckim. Murowana budowla została wzniesiona być może w 1516 roku. Od 1833 roku świątynia znajduje się w stanie ruiny, zachowały tylko mury obwodowe razem z przyporami oraz ostrołukowymi otworami okiennymi.
Msze święte są w tym miejscu odprawiane tylko okazjonalnie.

</doc>
<doc id="4864235" url="https://pl.wikipedia.org/wiki?curid=4864235" title="Haikyū!! (serial telewizyjny)">
Haikyū!! (serial telewizyjny)

 – pierwszy sezon telewizyjnego serialu anime Haikyū!! wyprodukowanego na podstawie mangi autorstwa Haruichiego Furudate o tej samej nazwie, emitowany od 6 kwietnia do 21 września 2014 na antenach MBS i TBS. Sezon składa się z 25 odcinków, obejmujących pierwsze osiem tomów mangi (rozdziały 1–71).
Produkcja i premiera.
Pierwsze informacje pojawiły się 22 września 2013, wówczas wywieszony został plakat promocyjny, na którym podano do informacji, że manga "Haikyū!!" wiosną 2014 otrzyma adaptację w formie telewizyjnego serialu anime. Następnie, 4 października data premiery została doprecyzowana, tym razem na kwiecień 2014.
4 stycznia 2014 ogłoszono, że serial emitowany będzie na antenach MBS i TBS. 19 lutego przy okazji ogłoszenia utworów, które zostaną wykorzystane w openingu i endingu, podano komunikat, że premiera anime odbędzie się 6 kwietnia, natomiast kolejne odcinki będą emitowane w każdą niedzielę o 17.00 (czasu japońskiego JST). Ostatni, 25. odcinek sezonu wyemitowany został 21 września 2014.
Ponadto wszystkie odcinki dostępne są również na platformie Crunchyroll oraz Netflix.
Odcinek specjalny.
28 listopada 2014 zapowiedziano wydanie odcinka specjalnego OVA zatytułowanego , który został pokazany po raz pierwszy 9 listopada podczas festiwalu Jump Festa, a następnie wydany 4 marca 2015 na DVD w edycji specjalnej 15. tomu mangi.
Blu-ray/DVD.
Wszystkie odcinki sezonu zostały skompilowane do dziewięciu wydań na Blu-ray i DVD. Pierwszy z nich pojawił się w sprzedaży 16 lipca 2014, zaś ostatni – 18 marca 2015.

</doc>
<doc id="4864238" url="https://pl.wikipedia.org/wiki?curid=4864238" title="Apolonia Dobkowska">
Apolonia Dobkowska

Apolonia Dobkowska z domu Olszewska (ur. 1 lutego 1903, zm. 1 grudnia 1991) – polska rolniczka, Sprawiedliwa wśród Narodów Świata.
Życiorys.
Apolonia Dobkowska mieszkała z mężem Bolesławem i czwórką synów: Tadeuszem, Mieczysławem, Wincentym i Janem w Zanklewie w pobliżu miejscowości Wizna na Podlasiu. Wspólnie z małżonkiem prowadziła gospodarstwo rolne. We wrześniu 1942 r. do rodziny Dobkowskich zgłosiła się po pomoc znajoma im żydowska rodzina Lewinów w Wizny. Do gospodarstwa zostali przyprowadzeni przez żołnierzy Armii Krajowej, z którymi Bolesław współpracował. Dwaj starsi synowie przybyłego krawca Izraela Lewina zostali zastrzeleni przez Niemców w Lesie Giełczyńskim. Izrael, jego żona Haszka-Fajga (lub Fejga) Lewin z domu Kijak oraz ich potomstwo Icchak i Ida (lub Jan i Teresa) spędzili w ukryciu trzy lata. Ich kryjówką został przygotowany przez ukrywających schowek pod szafą w dużym pokoju. Ponieważ do pomieszczenia miał nagle wprowadzić się oficer niemiecki, Dobkowscy zdecydowali się przeprowadzić Lewinów do ziemianki wykopanej w polu. Jesienią 1943 r. Izrael Lewin został aresztowany przez niemieckiego żołnierza podczas pracy w gospodarstwie. Wskutek akcji zorganizowanej przez rodzinę Dobkowskich, Izrael został uwolniony z aresztu zanim zorientowano się o jego żydowskim pochodzeniu. Po ustaniu działań wojennych w okolicy, w lipcu 1944 r. Lewinowie przeprowadzili się do Łodzi. W 1945 r. gospodarstwo Dobkowskich zostało ograbione za pomoc, jakiej udzielili Żydom. Przed emigracją do Izraela w latach 50., z wdzięczności za udzieloną im pomoc, Lewinowie przepisali na Dobkowskich akt własności ich mieszkania w Wiźnie. Lewinowie wymieniali listy z rodziną Dobkowskich a także słali im paczki, jednak kontakt urwał się w 1968 r. W latach 80. rodziny odnowiły kontakt.
W 1991 r. Apolonia Dobkowska wraz z mężem Bolesławem oraz dziećmi; Tadeuszem, Mieczysławem i Wincentym zostali odznaczeni medalami Sprawiedliwych wśród Narodów Świata.
Przypisy.
 

</doc>
<doc id="4864239" url="https://pl.wikipedia.org/wiki?curid=4864239" title="Linia kolejowa nr 974">
Linia kolejowa nr 974

Linia kolejowa nr 974 – jednotorowa, niezelektryfikowana linia kolejowa znaczenia miejscowego, łącząca dawny posterunek odgałęźny Rakowice Żwirownia z bocznicą szlakową Rakowice Żwirownia ZKSM.
Linia umożliwia przewóz surowców mineralnych z bocznicy w stronę Zebrzydowej.

</doc>
<doc id="4864241" url="https://pl.wikipedia.org/wiki?curid=4864241" title="Ralf Scheepers">
Ralf Scheepers

Ralf Scheepers (ur. 5 lutego 1965 w Esslingen) – niemiecki wokalista heavy metalowy oraz power metalowy znany przede wszystkim jako wokalista takich zespołów jak Gamma Ray czy Primal Fear.
Życiorys.
Początki kariery muzycznej.
W 1980 roku Ralf zaczął śpiewać w zespope Tyran’s Peace. W 1986 śpiewał na kilku koncertach zespołu Helloween zastępując Kaia Hansena, który postanowił przestać zajmować się jednoczesnym graniem i śpiewem. Zespół myślał o tym żeby go zatrudnić jako wokalistę, ale zrezygnował z tego.
Gamma Ray (1989 – 1994).
W 1989 roku Kai Hansen opuścił Helloween. Wtedy razem z Ralfem założył zespół Gamma Ray, w którym śpiewał przez kilka lat. W 1994 roku opuścił Gamma Ray ponieważ mieszkał daleko od Hamburga oraz dlatego, że w tamtym czasie chciał dołączyć do Judas Priest po odejściu Halforda.
Próba dołączenia do Judas Priest (1994).
Po odejściu z Gamma Ray Ralf chciał dołączyć do zespołu Judas Priest zastępując Roba Halforda. Jednak został odrzucony ponieważ członkowie zespołu uznali, że jego głos jest zbyt podobny do głosu Halforda.
Primal Fear (1997 – teraz).
W 1997 roku kilka lat po nieudanej próbie dołączenia do Judas Priest i odejściu z Gamma Ray Ralf otrzymał telefon od Mata Sinnera, z którym założył zespół Primal Fear, w którym gra do dziś.

</doc>
<doc id="4864243" url="https://pl.wikipedia.org/wiki?curid=4864243" title="Krzysztof Banaś">
Krzysztof Banaś

Krzysztof Tomasz Banaś – polski biolog, dr hab. nauk biologicznych, adiunkt Katedry Ekologii Roślin Wydziału Biologii Uniwersytetu Gdańskiego.
Życiorys.
W 1996 ukończył studia ochrony środowiska na Uniwersytecie Gdańskim, 22 czerwca 2001 obronił pracę doktorską "Wpływ substancji humusowych na warunki siedliskowe roślin podwodnych", 16 listopada 2018 habilitowała się na podstawie pracy zatytułowanej "Główne regulatory struktury roślinności podwodnej w jeziorach północno-zachodniej Polski".
Jest zatrudniony na stanowisku adiunkta w Katedrze Ekologii Roślin na Wydziale Biologii Uniwersytetu Gdańskiego.

</doc>
<doc id="4864245" url="https://pl.wikipedia.org/wiki?curid=4864245" title="Andrzej Pawlikowski (architekt)">
Andrzej Pawlikowski (architekt)

Andrzej Pawlikowski (ur. 28 lipca 1926 w Siedlcach, zm. 27 maja 2020 w Warszawie) – polski architekt i urbanista.
Życiorys.
Urodził się 28 lipca 1926 roku w Siedlcach w rodzinie inteligenckiej. Jego ojciec, Dominik Ludwik Pawlikowski, przed wojną piastował stanowisko naczelnego architekta Siedlec i powiatu siedleckiego. Matką była Felicja Alicja Pawlikowska z domu Kuleszyńska. Był bratem architekta prof. Marcina Pawlikowskiego i stryjem architekt prof. Anny Pawlikowskiej-Piechotki.
Wraz ze swoim ojcem pracował po wojnie w Biurze Odbudowy Stolicy pod kierunkiem Józefa Sigalina. W 1970 roku Pawlikowski został absolwentem Wydziału Architektury Politechniki Warszawskiej. Jako student utrzymywał się sam i zarabiał na swoje utrzymanie pracując przy odbudowie Warszawy. Zatrudnienie jako architekt znalazł w Nowym Dworze Mazowieckim. W latach 1975–1981 wykładał na Wydziale Architektury Politechniki Warszawskiej w Instytucie Projektowania Architektonicznego.
Od 1988 roku Pawlikowski był członkiem Stowarzyszenia Architektów Polskich oraz członkiem Mazowieckiej Okręgowej Izby Architektów RP.
Andrzej Pawlikowski zmarł 27 maja 2020 roku, został pochowany na cmentarzu w Łukowie.
Twórczość.
Pawlikowski był autorem licznych projektów architektonicznych i urbanistycznych w Polsce i za granicą. Był laureatem wielu konkursów architektonicznych. W swej długiej karierze zawodowej uczestniczył w wielu przedsięwzięciach budowlanych i projektowych, w których starał się wdrażać nowoczesne formy. Był zwolennikiem prostej architektury, lecz z „ponadczasowym narodowym” akcentem. Był aktywny zawodowo prawie do końca życia.
Wybrane realizacje.
Do jego ważnych projektów zrealizowanych w Polsce należą:
Inne budynki.
Był współtwórcą projektu Głównego Urzędy Statystycznego wraz z biblioteką w Warszawie. Współuczestniczył też w projektowaniu dzielnicy mieszkaniowej w Płocku. Zrealizował także autorskie projekty wielu domów jednorodzinnych, willi, niewielkich budynków spełniających funkcje usługowe na terenie województwa mazowieckiego.
Realizacje zagraniczne.
W Algierii:

</doc>
<doc id="4864246" url="https://pl.wikipedia.org/wiki?curid=4864246" title="Streptomyces hygroscopicus">
Streptomyces hygroscopicus

Streptomyces hygroscopicus – gatunek bakterii z rodzaju "Streptomyces" po raz pierwszy opisany przez Hansa Lauritsa Jensena w 1931. 
Biochemia.
Różne szczepy "S. hygroscopicus" mogą wytwarzać różne związki chemiczne i enzymy. 
Małe cząsteczki.
Immunosupresanty.
Rapamycyna jest immunosupresantem wyizolowanym z "S. hygroscopicus" obecnej w próbkach gleby z wyspy Rapanui. Askomycyna może być używana w terapii chorób autoimmunologicznych i skórnych oraz po przeszczepach.
Antybiotyki.
"S. hygroscopicus" produkuje antybiotyki takie jak geldanamycyna, higromycyna B, nigerycyna, walidamycyna i cyklotiazomycyna. 
Eksperymentalne leki przeciwnowotworowe.
Indolokarbazole używane w terapiach eksperymentalnych są również produkowane przez "S. hygroscopicus". Bakteria ta wytwarza również himastatynę i pterocydynę o działaniu przeciwnowotworowym. 
Leki przeciwrobacze i insektycydy.
Bakteria może syntetyzować milbemycynę i oksym milbemycyny o działaniu odpowiednio przeciwpasożytniczym i roztoczobójczym. 
Herbicydy.
"Streptomyces hygroscopicus" wytwarza naturalny herbicyd o nazwie bialafos.
Enzymy.
W kulturach "S. hygroscopicus" znaleziono m.in. syntazę fosforanu trehalozy, fosforylmutazę karboksywinylo-karboksyfosfonianu oraz kinazę higromycyny B. 

</doc>
<doc id="4864248" url="https://pl.wikipedia.org/wiki?curid=4864248" title="Piaskowce (rejon werenowski)">
Piaskowce (rejon werenowski)

Piaskowce (; ) – wieś na Białorusi, w obwodzie grodzieńskim, w rejonie werenowskim, w sielsowiecie Misiewicze.
Historia.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Myto/Wawiórka. Po II wojnie światowej w granicach Związku Sowieckiego. Od 1991 w niepodległej Białorusi.
Mord w Piaskowcach.
W dniach 12-13 marca 1945 r. w Piaskowcach i okolicy Grupa Operacyjna NKWD w podstępny sposób zlikwidowała oddział partyzancki, mordując żołnierzy AK oraz jego dowódcę Franciszka Weramowicza „Kunę”. Piotr Kuźmicz, mieszkaniec wsi Kunieje, który przez dłuższy czas zbierał informację o tym wydarzeniu relacjonuje: Do oddziału w sposób podstępny przyłączyła się grupa NKWD pozorująca oddział „zielonych”, czyli „własowców” pod dowództwem Mirkowskiego, który za tę operację został odznaczony tytułem bohatera ZSRR.  Oddział „Kuny” składał się z miejscowej ludności, dwóch Niemców i Francuza. Liczył ponad 50 żołnierzy i konspiracyjną siatkę rezerwistów. Dowódca „Kuna” osobiście znał jednego z „zielonych”, który był agentem NKWD pod ps. „Pierwyj”. Darzył go zaufaniem i dał się namówić do połączenia oddziałów. 12 marca „Zieloni” (GO NKWD) przy użyciu noży, siekier i broni palnej przystąpili do likwidacji oddziału AK we wsi Piaskowce. Rano w sztabie „zielonych” zamordowali dowódcę Franciszka Weramowicza, w dzień w lesie obok wsi Dajnowa pomordowano wysłane patrole AK, a wieczorem zaczął się ogólny mord we wsi Piaskowce.  Według dokumentów wówczas zginęło 36 osób. Zwłoki pomordowanych w Piaskowcach milicja przewiozła do Radunia na rozpoznanie. Zabici w patrolach zostali pochowani w lesie koło wsi Dajnowa. Część akowców w tym Niemcy i Francuz wyrwali się przez pierścień sowieckich wojsk otaczających wieś Piaskowce.  O świcie 13 marca 1945 r. NKWD przystąpiło do mordowania wykrytych rezerwistów z siatki konspiracyjnej we wsiach: Siewruki, Bobrowniki, Zaprudziany, Smilginie, Lipkuńce, Rukańce, Kurdziuki. Wówczas zamordowano w bestialski sposób 23 osoby. Pomordowani spoczęli na przylegających do tych wsi cmentarzach. 
Przy drodze Zieniewicze – Piaskowce po prawej stronie na skrzyżowaniu do wsi Dajnowa wzniesiono wysoki drewniany krzyż, pomalowany na niebiesko. Obok na kamiennym kopcu w 2011 roku postawiono metalowy krzyż z granitową tablicą upamiętniającą pomordowanych 12/13 marca 1945 r. Tablica została zniszczona w 2022 roku.

</doc>
<doc id="4864249" url="https://pl.wikipedia.org/wiki?curid=4864249" title="Bitwa pod Białą Podlaską">
Bitwa pod Białą Podlaską

Bitwa pod Białą Podlaską – część bitwy nad Bugiem. Walki Grupy Poleskiej z sowiecką 8 Dywizją Strzelców w czasie II ofensywy Frontu Zachodniego Michaiła Tuchaczewskiego w okresie wojny polsko-bolszewickiej. 
Sytuacja ogólna.
W pierwszej dekadzie lipca przełamany został front polski nad Autą, a wojska Frontu Północno-Wschodniego gen. Stanisława Szeptyckiego cofały się pod naporem ofensywy Michaiła Tuchaczewskiego.
Naczelne Dowództwo Wojska Polskiego nakazało powstrzymanie wojsk sowieckiego Frontu Zachodniego na linii dawnych okopów niemieckich z okresu I wojny światowej.
Sytuacja operacyjna, a szczególnie upadek Wilna i obejście pozycji polskich od północy, wymusiła dalszy odwrót wojsk polskich.
1 Armia gen. Gustawa Zygadłowicza cofała się nad Niemen, a 4 Armia nad Szczarę.
Obrona wojsk polskich na linii Niemna i Szczary również nie spełniła oczekiwań. W walce z przeciwnikiem oddziały polskie poniosły duże straty i zbyt wcześnie rozpoczęły wycofanie na linię Bugu.
Plan polskiego Naczelnego Dowództwa zakładał, że 1. i 4 Armia oraz Grupa Poleska do 5 sierpnia będą bronić linii Narew – Orlanka oraz Leśna – Brześć aby umożliwić przygotowanie kontrofensywy z rejonu Brześcia na lewe skrzydło wojsk Frontu Zachodniego Michaiła Tuchaczewskiego. Rozstrzygającą operację na linii Bug, Ostrołęka, Omulew doradzał też gen. Maxime Weygand.
Już 31 lipca 4 Armia przekroczyła Bug w rejonie Mielnika i obsadziła zachodni brzeg rzeki na odcinku Granne – Pratulin. Oddziały grupy płk. Stanisława Kaliszka przeszły na lewy brzeg Bugu w Drohiczynie, 14 Wielkopolska Dywizja Piechoty między Pratulinem a Janowem Podlaskim.
2 sierpnia sowiecka 8 Dywizja Strzelców sforsowała Bug pod Pratulinem i wyszła na tyły 14 Wielkopolskiej Dywizji Piechoty w rejonie Janowa. Spowodowało to zagrożenie tyłów Grupy Poleskiej gen. Władysława Sikorskiego i odwrót jej lewego skrzydła na linię Krzny. 
Walki pod Białą Podlaską.
2 sierpnia w Białej Podlaskiej stacjonował sztab Grupy Poleskiej. Celem powstrzymania wojsk sowieckich na obszarze od Witulina do Kijowiec rozpoczęto formowanie grupy płk. Kazimierza Ładosia. Po raz kolejny oddziały sowieckie uprzedziły działania wojsk polskich. 4 sierpnia brygady sowieckiej 8 Dywizji Strzelców uderzyły na Białą Podlaską. 23 Brygadą Strzelców atakowała z północnego zachodu przez Witulin stanowiska I/32 pułku piechoty, a 22 BS od wschodu uderzyła na III/32 pp. Równocześnie 24 Brygada Strzelców ruszyła na południe w kierunku Krzny. Oba polskie bataliony nie wytrzymały uderzenia i rozpoczęły odwrót.
Około południa gen. Sikorski wzmocnił grupę płk. Ładosia batalionem 111 pułku piechoty, batalionem 22 pp i pociągiem pancernym „Danuta”. W godzinach popołudniowych Grupa wyprowadziła kontratak i odepchnęła nieprzyjaciela za Klukówkę. Przez kolejne dwa dni walki toczyły się z dala od miasta. 6 sierpnia do Białej Podlaskiej przybyło dowództwo 21 Dywizji Górskiej, a w kolejnych dniach miejscowa stacja kolejowa stała się punktem załadowczym dla oddziałów 16 Dywizji Piechoty i Dywizji Górskiej przegrupowujących się w ramach przegotowań do bitwy nad Wisłą. Z uwagi na brak taboru kolejowego, część oddziałów jechała na dachach wagonów.&lt;br&gt;8 sierpnia natarcie na miasto wznowiła 8 Dywizja Strzelców. Wieczorem pusty już dworzec w Białej Podlaskiej ostrzelała sowiecka artyleria, a następnego dnia wojska sowieckie zajęły miasto.

</doc>
<doc id="4864250" url="https://pl.wikipedia.org/wiki?curid=4864250" title="Latarnia morska na Nosy Alanana">
Latarnia morska na Nosy Alanana

Latarnia morska na Nosy Alanana () – znak nawigacyjny w postaci wieży znajdujący się u na wyspie Nosy Alanana we wschodniej części Madagaskaru, na zachodnim wybrzeżu Oceanu Indyjskiego. Ma wysokość 60 metrów, dzięki czemu jest najwyższą tego typu budowlą w Afryce przewyższając o 1 m latarnię morską w Port Said i 30. najwyższym obiektem na świecie wybudowanym w celu nawigacji morskiej.
Latarnia morska o konstrukcji betonowej została uruchomiona w 1932. W większości pomalowana jest na biało z górną częścią wraz z galerią w kolorze czarnym. Światło latarni, usytuowane 60 m n.p.m., nadaje 3 białe błyski co 5 sekund w odstępie 25 sekund. Zasięg światła wynosi 23 mil morskich.
Na Nosy Alanana, wyspę położoną około 16 km na północny wschód od Toamasiny można dotrzeć jedynie łodzią. Nie istnieje możliwość zwiedzania latarni.

</doc>
<doc id="4864251" url="https://pl.wikipedia.org/wiki?curid=4864251" title="Justyna Kroczak">
Justyna Kroczak

Justyna Kroczak (ur. 14 września 1986 we Wrocławiu) – polska historyczka filozofii, tłumaczka literatury filozoficznej, adiunkt w Zakładzie Historii Filozofii Uniwersytetu Zielonogórskiego.
Życiorys.
Studia filozoficzne odbyła na Uniwersytecie Zielonogórskim uzyskując w 2009 roku tytuł magistra dzięki pracy napisanej pod opieką Lilianny Kiejzik - "Analiza kategorii buntu w filozofii Fiodora Dostojewskiego i Alberta Camusa". W 2012 roku ukończyła Instytut Filologii Klasycznej i Kultury Śródziemnomorskiej na Uniwersytecie Wrocławskim. Następnie pod opieką Prof Sergiusza Chorużego odbyła staż naukowy w Centrum Synergijnej Antropologii w Moskwie. Pracę doktorską "Pawła Florenskiego filozofia wszechjedności" napisała pod kierunkiem Lilianny Kiejzik i obroniła w roku 2015 na Uniwersytecie Zielonogórskim. Od 2015 pracuje w Zakładzie Historii Filozofii UZ – początkowo na stanowisku asystenta, a później adiunkta (od 2016).
Justynę Kroczak interesuje przede wszystkim filozofia bizantyńska, platonizm i neoplatonizm, rosyjska filozofia religijna, w szczególności zaś myśl na Rusi Kijowskiej w średniowieczu. Piastuje posadę pracownika naukowego w Międzynarodowym Centrum Badań nad Filozofią Rosyjską () przy Petersburskim Uniwersytecie Państwowym.
Nagrody naukowe i członkostwo w towarzystwach naukowych.
Justyna Kroczak jest członkiem Zielonogórskiego Oddziału Polskiego Towarzystwa Filozoficznego.

</doc>
<doc id="4864255" url="https://pl.wikipedia.org/wiki?curid=4864255" title="Misterium Męki Pańskiej w Grębocinie k. Torunia">
Misterium Męki Pańskiej w Grębocinie k. Torunia

Misterium Męki Pańskiej w Grębocinie k. Torunia – przedstawienie religijne Misterium Męki Pańskiej odbywające się corocznie od 2008 roku w Grębocinie pod Toruniem.
Charakterystyka.
Pierwsze Misterium Męki Pańskiej na placu przy ul. Owocowej w Grębocinie zorganizowano przed Świętami Wielkanocnymi w 2008 roku. Jego pomysłodawcą i organizatorem jest ks. Paweł Borowski, który wówczas pełnił posługę duszpasterską w parafii pw. św. Teresy od Dzieciątka Jezus w Grębocinie. Misterium co roku przygotowuje blisko 200 osób z Grębocina i Torunia oraz pobliskich miejscowości, a także wierni z diecezji włocławskiej i płockiej. Widowisko nie ogranicza się jedynie do odtworzenia drogi krzyżowej Jezusa Chrystusa, lecz jest starannie zaplanowanym spektaklem muzycznym, dramatycznym i multimedialnym. Co roku uwzględnia inny temat przewodni, będący odpowiedzią na ważne wydarzenia w Kościele i świecie oraz podejmuje problemy dotyczące współczesnego społeczeństwa. Misterium gromadzi rocznie ok. 3. tysięcy widzów. Patronat honorowy nad nim obejmuje biskup toruński.

</doc>
<doc id="4864256" url="https://pl.wikipedia.org/wiki?curid=4864256" title="Jerzy Pietraszko">
Jerzy Pietraszko

Jerzy Wojciech Pietraszko (ur. 21 grudnia 1954 we Wrocławiu, zm. 17 lipca 2020 tamże) – polski matematyk, działacz opozycji antykomunistycznej, wykładowca na Politechnice Wrocławskiej, członek „Solidarności Walczącej” o pseudonimie „Pedro”.
Życiorys.
Absolwent Instytutu Matematyki Uniwersytetu Wrocławskiego (1978).
W marcu 1968, jako uczeń, uczestniczył w studenckiej demonstracji na pl. Grunwaldzkim we Wrocławiu.
W 1972 był mistrzem Dolnego Śląska juniorów w grze błyskawicznej w szachy.
Wygrane pieniężne na zawodach szachowych były jednym z jego źródeł dochodu w czasie bezrobocia. 
Od 1977 kontaktował się z wrocławskimi środowiskami opozycyjnymi. Od 1978 uczestniczył w kolportażu wydawnictw niezależnych. Od 1979, na zlecenie Pionu Kształcenia Kadry, wykładowca i współprowadzący seminarium w Instytucie Cybernetyki Technicznej Politechniki Wrocławskiej. Od 1979 kolporter „Biuletynu Dolnośląskiego”.
Po 13 grudnia 1981 otrzymał zakaz wstępu na teren Politechniki Wrocławskiej. Od stycznia 1982 współtworzył podziemną strukturę drukarską (w styczniu 1982 sprowadził powielacz z Olsztyna do Wrocławia) i kolportażową RKS Dolny Śląsk; uczestniczył w demonstracjach ulicznych. Od czerwca 1982 członek Solidarności Walczącej. 
W latach 1982–1983 był zatrudniony jako konserwator w Schronisku PTTK nad Łomniczką. 1 maja 1983 zatrzymany przez ZOMO w czasie demonstracji we Wrocławiu (przed transportem do aresztu pobity w wyniku ataku grupy manifestantów).
W latach 1983–1985 przerzucał przez granicę w Karkonoszach biuletyny „Nazor” drukowane po czesku przez SW. Pisał artykuły do prasy podziemnej, głównie do biuletynu „Myśli”. Współpracownik Radia SW.
W latach 1984–1986 zatrudniony był w Rolniczej Spółdzielni Produkcyjnej w Maniowie Wielkim jako specjalista do prac wysokościowych, od 1986 do 1989 programista w firmie Datastart (zatrudnienie fikcyjne, w rzeczywistości utrzymywał się z udzielania korepetycji i innych prac dorywczych).
W latach 1990–1991 był nauczycielem matematyki w VIII LO we Wrocławiu. Od 1993 wykładowca w Instytucie Matematyki i Informatyki Politechniki Wrocławskiej.
Autor podręcznika "Matematyka. Teoria, przykłady, zadania" (1997) i tomu wspomnień "Terroryści i oszołomy" (2007).
Za działalność opozycyjną został odznaczony przez Prezydenta RP Andrzeja Dudę Krzyżem Wolności i Solidarności (2016), Medalem 100-lecia Odzyskania Niepodległości (2017) oraz w tym samym roku Krzyżem Kawalerskim Orderu Odrodzenia Polski.

</doc>
<doc id="4864258" url="https://pl.wikipedia.org/wiki?curid=4864258" title="Turopin (przystanek kolejowy)">
Turopin (przystanek kolejowy)

Turopin (, ) – przystanek kolejowy pomiędzy miejscowościami Turopin, Bobły i Mokrzec, w rejonie turzyskim, w obwodzie wołyńskim, na Ukrainie. Leży na linii Lwów – Sapieżanka – Kowel.
Przed II wojną światową stacja kolejowa.

</doc>
<doc id="4864267" url="https://pl.wikipedia.org/wiki?curid=4864267" title="Katarzyna Kuziak">
Katarzyna Kuziak

Katarzyna Ewa Kuziak – polska ekonomistka, dr hab. nauk ekonomicznych, profesor nadzwyczajny Katedry Inwestycji Finansowych i Zarządzania Ryzykiem Wydziału Ekonomii i Finansów Uniwersytetu Ekonomicznego we Wrocławiu.
Życiorys.
5 października 2000 obroniła pracę doktorską "Arbitraż w teorii i praktyce rynków finansowych", 21 czerwca 2012 habilitowała się na podstawie pracy zatytułowanej "Pomiar ryzyka przedsiębiorstwa. Modele pomiaru i ich ryzyko". Pracowała w Instytucie Zarządzania Finansami na Wydziale Zarządzania i Informatyki Akademii Ekonomicznej im. Oskara Langego we Wrocławiu. 
Jest zatrudniona na stanowisku profesora nadzwyczajnego w Katedrze Inwestycji Finansowych i Zarządzania Ryzykiem na Wydziale Ekonomii i Finansów Uniwersytetu Ekonomicznego we Wrocławiu.

</doc>
<doc id="4864269" url="https://pl.wikipedia.org/wiki?curid=4864269" title="Tadeusz Dobkowski">
Tadeusz Dobkowski

Tadeusz Dobkowski (ur. 3 czerwca 1928) – Polak, Sprawiedliwy wśród Narodów Świata.
Życiorys.
Tadeusz Dobkowski przyszedł na świat jako drugi syn Apolonii i Bolesława. Mieszkał z rodzicami i trzema braćmi: Mieczysławem, Wincentym i Janem w Zanklewie w pobliżu miejscowości Wizna na Podlasiu. Jego rodzice prowadzili gospodarstwo rolne. We wrześniu 1942 r. rodzina Dobkowskich udzieliła schronienia znajomej rodzinie żydowskiej Lewinów z Wizny. Do gospodarstwa Dobkowskich zostali przyprowadzeni przez żołnierzy Armii Krajowej, z którymi ojciec Tadeusza współpracował. Dwaj starsi synowie krawca Izraela Lewina zostali zastrzeleni przez Niemców w Lesie Giełczyńskim. Izrael, jego żona Haszka-Fajga (lub Fejga) Lewin z domu Kijak oraz potomstwo Icchak i Ida (lub Jan i Teresa) spędzili w domu Dobkowskich trzy lata. Ich kryjówką był schowek pod szafą w dużym pokoju. Gdy do tego pokoju miał nagle wprowadzić się oficer niemiecki, Tadeusz przekonał rodziców, by nie wydać ukrywanych w ręce Niemców, a przenieść ich do innej kryjówki. Dobkowscy zdecydowali się przeprowadzić Lewinów do ziemianki wykopanej dla nich w polu. Jesienią 1943 r. Izrael Lewin został aresztowany przez niemieckiego żołnierza podczas pracy w gospodarstwie. Dzięki operacji zorganizowanej przez rodzinę Dobkowskich, Izrael został uwolniony z aresztu zanim zorientowano się o jego żydowskim pochodzeniu. Po ustaniu działań wojennych w okolicy, w lipcu 1944 r. Lewinowie przeprowadzili się do Łodzi. Przed emigracją do Izraela w latach 50., z wdzięczności za udzieloną im pomoc, Lewinowie przepisali na Dobkowskich akt własności ich mieszkanie w Wiźnie. Lewinowie wymieniali listy z rodziną Dobkowskich a także słali im paczki, jednak kontakt urwał się w 1968 r. W latach 80. rodziny odnowiły kontakt.
W 1991 r. Tadeusz Dobkowski wraz z rodzicami Bolesławem i Apolonią oraz braćmi; Mieczysławem i Wincentym zostali odznaczeni medalami Sprawiedliwych wśród Narodów Świata.

</doc>
<doc id="4864270" url="https://pl.wikipedia.org/wiki?curid=4864270" title="Formuła 2 – Red Bull Ring 2020">
Formuła 2 – Red Bull Ring 2020

Runda Formuły 2 na torze Red Bull Ring – runda pierwsza mistrzostw Formuły 2 w sezonie 2020.
Wyniki.
Kwalifikacje.
Źródło: motorsport.com
Główny wyścig.
Wyścig.
Źródło: motorsport.com
Sprint.
Wyścig.
Źródło: motorsport.com

</doc>
<doc id="4864271" url="https://pl.wikipedia.org/wiki?curid=4864271" title="Yacht Klub Polski w Augustowie">
Yacht Klub Polski w Augustowie



</doc>
<doc id="4864277" url="https://pl.wikipedia.org/wiki?curid=4864277" title="Technikum Mechaniczne w Ustroniu">
Technikum Mechaniczne w Ustroniu



</doc>
<doc id="4864282" url="https://pl.wikipedia.org/wiki?curid=4864282" title="Kazimierz Bielski (1860–1939)">
Kazimierz Bielski (1860–1939)

Kazimierz Bielski (ur. 29 lipca 1860 w Bodiaczowie, zm. 23 maja 1939 w Poznaniu) – polski inżynier technolog, profesor i kierownik Wydziału Mechanicznego Szkoły Morskiej w Tczewie i Państwowej Szkoły Morskiej w Gdyni. 
Życiorys.
Urodził się 29 lipca 1860 r. w majątku rodziny Bielskich w Bodiaczowie, w późniejszym powiecie horochowskim na Wołyniu. Był pierworodnym synem Władysława Bielskiego, powstańca styczniowego, zesłanego na Syberię i Józefy z Kosińskich. Miał trójkę rodzeństwa: Władysława, Wiktora i Amelię.
Edukację rozpoczął w siedmioklasowej szkole realnej w Równem, a następnie zdał egzamin konkursowy do renomowanego Instytutu Politechnicznego w Petersburgu, który ukończył z nagrodą i złotym medalem (nie korzystał zupełnie z pomocy finansowej matki, zarabiał na życie korepetycjami).
Pracę zawodową rozpoczął w 1887 roku w czesalni i prasowalni bawełny w Bucharze, następnie przez dwa lata (1887—1889) pracował jako inżynier technolog w Newskich Zakładach, a po ich likwidacji – w petersburskich Zakładach Putiłowskich. W tym okresie odbył staże w kilku znanych stoczniach m.in. Schichaua w Elblągu, Normana w Hawrze oraz Yarrowa i Thornycrofta w Anglii. W roku 1892 przeniósł się do warsztatów naprawczych Towarzystwa „Kaukaz i Merkury” w miejscowości Spasskij Zaton. Pełnił tam funkcję kierownika i głównego mechanika. Wtedy też opracował sposób remontu statków podczas zimy, bezpośrednio w lodzie, bez konieczności wyciągania ich na ląd. 
W 1987 roku założył wraz z pięcioma wspólnikami fabryczkę wyrobów kutolanych, w Siestroniecku pod Petersburgiem. Funkcjonowała ona do połowy 1900 roku, specjalizowała się w budowie kotłów typu Belleville'a. Od połowy 1900 roku rozpoczął pracę we Franko-Rosyjskiej Fabryce Maszyn i Kotłów Okrętowych w Petersburgu, w której pracował do 1916 roku, pełniąc kolejno funkcje: kierownika biura konstrukcyjnego, zastępcy dyrektora technicznego i dyrektora technicznego. W trakcie pracy w tym zakładzie projektował napędy i mechanizmy okrętowe dla różnego typu okrętów dla floty rosyjskiej, m.in. „Oleg”, „Admirał Makarow”, „Bajan”, „Gangut”, „Nawarin”, „Borodino”, „Andriej Pierwozwannyj”, „Wołga”, „Chiwiniec”, „Aurora” (konserwacja). Pod jego kierownictwem zakończono modernizację i przygotowanie zakładu do produkcji turbin parowych i zbudowano około 350 kotłów okrętowych. Brał także udział w próbach odbiorczych okrętów budowanych dla Rosji w stoczni w Tulonie oraz pełnił funkcję inspektora nadzoru dla fabryk produkujących wyposażenie okrętowe na terenie Rosji i Finlandii. Ostatnim zakładem pracy na terenie Rosji była fabryka „Dynamo” w Petersburgu, gdzie pełnił funkcję dyrektora technicznego.
Po odzyskaniu przez Polskę niepodległości znalazł się w 1919 roku Warszawie, gdzie został głównym inżynierem warsztatów naprawczych Żeglugi Wiślanej oraz przystąpił do Stowarzyszenia Pracowników na Polu Rozwoju Żeglugi „Bandera Polska”. W czerwcu 1920 roku został powołany na stanowisko kierownika Wydziału Mechanicznego, tworzonej w Tczewie, Szkoły Morskiej. W okresie istnienia Szkoły w Tczewie rodzina Kazimierza Bielskiego inspirowała życie kulturalne miasta, zorganizowała teatr amatorski, a ich dom był jednym ze znanych ośrodków polskości. Często gościł uczniów, którzy nazywali Kazimierza Bielskiego „Dziadkiem”. W pierwszym okresie pracy nie tylko wykładał, ale ustalał programy nauczania, starał się o pomoce naukowe, sprowadzał fachowe książki i czasopisma zagraniczne, które tłumaczył na język polski, pisał własne skrypty i podręczniki. 
Szkoła Morska została w 1930 roku przeniesiona do nowo wybudowanej siedziby w Gdyni, a wraz z nią wszyscy profesorowie. Kazimierz Bielski wraz z rodziną zamieszkał w Domu Profesorskim mieszczącym się obok Szkoły, z którą nie chciał się rozstać, mimo że w 1926 roku otrzymał propozycję objęcia katedry na Politechnice Warszawskiej. W 1935 roku, w wieku 75 lat, przeszedł na emeryturę. Uroczyste pożegnanie miało miejsce na fregacie szkolnej „Dar Pomorza”, po jej powrocie z rejsu dookoła świata. 
W okresie swojej pracy w szkole Kazimierz Bielski wypromował 190 oficerów mechaników oraz był autorem podręczników, które służyły kształceniu na uczelniach polskich, a w latach wojny w Londynie i Southampton, ułatwiały przygotowanie nowych oficerów do żeglugi alianckiej. 
Po zakończeniu pracy zawodowej, zamieszkał w Poznaniu, przy ulicy Artura Grottgera ze swoją córką Joanną i jej mężem Tadeuszem Chrząszczewskim oraz wnuczkami. Zmarł 23 maja 1939 roku i został pochowany na Cmentarzu Górczyńskim w Poznaniu (kwatera VPg-2-19). W ceremonii pogrzebowej uczestniczyła delegacja ze Szkoły Morskiej w Gdyni.
Życie prywatne.
Żonaty z Eugenią Reutt (zm. 1929) pochodzącą z polskiego domu, z tzw. Inflant polskich, okolic Dyneburga. Rodzina Reuttów posiadała na tych ziemiach spory majątek Kamieniec, składający się z kilku folwarków, lasu i jeziora, po którym kursował statek parowy. Miał córkę Joannę (ur. 24 czerwca 1900) oraz dwie wnuczki: Aleksandrę i Annę.

</doc>
<doc id="4864283" url="https://pl.wikipedia.org/wiki?curid=4864283" title="Flaga dżihadu">
Flaga dżihadu

Flaga dżihadu – symbol używany przez różne organizacje muzułmańskich ekstremistów, zwykle składające się z czarnego tła z białym tekstem Szahady (wyznania muzułmańskiego) często stylizowanej. Jej użycie zostało powszechnie przyjęte przez dżihadystów na początku XXI wieku.
Organizacje islamistyczne, które używały takiej czarnej flagi to:
Wariant ISIS.
Wariant stosowany przez Państwo Islamskie Iraku i Lewantu przedstawia szahadę podzieloną na dwie części: pierwszą frazę normalnie a drugą w postaci pieczęci Mahometa, rzekomo historycznej.
W sierpniu 2014 r. Brytyjski premier David Cameron zasugerował aresztowanie każdego, kto podnosi „flagę Państwa Islamskiego” w Wielkiej Brytanii.
Wykorzystywanie wizerunku flagi ISIS (ale nie innych wersji czarnego standardu) do celów innych niż edukacyjne zostało zakazane w Niemczech przez Federalne Ministerstwo Spraw Wewnętrznych od września 2014 r.

</doc>
<doc id="4864293" url="https://pl.wikipedia.org/wiki?curid=4864293" title="Dom rodzinny Ludwika Zamenhofa">
Dom rodzinny Ludwika Zamenhofa



</doc>
<doc id="4864295" url="https://pl.wikipedia.org/wiki?curid=4864295" title="Mieczysław Dobkowski">
Mieczysław Dobkowski

Mieczysław Dobkowski (ur. 1926 w Zanklewie) – Polak, Sprawiedliwy wśród Narodów Świata.
Życiorys.
Mieczysław urodził się w 1926 r. jako najstarszy syn Apolonii i Bolesława Dobkowskich. Mieszkał z rodzicami i trzema braćmi: Tadeuszem, Wincentym i Janem w Zanklewie w pobliżu miejscowości Wizna na Podlasiu. Jego rodzice prowadzili gospodarstwo rolne. We wrześniu 1942 r. rodzina Dobkowskich ukryła znajomą rodzinę żydowską Lewinów z Wizny. Zostali przyprowadzeni do gospodarstwa Dobkowskich przez żołnierzy Armii Krajowej, z którymi ojciec Tadeusza współpracował. Dwaj starsi synowie krawca Izraela Lewina zostali zastrzeleni przez Niemców w Lesie Giełczyńskim. Izrael, jego żona Haszka-Fajga (lub Fejga) Lewin z domu Kijak oraz potomstwo Icchak i Ida (lub Jan i Teresa) spędzili w domu Dobkowskich trzy lata. Ich kryjówką był schowek pod szafą w dużym pokoju. Gdy do tego pokoju miał nagle wprowadzić się oficer niemiecki rodzina zdecydowała się przeprowadzić ukrywanych Żydów do ziemianki wykopanej dla nich w polu. Jesienią 1943 r. Izrael Lewin został aresztowany przez niemieckiego żołnierza podczas pracy w gospodarstwie. Dzięki operacji zorganizowanej przez rodzinę Dobkowskich, Izrael został uwolniony z aresztu zanim zorientowano się o jego żydowskim pochodzeniu. Po ustaniu działań wojennych w okolicy, w lipcu 1944 r. Lewinowie przeprowadzili się do Łodzi. Przed emigracją do Izraela w latach 50., z wdzięczności za udzieloną im pomoc, Lewinowie przepisali na Dobkowskich akt własności ich mieszkanie w Wiźnie. Lewinowie wymieniali listy z rodziną Dobkowskich a także słali im paczki, jednak kontakt urwał się w 1968 r. W latach 80. rodziny odnowiły kontakt.
W 1991 r. Mieczysław Dobkowski wraz z rodzicami Bolesławem i Apolonią oraz braćmi; Tadeuszem i Wincentym zostali odznaczeni medalami Sprawiedliwych wśród Narodów Świata.

</doc>
<doc id="4864297" url="https://pl.wikipedia.org/wiki?curid=4864297" title="Zielony batalion">
Zielony batalion

Zielony batalion (, "al-Katiba al-Khadra") – organizacja dżihadystyczna aktywna podczas syryjskiej wojny domowej. Założona w 2013 przez saudyjskich weteranów wojny w Iraku i wojny w Afganistanie, grupa walczyła u boku Dżabhat an-Nusra oraz Państwa Islamskiego Iraku i Lewantu (ISIS) przeciwko siłom prezydenta Assada i pozostawała neutralną i niezależną grupą w sporach ISIS z innymi grupami rebeliantów.
25 lipca 2014 roku grupa ogłosiła, że zostanie częścią Dżabhat Ansar ad-Din. W połowie października 2014 Zielony Batalion ogłosił swoją lojalność wobec Dżajsz al-Muhadżirin wa-al-Ansar. 
Bibliografia.
https://web.archive.org/web/20150627035555/http://english.al-akhbar.com/content/moderate-rebels-needle-haystack
https://jihadology.net/2013/12/13/musings-of-an-iraqi-brasenostril-on-jihad-muhajireen-battalions-in-syria/

</doc>
<doc id="4864301" url="https://pl.wikipedia.org/wiki?curid=4864301" title="Derek Cianfrance">
Derek Cianfrance

Derek Cianfrance (ur. 23 stycznia 1974 w Lakewood) – amerykański reżyser, scenarzysta i producent filmowy.
Życiorys.
Ukończył studia na Uniwersytecie Kolorado w Boulder. W wieku 23 lat napisał, nakręcił i wyreżyserował swój pierwszy film fabularny "Brother Tied", który miał swoją premierę na festiwalu Sundance. Później zajął się nagrywaniem filmów dokumentalnych, aż do czasu wyreżyserowania fabularnego filmu "Blue Valentine" (2010). Napisana przez Cianfrance`a historia, posłużyła w 2019 jako scenariusz do filmu "Sound of Metal""."
Życie prywatne.
Żonaty z aktorką Shannon Plumb, mają dwoje dzieci.
Filmografia.
Na podstawie źródeł:

</doc>
<doc id="4864303" url="https://pl.wikipedia.org/wiki?curid=4864303" title="Formuła 2 – Red Bull Ring runda 2 2020">
Formuła 2 – Red Bull Ring runda 2 2020

Druga runda Formuły 2 na torze Red Bull Ring – runda druga mistrzostw Formuły 2 w sezonie 2020.
Wyniki.
Kwalifikacje.
Źródło: motorsport.com
Główny wyścig.
Wyścig.
Źródło: motorsport.com
Sprint.
Wyścig.
Źródło: motorsport.com

</doc>
<doc id="4864310" url="https://pl.wikipedia.org/wiki?curid=4864310" title="Hanna Kostrzewska">
Hanna Kostrzewska

Hanna Wiesława Kostrzewska (ur. 23 lutego 1958) – polska teoretyczka muzyki, rektor Akademii Muzycznej w Poznaniu w kadencji 2020–2024. 
Życiorys.
Ukończyła studia na Akademii Muzycznej im. I. J. Paderewskiego w Poznaniu (1982). W 1993 uzyskała doktorat nauk humanistycznych w zakresie filozofii na Wydziale Nauk Społecznych Uniwersytetu im. A. Mickiewicza w Poznaniu na podstawie pracy "Sonorystyka jako kategoria estetycznomuzyczna" (promotor – Michał Piotrowski). Habilitowała się w 2012 na Akademii Muzycznej w Krakowie ze sztuk muzycznych w dyscyplinie kompozycja i teoria muzyki, przedstawiając dzieło "Fresk w muzyce polskiej XX i XXI wieku. W poszukiwaniu differentia specifica". W 2014 uzyskała tytuł profesora sztuk muzycznych.
Uczyła gry na fortepianie i rytmiki, występowała jako pianistka-akompaniatorka. Od 1985 związana z macierzystą uczelnią. Wykładała na Wydziale Kompozycji, Dyrygentury, Teorii Muzyki i Rytmiki w Katedrze Teorii Muzyki, gdzie pełniła funkcję dziekana. Wybrana na rektora Akademii Muzycznej w Poznaniu w kadencji 2020–2024. Ekspertka Polskiej Komisji Akredytacyjnej.
Prowadziła badania nad filozoficznymi problemami muzyki, twórczością Feliksa Nowowiejskiego, biografią Kazimierza Flataua. Wypromowała troje doktorów.
Od 2008 wiceprezes Towarzystwa im. Feliksa Nowowiejskiego.
Publikacje.
Autorka bądź współautorka 5 monografii, 40 artykułów i 30 referatów naukowych.

</doc>
<doc id="4864317" url="https://pl.wikipedia.org/wiki?curid=4864317" title="Palhinhaea">
Palhinhaea

Palhinhaea – rodzaj roślin należący do rodziny widłakowatych. Obejmuje od ok. 15 do ok. 23–25 gatunków. Rośliny z tego rodzaju należą do najbardziej rozpowszechnionych w obrębie widłakowatych z okazałym "Palhinhaea cernua" – gatunkiem o największym rozprzestrzenieniu w obrębie tego rodzaju i rodziny. Widłaki te spotykane są na wszystkich kontynentach w strefie tropikalnej i subtropikalnej. Są to rośliny naziemne, tylko "P. steyermarkii" bywa epifitem.
"P. cernua" bywa uprawiany jako roślina ozdobna. Lokalnie wykorzystywany jest jako roślina lecznicza i zamiennik kapoku.
Nazwa rodzaju upamiętnia portugalskiego botanika – Rui Teles Palhinha (1871–1950).
Systematyka.
Pierwotnie rośliny tu zaliczane, jak wszystkie współczesne widłakowate, włączane były do jednego rodzaju – widłak "Lycopodium". W 1964 Josef Holub wyodrębnił z niego zaliczane tu rośliny do rodzaju widłaczek "Lycopodiella". W 1967 zaproponowano ich wydzielenie w randze osobnego rodzaju i zaproponowano dla niego nazwę "Palhinhaea", ale koncept ten nie był akceptowany. Rośliny te zaliczano do sekcji "Campylostachys" w obrębie rodzaju "Lycopodiella". W systemie PPG I z 2016 roku uznano "Palhinhaea" za odrębny rodzaj jako jeden z czterech w ramach podrodziny "Lycopodielloideae" (w całości odpowiadającej rodzajowi "Lycopodiella" w jego szerokiemu ujęciu).

</doc>
<doc id="4864321" url="https://pl.wikipedia.org/wiki?curid=4864321" title="Oyama (miasto)">
Oyama (miasto)



</doc>
<doc id="4864326" url="https://pl.wikipedia.org/wiki?curid=4864326" title="Murmiszki">
Murmiszki

Murmiszki (; ) – wieś na Białorusi, w obwodzie witebskim, w rejonie brasławskim, w sielsowiecie Opsa.
Historia.
W czasach zaborów ówczesna wieś leżała w granicach Imperium Rosyjskiego.
W latach 1921–1945 kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 88 osób, wszystkie były wyznania rzymskokatolickiego. Jednocześnie 2 mieszkańców zadeklarowało polską przynależność narodową a 86 litewską. Było tu 16 budynków mieszkalnych. W 1931 w 25 domach zamieszkiwało 136 osób.
Miejscowość należała do parafii rzymskokatolickiej w Pelikanach. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4864329" url="https://pl.wikipedia.org/wiki?curid=4864329" title="Antycasanova">
Antycasanova

Antycasanova (tytuł oryginalny "Anticasanova / Антиказанова") – jugosłowiański film komediowy z 1985 roku w reżyserii Vladimira Tadeja.

</doc>
<doc id="4864330" url="https://pl.wikipedia.org/wiki?curid=4864330" title="Kościół św. Marii w Hinckley">
Kościół św. Marii w Hinckley

Kościół św. Marii w Hinckley – świątynia Kościoła Anglii w Hinckley, nosząca wezwanie św. Marii. Budynek od 8 marca 1963 ma status zabytku klasy II. Parafia należy do diecezji Leicester.
Historia.
Z pierwotnego budynku kościoła nie ocalało nic poza częścią fundamentów. Prawdopodobnie świątynia chrześcijańska istniała w tym miejscu już w XI wieku. Fundatorem kościoła był William FitzOsbern, przybyły tu wraz z Wilhelmem Zdobywcą. Zgodnie z jego wolą, dochody parafii były przekazywane do opactwa Lyre w Normandii. Stan taki utrzymał się aż do 1415 roku, odkąd to dochód zaczął przypadać w udziale opactwu Mountgrace w hrabstwie Yorkshire. Po rozwiązaniu klasztorów w 1542 roku przez króla Henryka VIII, parafia podlegała opactwu westminsterskiemu, następnie w latach 1874–1926 biskupowi Peterborough, a od założenia diecezji Leicester – jej biskupowi.
Kościół odbudowano w XIII wieku, inskrypcja wskazuje na rok 1246. Najstarsze istniejące dziś części kościoła to jedna z naw, wieża i prezbiterium, pochodzące z lat 1240–1340. W 1788 roku przebudowano wieżę, kościół był gruntownie restaurowany w latach 1863–1868.
Cmentarz.
Przykościelny cmentarz był używany przez co najmniej 800 lat. Najstarsze nagrobki pochodzą z XVIII wieku. Po otwarciu w Hinckley cmentarza na Ashby Road w 1858 roku zaprzestano pochówków przy kościele.
Krwawiący nagrobek.
Na przykościelnym cmentarzu znajduje się nagrobek Richarda Smitha. Dwudziestoletni wówczas Richard Smith został zamordowany 12 kwietnia 1727 w trakcie kłótni z prowadzącym nabór do wojska Simeonem Stayne. Pokłócili się oni o to, czy gospoda George Inn została tak nazwana dla uczczenia króla Jerzego II, czy też ma za patrona św. Jerzego, patrona Anglii, walczącego ze smokiem. Ponieważ Richard obstawał uparcie przy św. Jerzym, Simeon straciwszy cierpliwość zaatakował go halabardą i zadał mu rany na tyle ciężkie, że Richard zmarł z wykrwawienia. Simeon natomiast został odnaleziony, pojmany i skazany na śmierć za morderstwo. Według miejscowej legendy, nagrobek Smitha w rocznicę jego śmierci pokrywał się „słodką krwią” – wspomina nawet o tym wydany w 1936 roku przewodnik. Zjawisko przestało jednak zachodzić, gdy nagrobek przeniesiono spod muru kościoła w inne miejsce. Prawdopodobną przyczyną powstawania okresowych przebarwień była reakcja chemiczna wywołana kapiącą na nagrobek wodą.

</doc>
<doc id="4864331" url="https://pl.wikipedia.org/wiki?curid=4864331" title="Murmiszki (folwark)">
Murmiszki (folwark)

Murmiszki – dawny folwark. Tereny, na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Opsa.
Historia.
W czasach zaborów folwark leżał w granicach Imperium Rosyjskiego.
W latach 1921–1945 folwark leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwały tu 22 osoby, wszystkie były wyznania rzymskokatolickiego i zadeklarowały polską przynależność narodową. Były tu 3 budynki mieszkalne. W 1931 w 3 domach zamieszkiwało 18 osób.
Przy folwarku istniała również osada młyńska o tej samej nazwie.
Miejscowość należała do parafii rzymskokatolickiej w Pelikanach. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4864334" url="https://pl.wikipedia.org/wiki?curid=4864334" title="Betty Dorsey">
Betty Dorsey

Betty Joyce Dorsey (ur. 19 kwietnia 1945 w Baltimore, zm. 21 marca 2020 w Timonium) – amerykańska piosenkarka, autorka tekstów, aktorka występująca w latach 60. i 70. XX w. w RFN-ie.
Kariera.
Betty Dorsey pochodziła z robotniczej rodziny z tradycjami muzycznymi. Urodziła się w Baltimore w stanie Maryland wraz z bratem bliźniakiem Gordonem jako najmłodsza z dziewięciorga dzieci Rogera i Catherine. W wieku 4 lat śpiewała w chórze dziecięcym "Union Memorial Methodist Church" w Baltimore. W wieku 12 lat jako solistka wystąpiła w lokalnej telewizji, a następnie wraz z dwoma braćmi i przyjacielem rodziny jako kwartet wokalny The Fourmost w stylu jazzu nowoczesnego. Po ukończeniu z wyróżnieniem edukacji w Gwynn Falls Park Jr. High School i Eastern High School, zaczęła studiować historię na Morgan State College, na których w 1968 roku otrzymała stypendium Fulbrighta na studia w RFN-ie, oraz germanistykę na Uniwersytecie Harvarda.
Podczas nauki w Niemczech rozpoczęła występy w lokalnych klubach jazzowych, po czym porzuciła studia na college'u i całkowicie oddała się karierze artystycznej. Zachwyciła niemiecką publiczność swoimi występami artystycznymi w zakresie muzycznym, od muzyki klasycznej do negro spirituals. W 1969 roku wraz z Maxem Gregerem wystąpiła w programie telewizyjnym w stacji ZDF, a następnie odegrała główną rolę w operze George'a Gershwina "Porgy and Bess" w Staatstheater Mainz w Moguncji.
Następnie rozpoczęła występy w całej Europie, nagrywając albumy w m.in.: Czechosłowacji ("„Swing Low, Sweet Chariot”" z Gustavem Bromem, RFN-ie, Hiszpanii, we Włoszech i Bułgarii. W latach 60. i 70. wystąpiła w wielu programach telewizyjnych i radiowych, takich jak m.in.: "Die Drehscheibe" (1964), "Drei mal Neun", "ZDF Hitparade", "Musik aus Studio B", "Die Drehscheibe" (1976), a także w 1975 roku prowadziła własny program telewizyjny oraz zagrała w serialach i filmach telewizyjnych: "Butler Parker" (1972), "Tango - Tango" (1976), "MS Franziska" (1978). Wydała dwa albumy: "Zwei Menschen" (1971), "Cry Out" (1979) oraz wykonała hity, takie jak: "Mach’s gut", "Schenke mir heute ein bißchen Liebe", "Sing Silverqueen" oraz "Stay" (cover utworu Anny Jantar pt. "Tyle słońca w całym mieście" w wersji anglojęzycznej), który stał się przebojem w Europie Zachodniej. W 1975 roku wystąpiła na Sopot Festival 1975, na którym reprezentując RFN wykonała w półfinale utwór Zdzisławy Sośnickiej pt. "Byłam ptakiem" (10. miejsce), a w finale zaśpiewała utwór pt. "Schenke mir heute ein bißchen Liebe", za który zdobyła 3 punkty, co dało jej 14. miejsce w konkursie.
Życie prywatne.
Była dwukrotnie zamężna. Jej pierwszym mężem był artysta wizualny – Jürgen Möbius (ur. 1939), a następnie przez 20 lat była żoną Arthura Prechtla, niemieckiego zarządcy nieruchomości, z którym mieszkała w Trewirze, gdzie pracował dla Towarzystwa Niemiecko-Amerykańskiego. Po śmierci męża w 2013 roku wróciła do Baltimore i zamieszkała wraz z siostrą Katherine (która opiekowała się nią w z powodu choroby Parkinsona), a po jej śmierci przeniosła się do domu opieki Lorien Mays Chapel w Timonium w hrabstwie Baltimore w stanie Maryland - w którym zmarła 21 marca 2020 roku w wieku 74 lat.

</doc>
<doc id="4864335" url="https://pl.wikipedia.org/wiki?curid=4864335" title="Muszykle">
Muszykle

Muszykle – dawna wieś. Tereny, na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Opsa.
Historia.
W czasach zaborów wieś leżała w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 16 osób, wszystkie były wyznania rzymskokatolickiego i zadeklarowały polską przynależność narodową. Były tu 4 budynki mieszkalne. W 1931 w 12 domu zamieszkiwało 56 osób.
Miejscowość należała do parafii rzymskokatolickiej w Pelikanach. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4864342" url="https://pl.wikipedia.org/wiki?curid=4864342" title="Niekrasze (rejon brasławski)">
Niekrasze (rejon brasławski)

Niekrasze – obecnie część wsi Igłajce na Białorusi, w obwodzie witebskim, w rejonie brasławskim, w sielsowiecie Opsa.
Dawniej majątek.
Historia.
W latach 1921–1945 kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 50 osób, wszystkie były wyznania rzymskokatolickiego i zadeklarowały polską przynależność narodową. Było tu 5 budynków mieszkalnych. W 1931 w 3 domach zamieszkiwały 52 osoby.
Miejscowość należała do parafii rzymskokatolickiej św. Jakuba Apostoła w Opsie. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4864347" url="https://pl.wikipedia.org/wiki?curid=4864347" title="Shim Suk-hee">
Shim Suk-hee

Shim Suk-hee (kor. 심석희; ur. 30 stycznia 1997 w Gangneung) – południowokoreańska łyżwiarka szybka specjalizująca się w short tracku, czterokrotna medalistka olimpijska, multimedalistka mistrzostw świata, trzykrotna medalistka zimowych igrzysk olimpijskich młodzieży.
Dwukrotnie uczestniczyła w zimowych igrzyskach olimpijskich. W 2014 roku wzięła udział w igrzyskach olimpijskich w Soczi. Wystartowała w czterech konkurencjach i zdobyła trzy medale olimpijskie – złoty w biegu sztafetowym (wraz z nią w sztafecie pobiegły Park Seung-hi, Cho Ha-ri, Kim A-lang i Kong Sang-jeong), srebrny w biegu na 1500 m i brązowy w biegu na 1000 m. Wystąpiła też na dystansie 500 m i zajęła 14. miejsce. W jej drugim starcie olimpijskim, w 2018 roku na igrzyskach w Pjongczangu, zaprezentowała się w tych samych konkurencjach co w Soczi. W biegu sztafetowym Koreanki ponownie zostały mistrzyniami olimpijskimi (w sztafecie poza Shim Suk-hee pobiegły Choi Min-jeong, Kim Ye-jin, Kim A-lang i Lee Yu-bin). Shim Suk-hee zajęła ponadto 6. miejsce w biegu na 1000 m, 17. miejsce na 500 m i 29. na 1500 m. 
W 2012 roku zdobyła trzy medale igrzysk olimpijskich młodzieży w Innsbrucku – dwa złote w biegach na 500 i 1000 m oraz brązowy w sztafecie. W latach 2013–2019 wywalczyła dwadzieścia medali mistrzostw świata (jedenaście złotych, pięć srebrnych i cztery brązowe), w 2017 trzy medale zimowych igrzysk azjatyckich (dwa złote i jeden srebrny), a w 2012 roku została dwukrotną mistrzynią świata juniorek. Wielokrotnie stawała na podium zawodów Pucharu Świata w sezonach 2012/2013–2018/2019.

</doc>
<doc id="4864350" url="https://pl.wikipedia.org/wiki?curid=4864350" title="Gottlieben">
Gottlieben

Gottlieben – szwajcarska miejscowość w kantonie Turgowia, zamieszkiwana przez 333 osoby (stan na 31 grudnia 2019 roku).

</doc>
<doc id="4864352" url="https://pl.wikipedia.org/wiki?curid=4864352" title="The Giant Hospitality Stadium">
The Giant Hospitality Stadium

The Giant Hospitality Stadium – stadion piłkarski w Llandudno, w Walii. Został otwarty w 1991 roku. Może pomieścić 2000 widzów. Swoje spotkania rozgrywają na nim piłkarze klubu Llandudno FC.
Stadion został otwarty w 1991 roku. Poprzednim obiektem należącym do klubu Llandudno FC był Council Field, który został zlikwidowany pod koniec lat 70. XX wieku (w jego miejscu wybudowano supermarket). W 1994 roku na nowym stadionie zainstalowano sztuczne oświetlenie. W 2014 roku obiekt wyposażono w boisko ze sztuczną murawą. W 2015 roku piłkarze Llandudno FC po raz pierwszy w historii awansowali do Welsh Premier League. 23 stycznia 2016 roku na obiekcie rozegrano finał Pucharu Ligi (Denbigh Town FC – The New Saints FC 0:2).
W 2015 roku ogłoszono, że stadion (dotychczas zwany Maesdu Park) w związku z umową sponsorską zostanie przemianowany na Park MBi Maesdu. W 2016 roku ogłoszono natomiast podpisanie nowej umowy sponsorskiej, zgodnie z którą obiekt nazwano The Giant Hospitality Stadium.

</doc>
<doc id="4864353" url="https://pl.wikipedia.org/wiki?curid=4864353" title="Maesdu Park">
Maesdu Park



</doc>
<doc id="4864354" url="https://pl.wikipedia.org/wiki?curid=4864354" title="Nowa (rejon brasławski)">
Nowa (rejon brasławski)

Nowa (; ) – wieś na Białorusi, w obwodzie witebskim, w rejonie brasławskim, w sielsowiecie Opsa.
Dawniej Nowa Wieś.
Historia.
W czasach zaborów w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 113 osób, 104 były wyznania rzymskokatolickiego a 9 mojżeszowego. Jednocześnie wszyscy mieszkańcy zadeklarowali polską przynależność narodową. Było tu 23 budynki mieszkalne. W 1931 w 24 domach zamieszkiwało 107 osób.
Miejscowość należała do parafii rzymskokatolickiej św. Jakuba Apostoła w Opsie. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4864355" url="https://pl.wikipedia.org/wiki?curid=4864355" title="Park MBi Maesdu">
Park MBi Maesdu



</doc>
<doc id="4864356" url="https://pl.wikipedia.org/wiki?curid=4864356" title="Henryk Kucha">
Henryk Kucha

Henryk Kucha (ur. 8 kwietnia 1945 w Husowie, zm. 11 lipca 2020) – polski geolog, mineralog, pracownik naukowy Akademii Górniczo-Hutniczej im. Stanisława Staszica w Krakowie, odkrywca minerałów.
Życiorys.
Był absolwentem I Liceum Ogólnokształcącego im. Henryka Sienkiewicza w Łańcucie (1963). W 1969 ukończył studia w Akademii Górniczo-Hutniczej im. Stanisława Staszica w Krakowie. Jego praca dyplomowa "Mineralizacja torowa pegmatytów z okolic Bogatyni" otrzymała wyróżnienie na IV Ogólnopolskim Konkursie na najlepszą pracę dyplomową studentów uczelni technicznych. Po ukończeniu studiów podjął pracę na macierzystej uczelni, początkowo w Zakładzie Złóż Rud na Wydziale Geologiczno-Poszukiwawczym. W 1973 uzyskał stopień doktora nauk przyrodniczych na podstawie pracy "Występowanie złota, niklu i kobaltu w złożach miedzi Lubina i Polkowic", w 1982 stopień doktora habilitowanego, w 1995 tytuł profesora nauk o ziemi. Pracował na Wydziale Geologii, Geofizyki i Ochrony Środowiska AGH.
Był odkrywcą trzech minerałów: eugenitu (w okolicach Lubina, w złożach cechsztyńskich), hibbingitu (1991 – w okolicach amerykańskiego miasta Hibbing) i viaeneitu (1993 – w okolicach belgijskiej miejscowości Engis). Odkrył i udokumentował występowanie złota i platyny w złożach miedzi na obszarze Legnicko-Głogowskiego Okręgu Miedziowego w okolicach Lubina.
Był twórcą metody analizy wartościowania siarki przy pomocy mikroanalizatora rentgentowskiego oraz metody oznaczania komórki elementarnej nowych minerałów za pomocą transmisyjnego mikroskopu elektronowego.
W 1976 otrzymał Nagrodę Naukową im. Ludwika Zejsznera za pracę "Materia organiczna Au, Ni i Co w utworach cechszstynu monokliny przedsudeckiej". W 1996 Belgijskie Towarzystwo Geologiczne przyznało mu Medal Van Den Broeka.

</doc>
<doc id="4864357" url="https://pl.wikipedia.org/wiki?curid=4864357" title="Albertine Rahéliarisoa">
Albertine Rahéliarisoa

Albertine Rahéliarisoa (ur. 15 czerwca 1961) – madagaskarska lekkoatletka specjalizująca się w biegach średniodystansowych, uczestniczka igrzysk olimpijskich.
Reprezentowała Madagaskar na Letnich Igrzyskach Olimpijskich 1980 odbywających się w Moskwie. Startowała w biegach na 800 i 1500 m. W obu konkurencjach kończyła rywalizację na eliminacjach. W 1985 zdobyła złoty medal podczas igrzysk wysp Oceanu Indyjskiego w biegu na 1500 metrów.
Rekordy życiowe:

</doc>
<doc id="4864363" url="https://pl.wikipedia.org/wiki?curid=4864363" title="Oyama (Tochigi)">
Oyama (Tochigi)



</doc>
<doc id="4864364" url="https://pl.wikipedia.org/wiki?curid=4864364" title="Obolany">
Obolany

Obolany (; ) – wieś na Białorusi, w obwodzie witebskim, w rejonie brasławskim, w sielsowiecie Opsa.
Historia.
W czasach zaborów wieś leżała w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 130 osób, wszystkie były wyznania rzymskokatolickiego i zadeklarowały polską przynależność narodową. Było tu 21 budynków mieszkalnych. W 1931 w 31 domach zamieszkiwało 158 osób.
Miejscowość należała do parafii rzymskokatolickiej w Pelikanach. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4864365" url="https://pl.wikipedia.org/wiki?curid=4864365" title="Osiedle kolejowe &quot;Stara Kolonia&quot; w Nowym Sączu">
Osiedle kolejowe &quot;Stara Kolonia&quot; w Nowym Sączu

Osiedle kolejowe "Stara Kolonia" w Nowym Sączu – osiedle pracowników kolejowych zlokalizowane w Nowym Sączu w kwadracie ulic Kolejowej, Podhalańskiej, Zygmuntowskiej i Alei Stefana Batorego, w pobliżu nowosądeckiego dworca kolejowego. Należy do największych i najlepiej zachowanych zespołów tego typu w Polsce. 
Historia.
W 1876 została uruchomiona linia kolejowa z Tarnowa do Leluchowa przez Nowy Sącz. Łącznie z tą inwestycją powstały służące jej zakłady naprawcze taboru kolejowego, zatrudniające dużą liczbę pracowników, którym należało zapewnić właściwe warunki mieszkaniowe. Plany urbanistyczne i architektoniczne osiedla sporządzono w 1891 w Wiedniu. Pierwsze 37 domów oddano do użytku mieszkańcom w 1892, a budowę ukończono w 1917. 
Architektura.
Zabudowania Starej Kolonii zajęły obszar około 10 hektarów. W jej ramach zbudowano przede wszystkim domy dwurodzinne z ogrodami. Dodatkowo wzniesiono kilka domów cztero- i wielorodzinnych, a także obiekty użyteczności publicznej: kościół św. Elżbiety (projektant Teodor Talowski), Dom Robotniczy (projektant Jan Stobiecki ze Lwowa), łaźnię przy ul. Kolejowej, przychodnię lekarską oraz dwie szkoły podstawowe, które w latach późniejszych zostały połączone (im. Stanisława Konarskiego i im. Władysława Jagiełły). 
Szkoła im. Jagiełły powstała w latach 1896-1897. Od 1914 do 1920 używana była przez wojsko, a od 1939 do 1945 przez niemieckie władze okupacyjne i do 1946 przez urząd repatriacyjny. Ważniejsze przebudowy tego obiektu następowały w latach 1914, 1920, 1959-1960, 1976 i 1987.

</doc>
<doc id="4864366" url="https://pl.wikipedia.org/wiki?curid=4864366" title="Formuła 2 – Hungaroring 2020">
Formuła 2 – Hungaroring 2020

Runda Formuły 2 na torze Hungaroring – runda trzecia mistrzostw Formuły 2 w sezonie 2020.
Wyniki.
Kwalifikacje.
Źródło: motorsport.com
Główny wyścig.
Wyścig.
Źródło: motorsport.com
Sprint.
Wyścig.
Źródło: motorsport.com

</doc>
<doc id="4864367" url="https://pl.wikipedia.org/wiki?curid=4864367" title="Eryk Kopczyński">
Eryk Kopczyński

Eryk Wacław Kopczyński (c. 1980) – polski sportowiec startujący w zawodach informatycznych. Autor gry HyperRogue. Doktor habilitowany informatyki. Nauczyciel akademicki (adiunkt) na Wydziale Matematyki, Informatyki i Mechaniki Uniwersytetu Warszawskiego. 
Gra HyperRogue.
Jest to gra komputerowa typu roguelike, dziejąca się w świecie o geometrii hiperbolicznej. Gra jest dostępna w wersji online oraz na platformach: Steam(Windows, GNU/Linux i OSX), itch.io
, Google Play i iTunes.

</doc>
<doc id="4864373" url="https://pl.wikipedia.org/wiki?curid=4864373" title="Polad Həşimov">
Polad Həşimov

Polad Həşimov, Polad İsrayıl oğlu Həşimov (ur. 2 stycznia 1975 w Vandam, region Qəbələ, zm. 14 lipca 2020 w Tovuz, Azerbejdżan) – generał dywizji armii azerbejdżańskiej.
Życiorys.
Urodził się w 1975 roku we wsi Vəndam w regionie Qəbələ. Ukończył szkołę średnią w Sumgaicie, a następnie Wyższą Szkołę Wojskową im. Heydəra Əliyeva w Azerbejdżanie oraz Akademię Wojskową w Turcji. Był żonaty, miał 2 synów i 1 córkę.
Służba wojskowa.
Polad Həşimov został odznaczony Medalem „Za Służbę Wojskową” w 2003 roku jako major rozkazem prezydenta Heydəra Əliyeva. Sześć lat później, w 2009 roku, odznaczony Medalem „Za Ojczyznę” jako podpułkownika z rozkazu prezydenta İlhama Əliyeva.
25 czerwca 2014 roku został odznaczony Orderem „Za Zasługi dla Ojczyzny” III stopnia. Odznaczony Orderem „Za Służbę Ojczyźnie” II stopnia za bohaterstwo w walkach w kwietniu 2016 roku. Był szefem sztabu 1 Korpusu Armijnego, który walczył o osadę Taliszów w dniach 2–4 kwietnia 2016 roku.
25 czerwca 2019 roku otrzymał najwyższy stopień wojskowy w armii azerbejdżańskiej, generała dywizji. Następnie został mianowany szefem sztabu 3 Korpusu Armii Sił Zbrojnych Azerbejdżanu.
Zginął 14 lipca 2020 roku podczas ciężkich walk pod Tovuz, udaremniając atak sił armeńskich. Zwłoki generała zostały najpierw przewiezione do rodzinnej osady Vandam w regionie Qəbələ, a następnie do Sumgaitu, gdzie mieszkał. Həşimov został pochowany 15 lipca w II Alei Honorowej w Baku wraz z pułkownikiem İlqarem Mirzəyevem, który zginął obok niego.

</doc>
<doc id="4864384" url="https://pl.wikipedia.org/wiki?curid=4864384" title="Aureli Błaszczok">
Aureli Błaszczok

 
Aureli Błaszczok (ur. 24 lipca 1955 w Gliwicach) – polski skrzypek.
Życiorys.
Ukończył Państwowe Liceum Muzyczne im. Karola Szymanowskiego w Katowicach (1974). Jest absolwentem Akademii Muzycznej im. Karola Szymanowskiego w Katowicach w klasie skrzypiec Stanisława Lewandowskiego. Na uczelni tej również wykładał. Jest laureatem wielu konkursów, m.in. VIII Międzynarodowego Konkursu Skrzypcowego im. Henryka Wieniawskiego (1981) w Poznaniu, na którym zdobył III nagrodę.
Występował w kraju i za granicą, m.in. w Niemczech, Czechach, Austrii, Rumunii, Danii, Węgrzech, Wielkiej Brytanii. Jest znakomitym interpretatorem sonat Charlesa Ivesa, utworów Grażyny Bacewicz i Karola Szymanowskiego. Dokonał prawykonania I i II Sonaty na skrzypce solo śląskiego kompozytora Aleksandra Lasonia. Utwory te zostały mu zadedykowane. Prawykonanie I Sonaty (1975) miało miejsce w Filharmonii Narodowej w Warszawie w ramach IV Festiwalu Młodych w 1978, a II Sonaty (1984) w Niemczech, w Justus-Liebig-Haus w Darmstadcie w 1985. Przez 20 lat, od sezonu 2001/2002 do 2020/2021, Aureli Błaszczok był koncertmistrzem Filharmonii w Stuttgarcie .

</doc>
<doc id="4864388" url="https://pl.wikipedia.org/wiki?curid=4864388" title="Kodeks 0281">
Kodeks 0281

Kodeks 0281 (Gregory-Aland no. 0281) – grecki kodeks uncjalny Nowego oraz Starego Testamentu w przekładzie Septuaginty na pergaminie, datowany metodą paleograficzną na VII lub VIII wiek. Rękopis jest przechowywany na Synaju. Tekst rękopisu jest wykorzystywany we współczesnych wydaniach greckiego Nowego Testamentu. Jest palimpsestem.
Opis.
Zachowało się 47 pergaminowych kart rękopisu z greckim tekstem Ewangelii Mateusza (6-27). Karty mają rozmiar 20 na 17 cm. Tekst jest pisany jedną kolumną na stronę, 20 linijek tekstu na stronę. Jest palimpsestem, tekst dolny zawiera partie Ewangelii Mateusza, tekst górny przekazuje Stary Testament w przekładzie Septuaginty.
Barbara Aland oceniła, że kodeks 0281 bez wątpienia reprezentuje aleksandryjską tradycję tekstualną z niewielką liczbą obcych domieszek. Potwierdził to Wieland Willker, który zbadał 21 wariantów i ocenił, że w 18 miejscach jest zgodny z Kodeksem Synajskim, 12 razy z Kodeksem Watykańskim, 7 razy z bizantyjską tradycją tekstualną, posiada 6 sobie właściwych wariantów. 
Historia.
INTF datuje rękopis 0281 na VII lub VIII wiek. 
Rękopis został znaleziony w maju 1975 roku podczas prac restauracyjnych w klasztorze wraz z wieloma innymi rękopisami. Na listę greckich rękopisów Nowego Testamentu wciągnął go Kurt Aland, oznaczając go przy pomocy siglum 0281. Został uwzględniony w II wydaniu "Kurzgefasste".
Rękopis jest wykorzystywany we współczesnych wydaniach greckiego Nowego Testamentu (NA27, NA28). Nie został wykorzystany w UBS4. Barbara Aland uznała, że spośród uncjalnych rękopisów Nowego Testamentu odkrytych w 1975 na Synaju najbardziej godnym uwagi jest 0278 i 0281.
Rękopis jest przechowywany w Klasztorze Świętej Katarzyny (N.E. ΜΓ 29) na Synaju.

</doc>
<doc id="4864392" url="https://pl.wikipedia.org/wiki?curid=4864392" title="Melanophylla">
Melanophylla

Melanophylla – rodzaj roślin należący do rodziny "Torricelliaceae", obejmujący 7 gatunków występujących endemicznie na Madagaskarze. Rosną we wschodniej części wyspy od okolic Parku Narodowego Marojejy na północy po Park Narodowy Andohahela na południu, a poza tym w rezerwacie Manongarivo na północnym zachodzie. Nazwa rodzaju pochodzi od greckich słów "μέλανος" (czarny) i "φύλλο" (liść) i odnosi się do zmiany koloru liści na czarny po uschnięciu.
Ekologia.
Gatunki z tego rodzaju występują w zimozielonych lasach z reguły mniej lub bardziej wilgotnych. Najczęściej spotykane są na rzędnych od 500 do 1500 m n.p.m., ale w rejonie Masaloa schodzą niemal do poziomu morza.
Systematyka.
Jeden z rodzajów w rodzinie "Torricelliaceae". W połowie XX wieku zaliczany bywał do dereniowatych "Cornaceae", a najczęściej do monotypowej rodziny "Melanophyllaceae". Tak było jeszcze w systemie APG II z 2003. Jego właściwą pozycję systematyczną ujawniły badania molekularne opublikowane w 1997, potwierdzające jego bliskie związki z kilkoma rodzajami także wyodrębnianymi w osobne rodziny ("Aralidium", "Toricellia" i "Griselinia"). Przynależność rodzaju do "Torricelliaceae" przyjmowana jest od systemu APG III z 2008.
Zagrożenie i ochrona.
Wszystkie gatunki "Melanophylla" zostały ujęte w Czerwonej Księdze Gatunków Zagrożonych IUCN ze statusem od najmniejszej troski ("M. alnifolia", "M. crenata") do krytycznie zagrożony ("M. angustior", "M. perrieri").

</doc>
<doc id="4864395" url="https://pl.wikipedia.org/wiki?curid=4864395" title="Powrócę">
Powrócę

Powrócę (tytuł oryginalny "Vratiću se / Вратићу се") – jugosłowiański czarno-biały dramat filmowy z 1957 roku w reżyserii Jožego Gale. Adaptacja powieści pod tym samym tytułem autorstwa Jary Ribnikar, która jest też współautorką scenariusza.

</doc>
<doc id="4864399" url="https://pl.wikipedia.org/wiki?curid=4864399" title="Belle Vue (Rhyl)">
Belle Vue (Rhyl)

Belle Vue – stadion piłkarski w Rhyl, w Walii. Obiekt powstał pod koniec XIX wieku. Może pomieścić 3000 widzów. Swoje spotkania rozgrywają na nim piłkarze klubu Rhyl FC.
Stadion klubu Rhyl FC powstał pod koniec XIX wieku. W sezonach 2003/2004 i 2008/2009 Rhyl FC zdobywał tytuły Mistrza Walii. Na obiekcie odbywały się spotkania tego klubu w europejskich pucharach, ponadto w ramach europejskich rozgrywek swoje mecze na tym stadionie rozgrywały inne walijskie kluby, Bangor City FC, The New Saints FC, Gap Connah's Quay FC, Bala Town FC i Prestatyn Town FC. Na stadionie rozgrywano także inne ważne spotkania, m.in. grały na nim walijskie reprezentacje młodzieżowe oraz kadra kobiet. 7 maja 1962 roku na obiekcie odbył się finałowy mecz Pucharu Walii (Bangor City FC – Wrexham FC 3:1 – był to trzeci i ostateczny mecz rozegrany w ramach tego finału, na terenie neutralnym, gdyż po dwóch pierwszych spotkaniach obie drużyny miały na koncie po jednym zwycięstwie), a 3 maja 2003 roku finał Pucharu Ligi (Rhyl FC – Bangor City FC 2:2, k. 4:3).

</doc>
<doc id="4864400" url="https://pl.wikipedia.org/wiki?curid=4864400" title="Bitwa nad Wisłą">
Bitwa nad Wisłą



</doc>
<doc id="4864402" url="https://pl.wikipedia.org/wiki?curid=4864402" title="Kopalnia Fröå">
Kopalnia Fröå

Kopalnia Fröå, dawna kopalnia miedzi Fröå () – szwedzka kopalnia miedzi położona po wschodniej stronie szczytu Åreskutan w pobliżu miejscowości Huså w regionie Jämtland.
Kopalnia rozpoczęła działalność w latach 1740-tych i w czterech okresach funkcjonowała do roku 1919.
W 1984 roku powstało stowarzyszenie, które opiekuje się terenem dawnej kopalni i udostępnia ją jako muzeum zwiedzającym.

</doc>
<doc id="4864404" url="https://pl.wikipedia.org/wiki?curid=4864404" title="Zorza (mitologia)">
Zorza (mitologia)

Zorza – postać w folklorze słowiańskim, uosobienie świtu, być może bogini. W zależności od tradycji może występować w liczbie pojedynczej, dwóch lub trzech sióstr jednocześnie. Mimo że Zorza jest etymologicznie niezwiązana z praindoeuropejską boginią świtu "*H₂éwsōs", to posiada większość jej cech. Często przedstawiana jako siostra Słońca, Księżyca, oraz Gwiazdy-Jutrzenki – Gwiazdy Porannej z którą czasami ją utożsamiano. Mieszka w Pałacu Słońca, otwiera mu rano bramę by mógł ruszyć w wędrówkę po niebie, pilnuje jego białych koni, opisywana też jako dziewica.
Etymologia.
Ogólnosłowiańskie słowo "zorza" (z prasłowiańskiego "*zoŗà") pochodzi z tego samego rdzenia co staropolskie słowo "źrzeć" (‘widzieć, obserwować’, z prasłowiańskiego "*zьrěti"), które oryginalnie mogło oznaczać ‘blask’. Słowo "zarza" mogło powstać pod wpływem słowa ‘żar’. "*zoŗà" pochodzi z prabałtosłowiańskiego "*źoriˀ" (por. litewskie "žarà", "žarijà"), etymologia rdzenia niejasna.
Mitologia porównawcza.
Praindoeuropejską, zrekonstruowaną boginią świtu jest "*H₂éwsōs". Jej imię zostało zrekonstruowane przy pomocy metody porównawczej na podstawie imion indoeuropejskich bogiń świtu, np. greckiej Eos, rzymskiej Aurory, czy wedyjskiej Uszas, analogicznie, na podstawie wspólnych cech bogiń świtu, zostały również zrekonstruowane cechy praindoeuropejskiej bogini.
Mimo że kult Zorzy znajduje potwierdzenie tylko w folklorze, to jego korzenie sięgają indoeuropejskich czasów starożytnych, a sama Zorza przejawia większość cech "*H₂éwsōs". Zorza posiada następujące cechy wspólne dla większości bogiń świtu:
Zarubin podjął się porównania folkloru słowiańskiego oraz indoaryjskiej "Rygwedy" i "Atharwawedy", gdzie zachowały się wizerunki Słońca i jego towarzyszek, Zórz. Wizerunki te sięgają starożytnych koncepcji od początkowo fetyszystycznych (Słońce w postaci pierścienia lub koła) do późniejszych antropomorficznych. Nowogrodzki Psałterz Chłudowa z końca XIII wieku zawiera miniaturę przedstawiającą dwie kobiety. Jedna z nich, ognistoczerwona, podpisana jako „zorza poranna”, w prawej ręce trzyma czerwone słońce w formie pierścienia, w lewej ręce trzyma pochodnię opartą na ramieniu, zakończoną pudełkiem, z którego wychodzi jasnozielony pasek przechodzący w ciemnozielony. Pasmo to kończy się w prawej ręce innej kobiety, w kolorze zielonym, podpisaną jako „zorza wieczorna”, z lewego rękawa wyłania się ptaszek. Zinterpretować to należy jako Zorzę Poranną wypuszczającą Słońce na jego dzienną wędrówkę, a o zachodzie na spotkanie ze Słońcem oczekuje Zorza Wieczorna. Bardzo podobny motyw został odnaleziony w jaskiniowej świątyni z II lub III w. n.e. w Nashik, Indie. Płaskorzeźba przedstawia dwie kobiety: jedna z nich, przy pomocy pochodni, zapala koło Słońca, a druga oczekuje go o zachodzie. Niektóre inne płaskorzeźby przedstawiają dwie boginie świtu: Uszas i Pratiuszę, a Słońce w towarzystwie Zórz pojawia się w kilku hymnach. Słońce w postaci kola pojawia się w indoaryjskiej "Rygwedzie", czy nordyckiej "Eddzie", a także w folklorze: podczas dorocznych świąt Germanów i Słowian zapalali oni koło, które według średniowiecznych autorów miało symbolizować słońce.
Podobne wizerunki podobne do tego z psałterza i z Naszik pojawiają się w różnych częściach słowiańszczyzny, np. na rzeźbionej i malowanej bramie słowackiej posiadłości chłopskiej (wieś Očová): na jednym z filarów wyrzeźbiona jest Zorza Poranna, o złotej głowie, nad nią znajduje się łuna, a jeszcze wyżej Słońce, które toczy się po łukowej drodze, a na drugim filarze wyrzeźbiona jest Zorza Wieczorna, nad którą znajduje się zachodzące słońce. Na tej płaskorzeźbie znajdują się też przyciemnione słońca, być może "martwe słońca" pojawiające się w folklorze słowiańskim. Motywy te potwierdzone są też przez rosyjskie powiedzenie „Słońce nie wzejdzie bez Porannej Zoriuszki”. Taki motyw znaleziono także na grzbiecie sań z XIX w., gdzie Słońce, w formie koła, znajduje się w pałacu, a dwie Zorze stoją w wyjściu, oraz na chłopskim hafcie z obwodu twerskiego, gdzie Zorze na koniach podjeżdżają na koniach do Słońca, jedna jest czerwona, a druga zielona.
Tradycja ruska.
W tradycji ruskiej często występują jako dwie dziewicze siostry: Zoria Utrienniaja (Zorza Poranna, od "utro" – „poranek”) jako bogini świtu, oraz Zoria Wieczerniaja (Zorza Wieczorna, od "wieczer" – „wieczór”) jako bogini zmierzchu. Każda miała stać po innej stronie złotego tronu Słońca. Zorza Poranna otwierała bramę niebiańskiego pałacu, gdy Słońce rano ruszało w wędrówkę po niebie, a Zorza Wieczorna zamykała bramę, gdy Słońce wracało na noc do swojej siedziby. Siedziba Zorzy miała znajdować się na wyspie Bujan.
Mit z późniejszego okresu mówi o trzech Zorzach i ich specjalnym zadaniu:
Zorza patronowała także małżeństwom, co objawia się tym, że często występuje w pieśniach ślubnych, oraz aranżowała je pomiędzy bogami. W jednej z pieśni małorosyjskich, gdzie Księżyc podczas wędrówki po niebie spotyka Zorzę, wprost przypisuje się jej tę funkcję:
Modlono się do niej jako Zarii (Zaria) także o dobre plony oraz o zdrowie:
Tradycja białoruska.
W folklorze białoruskim pojawia się jako Zaranica ("Зараніца") lub jako Zara-zaranica ("Зара-Зараніца"). W jednym z fragmentów Zorzę spotykają śś. Jerzy oraz Mikołaj, którzy wedle mitologii porównawczej pełnią funkcję boskich bliźniaków, którzy w mitologiach indoeuropejskich na ogół są braćmi bogini świtu: „Szedł święty Jerzy z Mikołajem, spotkali Zaranicę”. 
W folklorze występuje także w formie zagadki:
Chodzi tutaj o rosę, na którą księżyc nie reaguje a która znika pod wpływem słońca. "Zara" prawdopodobnie jest po prostu boginią świtu, i można ją tłumaczyć dosłownie jako "Świt", a "Zaranica" jest zdrobnieniem i może świadczyć o szacunku wobec Niej.
Tradycja polska.
W folklorze polskim występują trzy siostry zorze: Zorza porankowa, Zorza południowa, Zorza wieczorowa, które pełnią funkcję Rodzanic:

</doc>
<doc id="4864408" url="https://pl.wikipedia.org/wiki?curid=4864408" title="Marcybelino (rejon brasławski)">
Marcybelino (rejon brasławski)



</doc>
<doc id="4864409" url="https://pl.wikipedia.org/wiki?curid=4864409" title="Kaleniszki">
Kaleniszki



</doc>
<doc id="4864410" url="https://pl.wikipedia.org/wiki?curid=4864410" title="Obszar funkcjonalny">
Obszar funkcjonalny

Obszar funkcjonalny – obszar szczególnego zjawiska z zakresu gospodarki przestrzennej lub występowania konfliktów przestrzennych, stanowiący zwarty układ przestrzenny składający się z funkcjonalnie powiązanych terenów, charakteryzujących się wspólnymi uwarunkowaniami i przewidywanymi jednolitymi celami rozwoju.

</doc>
<doc id="4864411" url="https://pl.wikipedia.org/wiki?curid=4864411" title="III liga polska w piłce nożnej (2020/2021)/Grupa IV">
III liga polska w piłce nożnej (2020/2021)/Grupa IV

III liga polska w piłce nożnej (2020/2021)/Grupa IV – 5. edycja rozgrywek czwartego poziomu ligowego piłki nożnej mężczyzn w Polsce po reformie przeprowadzonej w 2016 roku, która zredukowała liczbę grup z 8 do 4.
Brało w niej udział 21 drużyn z województw: lubelskie, małopolskie, podkarpackie, świętokrzyskie. 
Sezon ligowy rozpoczął się 1 sierpnia 2020 roku, a ostatnie mecze rozegrane zostały 20 czerwca 2021 roku.
Zasady rozgrywek.
W III lidze sezonu 2018/2019 bierze udział drużyny, podzielone na zasadzie terytorialnej na 4 grupy:
Mistrzowie każdej z grup uzyskali awans na poziom centralny – do II ligi. Po 3 lub po 4 ostatnie drużyny spadły na poziom wojewódzki – do odpowiedniej terytorialnie grupy IV ligi. Liczba spadających mogła zwiększyć się zależnie od liczby drużyn spadających z lig wyższych.
Drużyny, które wycofają się z rozgrywek po rozegraniu mniej niż 50% spotkań, będą automatycznie relegowane o dwa szczeble ligowe niżej (do klasy okręgowej) i przesunięte na koniec tabeli, a osiągnięte przez nie rezultaty zostaną anulowane. Drużyny, które wycofają się z rozgrywek po rozegraniu 50% lub więcej spotkań, również będą automatycznie relegowane o dwa szczeble ligowe niżej i przesunięte na koniec tabeli, ale za nierozegrane mecze przyznawane były walkowery 3:0 dla zespołów przeciwnych. Wykluczenie z rozgrywek grozi także za nieprzystąpienie z własnej winy do trzech meczów.
Objaśnienia:
Miejsca po danych kolejkach.
UWAGI:
Lider kolejka po kolejce.
Objaśnienia:
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Mecz po meczu – zwycięstwa, remisy, porażki.
Uwaga: 
Objaśnienia:

</doc>
<doc id="4864413" url="https://pl.wikipedia.org/wiki?curid=4864413" title="III liga polska w piłce nożnej (2020/2021)">
III liga polska w piłce nożnej (2020/2021)

III liga polska 2020/2021 – 5. edycja rozgrywek czwartego poziomu ligowego piłki nożnej mężczyzn w Polsce po reformie, przeprowadzonej w 2016 roku.
Zasady rozgrywek.
W III lidze sezonu 2020/2021 biorą udział drużyny, które zostały podzielone na zasadzie terytorialnej na 4 grupy:
Mistrzowie każdej z grup uzyskają awans na poziom centralny – do II ligi. Ostatnie drużyny (tak aby po awansie 4 mistrzów IV lig utworzyło po 18 zespołów w każdej z 4 grup w sezonie 2021/2022) spadną na poziom wojewódzki – do odpowiedniej terytorialnie grupy IV ligi. Liczba spadkowiczów może się zwiększyć, zależnie od liczby drużyn spadających z lig wyższych. 
Grupa I i II po rozegraniu 21 kolejek, drużyny będą podzielone na dwie grupy: mistrzowską (miejsca 1-8) oraz spadkową (miejsca 9-22). Następnie zespoły rozegrają mecz i rewanż w grupie mistrzowskiej oraz po jednym meczu w grupie spadkowej. 
Grupa III i IV drużyny rozegrają kolejki ligowe w dwóch rundach: jesiennej i wiosennej (rewanżowej).
Grupa I.
Drużyny.
Objaśnienia:
Runda II (finałowa).
Tabela.
 
Grupa II.
Drużyny.
Objaśnienia:
Grupa III.
Drużyny.
Objaśnienia:
Grupa IV.
Drużyny.
Objaśnienia:

</doc>
<doc id="4864414" url="https://pl.wikipedia.org/wiki?curid=4864414" title="Włodzimierz Wilkanowicz (artysta plastyk)">
Włodzimierz Wilkanowicz (artysta plastyk)

Włodzimierz Wilkanowicz (ur. 18 maja 1904 w Zawierciu, zm. 10 października 1964 w Warszawie) – polski artysta malarz.
Życiorys.
Urodził się 18 maja 1904 w Zawierciu, w rodzinie Kazimierza i Teodozji z Jabłońskich. Ukończył gimnazjum w Radomsku. W 1918 był członkiem POW. W 1920 ochotniczo służył w Wojsku Polskim, w 5 p. s. k.
Od 28 grudnia 1928 był mężem Stanisławy z d. Brzósko (1905–1963), córki Stanisława Brzósko.
Studiował w latach 1935–1939 i w 1944 w Akademii Sztuk Pięknych w Warszawie pod kierunkiem F. Kowarskiego. Od roku 1934 był członkiem Związku Zawodowego Polskich Artystów Plastyków. Uprawiał malarstwo sztalugowe (olejne, akwarelowe) i ścienne, a także rysunek.
Podczas II wojny światowej wraz z żoną Stanisławą zostali aresztowani przez gestapo, uwięzieni na Pawiaku i wywiezieni do obozu Apolda.
Po wojnie, w latach 1946–1947 pracował w Wyższej Szkole Sztuk Plastycznych (później Akademii Sztuk Pięknych) w charakterze adiunkta.
Jego zasługą jest udział w organizowaniu Centralnego Biura Wystaw Artystycznych w Warszawie przekształconego później w Galerię Zachęta. Uczestniczył również w pracach stowarzyszeń artystów plastyków w Warszawie – w latach 1947–1958 jako członek Zarządu Okręgu Warszawskiego i członek Komisji Rewizyjnej Zarządu Głównego Związku Polskich Artystów Plastyków. W latach 1949–1958 kierował Wydziałem Realizacji Centralnego Biura Wystaw Artystycznych.
Zmarł w Warszawie. Spoczywa razem z żoną na cmentarzu parafialnym w Kiełpinie.
Twórczość.
Jako przykłady jego twórczości w dziedzinie malarstwa wymieniane są:
Jego działalność artystyczna wyrażała się w udziale w licznych ekspozycjach zarówno indywidualnych, jak zbiorowych:

</doc>
<doc id="4864415" url="https://pl.wikipedia.org/wiki?curid=4864415" title="San Bernadino (utwór)">
San Bernadino (utwór)



</doc>
<doc id="4864418" url="https://pl.wikipedia.org/wiki?curid=4864418" title="2 mamy, 2 ojców">
2 mamy, 2 ojców

2 mamy, 2 ojców (tytuł oryginalny "Imam dvije mame i dva tate / Имам двије маме и два тате") – jugosłowiański dramat filmowy z 1968 roku w reżyserii Krešo Golika. Adaptacja powieści Mirjam Tušek pod tym samym tytułem.

</doc>
<doc id="4864420" url="https://pl.wikipedia.org/wiki?curid=4864420" title="Stadion im. Micheila Iadze">
Stadion im. Micheila Iadze

Stadion im. Micheila Iadze lub Stadion Centralny – stadion sportowy w Achalciche, w Gruzji. Obiekt może pomieścić 5000 widzów. Swoje spotkania rozgrywają na nim piłkarze klubu Mescheti Achalciche.

</doc>
<doc id="4864421" url="https://pl.wikipedia.org/wiki?curid=4864421" title="Stadion Centralny w Achalciche">
Stadion Centralny w Achalciche



</doc>
<doc id="4864422" url="https://pl.wikipedia.org/wiki?curid=4864422" title="Urządzenie reklamowe">
Urządzenie reklamowe

Urządzenie reklamowe – przedmiot materialny przeznaczony lub służący ekspozycji reklamy wraz z jego elementami konstrukcyjnymi i zamocowaniami, inny niż tablica reklamowa.

</doc>
<doc id="4864423" url="https://pl.wikipedia.org/wiki?curid=4864423" title="Wincenty Dobkowski">
Wincenty Dobkowski

Wincenty Dobkowski (ur. 20 lipca 1933 w Zanklewie, zm. 13 grudnia 2006) – Polak, Sprawiedliwy wśród Narodów Świata.
Życiorys.
Urodził się w 1933 r. jako syn Apolonii i Bolesława Dobkowskich. Mieszkał z rodzicami i trzema braćmi: Tadeuszem, Mieczysławem i Janem w Zanklewie w pobliżu miejscowości Wizna na Podlasiu. Jego rodzice prowadzili gospodarstwo rolne. We wrześniu 1942 r. rodzina Dobkowskich ukryła znajomą rodzinę żydowską Lewinów z Wizny. Zostali przyprowadzeni do gospodarstwa Dobkowskich przez żołnierzy Armii Krajowej, z którymi ojciec Tadeusza współpracował. Dwaj starsi synowie krawca Izraela Lewina zostali zastrzeleni przez Niemców w Lesie Giełczyńskim. Izrael, jego żona Haszka-Fajga (lub Fejga) Lewin z domu Kijak oraz potomstwo Icchak i Ida (lub Jan i Teresa) spędzili w domu Dobkowskich trzy lata. Ich kryjówką był schowek pod szafą w dużym pokoju. Gdy do tego pokoju miał nagle wprowadzić się oficer niemiecki rodzina zdecydowała się przeprowadzić ukrywanych Żydów do ziemianki wykopanej dla nich w polu. Jesienią 1943 r. Izrael Lewin został aresztowany przez niemieckiego żołnierza podczas pracy w gospodarstwie. Dzięki operacji zorganizowanej przez rodzinę Dobkowskich, Izrael został uwolniony z aresztu zanim zorientowano się o jego żydowskim pochodzeniu. Po ustaniu działań wojennych w okolicy, w lipcu 1944 r. Lewinowie przeprowadzili się do Łodzi. Przed emigracją do Izraela w latach 50., z wdzięczności za udzieloną im pomoc, Lewinowie przepisali na Dobkowskich akt własności ich mieszkanie w Wiźnie. Lewinowie wymieniali listy z rodziną Dobkowskich a także słali im paczki, jednak kontakt urwał się w 1968 r. W latach 80. rodziny odnowiły kontakt.
W 1991 r. Wincenty Dobkowski wraz z rodzicami Bolesławem i Apolonią oraz braćmi; Tadeuszem i Mieczysławem zostali odznaczeni medalami Sprawiedliwych wśród Narodów Świata.

</doc>
<doc id="4864424" url="https://pl.wikipedia.org/wiki?curid=4864424" title="Stadion im. Micheila Iadzisa">
Stadion im. Micheila Iadzisa



</doc>
<doc id="4864425" url="https://pl.wikipedia.org/wiki?curid=4864425" title="Bara (grupa etniczna)">
Bara (grupa etniczna)

Bara, Ibara – malgaska grupa etniczna żyjąca w południowej części centralnych płaskowyżów Madagaskaru, w Prowincji Toliara, skoncentrowani są wokół swej historycznej stolicy w Ihosy. Bara są największą grupą etniczną wypasającą na wyspie zebu, wiodą tradycyjnie półkoczowniczy tryb życia, aczkolwiek wzrastający odsetek zajmuje się rolnictwem. Społeczeństwo Bara jest wysoce patriarchalne, a małżeństwa wśród pewnych plemion Bara mają charakter endogamiczny i poligamiczny. Młodzi mężczyźni dokonują kradzieży bydła, by dowieść swej męskości przed zawarciem małżeństwa. Muzyczne i teatralne tradycje "kilakaly", typowe dla tego ludu, rozpowszechniły się na całej wyspie.
Historycznie Bara byli zorganizowani w liczne stowarzyszone królestwa rządzone przez możnych z linii Zafimanely. Bara zostali w dużej mierze zjednoczeni pod władzą jednego króla u schyłku XVIII wieku, by potem ponownie rozpaść się na konkurujące ze sobą państewka. W XIX wieku Bara urośli w siłę przez uczestnictwo w handlu niewolnikami i handel bydłem, pomimo politycznego rozdrobnienia. Siła ekonomiczna umożliwiła Bara zachować niepodległość w obliczu ekspansji Królestwa Merina i opierać się francuskim kolonizatorom przez blisko dekadę, do 1896 roku Andre Resampa, wpływowy polityk w dobie odzyskiwania przez Madagaskar niepodległości w 1960 r., pochodził z ludu Bara. Liczebność Bara szacowana jest różnie według różnych badaczy – od 520 do 926 tys.
Tożsamość etniczna.
Nazwa "Bara" ma źródłosłów w językach bantu i oznacza „ci z interioru”. Wraz z Sakalava, są jedną z dwóch malgaskich grup etnicznych pochodzenia wyłącznie Bantu. Żyją głównie w południowej części centralnych płaskowyżów wyspy, w prowincji Toliara, głównie w regionie Ihosy-Betroka. 12 tys. osób pochodzenia "Bara" żyje również na wyspie Reunion.
Historia.
Historia Bara rozpoczyna się nad brzegami rzeki Ihosy, w regionie Arindrano na południowo-zachodnim Madagaskarze, niedaleko Toliary. Wiedza na temat początków formowania się tożsamości Bara jest skąpa, poza tym że zbiega się z formowaniem się dynastii Maroserana, wywodzącej się z ludu Sakalava. Pewni możni ludu Bara również wywodzili się z tej dynastii. Zapewne we wczesnym etapie kształtowania się systemu królewskiego, zasady sukcesji nie istniały, bądź były słabe. Około 1640 r. możni z ludu Mahafaly podbili Bara i ustanowili nad tym ludem władzę rodu Zafimanely. Niektórzy członkowie podbitego ludu sprzeciwiali się obcej władzy i wyemigrowali na inne obszary. Potęga Zafimanely stała się bardziej ugruntowana po śmierci możnego z Mahafaly w 1653 roku, jednak wśród przybyszów rozgorzały walki o władzę około 1860 roku, co znacznie zakłóciło życie na terytorium Ibara. Głównym czynnikiem powodującym takie niepokoje był brak systemu trybutów, co doprowadziło arystokratów Zafimanely do zaangażowania się w rajdy w celu kradzieży bydła i nakładanie kosztownych grzywien na łamiących prawo, co rodziło zewnętrzne i wewnętrzne napięcia.
Około 1800 roku król Raikitroka z rodu Zafimanely w znaczącym stopniu złagodził te napięcia i zaprowadził rządy cechujące się względnym spokojem. Po śmierci władcy rządząca linia rozpadła się na liczne królestwa i księstwa. Do 1895 roku Bara zorganizowani byli w co najmniej trzy większe królestwa, dwa średniej wielkości i 24 pomniejsze. Rozdrobnienie to nie było powiązane z sytuacją ekonomiczna – Bara wzrastali w siłę dzięki międzynarodowemu handlowi i napadom na Merina. Rozbicie związane było raczej z radialnym rozmieszczeniem populacji Bara na stosunkowo słabo zaludnionych równinach na zachodzie i południu oraz rosnąca odległość rozproszonej populacji od tradycyjnego centrum ludu Bara. Wprawdzie królowa Ranavalona I z sukcesem założyła bazę wojskową w Ihosy, jednak Królestwu Imerina nigdy nie udało się z pełnym sukcesem podporządkować ludu Bara. Działając z bazy w Ihosy, garnizon Merinów próbował wywrzeć pewien wpływ na Bara, zapewniając silniejszym z ich królów wsparcie przeciwko ich konkurentom, starając się o utrzymywanie sojuszy z przywódcami, którzy mogli sprawować kontrolę nad ziemiami, na których nie mieli wpływów Merina. Pomimo rozproszonego charakteru władztwa Bara, w końcu XIX wieku konstelacja możnych znalazła się w jednym szeregu z takimi malgaskimi potęgami, jak Sakalava i Merina.
Królestwo Zafimanely zostało zniesione po zamienieniu Madagaskaru we francuską kolonię w 1896 roku. Ramieba, król jednego z najbardziej wpływowych królestw Bara, został aresztowany przez Francuzów za dowodzenie oddziałami swego ludu biorącymi udział w antyfrancuskiej rebelii "Menalamba" w 1897 roku. Spowodowało to pogorszenie wizerunku Francuzów w oczach Bara, gdyż europejscy przybysze mieli szansę stworzenia wizerunku wyzwolicieli spod władzy Merina, wobec których ludność Bara miała znaczną urazę. Po zdobyciu Madagaskaru, Francuzi próbowali z wielkimi trudnościami narzucić Bara administrację na ich terytoriach, ludność Bara wszczynała powstania w okresie od lipca 1897 do powszechnego powstania na południu w latach 1904–1905.
Andre Resampa, polityk narodowości Bara, odegrał wiodąca rolę w tworzeniu Socjal-Demokratycznej Partii Madagaskaru (PSD), w okresie dochodzenia do niepodległości w 1960 roku. Gdy figurant Philibert Tsiranana został prezydentem kraju z ramienia PSD w maju 1959 roku, Resampa został sekretarzem generalnym partii. Polityk stał na czele inicjatywy wskrzeszenia tradycyjnego lokalnego rządu, "fokonolona" i podjął próbę zwiększenia liczby członków partii.
Organizacja społeczna.
Społeczność Bara złożona jest z licznych luźno stowarzyszonych grup opartych na pochodzeniu od wspólnych przodków. Grupy zaś gromadziły się w pięć głównych plemion, z których trzy najpotężniejsze to Bara-Be, Bara-Imamono i Bara-Ianstsantsa, żyjące obok mniejszych plemion Vinda i Antivondro. Bara są najważniejszą i najliczniejszą na Madagaskarze grupą etniczną prowadzącą pół-koczowniczy tryb życia, na który składa się poganianie zebu. Ich stolicą jest Ihosy. Życie społeczności zorganizowane było tradycyjnie zgodnie ze sztywnymi regułami oraz normami, lecz straciły one na surowości od wczesnych lat XX wieku, gdy wzrost demograficzny wymusił emigrację i rozproszenie się Bara poza ojczyste siedziby. Podobnie jak w innych miejscach Madagaskaru, społeczeństwo Bara historycznie dzieliło się na trzy klasy: arystokrację, gmin oraz niewolników.
Społeczność charakteryzowała się silnym patriarchalizmem, powszechna była poligamia, pewne grupy Bara praktykowały również endogamię. Męska głowa rodziny często wykonywała podwójną rolę jako jej duchowy zwierzchnik. Tradycyjnie prawa dziedziczenia zdecydowanie faworyzowały mężczyzn, córki mogły dziedziczyć jedynie dobytek ruchomy. Role płciowe były silnie zdefiniowane. Mężczyźni przygotowywali glebę do uprawy ryżu, nabywali żywność, bądź polowali, a także zbierali drewno na opał, budowali domostwa i meble oraz uczestniczyli w debatach i dyskusjach dotyczących publicznych spraw. Rolą kobiet było natomiast zbieranie plonów na sprzedaż i spożycie w gronie rodziny, pieliły także pola, dokonywały żniw, przerabiały ryż, gromadziły wodę, rozpalały ogień w domowym palenisku, przyrządzały posiłki oraz tkały. Nie dalej niż w końcu XIX wieku kobietom nie wolno było jeść, dopóki mężczyzna nie skończył posiłku, nie mogły również patrzeć na mężczyzn, gdy się posilali. W czasie porodu zazwyczaj zasięgano porad wiejskich jasnowidzów "ombiasy", którzy ustalali, czy dziecko czeka pomyślny, czy niepomyślny los. Jeśli jasnowidz stwierdził to drugie, odprawiano egzorcyzm, w którym spuszczano niemowlę rynną do akwenu, z którego matka miała go wyjąć. Jeśli uznawano, że zły los jest zbyt silny do przezwyciężenia przez egzorcyzm, noworodka zostawiano na mrowisku, gdzie ginęło.
Przynależność religijna.
Pewni członkowie ludu Bara są chrześcijanami, większość zaś zachowała swoje tradycyjne wierzenia. Tradycyjnie uznawane są za święte drzewa tamaryndowca i sadzi się je w pobliżu wiosek Bara, których mieszkańcy składają w ofierze tkane maty, pukle włosów, muszle i inne przedmioty. Czynią tak w czasie modlitwy lub po spełnieniu swej prośby. Rodzime drzewo "bontona" również uchodziło za święte. Wieśniacy zawiązywali na ich gałęziach życzenia w czasie modłów. Każda wieś posiadała również "hazomanga", drewniany filar uznawany za najbardziej uświęcone miejsce kultu, służące jako ołtarz do grupowych modłów i ofiar. Filar miał zwykle wysokość 20 do 30 stóp oraz torebkę zawierającą święte zioła, piasek i zrębki drzewne zawieszane od góry. Mężczyźni Bara tradycyjnie przeprowadzają ceremonie powiązane z kultem przodków, zaś kobiety zajmują się uroczystościami związanymi z urodzajnością i siłami natury. Wyjątkiem jest czas porodu, gdy matka jest izolowana przez okres czterech dni, mężczyźni czuwają nad procesem narodzin i sprawują związane z nim ceremonie.
Kultura.
Porozumienia formalizowano tradycyjnie przez pakt krwi ("fatidra"). Bara żyją w prostokątnych glinianych domach malowanych na kolor czerwony z użyciem gleby o dużej zawartości żelaza. Zimą przestrzeń poniżej okapu używana jest do rozwieszania i suszenia na słońcu kukurydzy, którą składowano, sprzedawano, bądź sadzano w kolejnym roku.
Okazywanie odwagi stanowi fundament męskości w kulturze Bara. W przeszłości od królów wymagano, aby przewodzili natarciu w walce, stawiając siebie w obliczu zagrożenia w pierwszej kolejności. Inni zaś nie mogli przyjść władcy z pomocą, dopóki nie zostałby ranny, lub wyczerpany. Pędzenie bydła to główna cecha kultury Bara. Tradycyjnie odbywają się ceremonie przejścia, w których młodzi mężczyźni udowodniają swą wartość i odwagę dla rodziny potencjalnej żony oraz większej społeczności. Praktyka ta obecnie prawnie zakazana, lecz pozostaje powszechna w południowo-zachodniej i południowo-centralnych części terytoriów Bara. Młodzi mężczyźni nie mogą ożenić się, dopóki najpierw nie powiedzie im się kradzież przynajmniej jednej lub dwóch sztuk bydła w napadzie. W XXI wieku, złodzieje bydła ("dahalo") są coraz częściej uzbrojonymi bandytami kradnącymi bydło raczej dla bogactwa, aniżeli społecznego prestiżu. Zapasy z zebu są praktykowanym wśród Bara sportem. Obejmuje on umieszczenie bydła w zagrodzie znajdującej się na arenie i smaganie go batem w celu sfrustrowania. Gdy zebu jest wściekłe, gracze zakradają się za nimi i wskakują na ich garby, próbując „jechać” na nich, próbując unikać obrażeń tak długo, jak to możliwe. Uznawane jest to za rytuał przejścia dla młodych chłopców.
Bara mają bogatą tradycję ustnych opowiadań. Ich mity i opowieści wyróżniają się surowym i oszczędnym użyciem języka. Stosunkowo prosta struktura i symbolizm przeważający w gawędziarstwie Bara, bywa wykorzystywany przez językoznawców i antropologów jako punkt wyjścia do analizy ewolucji i odmian tradycji ustnych opowieści na wyspie. Tradycje taneczne i rzeźby Bara są znane na całym Madagaskarze. Drewniane rzeźby wykonywane przez Bara odróżniają się posiadaniem długich rzęs, wykonywanych z prawdziwych włosów.
Tradycyjnie, kobiety Bara tkały lokalną bawełnę dla siebie i członków swych rodzin. Bawełnę starannie dobiera się, odziarnia i tka przy użyciu wrzecion z osadzonymi wysoko przęślikami. Przed tkaniem nieprzetworzona przędza bawełniana zazwyczaj jest zanurzana w zmiękczającym roztworze, zaś przed zmiękczaniem przędza zwana jest "fole velo" („żyjąca przędza”). Łączy się to z wiarą, iż jest ona wówczas przepełniona magicznymi siłami. Wiejscy czarownicy, "ombiasy", mogą zawiązywać te włókna wokół nadgarstka dla ochrony, bądź zawijać wokół ciał uczestniczących w ceremonii obrzezania. Mniej powszechne odzież wykonywano z jedwabiu ("landy") wytwarzanego przez lokalne jedwabniki karmione liśćmi rodzimego drzewa "tapia" rosnącego w okolicy Isalo. Choć ten jedwab jest bardziej szorstki i nierówny, niż ten wytwarzany przez ludy Merina lub Betsileo, to jest on najbardziej ceniony na wyspie z powodu swej wytrzymałości.

</doc>
<doc id="4864429" url="https://pl.wikipedia.org/wiki?curid=4864429" title="Anna Tarnawska">
Anna Tarnawska



</doc>
<doc id="4864430" url="https://pl.wikipedia.org/wiki?curid=4864430" title="Jerzy Tarnawski">
Jerzy Tarnawski



</doc>
<doc id="4864432" url="https://pl.wikipedia.org/wiki?curid=4864432" title="Beksińscy. Portret podwójny">
Beksińscy. Portret podwójny

Beksińscy. Portret podwójny – biografia rodziny Beksińskich autorstwa Magdaleny Grzebałkowskiej wydana 10 lutego 2014 w Krakowie przez Społeczny Instytut Wydawniczy „Znak”.
Opis.
Książka opisuje historię Zdzisława i Tomasza Beksińskich, ze szczególnym uwzględnieniem żony Zdzisława – Zofii z domu Stankiewicz. Oddano także realia epoki i prowincjonalnego Sanoka, w którym rodzina żyła do 1977. Grzebałkowska skupiła się nie tyle na polubieniu bohaterów, co ich zrozumieniu.
Autorka przyznała, że przed pisaniem książki posiadała znikomą wiedzę o Beksińskich, np. nie zdawała sobie sprawy, że pochodzili z Sanoka i dowiedziała się o tym już po decyzji o tworzeniu książki. Pracę nad książką rozpoczęła pod koniec 2011 i poświęciła na to 2,5 roku. W trakcie pisania, w połowie 2012 tymczasowo przeniosła się wraz z rodziną z Sopotu w okolice Sanoka. W tym mieście informacji udzielali jej ludzie znający rodzinę Beksińskich i samo miasto m.in.: Jerzy Potocki, Janina Lewandowska, Zbigniew Osenkowski, Grzegorz Gajewski, Wiesław Banach, Edward Zając, Janusz Szuber.
Warszawska premiera książki odbyła się 20 lutego 2014, a dwa dni potem, 22 lutego 2014 autorka miała spotkanie premierowe w Sanoku, zorganizowane w Galerii Beksińskiego.
Odbiór.
"Beksińscy. Portret podwójny" w opinii recenzentów stanowi opis samotności, toksycznych związków, fascynacji śmiercią, niedojrzałości emocjonalnej i autodestrukcji z jednej strony oraz pasji, talencie, geniuszu i artystycznej nadwrażliwości z drugiej. Zwracano uwagę na ogrom pracy, jaki autorka wykonała podczas pisania książki, w postaci przeanalizowania olbrzymiej liczby listów, notatek i nagrań oraz opisu szczegółów z życia bohaterów.
Książka spotkała się z bardzo pozytywnym odbiorem jako „jedno z literackich wydarzeń roku”. Grzebałkowska została nagrodzona za nią Śląskim Wawrzynem Literackim (2015) oraz nominowana do Nagrody im. Ryszarda Kapuścińskiego za Reportaż Literacki (2014) oraz do Nagrody Literackiej dla Autorki Gryfia 2015.
Swoje niezadowolenie z nakreślonego przez Grzebałkowską portretu ojca i syna wyrażał dyrektor Muzeum Historycznego w Sanoku, a jednocześnie znajomy i wykonawca ostatniej woli Zdzisława Beksińskiego, Wiesław Banach. Niejako odpowiedzią na przedstawienie Zdzisława Beksińskiego w książce "Beksińscy. Portret podwójny" była publikacja Jarosława Mikołaja Skoczenia pt. "Beksiński. Dzień po dniu kończącego się życia. Dzienniki. Rozmowy" (2016). Swoją dezaprobatę dla wizerunku Tomasza, jaki się wyłania z książki M. Grzebałkowskiej, wyraził też dziennikarz muzyczny Wiesław Weiss i jednocześnie wieloletni znajomy Tomasza Beksińskiego, który napisał własną książkę, wydaną pt. "Tomek Beksiński. Portret prawdziwy" (2016). Odnosząc się do „Słynnej Książki nazywającą się reportażem” stwierdził on, że była „nacechowana pogardliwą wyniosłością w stosunku do Tomka”.

</doc>
<doc id="4864433" url="https://pl.wikipedia.org/wiki?curid=4864433" title="Melanophyllaceae">
Melanophyllaceae



</doc>
<doc id="4864434" url="https://pl.wikipedia.org/wiki?curid=4864434" title="Szyld">
Szyld

Szyld – tablica reklamowa lub urządzenie reklamowe informujące o działalności prowadzonej na nieruchomości, na której ta tablica reklamowa lub urządzenie reklamowe się znajduje.

</doc>
<doc id="4864435" url="https://pl.wikipedia.org/wiki?curid=4864435" title="Grupa pułkownika Kazimierza Ładosia">
Grupa pułkownika Kazimierza Ładosia

Grupa pułkownika Kazimierza Ładosia – związek taktyczny Wojska Polskiego z okresu wojny polsko-bolszewickiej.
Struktura organizacyjna.
Skład 4 sierpnia 1920: 
Kilka dni później gen. Władysław Sikorski wzmocnił grupę batalionem 111 pp, batalionem 22 pp i pociągiem pancernym „Danuta"

</doc>
<doc id="4864436" url="https://pl.wikipedia.org/wiki?curid=4864436" title="PTAB-2,5-1,5">
PTAB-2,5-1,5

PTAB-2,5-1,5 (ros. "ПТАБ-2,5-1,5") – radziecka bomba przeciwpancerna małego wagomiaru z okresu II wojny światowej.
Historia.
Bomba PTAB-2,5-1,5 była jedyną masowo stosowaną bombą przeciwpancerną małego wagomiaru okresu II wojny światowej. Jej oznaczenie oznaczało przeciwpancerną bombę lotniczą wagomiaru 1,5 kg o gabarytach bomby 2,5-kilogramowej. Prace nad bombami przeciwpancernymi z ładunkiem kumulacyjnym rozpoczęto w ZSRR w 1942 roku w kilku biurach. Najlepsza okazała się bomba o wielkości bomby 10-kilogramowej, lecz zdecydowano się na bombę mniejszego wagomiaru w celu zwiększenia ich liczby zabieranej przez samolot. W styczniu 1943 roku nadano jej oznaczenie PTAB-2,5-1,5, a po ukończeniu prób 24 kwietnia 1943 przyjęto na uzbrojenie i skierowano niezwłocznie do produkcji.
Głowica kumulacyjna miała kaliber 56 mm i wysokość 32 mm. Grubość ścianek wynosiła 1 mm, lecz dla zwiększenia działania odłamkowego na cylindryczną część bomby nakładano kołnierz grubości 1,5 mm. Bomba przebijała do 60 mm pancerze przy kącie padania między 90° a 30°. Do zniszczenia czołgu wymagane było jednak z reguły trafienie w okolice zbiorników paliwa, w innym wypadku mogło nastąpić jedynie jego uszkodzenie lub obezwładnienie.
Ił-2 przenosił 280 takich bomb w czterech wewnętrznych kasetach (po 72 w centropłacie i po 68 w zewnętrznych częściach skrzydeł).

</doc>
<doc id="4864438" url="https://pl.wikipedia.org/wiki?curid=4864438" title="David Jaomanoro">
David Jaomanoro

David Jaomanoro (ur. 30 grudnia 1953 w Anivorano Nord, zm. 7 grudnia 2014 w Mamoudzou) – malgaski pisarz, dramaturg i poeta.
Życiorys.
David Jaomanoro urodził się 30 grudnia 1953 w Anivorano Nord, w regionie Diana na Madagaskarze. Po studiach przez 10 lat był nauczycielem języka francuskiego w Diégo-Suarez, prowadził także warsztaty teatralne. Następnie uczył w Antananarywie i kontynuował studia na Université de la Réunion w mieście Saint-Denis na wyspie Reunion i literaturę na Université de Limoges.
W 1998 zamieszkał na wyspie Majotta, gdzie był aktywny kulturalnie. Był prezesem teatru tańca i dyrektorem krajowego centrum literatury młodzieżowej. Zmarł w wyniku udaru 8 grudnia 2014 w Mayotte Hospital Center (CHM).
Twórczość.
Pierwsze utwory poetyckie zaczął publikować na Madagaskarze. Pisał opowiadania, które były wydawane w różnych zbiorach. Interesował się także teatrem, prowadził warsztaty i pisał sztuki.
W 2006 opublikował swoją pierwszą książkę "Pirogue sur le vide", w której zebrał wcześniej napisane opowiadania. Głównymi bohaterami uczynił zwykłych ludzi, porzuconych przez rodzinę lub społeczeństwo, stających w obliczu surowości świata, którzy często z humorem próbują zmierzyć się z losem. Jego prace były publikowane we Francji i nagradzane kilkoma nagrodami, w tym główną nagrodą RFI-ACCT w 1993. Dwa jego opowiadania i kilka jego wierszy zostało przetłumaczonych na język angielski w antologii "Voices from Madagascar".
Wybrany został na Madagaskarze „Człowiekiem Roku 1997” w dziedzinie sztuki i kultury. W 2006 znalazł się wśród 40 autorów wyróżnionych na Targach Książki w Paryżu, zaproszonych na Festiwal Frankofoński we Francji.

</doc>
<doc id="4864439" url="https://pl.wikipedia.org/wiki?curid=4864439" title="Owadno (stacja kolejowa)">
Owadno (stacja kolejowa)

Owadno (, ) – stacja kolejowa w miejscowości Owadno, w rejonie włodzimierskim, w obwodzie wołyńskim, na Ukrainie. Leży na linii Lwów – Sapieżanka – Kowel.
Stacja istniała przed II wojną światową.

</doc>
<doc id="4864443" url="https://pl.wikipedia.org/wiki?curid=4864443" title="Weißwasser-Běła Woda (stacja kolejowa)">
Weißwasser-Běła Woda (stacja kolejowa)



</doc>
<doc id="4864456" url="https://pl.wikipedia.org/wiki?curid=4864456" title="Marcelina Rościszewska">
Marcelina Rościszewska

Marcelina Józefa Rościszewska (ur. 9 listopada 1875 w Lipawie, zm. 4 kwietnia 1949 w Krakowie) – polska działaczka niepodległościowa i pedagożka.
Życiorys.
Urodziła się 9 listopada 1875 roku w Lipawie. Była córką powstańców styczniowych, Jana Dąbrowskiego (lub Dombrowskiego) i Leokadii de domo Landsberg. Do 1891 roku uczyła się w Instytucie Panien Szlacheckich w Białymstoku. Naukę kontynuowała w paryskim Instytucie Panien Polskich, a później na wydziale filozoficznym Uniwersytetu Paryskiego. We Francji opieką otoczyła ją Maria Gorecka. Po powrocie do kraju wyszła za mąż za Seweryna Rościszewskiego. Małżeństwo miało dwóch synów: Lecha i Czesława.
Z początku włączyła się w tajne nauczanie w Płockiem, skąd pochodził jej mąż. Należała do Polskiej Macierzy Szkolnej. Angażowała się w działalność społeczną na wsi, zakładając patriotyczne chóry młodzieżowe, koła gospodyń wiejskich, spółdzielnię kobiet wiejskich i „łaźnię ludową” w Drobinie.
Po separacji z mężem, wyjechała w 1905 roku do Płocka. Od 1908 roku, przez 25 lat kierowała tam szkołą średnią (od 1920: Państwowe Gimnazjum Żeńskie im. Reginy Żółkiewskiej). W okresie przedwojennym kontynuowała w szkole program tajnego nauczania, zatrudniając nielegalnie dodatkowych nauczycieli. W pracy nazywano ją „admirałem w peniuarze”. Publikowała także artykuły o szkolnictwie oraz pracowała społecznie.
Podczas I wojny światowej zajęła się organizacją wsparcia dla legionistów. 18 listopada 1918 roku założyła Służbę Narodową Kobiet Polskich, do której w najprężniejszym okresie działalności należało 1200 kobiet. Pod koniec tego samego roku została przewodniczącą nowo powstałego Płockiego Komitetu Obrony Lwowa. Wzięła czynny udział w bitwie o Lwów, wyruszając 3 stycznia do tego miasta z pierwszymi 39 ochotnikami, zwerbowanymi przez Komitet Obrony i wsparciem materialnym. Jako komendantka Służby Narodowej zaangażowała się także w obronę Płocka podczas wojny polsko-bolszewickiej. Zorganizowała, w prowadzonej przez siebie szkole, szpital polowy dla żołnierzy, zarządzała dostarczaniem amunicji, ewakuacją i opatrywaniem rannych. Dzięki obeznaniu z terenem, przeprowadziła także pluton żołnierzy pod ogniem przeciwnika. W uznaniu zasług została odznaczona Krzyżem Walecznych (1921), Medalem Pamiątkowym za Wojnę 1918–1921, Medalem Dziesięciolecia Odzyskania Niepodległości, Medalem Niepodległości (1937) oraz Złotym Krzyżem Zasługi.
Po wojnie, poza prowadzeniem gimnazjum żeńskiego, dalej udzielała się społecznie. Założyła Dom Inwalidów i Płocki Komitet Przysposobienia Kobiet do Obrony Kraju oraz należała m.in. do Płockiego Towarzystwa Naukowego, Ligi Ochrony Powietrznej Państwa i Polskiego Czerwonego Krzyża. W 1922 roku została matką chrzestną sztandaru 6 Pułku Piechoty Legionów.
W 1935 roku przeniosła się do Krakowa. Po wojnie wraz z synem Lechem założyła uniwersytet ludowy w Szańcu pod Krakowem.
Zmarła 4 kwietnia 1949. Jej grób znajduje się w Będkowicach.
Jej wnukiem był Jerzy Rościszewski, prezydent i radny Krakowa.
Upamiętnienie.
W 1992 roku została patronką I Prywatnego Liceum Ogólnokształcącego w Płocku.
Od 2013 roku uczniowie i nauczyciele Szkoły Podstawowej Specjalnej nr 24 w Płocku pieką ciastka „Marcelinki” w kształcie kapelusza Rościszewskiej. Ciastka rozdawane są później podczas obchodów Święta Niepodległości.

</doc>
<doc id="4864462" url="https://pl.wikipedia.org/wiki?curid=4864462" title="Slow Grenade">
Slow Grenade

Slow Grenade – trzeci singiel z czwartego albumu brytyjskiej piosenkarki i kompozytorki Ellie Goulding pt. Brightest Blue wydany przez wytwórnię Polydor Records 30 czerwca 2020 roku w duecie z amerykańskim muzykiem Lauv.
Niespodziewanie 30 dnia czerwca Ellie za pośrednictwem swoich mediów społecznościowych udostępniła zdjęcie przedstawiające ją wraz z muzykiem Lauv z podpisem:
""Slow Grenade jest już dostępna (w mediach streamingowych) i uzupełnia część EG.0 mojego nowego wydawnictwa, która zawiera wszystkie moje ostatnie duety. Dziękuję, że pozwoliłeś mi w tych chwilach używać mojego głosu i wydobyć z mojej muzyki nieustraszoność. Podekscytowana pracą z @lauvsongs nad tym." tego samego dnia piosenka zawitała m.in. na oficjalny YouTube Goulding"."
3 lipca na oficjalnym kanale piosenkarki YouTube pojawiło się lyric video do piosenki.

</doc>
<doc id="4864472" url="https://pl.wikipedia.org/wiki?curid=4864472" title="List (film 1952)">
List (film 1952)

List (tytuł oryginalny "U oluji / У олуји") – jugosłowiański czarno-biały dramat filmowy z 1952 roku w reżyserii Vatroslava Mimicy.

</doc>
<doc id="4864475" url="https://pl.wikipedia.org/wiki?curid=4864475" title="Jakub Antoni Mikucki">
Jakub Antoni Mikucki

Jakub Antoni Mikucki herbu Ślepowron – podwojewodzi wiski, łowczy i pisarz grodzki sochaczewski w 1746 roku.
Jako deputat podpisał "pacta conventa" Stanisława Leszczyńskiego w 1733 roku.

</doc>
<doc id="4864484" url="https://pl.wikipedia.org/wiki?curid=4864484" title="Otto Kuntze">
Otto Kuntze

Otto Kuntze (ur. 23 czerwca 1843 w Lipsku, zm. 27 stycznia 1907 w San Remo) – niemiecki botanik i mykolog.
Życiorys.
Urodził się w Lipsku i tutaj uzyskał wykształcenie podstawowe i średnie. Potem przeniósł się do Berlina i w latach 1863–1866 pracował jako kupiec. W związku ze swoją pracą podróżował po Europie Środkowej i Włoszech. Wolny czas spędzał na zbieraniu roślin w okolicach Berlina. Podczas wycieczek najczęściej towarzyszyli mu botanicy Alexander Braun i Paul Ascherson. W 1868 r. ponownie zamieszkał w Lipsku. Założył fabrykę do produkcji olejków eterycznych i esencji, która przynosiła taki dochód, że po zaledwie pięciu latach był w stanie przejść na emeryturę. Teraz całkowicie poświęcił się botanice i podróżował po całym świecie. Odwiedził Karaiby, Amerykę Południową, 14 stanów USA, Japonię, Chiny, Azję Południowo-Wschodnią i Indie. Postanowił też uzupełnić swoja wiedzę teoretyczną. Studiował na Uniwersytecie w Berlinie, Uniwersytecie w Lipsku i Uniwersytecie Albrechta i Ludwika we Fryburgu. W 1878 r. uzyskał doktorat.
Po 1905 r. jego zdrowie pogorszyło się, aż w końcu zmarł w San Remo w wieku 64 lat.
Praca naukowa.
W młodości interesował się botaniką i zebrał wiele roślin na terenie Lipska. W 1867 roku rośliny te opisał w pracy "Taschen-Flora von Leipzig". W tym samym roku opublikował też pracę o jeżynach niemieckich ("Rubus"). Jego rozprawa doktorska została opublikowana jako "Monografia rodzaju Cinchona L." W następnym roku napisał teorię na temat systematyki botanicznej, która jednak została krytycznie oceniona przez jego kolegów.
W latach 1884–1890 sortował i opisywał rośliny, które zebrał do tej pory zarówno w Berlinie, jak i w Kew Gardens pod Londynem. W 1866 r. odwiedził rosyjski Bliski Wschód, a od 1887 do 1888 r. przebywał na Wyspach Kanaryjskich. Na podstawie całej swojej wiedzy w 1891 roku opublikował dwutomową pracę zatytułowaną "Revisio generum plantarum". W tej pracy zrestrukturyzował prawie całą botanikę, co wywołało sprzeciw botaników. Niezrażony tym opublikował trzeci tom tej pracy z opisem nowo zebranych roślin z Ameryki Południowej. Większość jego systemu klasyfikacji roślin została jednak przez botaników ostro skrytykowana i odrzucona.
W 1894 roku odbył podróż do Południowej Afryki i kolonii niemieckich, od zimy 1895 roku mieszkał w San Remo we Włoszech. W 1904 roku po raz drugi i ostatni podróżował po świecie, odwiedzając Australię, Nową Zelandię, Cejlon, Samoa, Hawaje i USA. W 1905 roku wziął udział w II Międzynarodowym Kongresie Botanicznym w Wiedniu, na którym zakwestionował autorytet kongresu w odniesieniu do ustanowienia zasad nomenklatury. W rezultacie odmówiono przyrodnikowi kompetencji.
Podczas podróży po świecie zebrał około 7700 roślin, a także kolekcję etnologiczną, która została przekazana Muzeum Etnologicznemu w Lipsku. Swoje spostrzeżenia i badania przeprowadzone podczas tej podróży w 1881 r. opisał w książce "Wokół Ziemi".
W naukowych nazwach opisanych przez niego taksonów dodawane jest jego nazwisko Kuntze.

</doc>
<doc id="4864485" url="https://pl.wikipedia.org/wiki?curid=4864485" title="Hyalomantis">
Hyalomantis

Hyalomantis – rodzaj modliszek z rodziny Nanomantidae. Obejmuje cztery opisane gatunki, będące endemitami Madagaskaru.
Morfologia.
Modliszki o ciele długości od 15 do 30 mm, grzbietobrzusznie spłaszczonym. W ubarwieniu dominuje jasna zieleń. Głowa ma duże, wyłupiaste oczy złożone oraz położone pośrodkowo na niewielkiej wyniosłości przyoczka, u samców duże, zaś u samic nieco zmniejszone. Ciemię jest pośrodku proste lub lekko wklęsłe, zaś po bokach wypukłe. Płaskie i silnie poprzeczne czoło ma wklęśniętą krawędź dolną, a krawędzią górną sięga między nasady czułków. Nadustek ma wypukły brzeg górny i nierównoległe brzegi boczne. Czułki są jasno ubarwione, nitkowate, u samic bardzo cienkie. Głaszczki również są jasne, co najwyżej na szczycie przyciemnione.
Przedplecze nie jest dłuższe od przednich bioder. Grzbiety jego prozony i metazony oddzielone są wyraźnym kilem. Chwytne odnóża przedniej pary mają wysmuklone biodra o gładkich krawędziach, uda zaopatrzone w 3 kolce dyskoidalne, 4 zewnętrzne i 12 lub 13 wewnętrznych, a golenie wyposażone w od 11 do 15 kolców zewnętrznych i od 10 do 13 wewnętrznych. Pierwszy człon stóp jest znacznie dłuższy niż pozostałe razem wzięte w przypadku przedniej pary, mniej więcej tak długi jak pozostałe razem wzięte w przypadku środkowej pary oraz dłuższy niż pozostałe razem wzięte w przypadku tylnej pary. Skrzydła są dobrze rozwinięte u obu płci. Przednia ich para, jasnozielona u samów i opalizująca u samic, ma słabo widoczną pterostygmę oraz żyłkę subkostalną najbliższą radialnej w nasadowej połowie długości. Tylna para jest przezroczysta z opalizującym polem kostalnym.
Odwłok samców jest cienki, samic zaś rozszerzony. Zarys płytki nadodbytowej jest tak szeroki jak długi, trójkątny z zaokrąglonym szczytem. Przysadki odwłokowe są wydłużone i koliste w przekroju. Płytka subgenitalna samców ma dość długie wyrostki rylcowe. W słabo zesklerotyzowanych genitaliach samców hipofallus ma niewielkie płatki, a titillator i pseudopenis (wyrostek lewego nadprącia) cechują się zaokrąglonymi wierzchołkami. Pokładełko samic nie jest nakryte przez płytkę nadodbytową.
Taksonomia i występowanie.
Takson ten wprowadzony został w 1915 roku przez Ermanno Giglio-Tosa. W 2011 roku Gavin J. Svenson i Roger Roy dokonali jego rewizji. Zalicza się doń cztery opisane gatunki:
Wszystkie gatunki są endemitami Madagaskaru. Najszerzej rozprzestrzeniony jest "H. madagascariensis", spotykany zarówno w wilgotnych jak i suchych siedliskach. "H. whitingi" rozmieszczony jest wzdłuż wschodniego wybrzeża wyspy, gdzie występuje w wilgotnych lasach równikowych. "H. antsingica" zamieszkuje suche lasy liściaste na północnym skraju wyspy. "H. murzini" znany jest wyłącznie z pojedynczego stanowiska w Parku Narodowym Andringitra.

</doc>
<doc id="4864496" url="https://pl.wikipedia.org/wiki?curid=4864496" title="Acta Mycologica">
Acta Mycologica

Acta Mycologica – wydawane w Polsce recenzowane czasopismo naukowe poświęcony mykologii. Wydawane jest w języku angielskim i ma zasięg międzynarodowy. Publikowane są w nim prace badawcze poświęcone różnym kierunkom mykologii i lichenologii. W publikacjach naukowych cytowane jest jako "Acta Mycol."
Czasopismo ukazuje się od 1965 roku. Pierwszym naczelnym redaktorem czasopisma była Alina Skirgiełło. W 1994 r. współredaktorem została Maria Ławrynowicz. W 2002 r. została ona redaktorem naczelnym, zaś A. Skirgiełło uhonorowana została tytułem redaktora honorowego. W latach 2014–2018 funkcję redaktora naczelnego pełniła Maria Rudawska, od 2018 roku Wojciech Pusz.
Numery archiwalne w formie plików pdf są dostępne online. Od 2015 r. czasopismo dostępne jest wyłącznie w wersji elektronicznej, a od 2014 r. w trybie otwartego dostępu ("open access").

</doc>
<doc id="4864503" url="https://pl.wikipedia.org/wiki?curid=4864503" title="Jadwiga Sobczak">
Jadwiga Sobczak

Jadwiga Elżbieta Sobczak – polska filolog, dr hab., profesor nadzwyczajny Państwowej Wyższej Szkoły Filmowej, Telewizyjnej i Teatralnej im. Leona Schillera w Łodzi Wydziału Aktorskiego, oraz Katedry Filologii Słowiańskiej Wydziału Filologicznego Uniwersytetu Łódzkiego.
Życiorys.
Obroniła pracę doktorską, następnie uzyskała stopień doktora habilitowanego. Została zatrudniona na stanowisku profesora nadzwyczajnego w Katedrze Filologii Słowiańskiej na Wydziale Filologicznym Uniwersytetu Łódzkiego, oraz w Państwowej Wyższej Szkole Filmowej, Telewizyjnej i Teatralnej im. Leona Schillera w Łodzi Wydziale Aktorskim.

</doc>
<doc id="4864509" url="https://pl.wikipedia.org/wiki?curid=4864509" title="Elżbieta Sobczak">
Elżbieta Sobczak

Elżbieta Lilianna Sobczak – polska ekonomistka, dr hab. nauk ekonomicznych, profesor nadzwyczajny i kierownik Katedry Gospodarki Regionalnej Wydziału Ekonomii i Finansów Uniwersytetu Ekonomicznego we Wrocławiu.
Życiorys.
W 1985 ukończyła studia ekonomiki i organizacji produkcji w Akademii Ekonomicznej im. Oskara Langego we Wrocławiu, 25 czerwca 1993 obroniła pracę doktorską "Struktura handlu zagranicznego a poziom dochodu narodowego wybranych państw świata (studium metodologiczno-empiryczne)", 2 grudnia 2011 habilitowała się na podstawie pracy zatytułowanej "Segmentacja rynków zagranicznych".
Jest zatrudniona na stanowisku profesora nadzwyczajnego i kierownika w Katedrze Gospodarki Regionalnej na Wydziale Ekonomii i Finansów Uniwersytetu Ekonomicznego we Wrocławiu.
Była prodziekanem i dziekanem na Wydziale Ekonomii, Zarządzania i Turystyki Uniwersytetu Ekonomicznego we Wrocławiu.

</doc>
<doc id="4864510" url="https://pl.wikipedia.org/wiki?curid=4864510" title="Popielatek mącznorzodkwiowy">
Popielatek mącznorzodkwiowy

Popielatek mącznorzodkwiowy, kępkowiec mącznorzodkwiowy ("Tephrocybe rancida" (Fr.) Donk) – gatunek grzybów należący do rodziny kępkowcowatych ("Lyophyllaceae").
Systematyka i nazewnictwo.
Pozycja w klasyfikacji według Index Fungorum: "Tephrocybe, Lyophyllaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy zdiagnozował go w 1821 r. Elias Fries nadając mu nazwę "Agaricus rancidus". Obecną, uznaną przez Index Fungorum nazwę nadał mu Marinus Anton Donk w 1962 r.
Synonimy nazwy naukowej:
Polska nazwa popielatek dla rodzaju "Tephrocybe" występuje w pracy Barbary Gumińskiej i Władysława Wojewody z 1999 roku (jest tam wymieniony popielatek bagieny "Tephrocybe palustris"). W 2003 r. W. Wojewoda zaproponował nazwę kępkowiec mącznorzodkwiowy, jest ona jednak niespójna z aktualną nazwą naukową. Na stronach internetowych i w pracach naukowych występuje nazwa popielatek mącznorzodkwiowy.
Występowanie.
Znane jest występowanie popielatka mącznorzodkwiowego w wielu krajach Europy, w Kanadzie i na Ziemi Ognistej w Argentynie. W literaturze naukowej na terenie Polski do 2003 r. podano 3 stanowiska. Nowsze stanowiska podaje internetowy atlas grzybów. Popielatek mącznorzodkwiowy znajduje się w nim na liście gatunków zagrożonych i wartych objęcia ochroną.
Saprotrof. Występuje w lasach sosnowych i mieszanych, na ziemi, często wśród mchów.

</doc>
<doc id="4864511" url="https://pl.wikipedia.org/wiki?curid=4864511" title="Kępkowiec mącznorzodkwiowy">
Kępkowiec mącznorzodkwiowy



</doc>
<doc id="4864512" url="https://pl.wikipedia.org/wiki?curid=4864512" title="Tephrocybe rancida">
Tephrocybe rancida



</doc>
<doc id="4864513" url="https://pl.wikipedia.org/wiki?curid=4864513" title="Lyophyllum rancidum">
Lyophyllum rancidum



</doc>
<doc id="4864514" url="https://pl.wikipedia.org/wiki?curid=4864514" title="Werchniaczka">
Werchniaczka

Werchniaczka () – osiedle typu miejskiego na Ukrainie, w obwodzie czerkaskim, w rejonie humańskim. W 2001 roku liczyło 4291 mieszkańców.

</doc>
<doc id="4864516" url="https://pl.wikipedia.org/wiki?curid=4864516" title="Bronisław Lachowicz (oficer)">
Bronisław Lachowicz (oficer)

Bronisław Lachowicz (ur. pod Orszą, zm. 12 października 1943 pod Lenino) – major Wojska Polskiego.
Życiorys.
Był Polakiem, urodził się 1 maja 1907 pod Orszą, siedem kilometrów na zachód od Lenino. Był synem Jakuba. Miał brata Stanisława. Był żonaty z Lubą.
W 1925 rozpoczął służbę w Armii Czerwonej. Ukończył Leningradzką Szkołę Kawalerii, a następnie służył na Dalekim Wschodzie. Podczas II wojny światowej służył nadal w Armii Czerwonej. Wiosną 1943 został skierowany do 1 Polskiej Dywizji Piechoty im. Tadeusza Kościuszki, w której dowodził I batalionem 1 pułku piechoty. Według powojennych relacji był "lubiany przez Koścuszkowców za swój żarliwy stosunek do polskości". 12 października 1943 dowodzony przez niego batalion został użyty do rozpoznania walką sił niemieckich, co zapoczątkowało bitwę pod Lenino. Kierował wówczas natarciem na wieś Trigubowo (potem przemianowana na Kościuszkowo). Atak nie powiódł się wskutek nieprzyjacielskiego ognia z broni maszynowej. Po zdobyciu pierwszej linii obrony Niemców mjr Lachowicz poległ śmiertelnie trafiony pociskiem przeciwpancernym w piersi (według innej wersji wybuchła mu pod nogami mina moździerzowa). Wówczas dowodzenie batalionem przejął dotychczasowy oficer polityczno-wychowawczy ppor. Roman Paziński, poległy chwilę potem w ataku na drugą linię umocnień.
Upamiętnienie.
W październiku 1943 Lucjan Szenwald ułożył słowa "Ballady o Pierwszym Batalionie", którego ósma i dziewiąta zwrotka brzmią:

</doc>
<doc id="4864517" url="https://pl.wikipedia.org/wiki?curid=4864517" title="Bronisław Lachowicz">
Bronisław Lachowicz



</doc>
<doc id="4864520" url="https://pl.wikipedia.org/wiki?curid=4864520" title="Bałkański szpieg">
Bałkański szpieg

Bałkański szpieg (tytuł oryginalny "Balkanski špijun / Балкански шпијун") – jugosłowiański komediodramat z 1984 roku w reżyserii Dušana Kovačevicia i Božidara Nikolicia. 

</doc>
<doc id="4864522" url="https://pl.wikipedia.org/wiki?curid=4864522" title="Obolikszty">
Obolikszty

Obolikszty (; ) – wieś na Białorusi, w obwodzie witebskim, w rejonie brasławskim, w sielsowiecie Opsa.
Historia.
W czasach zaborów wieś leżała w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 90 osób, wszystkie były wyznania rzymskokatolickiego. Jednocześnie 35 mieszkańców zadeklarowało polską przynależność narodową a 55 litewską. Było tu 15 budynków mieszkalnych. W 1931 w 18 domach zamieszkiwały 102 osoby.
Miejscowość należała do parafii rzymskokatolickiej w Pelikanach. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4864527" url="https://pl.wikipedia.org/wiki?curid=4864527" title="Danuta Strahl">
Danuta Strahl

Danuta Strahl (ur. 1 lutego 1945 w Zbarażu) – polska ekonomistka, profesor doktor habilitowana
Życiorys.
W 1970 ukończyła studia matematyczne na Uniwersytecie Wrocławskim. Następnie podjęła pracę w Wyższej Szkole Ekonomicznej we Wrocławiu, w 1974 przekształconej w Akademię Ekonomiczną. W 1974 uzyskała stopień naukowy doktora, w 1971 stopień naukowy doktora habilitowanego, w 1991 tytuł profesora.
W latach 1982–1987 była dziekanem Zamiejscowego Wydziału Gospodarki Miejskiej i Usług AE z siedzibą w Jeleniej Górze, w latach 1993–1996 tego samego wydziału działającego wówczas pod nazwą Wydział Gospodarki Regionalnej i Turystyki.
Była zatrudniona na stanowisku profesora zwyczajnego w Katedrze Ekonomii i Zarządzania na Wydziale Zarządzania i Logistyki Uczelni Techniczno-Handlowej im. Heleny Chodkowskiej, w Katedrze Gospodarki Regionalnej na Wydziale Ekonomii, Zarządzania i Turystyki Uniwersytetu Ekonomicznego we Wrocławiu, w Wałbrzyskiej Wyższej Szkole Zarządzania i Przedsiębiorczości, w Wyższej Szkole Menedżerskiej w Legnicy, oraz w Wyższej Szkole Zarządzania i Finansów we Wrocławiu.
Była kierownikiem Katedry Gospodarki Regionalnej na Wydziale Ekonomii, Zarządzania i Turystyki Uniwersytetu Ekonomicznego we Wrocławiu, wiceprzewodniczącą Państwowej Komisji Akredytacyjnej, przewodniczącą Zespołu ds. Polityki Informacyjnej i Relacji z Otoczeniem, Zespołu ds. Kryteriów Oceny Jakości Kształcenia, Zespołu Kierunków Studiów Ekonomicznych Polskiej Komisji Akredytacyjnej.
Pod jej kierunkiem doktorat obroniło 6 osób, z czego 4 uzyskały później stopień doktora habilitowanego (Dariusz Głuszczuk, Małgorzata Markowska, Elżbieta Sobczak, Beata Bal-Domańska).
Jest członkiem Komitetu Statystyki i Ekonometrii Polskiej Akademii Nauk.

</doc>
<doc id="4864537" url="https://pl.wikipedia.org/wiki?curid=4864537" title="Olsieniszki">
Olsieniszki

Olsieniszki (; ) – wieś na Białorusi, w obwodzie witebskim, w rejonie brasławskim, w sielsowiecie Opsa.
Historia.
W czasach zaborów wieś leżała w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwały tu 24 osoby, wszystkie były wyznania rzymskokatolickiego i zadeklarowały polską przynależność narodową. Było tu 6 budynków mieszkalnych. W 1931 w 8 domach zamieszkiwało 36 osób.
Miejscowość należała do parafii rzymskokatolickiej w Pelikanach. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4864549" url="https://pl.wikipedia.org/wiki?curid=4864549" title="Papraciszki">
Papraciszki

Papraciszki – dawny zaścianek. Tereny, na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Opsa.
Dawna nazwa miejscowości to Paprociszki.
Historia.
W czasach zaborów zaścianek leżał w granicach Imperium Rosyjskiego.
W latach 1921–1945 zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 10 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 3 domach zamieszkiwało 10 osób.
Miejscowość należała do parafii rzymskokatolickiej św. Jakuba Apostoła w Opsie. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4864550" url="https://pl.wikipedia.org/wiki?curid=4864550" title="H-13 Przemko">
H-13 Przemko

H-13 „Przemko” – polski uniwersalny holownik projektu B860 służący w 8 Flotylli Okrętów Marynarki Wojennej, zaprojektowany w Polsce i zbudowany w stoczni Remontowa Shipbuilding w Gdańsku jako ostatnia jednostka z serii sześciu zamówionych przez Inspektorat Uzbrojenia MON.
Budowa i służba.
17 grudnia 2020 na terenie stoczni Remontowa Shipbuilding S.A. uroczyście zwodowano oraz ochrzczono holownik H-13 Przemko. Matką chrzestną jednostki została Kamilla Jelonek – Dyrektor Szkoły Podstawowej Nr 1 im. Marynarki Wojennej RP w Świnoujściu. 26 kwietnia 2021 holownik rozpoczął próby morskie. 24 maja 2021 roku holownik został przekazany odbiorcy. 26 czerwca 2021 na holowniku H-13 Przemko podniesiono banderę jednostek pomocniczych MW. Okręt wszedł do służby w 8 Flotylli Obrony Wybrzeża, w 12 Wolińskim Dywizjonie Trałowców. Pierwszym dowódcą H-13 został kpt. mar. Maciej Kierski.
Dane taktyczno – techniczne.
Holownik posiada 29,2 m długości i szerokość wynoszącą 10,4 m. Wyporność holowników jest szacowana na 490 ton, uciąg jest szacowany na ponad 35 ton. Jednostkę napędzają dwa silniki wysokoprężne, każdy o mocy 1200 kW, pracujące na dwa pędniki azymutalne. Załoga holownika liczy 10 ludzi. Holownik nie będzie prowadził działań wyłącznie holowniczych w strukturach sił Marynarki Wojennej. Inne zadania to: podejmowania z wody materiałów niebezpiecznych i torped, transport osób i zaopatrzenia oraz neutralizacja zanieczyszczeń. Dodatkowo: przy wsparciu akcji ratowniczych, wsparciu logistycznym na morzu i w portach oraz wykonywaniu działań związanych z ewakuacją techniczną. Ostatnim z wykonywanych przez holowników zadań jest zabezpieczenie bojowe.

</doc>
<doc id="4864553" url="https://pl.wikipedia.org/wiki?curid=4864553" title="Bitwa pod Białobrzegami">
Bitwa pod Białobrzegami

Bitwa pod Białobrzegami – część bitwy nad Bugiem. Walki oddziałów polskiej 17 Wielkopolskiej Dywizji Piechoty z sowiecką 62 Brygadą Strzelców w czasie II ofensywy Frontu Zachodniego Michaiła Tuchaczewskiego w okresie wojny polsko-bolszewickiej. 
Sytuacja ogólna.
W pierwszej dekadzie lipca przełamany został front polski nad Autą, a wojska Frontu Północno-Wschodniego gen. Stanisława Szeptyckiego cofały się pod naporem ofensywy Michaiła Tuchaczewskiego.
Naczelne Dowództwo Wojska Polskiego nakazało powstrzymanie wojsk sowieckiego Frontu Zachodniego na linii dawnych okopów niemieckich z okresu I wojny światowej.
Sytuacja operacyjna, a szczególnie upadek Wilna i obejście pozycji polskich od północy, wymusiła dalszy odwrót wojsk polskich.
1 Armia gen. Gustawa Zygadłowicza cofała się nad Niemen, a 4 Armia nad Szczarę.
Obrona wojsk polskich na linii Niemna i Szczary również nie spełniła oczekiwań. W walce z przeciwnikiem oddziały polskie poniosły duże straty i zbyt wcześnie rozpoczęły wycofanie na linię Bugu.
Plan polskiego Naczelnego Dowództwa zakładał, że 1. i 4 Armia oraz Grupa Poleska do 5 sierpnia będą bronić linii Narew – Orlanka oraz Leśna – Brześć aby umożliwić przygotowanie kontrofensywy z rejonu Brześcia na lewe skrzydło wojsk Frontu Zachodniego Michaiła Tuchaczewskiego. Rozstrzygającą operację na linii Bug, Ostrołęka, Omulew doradzał też gen. Maxime Weygand.
3 i 4 sierpnia cofająca się znad Niemna 17 Dywizja Piechoty przekroczyła linię Bugu.
Walki pod Białobrzegami.
4 sierpnia 69 pułk piechoty obsadził front na odcinku Kosaki – Kiełpiniec. Odcinka frontu od Białobrzegów do Niecieczy bronił podporządkowany 17 DP 60 pułk piechoty z 15 Dywizji Piechoty, a w samych Białobrzegach obronę zorganizował 70 pułk piechoty.
Nocą z 4 na 5 sierpnia pod stanowiska polskie podeszły sowieckie pododdziały rozpoznawcze. 
Rano pod Kamieńczykiem przeprawiła się przez Bug 56 Dywizja Strzelców, pobiła polski 60 pułk piechoty i wyszła na prawe skrzydło 70 pułku piechoty.
W tym czasie pod Białobrzegi podeszła sowiecka 21 Dywizja Strzelców. 
W następnym dniu jej 62 Brygada Strzelców uderzyła na stanowiska 70 pułku piechoty broniącego miasta i zmusiła go do odwrotu. 
Dowódca 17 Dywizji Piechoty wyprowadził kontratak siłami II i III batalionu 70 pułku piechoty, odwodowego batalionu 69 pp oraz 155 pułku piechoty. Po ciężkiej walce miejscowość odzyskano. Oddziały polskie zdobyły 7 ckm i wzięły 60 jeńców. W ciągu dnia przeciwnik jeszcze kilkakrotnie nacierał na Białobrzegi i w godzinach popołudniowych ponownie opanował wieś. Interweniował II/68 pp i odbił miejscowość. Walki trwały do późnych godzin popołudniowych.
7 sierpnia 17 Wielkopolska Dywizja Piechoty otrzymała rozkaz opuszczenia linii Bugu, a w następnym dniu jej pułki zostały zluzowane przez 8 Dywizję Piechoty, załadowane na transporty kolejowe w Zieleńcu i przewiezione nad Wkrę do rejonu koncentracji 5 Armii gen. Władysława Sikorskiego.

</doc>
<doc id="4864555" url="https://pl.wikipedia.org/wiki?curid=4864555" title="Przecław Boglewski">
Przecław Boglewski

Przecław Boglewski z Boglewic herbu Jelita – podstoli czerski w 1659 roku.
Syn Mikołaja, żonaty z Marianną z Załuskich, miał synów: Władysława, Stefana i córki: Konstancję, Ludwikę i Zofię.
W 1669 roku był elektorem Michała Korybuta Wiśniowieckiego z ziemi czerskiej.

</doc>
<doc id="4864560" url="https://pl.wikipedia.org/wiki?curid=4864560" title="Pelikany (Białoruś)">
Pelikany (Białoruś)

Pelikany – dawna kolonia. Tereny, na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Opsa.
Historia.
W czasach zaborów kolonia leżała w granicach Imperium Rosyjskiego.
W latach 1921–1945 kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
W 1931 w 1 domu zamieszkiwało 4 osoby.
Miejscowość należała do parafii rzymskokatolickiej w Pelikanach. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4864563" url="https://pl.wikipedia.org/wiki?curid=4864563" title="Deiveson Figueiredo">
Deiveson Figueiredo

Deiveson Alcântara Figueiredo (ur. 18 grudnia 1987 w Soure) – brazylijski zawodnik mieszanych sztuk walki wagi piórkowej. Od 22 stycznia 2022 roku dwukrotny mistrz UFC w wadze muszej.
Życiorys.
Urodził się w Soure, w stanie Pará, w Brazylii, w małym miasteczku na wyspie Marajó. Jego ojciec był pasterzem bawołów, który uprawiał luta marajoara, lokalny ludowy styl zapaśniczy. Ma młodszą siostrę i brata Francisca, który również jest zawodnikiem mieszanych sztuk walki, związanym z UFC. Był kowbojem, do trzynastego roku życia pracował z ojcem na farmie zwierząt. W wieku około dziewięciu lat poszedł w ślady ojca i zaczął uprawiać zapasy. Później przeprowadził się do Belém, gdzie uczęszczał do szkoły średniej i rozpoczął treningi capoeiry. Zaczął trenować MMA po tym jak w wieku szesnastu lat poznał Iuri Marajo.
Kariera MMA.
Wczesna kariera.
W zawodowym MMA zadebiutował w lutym 2012 roku przeciwko Aluisio Ferreira. Walkę wygrał przez poddanie w pierwszej rundzie. W swoich kolejnych sześciu walkach walczył w Pará i Maranhão MMA, głównie z debiutantami, z Davidem Silvą i Joelem Silvą jako godnymi uwagi wyjątkami.
Pod koniec 2014 roku podpisał kontrakt z Jungle Fight i zadebiutował w tej organizacji na gali "Jungle Fight 75" przeciwko Raynerowi Silvie. Wygrał walkę przez TKO w drugiej rundzie.
Następnie miał walczyć z Jefte Brilhante podczas "Revelation FC 3", ale walka została później odwołana. Miał także walczyć z Henrique Souzą na gali "Revelation FC 4", ale i ta walka została później odwołana.
Później miał zmierzyć się z Antônio de Mirandą podczas gali "Jungle Fight 87", po siedemnastomiesięcznej przerwie od sportu. Pokonał on de Mirandę przez poddanie w połowie pierwszej rundy. Ponownie walczył cztery miesiące później, podczas "Jungle Fight 90", z niepokonanym Denisem Oliveirą. Pokonał on Oliveirę przez nokaut w pierwszej rundzie.
UFC.
Zadebiutował w UFC 3 czerwca 2017 roku na "UFC 212", mierząc się z Marco Beltranem. Walkę wygrał przez TKO (przerwanie przez narożnik) po drugiej rundzie.
Jego kolejna walka odbyła się 28 października 2017 roku na gali "UFC Fight Night: Brunson vs. Machida" przeciwko Jarredowi Brooksowi. Walkę wygrał przez niejednogłośną decyzję.
3 lutego 2018 roku zmierzył się z Josephem Moralesem na gali "UFC Fight Night: Machida vs. Anders". Walkę wygrał przez techniczny nokaut w drugiej rundzie.
Figueiredo zmierzył się z Johnem Moragą 25 sierpnia 2018 roku na gali "UFC Fight Night 135". Walkę wygrał przez techniczny nokaut po 3 minutach i 8 sekundach w drugiej rundzie.
Deiveson miał zmierzyć się z Josephem Benavidezem 19 stycznia 2019 roku na gali "UFC Fight Night 143". Organizacja jednak sprecyzowała plany, informując, że pojedynek nie odbędzie się, a Figueiredo zostanie rozpisany na osobne wydarzenie.
Figueiredo przegrał Jussierem Formigą 23 marca 2019 roku na gali "UFC Fight Night 148" przez jednogłośną decyzję, tym samym ponosząc pierwszą zawodową porażkę.
Później zmierzył się z Alexandre Pantoja 27 lipca 2019 roku na "UFC 240". Walkę wygrał przez jednogłośną decyzję. Walka ta przyniosła mu nagrodę w postaci bonusu za "walkę wieczoru".
Figueiredo pokonał Time’a Elliotte 12 października 2019 roku na gali "UFC on ESPN+ 19". przez poddanie w pierwszej rundzie.
Deiveson zmierzył się z Josephem Benavidezem o wakujący tytuł mistrza wagi muszej UFC na "UFC on ESPN+ 27" 29 lutego 2020 roku. Na ważeniu ważył powyżej limitu na walkę o tytuł. W rezultacie stracił 30 procent swojej gaży na rzecz rywala i nie był uprawniony do zdobycia mistrzostwa UFC w wadze muszej. Wygrał walkę przez TKO w drugiej rundzie. Do walki z Benavidezem, musiał zrzucić 11 kilogramów. Podobno cierpiał na bóle nerek i żołądka, gdy jego drużyna kazałą mu zaprzestać zbijania wagi. Stwierdził, że chciałby dać Josephowi Benavidezowi rewanż, ponieważ Benavidez dał mu szansę walki, gdy ten nie zrobił wagi przed ich pojedynkiem.
Na "UFC Fight Night 172" 19 lipca 2020 roku doszło do jego drugiej walki z Josephem Benavidezem o wakujące mistrzostwo UFC w wadze muszej . W dniu 11 lipca 2020 r. u stwierdzono u niego pozytywny wynik testu na obecność COVID-19. Według jego menadżera, walka nie została jeszcze oficjalnie odwołana, a Figueiredo został poddany drugiemu testowi COVID-19 12 lipca 2020 roku, którego wynik miał wrócić 13 lipca 2020 roku, aby ustalić, czy Figueiredo może walczyć. Przeszedł wiele testów COVID-19 i został dopuszczony do walki w głównym terminie. Wygrał walkę przez techniczne poddanie w pierwszej rundzie. Zwycięstwo to przyniosło mu nagrodę w postaci bonusu za występ wieczoru.
W pierwszej walce ze swojego nowego kontraktu z UFC, miał stoczyć swoją pierwszą obronę tytułu przeciwko byłemu mistrzowi UFC w wadze piórkowej Cody’emu Garbrandtowi 21 listopada 2020 roku na "UFC 255". Jednak 2 października 2020 roku poinformowano, że Garbrandt naderwał biceps i musiał wycofać się z walki. Zamiast tego obronił swój pierwszy tytuł w walce z Alexem Perezem. Wygrał walkę przez poddanie duszeniem gilotynowym w pierwszej rundzie.
Po udanej obronie tytułu na "UFC 255", skrzyżował rękawice z Brandonem Moreno na "UFC 256". Była to najszybsza w UFC mistrzowska rotacja, trwająca 21 dni. Po pięciu rundach walki na przewagi, walka została uznana za większościowy remis. Figueiredo został odjęty punkt przez sędziego w 3. rundzie za niski cios: faul okazał się kluczowy, gdyż zmienił dwie karty punktowe 48-47 na jego korzyść w równe 47-47, a trzeci sędzia widział walkę 48-46 dla mistrza. Obaj panowie otrzymali bonus za "walkę wieczoru".
Do rewanżowego starcia z Moreno doszło 12 czerwca 2021 roku na "UFC 263". Przegrał walkę i stracił tytuł mistrza przez poddanie – duszenie zza pleców w trzeciej rundzie.
W trzeciej walce z Moreno 22 stycznia 2022 roku na "UFC 270" po świetnym boju na pełnym dystansie odzyskał tytuł mistrza wagi muszej, stając się dwukrotnym mistrzem UFC tej kategorii wagowej. 
Życie prywatne.
W przeszłości pracował jako murarz, fryzjer i kucharz sushi zanim zaczął zawodowo startować w MMA. Za część swoich pierwszych wygranych w MMA kupił byka bawoła wodnego, któremu nadał imię Ferdynand.
Po okresie pracy w Team Alpha Male, Deiveson powrócił do rodzinnej Brazylii i założył siłownię Team Figueiredo w Belém.

</doc>
<doc id="4864564" url="https://pl.wikipedia.org/wiki?curid=4864564" title="Jezioro Wielkie Gacno">
Jezioro Wielkie Gacno



</doc>
<doc id="4864565" url="https://pl.wikipedia.org/wiki?curid=4864565" title="Ułaszanówka Przygraniczna">
Ułaszanówka Przygraniczna



</doc>
<doc id="4864566" url="https://pl.wikipedia.org/wiki?curid=4864566" title="Mały Prawutyn">
Mały Prawutyn



</doc>
<doc id="4864567" url="https://pl.wikipedia.org/wiki?curid=4864567" title="Małe Gacno (jezioro)">
Małe Gacno (jezioro)



</doc>
<doc id="4864569" url="https://pl.wikipedia.org/wiki?curid=4864569" title="Wierchniaczka (obwód czerkaski)">
Wierchniaczka (obwód czerkaski)



</doc>
<doc id="4864573" url="https://pl.wikipedia.org/wiki?curid=4864573" title="Wierchniaczka (obwód lwowski)">
Wierchniaczka (obwód lwowski)



</doc>
<doc id="4864574" url="https://pl.wikipedia.org/wiki?curid=4864574" title="Pelikany (majątek)">
Pelikany (majątek)

Pelikany – część wsi Miluńce na Białorusi, w obwodzie witebskim, w rejonie brasławskim, w sielsowiecie Opsa.
Historia.
W czasach zaborów ówczesny majątek leżał w granicach Imperium Rosyjskiego.
W latach 1921–1939 majątek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwały tu 34 osoby, 30 było wyznania rzymskokatolickiego, 1 prawosławnego, a 3 mojżeszowego. Jednocześnie 29 mieszkańców zadeklarowało polską przynależność narodową, 3 żydowską, a 2 inną. Było tu 5 budynków mieszkalnych. W 1938 w 3 domach zamieszkiwały 34 osoby.
Miejscowość należała do parafii rzymskokatolickiej w Pelikanach. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.
Znajduje się tu kaplica grobowa rodziny Pelikanów, ostatnich właścicieli majątku.

</doc>
<doc id="4864576" url="https://pl.wikipedia.org/wiki?curid=4864576" title="Pelkowo">
Pelkowo

Pelkowo (; ) – chutor na Białorusi, w obwodzie witebskim, w rejonie brasławskim, w sielsowiecie Opsa.
Dawniej zaścianek.
Historia.
W czasach zaborów ówczesny folwark leżał w granicach Imperium Rosyjskiego.
W latach 1921–1945 zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 18 osób, 16 były wyznania rzymskokatolickiego a 2 prawosławnego. Jednocześnie wszyscy mieszkańcy zadeklarowali polską przynależność narodową. Były tu 2 budynki mieszkalne. W 1931 w 3 domach zamieszkiwało 20 osób.
Miejscowość należała do parafii rzymskokatolickiej św. Jakuba Apostoła w Opsie. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4864581" url="https://pl.wikipedia.org/wiki?curid=4864581" title="Awtozawod">
Awtozawod

Awtozawod (, ) – przystanek kolejowy w miejscowości Łuck, w obwodzie wołyńskim, na Ukrainie. Leży na linii Lwów – Łuck – Kiwerce.

</doc>
<doc id="4864582" url="https://pl.wikipedia.org/wiki?curid=4864582" title="Pietkuniszki (sielsowiet Opsa)">
Pietkuniszki (sielsowiet Opsa)

Pietkuniszki (; ) – wieś na Białorusi, w obwodzie witebskim, w rejonie brasławskim, w sielsowiecie Opsa.
Dawna nazwa miejscowości to Petkuniszki.
Historia.
W czasach zaborów ówczesna wieś leżała w granicach Imperium Rosyjskiego.
W latach 1921–1945 kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 141 osób, wszystkie były wyznania rzymskokatolickiego. Jednocześnie 12 mieszkańców zadeklarowało polską przynależność narodową, 5 białoruską, a 124 litewską. Były tu 32 budynki mieszkalne. W 1931 w 32 domach zamieszkiwało 149 osób.
Miejscowość należała do parafii rzymskokatolickiej w Opsie. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4864584" url="https://pl.wikipedia.org/wiki?curid=4864584" title="Hnidawa (stacja kolejowa)">
Hnidawa (stacja kolejowa)

Hnidawa (, ) – stacja kolejowa w miejscowości Łuck, w obwodzie wołyńskim, na Ukrainie. Leży na linii Lwów – Łuck – Kiwerce. Nazwa pochodzi od dzielnicy Łucka Hnidawy.
Przed II wojną światową istniał w tym miejscu przystanek kolejowy o tej samej nazwie.

</doc>
<doc id="4864585" url="https://pl.wikipedia.org/wiki?curid=4864585" title="Dziewczyna kłamie">
Dziewczyna kłamie

Dziewczyna kłamie (słoweń. "Lažnivka", serb.-chorw. "Lažljivica / Лажљивица") – jugosłowiański czarno-biały film dramatyczny z 1965 roku w reżyserii Igora Pretnara, zrealizowany w językach słoweńskim i serbsko-chowackim. 

</doc>
<doc id="4864588" url="https://pl.wikipedia.org/wiki?curid=4864588" title="Linia kolejowa nr 972">
Linia kolejowa nr 972

Linia kolejowa nr 972 – jednotorowa, niezelektryfikowana linia kolejowa znaczenia miejscowego, łącząca stację Pawłowice Małe z bocznicą szlakową Pawłowice Małe Fabryczny.
Linia umożliwia eksploatację Huty Miedzi Legnica przez pociągi towarowe, jadące bezpośrednio z kierunku Złotoryi, a z postojem na Pawłowicach Małych ze strony Legnicy.

</doc>
<doc id="4864589" url="https://pl.wikipedia.org/wiki?curid=4864589" title="Plikiszki">
Plikiszki

Plikiszki (; ) – wieś na Białorusi, w obwodzie witebskim, w rejonie brasławskim, w sielsowiecie Mieżany.
Historia.
W czasach zaborów ówczesny zaścianek leżał w granicach Imperium Rosyjskiego.
W latach 1921–1945 kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa a następnie w gminie Dryświaty.
Według Powszechnego Spisu Ludności z 1921 roku zamieszkiwało tu 19 osób, wszystkie były wyznania rzymskokatolickiego i zadeklarowały polską przynależność narodową. Były tu 3 budynki mieszkalne. W 1931 w 9 domach zamieszkiwały 64 osoby.
Miejscowość należała do parafii rzymskokatolickiej w Mieżanach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Mieżanach.

</doc>
<doc id="4864591" url="https://pl.wikipedia.org/wiki?curid=4864591" title="Andrzej Podobiński">
Andrzej Podobiński

Andrzej Podobiński (ur. 1939, zm. 28 listopada 2020 w Krakowie) – polski ekonomista, doktor habilitowany nauk ekonomicznych o specjalności handel zagraniczny oraz marketing.
Życiorys.
Studiował na Akademii Górniczo-Hutniczej w Krakowie, gdzie najpierw uzyskał tytuł profesora nadzwyczajnego na Wydziale Zarządzania, a następnie profesora zwyczajnego na tym samym Wydziale, w Zakładzie Badań Marketingowych i Marketingu Międzynarodowego. Ponadto był również profesorem Wyższej Szkoły Zarządzania i Bankowości w Krakowie, Małopolskiej Wyższej Szkoły Ekonomicznej w Tarnowie, profesorem nadzwyczajnym Wyższej Szkoły Biznesu i Przedsiębiorczości w Ostrowcu Świętokrzyskim oraz Gdańskiej Wyższej Szkoły Humanistycznej.
Był autorem kilkudziesięciu artykułów naukowych, w tym 47 pod auspicjami Akademii Górniczo-Hutniczej w Krakowie.
Miał żonę Barbarę oraz dwie córki.

</doc>
<doc id="4864595" url="https://pl.wikipedia.org/wiki?curid=4864595" title="Siewruki (obwód grodzieński)">
Siewruki (obwód grodzieński)

Siewruki (; ) – wieś na Białorusi, w obwodzie grodzieńskim, w rejonie werenowskim, w sielsowiecie Misiewicze.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Myto/Wawiórka. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4864598" url="https://pl.wikipedia.org/wiki?curid=4864598" title="Honorowi obywatele Bytomia">
Honorowi obywatele Bytomia

Honorowi obywatele Bytomia – osoby, którym nadano honorowe obywatelstwo miasta Bytomia (do 1945 roku Beuthen). Tytuł nadawano co najmniej od 1885 roku. Do 2020 roku otrzymało go ponad 20 osób. 
Historia.
30 marca 1853 roku uchwalono ordynację miejską w kwestii nadawania tytułu honorowego obywatelstwa Bytomia. Do 1926 roku tytuł otrzymało co najmniej 11 osób; nie wiadomo, czy poniższa lista wyróżnionych osób jest kompletna. Tradycja nadawania honorowego obywatelstwa Bytomia została wznowiona w 2004 roku, w 750. rocznicę nadania Bytomiowi praw miejskich.
17 grudnia 2003 roku uchwalono Regulamin nadawania tytułu Honorowego Obywatela Miasta Bytomia, stanowiący załącznik nr 7 do Statutu Miasta, gdzie zaznaczono, że tytuł "nadaje się osobom szczególnie zasłużonym dla Miasta". Współcześnie, "Zaszczytny tytuł Honorowego Obywatela Miasta Bytomia jest zarezerwowany dla postaci szczególnie zasłużonych dla naszego miasta. Jest uroczystym i podniosłym świadectwem wyjątkowego uznania przedstawicieli lokalnej społeczności dla osób o wspaniałych sukcesach, dorobku i autorytecie, postaci, które mają trwały i niepowtarzalny wkład w historię, rozwój, znaczenie i pozycję miasta". Honorowy obywatel jest wpisywany "do Księgi Pamiątkowej Honorowych Obywateli Miasta Bytomia, prowadzonej przez Biuro Rady Miejskiej. Wpis powinien zawierać także datę nadania Tytułu oraz krótkie uzasadnienie decyzji". Księga jest prowadzona przez Biuro Rady Miejskiej.

</doc>
<doc id="4864604" url="https://pl.wikipedia.org/wiki?curid=4864604" title="Zbigniew Przybyła">
Zbigniew Przybyła

Zbigniew Szczepan Przybyła – polski ekonomista, dr hab. nauk ekonomicznych, profesor nadzwyczajny Katedry Gospodarki Przestrzennej Wydziału Ekonomii, Zarządzania i Turystyki Uniwersytetu Ekonomicznego we Wrocławiu i Kolegium Karkonoskiego w Jeleniej Górze.
Życiorys.
Obronił pracę doktorską, 28 października 1996 habilitował się na podstawie pracy zatytułowanej "Problemy współpracy ekonomicznej regionów przygranicznych np. euroregionu Nysa". Został zatrudniony na stanowisku profesora w Katedrze Gospodarki Przestrzennej na Wydziale Gospodarki Regionalnej i Turystyki Akademii Ekonomicznej im. Oskara Langego we Wrocławiu.
Był profesorem nadzwyczajnym w Kolegium Karkonoskiego w Jeleniej Górze i w Katedrze Gospodarki Przestrzennej na Wydziale Ekonomii, Zarządzania i Turystyki Uniwersytetu Ekonomicznego we Wrocławiu.
Był zatrudniony na stanowisku kierownika Katedra Gospodarki Przestrzennej Wydziału Ekonomii, Zarządzania i Turystyki Uniwersytetu Ekonomicznego we Wrocławiu.

</doc>
<doc id="4864610" url="https://pl.wikipedia.org/wiki?curid=4864610" title="Jerzy Muszyński (matematyk)">
Jerzy Muszyński (matematyk)

Jerzy Muszyński (ur. 1931, zm. 19 lipca 2008) – polski matematyk, profesor doktor habilitowany Wydziału Matematyki i Nauk Informacyjnych Politechniki Warszawskiej.
Życiorys.
Profesor doktor habilitowany Jerzy Muszyński specjalizował się w analizie matematycznej i równaniach różniczkowych, od 1977 profesor nadzwyczajny, w latach 1985–1987 był dziekanem Wydziału Fizyki Technicznej i Matematyki Stosowanej Politechniki Warszawskiej. Od 1987 do 1996 pełnił funkcję dyrektora Instytutu Matematyki, w latach 1993–1999 był wiceprezesem Polskiego Towarzystwa Matematycznego. W 2006 został uhonorowany Odznaką Zasłużonego dla Politechniki Warszawskiej.
Pochowany na cmentarzu Powązkowskim w Warszawie (kw. 249, rząd IV, grób 14/15).

</doc>
<doc id="4864615" url="https://pl.wikipedia.org/wiki?curid=4864615" title="Tomislav Gabrić">
Tomislav Gabrić

Tomislav Gabrić (ur. 17 sierpnia 1995 w Oklaju) – chorwacki koszykarz grający na pozycji skrzydłowego, obecnie zawodnik Enea Astorii Bydgoszcz.
5 czerwca 2020 został zawodnikiem Enea Astorii Bydgoszcz.

</doc>
<doc id="4864616" url="https://pl.wikipedia.org/wiki?curid=4864616" title="Oric">
Oric

Oric – seria ośmiobitowych komputerów osobistych z lat 80. XX wieku opracowanych przez brytyjskie przedsiębiorstwo Tangerine Computer Systems Ltd, a sprzedawanych przez Oric Products International Ltd.
Pierwszym był Oric–1 zaprezentowany w 1982 roku. Jego następcą był Oric Atmos (1984 rok). Trzecim nie wprowadzonym do produkcji Oric Stratos (1985). Po przejęciu "Oric Products International" przez firmę Eureka powstał jeszcze Oric Telestrat (1986) który jednak nie odniósł komercyjnego sukcesu.
Klony komputera były produkowane w Jugosławii jako Nova 64 i Bułgarii jako Prawec 8D (1985–1991).
Historia.
W roku 1979 w Wielkiej Brytanii powstało przedsiębiorstwo Tangerine Computer Systems Ltd. Stworzyło ono komputer w postaci zestawu do samodzielnego montażu "Microtan 65" bazującego na procesorze MOS 6502 oraz przystawkę do teletekstu TANTEL.
W kwietniu 1982 utworzono przedsiębiorstwo "Oric Products International Ltd" w celu zaprojektowania nowego komputera. Tangerine było zapleczem badawczo–rozwojowym dla nowo powstałej firmy. Jej udziałowcami, z kapitałem zakładowym 1250 GBP byli:
Wsparcie finansowe zapewniała firma British Car Auctions dzięki prywatnej znajomości pomiędzy John Tullis a jej prezesem.
Początkowo miało to być urządzenie z wyższej półki. Sukces taniego komputera domowego ZX Spectrum spowodował, że British Car Auctions nalegało na stworzenie masowego produktu który mógł być sprzedawany w dużej ilości.
Nazwa "Oric" jest anagramem 4 ostatnich liter słowa "micro", choć niektóre źródła wywodzą ją od nazwy komputera "Aurac" z popularnego serialu fantastycznonaukowego „Blake’s 7” nadawanego przez stację BBC1 na przełomie lat 70. i 80. XX wieku.
Komputer został zaprezentowany po raz pierwszy na jesieni 1982 roku. Początkowo sprzedawany tylko wysyłkowo w cenie 100 GBP za wersję 16K i 170 GBP za wersję 48K. Firma obiecywała dostarczanie zamówień w ciągu 4 tygodni, ale termin ten często nie był dotrzymywany szczególnie dla wersji 16K. Pod koniec 1982 rozpoczęto dystrybucję w sieciach sklepów z elektroniką, a w marcu 1983 – po zrealizowaniu zamówień zamknięto dział sprzedaży wysyłkowej. Oric–1 zaczął być postrzegany jako rywal ZX Spectrum.
Poza Wielką Brytanią Oric–1 zyskał popularność we Francji, gdzie zdobył nagrodę "Najlepszy komputer roku". Szczególnie cenną cechą na tym rynku było gniazdo RGB umożliwiające wyświetlenie kolorowego obrazu na monitorze, co nie było możliwe przez gniazdo antenowe ze względu na różnice w systemie kodowania obrazu PAL i SECAM używanego we Francji (a które było jedyną opcją dostępną np. dla ZX Spectrum). We Francji w roku 1983 sprzedano 50 000 sztuk Oric–1, a pomiędzy lutym i czerwcem 1984 27000 sztuk Oric Atmos.
W listopadzie 1983 firma "Edenspring Investments" przejęła "Oric Products International" z planami zasilenia ją kwotą do 4 milionów GBP. Dwa miesiące później zaprezentowano nowy model "Oric Atmos", który był w praktyce Oric–1 w nowej obudowie z nową klawiaturą i poprawionymi błędami w ROM.
W sierpniu 1984 roku w prasie branżowej ukazały się informacje, że firma ma spore zaległości w płatnościach sięgające kwoty 2,5 miliona GBP.
W listopadzie tego roku pojawiła się informacja o nowym komputerze Oric Stratos będącym następcą Oric Atmos.
W styczniu 1985 zamknięto główne biuro Oric w Ascot, prowadzono też rozmowy o przeniesieniu produkcji z Wielkiej Brytanii do Francji.
Nowy komputer zaprezentowano 1 lutego 1985 roku na targach we Frankfurcie. Następnego dnia 2 lutego, "Edenspring Investments" wprowadziła "Oric Products International" w zarząd komisaryczny. Firma miała 5,5 miliona GBP długu, podczas gdy wartość majątku wynosiła 3,3 miliona GBP.
1 czerwca 1985 Francuska firma Eureka kupiła firmę Oric. Rozpoczęto produkcję Oric Atmos w fabryce położonej we Francji. Udało się też sprzedać licencję na produkcję 5000 sztuk komputera w Jugosławii.
W listopadzie 1985 roku rozpoczęto prace nad nowym komputerem. Miał to być wariant Stratosa przystosowany do współpracy z Francuską siecią Minitel. Ponieważ nazwa „Stratos” została zastrzeżona we Francji przez byłego dystrybutora Oric, nowy projekt nazwano "Telestrat". Komputer pojawił się w sprzedaży we wrześniu 1986 roku, ale nie sprzedawał się dobrze. W sumie sprzedano 6000 sztuk.
W grudniu 1987 nad firmą ustanowiono zarząd komisaryczny, a ostatecznie zamknięto ją rok później.
Oric–1.
Komputer zbudowany był w oparciu o procesor MOS 6502 taktowany 1 MHz. Operacje I/O i liczniki obsługiwał układ MOS 6522.
Sprzedawany w wersjach 16K lub 48K. W 16 KiB ROM znajdował się interpreter języka BASIC i system operacyjny. W przypadku wersji 48K montowane było 64 KiB RAM, ale 16 KiB pokrywające się z przestrzenią adresową ROM nie było bezpośrednio dostępne. Obszar ten wykorzystywany był do przechowywania procedur I/O, w tym Oric DOS. Wersja 16K wyposażona była w 16 KiB RAM.
Oric wyposażony był w układ generowania dźwięku General Instrument AY-3-8910, który był również używany w innych komputerach tamtego okresu (Amstrad CPC, MSX, Atari ST). Umożliwiał wytwarzanie dźwięku w 3 niezależnych kanałach przez wbudowany wzmacniasz i głośnik.
Za generowanie obrazu odpowiadały dwa programowalne układy logiczne ULA, które oferowały pracę w dwóch trybach. Pierwszy był trybem tekstowym umożliwiającym wyświetlenie 40 znaków w 28 liniach. Był on podobny to trybu używanego przez Teletekst. Możliwe było przedefiniowanie zestawu znaków, jeden znak zajmował 6×8 pikseli. Drugi był trybem graficznym o rozdzielczości 240×200 pikseli z dodatkowymi 4 liniami w trybie tekstowym u dołu. Możliwe było użycie 8 kolorów, ale w bloku 6×1 pikseli mogły występować tylko 2 różne kolory.
Wyposażony był w następujące złącza:
Przycisk reset dostępny był przez mały otwór pod spodem obudowy.
Oric Atmos.
Używał tej samej płyty głównej co Oric–1. Posiadał nową obudowę oraz pełnowymiarową klawiaturą z dodatkowym klawiszem . Zmiany w ROM (poprawiono błędy i dodano nowe komendy BASIC) powodowały, że nie był 100% zgodny z poprzednim modelem. Wersja języka BASIC została zmieniona z 1.0 na 1.1.
W 1984 roku kosztował 170 GBP za wersję 48K.
Oric Stratos.
Nie wprowadzony do produkcji. W kwietniowym wydaniu francuskiego magazynu użytkowników Oric "Micr’Oric" zapowiedziano cenę 2995 franków z dostawą w czerwcu.
Oric Telestrat.
Bazował na projekcie Oric Stratos. Specyfikacja techniczna znacząco nie odbiegała od Oric–1 i Atmos. Procesor, pamięć (64 KiB), grafika i możliwości dźwiękowe były takie same. Rozmiar pamięci ROM zwiększono do 48 KiB.
Język Hyper–Basic dostarczany był na osobnym kartridżu. Oferował więcej możliwości niż BASIC Atmosa, ale był z nim niekompatybilny. Komunikaty błędów w języku francuskim.
Klawiatura taka sama jak w Oric Atmos, ale w układzie francuskim AZERTY.
Posiadał następujące złącza:

</doc>
<doc id="4864620" url="https://pl.wikipedia.org/wiki?curid=4864620" title="Ignacy Dworczanin">
Ignacy Dworczanin



</doc>
<doc id="4864621" url="https://pl.wikipedia.org/wiki?curid=4864621" title="Emperor of Sand">
Emperor of Sand

Emperor of Sand – siódmy album studyjny amerykańskiej grupy muzycznej Mastodon. Wydawnictwo ukazało się 31 marca 2017 roku nakładem wytwórni muzycznej Reprise Records.

</doc>
<doc id="4864622" url="https://pl.wikipedia.org/wiki?curid=4864622" title="Oric Atmos">
Oric Atmos



</doc>
<doc id="4864623" url="https://pl.wikipedia.org/wiki?curid=4864623" title="Oric-1">
Oric-1



</doc>
<doc id="4864624" url="https://pl.wikipedia.org/wiki?curid=4864624" title="Oris Stratos">
Oris Stratos



</doc>
<doc id="4864626" url="https://pl.wikipedia.org/wiki?curid=4864626" title="Moris Kwitiełaszwili">
Moris Kwitiełaszwili

Moris Michajłowicz Kwitiełaszwili, ros. Морис Михайлович Квителашвили (ur. 17 marca 1995 w Moskwie) – gruzińsko-rosyjski łyżwiarz figurowy reprezentujący Gruzję, startujący w konkurencji solistów. Uczestnik igrzysk olimpijskich (2018, 2022), brązowy medalista mistrzostw Europy (2020), medalista zawodów z cyklu Grand Prix i Challenger Series, mistrz Gruzji (2018).
W 2018 roku Kwitiełaszwili został pierwszym medalistą zawodów z cyklu Grand Prix reprezentującym Gruzję (Rostelecom Cup 2018).
Jego rodzice byli gruzińskimi emigrantami w Rosji. Jego ojciec był kolarzem, zaś matka łyżwiarką figurową.

</doc>
<doc id="4864627" url="https://pl.wikipedia.org/wiki?curid=4864627" title="Oric Telestrat">
Oric Telestrat



</doc>
<doc id="4864629" url="https://pl.wikipedia.org/wiki?curid=4864629" title="Park Lemurów">
Park Lemurów

Park Lemurów, znany również jako Lemurs Park lub Réserve de lémuriens et Parc botanique – ogród botaniczny i rezerwat przyrody. Zajmuje powierzchnię 5 hektarów, jest zlokalizowany 22 kilometry na południowy zachód od stolicy Madagaskaru, Antananarywy. Został założony około 2000 roku przez Laurenta Amourica i Maxime'a Allorge. Park jest domem dla lemurów i innych gatunków zwierząt, a w miejscowym ogrodzie botanicznym znajduje się ponad 70 gatunków roślin występujących endemicznie na terytorium Madagaskaru. Częścią kompleksu jest również wiwarium, w którym mieszkają kameleony, iguany i inne jaszczurki a także żółwie promieniste. 
Wśród 9 gatunków lemurów zamieszkujących park znajdują się między innymi: 

</doc>
<doc id="4864631" url="https://pl.wikipedia.org/wiki?curid=4864631" title="Poberże">
Poberże

Poberże (, "Pabierży"; , "Pobierży") – część wsi Kupczele na Białorusi, w obwodzie witebskim, w rejonie brasławskim, w sielsowiecie Opsa.
Do 1973 roku samodzielna wieś.
Historia.
W czasach zaborów wieś leżała w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwały tu 123 osoby, wszystkie były wyznania rzymskokatolickiego. Jednocześnie 112 mieszkańców zadeklarowało polską przynależność narodową a 11 litewską. Było tu 18 budynków mieszkalnych. W 1931 w 17 domach zamieszkiwały 73 osoby.
Miejscowość należała do parafii rzymskokatolickiej w Opsie. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4864632" url="https://pl.wikipedia.org/wiki?curid=4864632" title="Flegont Wołyniec">
Flegont Wołyniec



</doc>
<doc id="4864637" url="https://pl.wikipedia.org/wiki?curid=4864637" title="Kastuś Juchniewicz">
Kastuś Juchniewicz



</doc>
<doc id="4864639" url="https://pl.wikipedia.org/wiki?curid=4864639" title="Odskoczek ciemny">
Odskoczek ciemny

Odskoczek ciemny ("Microdipodops megacephalus") – gatunek ssaka podrodziny szczuroskoczków (Dipodomyinae) w obrębie rodziny karłomyszowatych (Heteromyidae). Zamieszkuje tereny na zachodzie Stanach Zjednoczonych: w południowo-wschodniej części stanu Oregon, południowej części Idaho, północno-wschodniej i środkowo-wschodniej Kalifornii, północnej i centralnej części stanu Nevada oraz środkowo-zachodniej części Utah. Miejsce typowe: USA, stan Nevada, hrabstwo Elko, osada Halleck. Międzynarodowa Unia Ochrony Przyrody (IUCN) wymienia "Microdipodops megacephalus" w Czerwonej księdze gatunków zagrożonych jako gatunek najmniejszej troski (LC – "least concern").
Rozmieszczenie geograficzne.
Odskoczek ciemny zamieszkuje tereny na zachodzie Stanach Zjednoczonych: w południowo-wschodniej części stanu Oregon, południowej części Idaho, północno-wschodniej i środkowo-wschodniej Kalifornii, północnej i centralnej części stanu Nevada oraz środkowo-zachodniej części Utah. Miejsce typowe USA, stan Nevada, hrabstwo Elko, osada Halleck.
Zasięg występowania w zależności od podgatunku:
Systematyka.
Gatunek został opisany naukowo w 1891 roku przez amerykańskiego zoologa Clintona Harta Merriama. Miejsce typowe USA, stan Nevada, hrabstwo Elko, osada Halleck. 
Przed 1979 rokiem na podstawie badań morfologicznych wykazano, że oba gatunki są sympatryczne i stanowią pół-gatunki (w trakcie rozchodzenia się). Badania kariotypu i białka potwierdziły ich pełny status gatunkowy, a sekwencje mtDNA ujawniły, że reprezentują one raczej starożytne linie rodowe, które rozdzieliły się około 8,1 milionów lat temu. Sekwencje trzech genów mtDNA ujawniły cztery grupy filogenetyczne w obrębie "M. megacephalus", które wydają się reprezentować morfologicznie ukryte gatunki: klad zachodni (podgatunki "ambiguus", "californicus", "medius" i "oregonus"), klad Idaho ("atrirelictus"), klad środkowy ("megacephalus", "polionotus" i "sabulonis") oraz klad wschodni ("albiventer", "leucotis" i "paululus"). W obrębie gatunku wyróżnianych jest dwanaście podgatunków.
Kariotyp.
Garnitur chromosomowy tego zwierzęcia tworzy 20 par (2n=40) chromosomów (FN=74), ale u odskoczków ciemnych z podgatunków "M. m. medius" i "M. m. californicus" FN=76.
Budowa ciała.
Odskoczek ciemny ma niewielkie rozmiary. W części grzbietowej jest wybarwiony na kolor brązowy, czarniawy lub szarawy, a futro w części brzusznej jest u podstawy wybarwione na szaro z białym przyprószeniem na zakończeniach. Końcówka krótkiego ogona jest zwykle ciemniejsza niż u nasady. Ogon jest zauważalnie grubszy w środkowej części. U odskoczków ciemnych brak jest wyraźnego dymorfizmu płciowego.
Tryb życia.
Odskoczek ciemny wiedzie nocny, naziemny tryb życia. Szczyt aktywności poza norą przypada w ciągu pierwszych dwóch godzin po zachodzie słońca. Później spada do sporadycznego żerowania przez resztę nocy, a wiosną i jesienią kończy się na dwie godziny przed wschodem słońca. Natomiast w porze letniej tuż przed wschodem słońca następuje drugi szczyt aktywności. Odskoczek ciemny prowadzi samotniczy tryb życia. Używane na co dzień tereny wokół nory są większe u samców (0,07 ha) niż u samic (0,04 ha).
Cykl życiowy.
Okres rozrodczy trwa od wiosny do września, ze szczytem narodzin w maju–czerwcu. Samica odskoczka ciemnego rodzi 2–7 młodych w miocie (średnio 4,5). Możliwe są dwa okresy rui: w kwietniu i lipcu. W badanej przez naukowców populacji stosunek liczebności samców do samic wynosił 2:1.
Ekologia.
Odskoczki ciemne zasadniczo są roślinożercami. Żerują głównie na nasionach. Znacznym składnikiem diety są bylice i astrowate. Odskoczek stara się znaleźć skupisko nasion zamiast zbierać pojedyncze ziarna. Latem może poszerzać dietę o owady. Pokarm jest zbierany w zewnętrznych, wyściełanych futrem workach policzkowych i przenoszony do nor, gdzie jest magazynowany. W workach jednego z badanych okazów naukowcy odnaleźli szczątki "Gambelia wislizenii", jaszczurki z rodziny obróżkogwanowatych. Odskoczek ciemny nie musi pić wody. Organizm przyswaja wystarczającą ilość wody ze spożywanych pokarmów stałych. Organizm tych zwierząt magazynuje także w środkowej części ogona tłuszcz, który jest wykorzystywany do przetrwania w okresie zimowym.
Siedlisko.
Odskoczek ciemny zasiedla zróżnicowane tereny. Buduje proste, krótkie, nierozgałęzione tunele. W badanych norach odkryto spiżarnie do przechowywania zebranych nasion. Zwierzęta hodowane w niewoli mają zwyczaj magazynowania pożywienia, ich budowa nor jest bardziej złożona. Zazwyczaj zatykają wejście do nory piaskiem.
Ochrona.
Międzynarodowa Unia Ochrony Przyrody (IUCN) wymienia "Microdipodops megacephalus" w Czerwonej księdze gatunków zagrożonych jako gatunek najmniejszej troski (LC – "least concern"). Populacje odskoczków ciemnych w północnej części jej zasięgu uległy znacznej fragmentacji. Wiele zwierząt w ciągu ostatnich 30 lat utraciło siedliska z powodu pożarów i ekspansji inwazyjnych gatunków roślin. Prawdopodobnie wiele północnych populacji już wymarło. Zagrożenie dla gatunku stanowi także wypas zwierząt hodowalnych i wprowadzanie zmian w zasiewach (m.in. wprowadzanie lucerny), a także wypieranie gatunków roślinności stanowiącej składniki diety.

</doc>
<doc id="4864640" url="https://pl.wikipedia.org/wiki?curid=4864640" title="Microdipodops megacephalus">
Microdipodops megacephalus



</doc>
<doc id="4864646" url="https://pl.wikipedia.org/wiki?curid=4864646" title="Salenstein">
Salenstein

Salenstein – szwajcarska miejscowość w kantonie Turgowia, zamieszkiwana przez 1368 osoby (stan na 31 grudnia 2019 roku).

</doc>
<doc id="4864648" url="https://pl.wikipedia.org/wiki?curid=4864648" title="Anton Sokał-Kutyłouski">
Anton Sokał-Kutyłouski



</doc>
<doc id="4864653" url="https://pl.wikipedia.org/wiki?curid=4864653" title="Charles Bukeko">
Charles Bukeko

Charles Bukeko (ur. 10 lipca 1962 w Mumias, zm. 18 lipca 2020 w Nairobi) – kenijski aktor oraz komik.
Wczesne życie.
Bukeko był jednym z czworga dzieci rodziców Valerii Makokha i Cosmas Wafula. Urodził się w Buhalarire w Mumias w Kenii. Bukeko uczęszczał do Jogoo Road Primary School i Upper Hill Secondary. 
Kariera.
Charles Bukeko był znany z tytułowej postaci w serialu telewizyjnym "Papa Shirandula", który również stworzył i zdobył w 2010 roku nagrodę Kalasha dla najlepszego aktora w serialu telewizyjnym. Pojawił się także w filmie z 2012 roku "The Captain of Nakara". 
Życie prywatne i śmierć.
Bukeko był żonaty z Beatrice Ebbie Andega i mają troje dzieci: Tony'ego, Charlie i Wendy. Cierpiał na cukrzycę. Zmarł w szpitalu Karen w Nairobi w Kenii 18 lipca 2020 roku z powodu objawów COVID-19. Miał 58 lat.

</doc>
<doc id="4864656" url="https://pl.wikipedia.org/wiki?curid=4864656" title="Jacek Potocki">
Jacek Potocki

Jacek Krzysztof Potocki (ur. 10 kwietnia 1969) – polski geograf, dr hab. nauk o Ziemi, profesor nadzwyczajny Katedry Zarządzania Strategicznego i Logistyki Wydziału Zarządzania Uniwersytetu Ekonomicznego we Wrocławiu, Międzynarodowych Centrum Ekologii PAN i Instytutu Turystyki i Rekreacji Państwowej Wyższej Szkoły Zawodowej im. Angelusa Silesiusa w Wałbrzychu.
Życiorys.
Publikował m.in. na łamach miesięczników "Na szlaku" i "n.p.m.".
20 listopada 1997 obronił pracę doktorską "Geograficzne uwarunkowania rozwoju zagospodarowania turystycznego Sudetów od połowy XIX wieku do II wojny światowej", 15 kwietnia 2011 habilitował się na podstawie pracy zatytułowanej "Funkcje turystyki w kształtowaniu transgranicznego regionu górskiego Sudetów". Został zatrudniony na stanowisku profesora nadzwyczajnego w Katedrze Zarządzania Strategicznego i Logistyki Wydziale Zarządzania Uniwersytetu Ekonomicznego we Wrocławiu, w Instytucie Turystyki i Rekreacji Państwowej Wyższej Szkole Zawodowej im. Angelusa Silesiusa w Wałbrzychu, oraz w Międzynarodowych Centrum Ekologii PAN.
W 2013 roku został członkiem Zarządu Głównego Polskiego Towarzystwa Turystyczno-Kajoznawczego. W latach 2017-2019 pełnił funkcję prezesa PTTK. Zajmował się znakowaniem szlaków turystycznych. Jest autorem m.in. dokonanej w lipcu 2020 roku zmiany przebiegu zielonego Szlaku Zamków Piastowskich w rejonie Siedlęcina i Pilchowic

</doc>
<doc id="4864661" url="https://pl.wikipedia.org/wiki?curid=4864661" title="Henri François Anne de Roussel">
Henri François Anne de Roussel

Henri François Anne de Roussel (ur. 11 lipca 1748 w Saint-Bômer-les-Forges, zm. 17 lutego 1812 w Caen) – francuski lekarz i przyrodnik.
Życiorys.
Otrzymał tytuł magistra sztuki na Uniwersytecie w Caen w 1767 roku. Po uzyskaniu doktoratu wyjechał na jakiś czas do Paryża, ale w lipcu 1773 r. wrócił do Caen. W 1775 r. został członkiem stowarzyszonym Kolegium Lekarzy w Lyonie po napisaniu po łacinie rozprawy, w której odpowiadał na pytania tego zgromadzenia dotyczące ran. Bazując na własnych obserwacjach zajął się badaniem ospy prawdziwej, jej różnymi postaciami i leczeniem. Rząd powierzył mu katedrę medycyny i botaniki, następnie fizyki eksperymentalnej i chemii, a wreszcie historii naturalnej. W 1778 r. został członkiem l'Académie des sciences, arts et belles-lettres de Caen (Akademia Nauki, Sztuki i Literatury w Caen). W latach 1786–1789 był dyrektorem Ogrodu Botanicznego w Caen, które to stanowisko zajmował ponownie w latach 1801–1812. Na Uniwersytecie w Caen uzyskał tytuł profesora medycyny.
Roussel jest autorem kilku książek z zakresu medycyny, botaniki i mykologii (która wówczas była działem botaniki). Zgromadzone przez niego okazy zielnikowe roślin i grzybów są przechowywane w zielniku Uniwersytetu w Caen. Niektóre okazy znajdują się w zielniku Ogrodu Botanicznego w Dublinie.
W naukowych nazwach opisanych przez niego taksonów dodawane jest jego nazwisko Roussel.

</doc>
<doc id="4864662" url="https://pl.wikipedia.org/wiki?curid=4864662" title="Henri-François-Anne de Roussel">
Henri-François-Anne de Roussel



</doc>
<doc id="4864668" url="https://pl.wikipedia.org/wiki?curid=4864668" title="Berlingen (Szwajcaria)">
Berlingen (Szwajcaria)

Berlingen – szwajcarska miejscowość w kantonie Turgowia, zamieszkiwana przez 890 osoby (stan na 31 grudnia 2019 roku).

</doc>
<doc id="4864669" url="https://pl.wikipedia.org/wiki?curid=4864669" title="Boku dake no kimi ~Under Super Best~">
Boku dake no kimi ~Under Super Best~

 – album kompilacyjny japońskiego zespołu Nogizaka46, wydany w Japonii 10 stycznia 2018 roku przez N46Div..
Album został wydany w trzech edycjach: regularnej (2CD) i dwóch limitowanych (2CD+DVD). Osiągnął 1 pozycję w rankingu Oricon i pozostał na liście przez 18 tygodni, sprzedał się w nakładzie egzemplarzy. Zdobył status złotej płyty.
Lista utworów.
Wszystkie utwory zostały napisane przez Yasushiego Akimoto.

</doc>
<doc id="4864670" url="https://pl.wikipedia.org/wiki?curid=4864670" title="Henschel Hs 121">
Henschel Hs 121

Henschel Hs 121 – lekki samolot myśliwsko-treningowy (niem. Heimatschutzjäger), będący pierwszą maszyną wytwórni Henschel, po uruchomieniu przez nią produkcji samolotów.
Historia.
W 1933 roku Komisariat Lotnictwa ogłosił konkurs, którego celem był wybór lekkiego samolotu myśliwskiego. Maszyna miała służyć jako myśliwiec obrony obszaru kraju (Heimatschutzjäger) oraz samolot treningowy, przeznaczony do zaawansowanego szkolenia pilotów myśliwskich. Zadania zbudowania takiej maszyny podjęły się zakłady Henschel. Samolot został zaprojektowany przez niemieckiego inżyniera Friedricha Nicolausa w układzie górnopłatu ze skrzydłem Puławskiego o eliptycznym obrysie. Dwudźwigarowe, zastrzałowe skrzydło wyposażono w klapy, krawędź natarcia pokryto blachą a resztę płata płótnem. Owalny kadłub w całości wykonano z metalu. Maszyna wyposażona była w wolnonośne, stałe podwozie z kołami okrytymi owiewkami i tylne kółko ogonowe. Do napędu samolotu wybrano silnik rzędowy Argus As 10C. Lekki samolot myśliwski uzbrojony był w pojedynczy karabin maszynowy MG 17 kalibru 7,92 mm z zapasem 250 naboi. Prototyp oznaczony jako Hs 121a oblatano 4 stycznia 1934. Właściwości lotne maszyny nie spełniły pokładanych w niej nadziei. 30 stycznia tego samego roku podczas lądowania samolot uległ katastrofie. Wnioski wykorzystano do przeprojektowania maszyny, mającego na celu radykalne poprawienie właściwości lotnych samolotu. Nowy prototyp, oznaczony jako Hs 121b, ukończono w połowie 1934, jednak po jego oblataniu nie uzyskano znaczącej poprawy. W zaistniałej sytuacji Nicolaus, chcąc kontynuować projekt, zmodyfikował Hs 121b kolejny raz, tworząc na jego bazie model oznaczony jako Henschel Hs 125. Jednak również i ten model nie zapewnił wymaganych osiągów i właściwości lotnych.

</doc>
<doc id="4864677" url="https://pl.wikipedia.org/wiki?curid=4864677" title="Rotunda św. Katarzyny">
Rotunda św. Katarzyny

Rotunda św. Katarzyny (cz. "Rotunda sv. Kateřiny") – romańska rotunda znajdująca się w czeskim mieście – Znojmo. Powstała prawdopodobnie za sprawą księcia Brzetysława I, przed rokiem 1037, jako część zamku Przemyślidów. Z całej budowli, do czasów współczesnych, zachowała się jedynie rotunda.
Historia.
Historia rotundy rozpoczyna się najprawdopodobniej jeszcze przed rokiem 1037, jako pełniąca funkcję kaplicy budowla, przy pałacu czeskiego księcia Brzetysława I, w Znojmo. Pałac stanowił najprawdopodobniej część fortyfikacji granicznej południowych Moraw. Początkowo świątynia była poświęcona Zwiastowaniu Najświętszej Marii Panny, co potwierdza napis łaciński odkryty podczas restauracji malowideł w 1949 r. W owym czasie rotunda była jedną z wielu tego typu budowli. 
Znaczenia historycznego nabrała na początku wieku XII, kiedy to, ok. roku 1134, najprawdopodobniej z okazji ślubu księcia Konrada II Znojemskiego z Marią (córką żupana serbskiego – Urosza I Wukanowicza), rotunda została przebudowana. Zmieniono wtedy patronkę na św. Katarzynę, a wnętrze pokryto romańskimi freskami. 
Architektura i malowidła.
Najstarszą murowaną budowlą podzamcza pałacu Przemyślidów była właśnie centralnie umieszczona, na niedużym skalistym pagórku, rotunda św. Katarzyny. Składa się ona z cylindrycznej nawy i dostawionej od wschodu półkolistej apsydy, obu wzniesionych z łączonych zaprawą, nieobrobionych kamieni. Wnętrze rotundy pokrywają malowidła przedstawiające sceny z Biblii, życia Przemyślidów oraz wizerunki kilkudziesięciu postaci, ustawionych w kilku rzędach – poczet książąt czeskich i morawskich. Malowidłami pokryto całą powierzchnię ścian wewnętrznych rotundy w apsydzie i nawie, od podłogi do kopuły – układając freski w kilka równoległych pasów.

</doc>
<doc id="4864678" url="https://pl.wikipedia.org/wiki?curid=4864678" title="Linia kolejowa nr 970">
Linia kolejowa nr 970

Linia kolejowa nr 970 – jednotorowa, niezelektryfikowana linia kolejowa znaczenia miejscowego, łącząca posterunek odgałęźny Mietków z bocznicą szlakową Mietków WKSM.
Z powodu budowy Jeziora Mietkowskiego, dokonano korekty przebiegu linii kolejowej Wrocław Świebodzki – Zgorzelec, a w jej dawnym śladzie wytyczono linię kolejową nr 970. Obecnie linia jest wykorzystywana do eksploatacji bocznicy Majkoltrans oraz do wywozu kruszywa z pobliskiej kopalni.

</doc>
<doc id="4864680" url="https://pl.wikipedia.org/wiki?curid=4864680" title="Córy amerykańskich Ravioli">
Córy amerykańskich Ravioli

Córy amerykańskich Ravioli (ang. "All I Wanna Do", oryginalnie zatytułowany jako "The Hairy Bird") – kanadyjsko-amerykański film komediowy z 1998 roku w reżyserii Sarah Kernochan, wyprodukowany przez wytwórnię Miramax Films.
Premiera filmu odbyła się w Kanadzie 21 sierpnia 1998. Dwa tygodnie później, 4 września, obraz trafił do kin na terenie Stanów Zjednoczonych.
Fabuła.
Akcja filmu rozgrywa się w latach 60. XX wieku w Stanach Zjednoczonych w Nowej Anglii. Rodzice nastoletniej Odette "Odie" Sinclair (Gaby Hoffmann) postanawiają wysłać ją do szkoły z internatem po tym jak spotykała się z nieodpowiednim chłopakiem. Odie przyjmuje buntowniczą postawę i niechętnie wchodzi w nowe środowisko. Dziewczyna zaprzyjaźnia się z czterema przyjaciółkami – Vereną (Kirsten Dunst), Tinką (Monica Keena), Momo i Tweety (Heather Matarazzo), które tworzą tajny klub o nazwie Córy amerykańskich Ravioli. Ambitne, sprytne i zwariowane co chwila podpadają dyrektorce, pannie McVane (Lynn Redgrave). Jednak gdy okazuje się, że zarząd stawia na koedukację i decyduje o połączeniu placówki z elitarną szkołą dla chłopców, dziewczęta postanawiają walczyć o niezależność.
Odbiór.
Krytyka.
Film "Córy amerykańskich Ravioli" spotkał się z mieszaną reakcją krytyków. W serwisie Rotten Tomatoes 67% z dwunastu recenzji filmu jest pozytywne (średnia ocen wyniosła 6,82 na 10). Na portalu Metacritic średnia ocen z 6 recenzji wyniosła 60 punktów na 100.

</doc>
<doc id="4864684" url="https://pl.wikipedia.org/wiki?curid=4864684" title="Władimir Kuzniecow (prankster)">
Władimir Kuzniecow (prankster)



</doc>
<doc id="4864690" url="https://pl.wikipedia.org/wiki?curid=4864690" title="Deniss Vasiļjevs">
Deniss Vasiļjevs

Deniss Vasiļjevs (ur. 9 sierpnia 1999 w Dyneburgu) – łotewski łyżwiarz figurowy, startujący w konkurencji solistów. Dwukrotny uczestnik igrzysk olimpijskich (2018, 2022), medalista zawodów z cyklu Challenger Series, 4-krotny mistrz Łotwy (2016–2018, 2020).
W 2015 roku Vasiļjevs został pierwszym medalistą zawodów z cyklu Junior Grand Prix reprezentującym Łotwę (JGP w Polsce i JGP na Łotwie).

</doc>
<doc id="4864691" url="https://pl.wikipedia.org/wiki?curid=4864691" title="Henryk Leśkiewicz">
Henryk Leśkiewicz

Henryk Józef Leśkiewicz (ur. 3 lipca 1919, zm. 1 listopada 2009 w Warszawie) – polski uczony, specjalista w dziedzinie automatyki, profesor doktor inżynier Wydziału Mechatroniki Politechniki Warszawskiej.
Życiorys.
Od 1937 studiował na Politechnice Warszawskiej, naukę przerwał wybuch II wojny światowej. Naukę kontynuował na tajnych kompletach, a po zakończeniu wojny na Politechnice Śląskiej i Politechnice Gdańskiej. Od 1947 pracował na uczelni jako pracownik naukowo-dydaktyczny, w 1948 uzyskał tytuł magistra inżyniera. Od 1953 był pracownikiem naukowo-dydaktycznym Politechniki Warszawskiej, w 1956 obronił doktorat. W 1957 zrezygnował z pracy na Politechnice Gdańskiej, a rok później wyjechał na roczny staż do Massachusetts Institute of Technology w Cambridge. W 1963 wyjechał na kolejny staż do Imperial College of Science and Technology, w 1967 został profesorem. W latach 1961-1970 był kierownikiem Katedry Automatyki Mechanicznej, w latach 1970-1981 dyrektor Instytutu Automatyki Przemysłowej. W 1974 był profesorem wizytującym w Massachusetts Institute of Technology, w 1977 w Tokio na Uniwersytecie Meiji, w 1981 w Kyoto University.
Odznaczony Krzyżem Kawalerskim Orderu Odrodzenia Polski.
Pochowany na cmentarzu Powązkowskim w Warszawie (kw. 27, rząd V, grób 8/9).

</doc>
<doc id="4864692" url="https://pl.wikipedia.org/wiki?curid=4864692" title="Eukariotyczne czynniki inicjacji">
Eukariotyczne czynniki inicjacji

Eukariotyczne czynniki inicjacji (eIFs) to białka lub kompleksy białkowe biorące udział w inicjacji translacji u organizmów eukariotycznych. Białka te stabilizują powstawanie rybosomalnych kompleksów preninicjacyjnych wokół kodonu start i odgrywają istotną rolę w potranskrypcyjnej regulacji genów. Część czynników inicjacji translacji łączy się w kompleks z Met-tRNAiMet i małą podjednostką (40S) rybosomu - jest to kompleks preinicjacyjny 43S (43S PIC). Pozostałe czynniki tworzące kompleks eIF4F (eIF4A, E i G) przyłączają 43S PIC do czapeczki, od której następnie kompleks ten skanuje mRNA w kierunku 3' do momentu związania się z kodonem AUG. Rozpoznanie kodonu start przez tRNAiMet promuje uwolnienie czynnika eIF1, który przyłącza się do 43S PIC, formując 48S PIC. Pozwala to na dołączenie dużej podjednostki (60S) rybosomu. Eukariotycznych czynników inicjacji jest znacznie więcej od prokariotycznych, co odzwierciedla o wiele większą złożoność translacji u eukariontów. Istnieje co najmniej dwanaście eIF, złożonych z licznych łańcuchów polipeptydowych, zostały one opisane poniżej.
eIF1 i eIF1A.
Zarówno eIF1, jak i eIF1A wiążą się z kompleksem małej podjednostki (40S) rybosomu i mRNA. Razem wpływają na utrzymanie „otwartej” konformacji kanału wiążącego mRNA, co jest kluczowe dla skanowania, dostarczania tRNA i rozpoznania kodonu start. W szczególności oddysocjowanie eIF1 od podjednostki 40S jest uważane za kluczowy etap w rozpoznawaniu kodonu start.
eIF1 i eIF1A są małymi białkami (odpowiednio 13 i 16 kDa u ludzi) i oba są składnikami kompleksu preinicjacyjnego 43S. eIF1 wiąże się w pobliżu miejsca P rybosomu, podczas gdy eIF1A wiąże się w pobliżu miejsca A, w sposób podobny do strukturalnie i funkcjonalnie powiązanych odpowiedników bakteryjnych - IF3 i IF1.
eIF2.
eIF2 jest głównym kompleksem białkowym odpowiedzialnym za dostarczanie inicjatorowego tRNA do miejsca P kompleksu preinicjacyjnego jako kompleks zawierający Met tRNA ı Met i GTP (The eIF2-TC). eIF2 jest specyficzny względem tRNA niosącego metioninę różnego od Met-tRNA używanego na etapie elongacji łańcucha polipeptydowego. Podążając za położeniem inicjatorowego tRNA na kodonie start w miejscu P, eIF1 oddysocjowuje, a eIF2 przełącza się na formę związaną z GDP. Ta hydroliza jest sygnałem do dysocjacji eIF3, eIF1 oraz eIF1A, co skutkuje przyłączeniem dużej podjednostki rybosomu i rozpoczęciem elongacji.
eIF2 ma trzy podjednostki: eIF2- α, β i γ. Podjednostka α ulega fosforylacji regulacyjnej i ma szczególne znaczenie dla komórek, które mogą wymagać globalnego wyłączenia syntezy białek w odpowiedzi na sygnały chemiczne. Po fosforylacji, izoluje eIF2B (nie mylić z eIF2β), GEF. Bez tego GEF GDP nie może zostać zamienione na GTP i translacja zostaje zatrzymana. Jednym z przykładów tego jest indukowana przez eIF2α represja translacji, która występuje w retikulocytach pozbawionych niezbędnej ilości żelaza. W przypadku infekcji wirusowej kinaza białkowa R (PKR) fosforyluje eIF2α, gdy dsRNA jest wykrywany w komórce, co prowadzi do jej śmierci.
Zarówno białko eIF2A, jak i eIF2D jest nazywane „eIF2”, ale w gruncie rzeczy żadne z nich nie jest częścią heterotrimeru eIF2. Oba białka wydają się odgrywać unikalne role podczas translacji. Wydaje się, że mogą być zaangażowane w wyspecjalizowane szlaki metaboliczne, takie jak inicjacja translacji „niezależna od eIF2” lub reinicjacja.
eIF3.
eIF3 niezależnie od innych czynników inicjacji wiąże podjednostkę 40S rybosomu, wiele czynników inicjacji oraz komórkowy i wirusowy mRNA.
U ssaków eIF3 jest największym czynnikiem inicjującym, złożonym z aż 13 podjednostek (a-m). Jego masę cząsteczkową szacuje się na ~800 kDa. Białko to kontroluje składanie małej podjednostki na mRNA mającym czapeczkę lub IRES. eIF3 może wykorzystywać kompleks eIF4F lub, alternatywnie podczas wewnętrznej inicjacji, IRES, by umieścić nić mRNA w pobliżu miejsca wyjścia podjednostki 40S, promując w ten sposób składanie funkcjonalnego kompleksu preinicjacyjnego.
W wielu ludzkich nowotworach podjednostki eIF3 ulegają nadmiernej (podjednostki a, b, c, h, i, i m) i niedostatecznej (podjednostki e i f) ekspresji. Jeden z potencjalnych mechanizmów wyjaśniających ten brak regulacji bazuje na odkryciu, że eIF3 wiąże określony zestaw transkryptów mRNA regulujących proliferację komórek oraz reguluje ich translację. eIF3 pośredniczy również w sygnalizacji komórkowej poprzez S6K1 i mTOR / Raptor, regulując tym samym translację.
eIF4F.
Kompleks eIF4F składa się z trzech podjednostek: eIF4A, eIF4E i eIF4G. Każda podjednostka ma u "Homo sapiens" wiele izoform, istnieją również dodatkowe białka eIF4: eIF4B i eIF4H.
eIF4G jest białkiem rusztowania o masie 175,5 kDa. Oddziałuje z eIF3 i białkiem wiążącym poliadenylowany ogon (PABP), a także z innymi częściami kompleksu eIF4F. eIF4E rozpoznaje i wiąże strukturę 5' cap mRNA, podczas gdy eIF4G wiąże PABP wiążące ogon poli (A), potencjalnie zapętlając i aktywując związany mRNA. eIF4A - helikaza kasety DEAD mRNA - jest ważny dla rozplatania struktur drugorzędnych mRNA.
eIF4B zawiera dwie domeny wiążące RNA - jedna niespecyficznie oddziałuje z mRNA, podczas gdy druga specyficznie wiąże 18S rRNA małej podjednostki rybosomalnej. Działa ona zarówno jako kotwica, jak i krytyczny kofaktor dla eIF4A. Jest także substratem dla S6K, a po fosforylacji promuje tworzenie kompleksu preinicjacyjnego. U kręgowców eIF4H jest dodatkowym czynnikiem inicjującym o roli podobnej do eIF4B.
eIF5, eIF5A i eIF5B.
eIF5 jest białkiem aktywującym GTPazę, które pomaga dużej podjednostce rybosomu połączyć się z małą. Jest wymagany do hydrolizy GTP przez eIF2 i zawiera niespotykany aminokwas - hipuzynę.
eIF5A jest eukariotycznym homologiem czynnika EF-P. Pomaga w elongacji łąńcucha polipeptydowego, a także odgrywa rolę w terminacji translacji.
eIF5B wykazuje aktywność GTPazy i bierze udział w składaniu rybosomu. Jest eukariotycznym analogiem bakteryjnego IF2.
eIF6.
eIF6 hamuje składanie rybosomu podobnie jak eIF3, ale wiąże się z dużą podjednostką (60S).

</doc>
<doc id="4864708" url="https://pl.wikipedia.org/wiki?curid=4864708" title="Sławna">
Sławna



</doc>
<doc id="4864712" url="https://pl.wikipedia.org/wiki?curid=4864712" title="Sławna (Białoruś)">
Sławna (Białoruś)

Sławna, Kurdzinki (nazwa wariantowa) (; ) – wieś na Białorusi, w obwodzie grodzieńskim, w rejonie werenowskim, w sielsowiecie Misiewicze.
W dwudziestoleciu międzywojennym Kurdzinki leżały w Polsce, w województwie nowogródzkim, w powiecie lidzkim, w gminie Zabłoć. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4864713" url="https://pl.wikipedia.org/wiki?curid=4864713" title="Kurdzinki">
Kurdzinki



</doc>
<doc id="4864722" url="https://pl.wikipedia.org/wiki?curid=4864722" title="Smilginie (sielsowiet Misiewicze)">
Smilginie (sielsowiet Misiewicze)

Smilginie (; ) – wieś na Białorusi, w obwodzie grodzieńskim, w rejonie werenowskim, w sielsowiecie Misiewicze.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, do 11 kwietnia 1929 w gminie Zabłoć, następnie w gminie Wawiórka. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4864726" url="https://pl.wikipedia.org/wiki?curid=4864726" title="Łukasz Kochanowski">
Łukasz Kochanowski

Łukasz Kochanowski herbu Korwin – stolnik chełmski w latach 1667-1675, wicesgerens i sędzia grodzki krakowski w 1658 roku.
W 1669 roku był elektorem Michała Korybuta Wiśniowieckiego z ziemi czerskiej.

</doc>
<doc id="4864729" url="https://pl.wikipedia.org/wiki?curid=4864729" title="Felix von Thümen">
Felix von Thümen

Felix von Thümen (ur. 6 lutego 1839 w Dreźnie, zm. 13 października 1892 w Cieplicach) – niemiecki botanik i mykolog.
Życiorys.
Felix von Thümen ukończył gimnazjum w Dreźnie, po czym w wieku 19 lat wstąpił do armii pruskiej. Wkrótce jednak przeszedł na emeryturę z powodu kontuzji spowodowanej upadkiem z konia. Po krótkim pobycie na rodzinnej posiadłości ziemskiej musiał porzucić zarządzanie rodzinnym gospodarstwem. Resztę życia poświęcił badaniom botanicznym i mykologicznym. Pod wpływem Ludwiga Reichenbacha swoje zainteresowania zwrócił głównie na grzyby. W 1876 r. został asystentem naukowym w chemiczno-fizjologicznej stacji badawczej w Klosterneuburgu. Posadę tę zajmował do końca życia. Stanowisko to dawało mu dużą swobodę w wyborze miejsca zamieszkania, tak, że w różnych okresach swojego życia mieszkał w Wiedniu, Berlinie i Gorizii. Cierpiał na ciężką chorobę serca, z powodu której wielokrotnie odwiedzał uzdrowiska Teplitz-Schönau (obecnie Cieplice w Czechach), gdzie zmarł w wieku 54 lat. Był stypendystą Pruskiej Akademii Nauk.
Praca naukowa.
Bardzo dobrze opanował umiejętność rozpoznawania grzybów i to nie tylko krajowych, ale i pochodzących z różnych regionów świata. Napisał opracowania o grzybach Austrii, Bawarii i Portugalii, a potem także obszerne systematyczne traktaty o gatunkach syberyjskich, egipskich, południowoafrykańskich, australijskich, północnoamerykańskich i argentyńskich. Te publikacje napisał na podstawie analizy okazów przysyłanych mu przez kolekcjonerów z tych regionów świata. Później zainteresował się fitopatologią, w szczególności grzybowymi chorobami winorośli i drzew owocowych. Napisał książki pt. "The Mushrooms of the Vine" i "The Mushrooms of the Fruit Plants". Prace te miały praktyczne zastosowanie w rolnictwie i leśnictwie.
Publikował w takich czasopismach naukowych jak: "Bull. De la Soc. Imp. Des Natural. de Moscou" (1877, 78, 80, 82) w "Nuov. Giorn." (1876, 80), "Bull. Torr. Bot. Club." (1876, 78), w "Grevillea", "Hedwigia", „Flora“, a także w innych. Wśród wielu jego publikacji bardziej znane są "Fungi nonnulli austriaci", "Fungi of the Grapevine" (1877), "Mycotheca universalis" (1884) i "Herbarium mycologicum oeconomicum".
W naukowych nazwach opisanych przez niego taksonów dodawany jest skrót jego nazwiska Thüm.

</doc>
<doc id="4864730" url="https://pl.wikipedia.org/wiki?curid=4864730" title="Stankieliszki">
Stankieliszki

Stankieliszki (; ) – wieś na Białorusi, w obwodzie grodzieńskim, w rejonie werenowskim, w sielsowiecie Misiewicze. W źródłach spotykana jest także nazwa "Stankiszki".
Do II wojny światowej okolica szlachecka. W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Myto/Wawiórka. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4864732" url="https://pl.wikipedia.org/wiki?curid=4864732" title="Pohoszcze">
Pohoszcze

Pohoszcze (; ) – agromiasteczko na Białorusi, w obwodzie witebskim, w rejonie brasławskim, w sielsowiecie Opsa.
Historia.
W czasach zaborów miejscowość leżała w granicach Imperium Rosyjskiego.
W latach 1921–1945 kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 40 osób, 36 było wyznania rzymskokatolickiego, 1 prawosławnego a 3 ewangelickiego. Jednocześnie wszyscy mieszkańcy zadeklarowali polską przynależność narodową. Było tu 5 budynków mieszkalnych. W 1931 w 3 domach zamieszkiwało 15 osób.
Miejscowość należała do parafii rzymskokatolickiej w Opsie. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4864734" url="https://pl.wikipedia.org/wiki?curid=4864734" title="Paositra Malagasy">
Paositra Malagasy

Paositra Malagasy – publiczny operator usług pocztowych na Madagaskarze.
Historia.
Na terenie Madagaskaru usługi pocztowe istniały od początku XIX wieku. Od 1810 roku królowie korzystali z poczty królewskiej. Usługi pocztowe organizowały również na terenie swoich kolonii Anglia i Francja. 26 czerwca 1960 roku Madagaskar uzyskał niepodległość i zaczął organizować własne usługi pocztowe. Od 1961 roku jest członkiem Światowego Związku Pocztowego. W 1959 roku powstaje "Office Malgache des Postes et Telecommunication"s. W 1976 roku powstaje Ministerstwo Poczty i Telekomunikacji, a po reformie usług pocztowych w 1994 roku powstaje Paositra Malagasy na podstawie ustawy 93/001 z dnia 28 stycznia 1994 w sprawie reformy instytucjonalnej sektora telekomunikacyjnego i pocztowego. Od grudnia 2007 roku Paositra Malagasy oferuje usługi Eurogiro. W 2019 roku Paositra miała 255 placówek pocztowych. Od 2019 roku poczta oferuje usługę płatności elektronicznych Paositra Money. Od czerwca 2020 roku na podstawie umowy pomiędzy pocztą a Ministerstwem Edukacji Narodowej, Szkolnictwa Technicznego i Zawodowego wszystkie pensje pracowników podległych ministerstwu są przekazywane elektronicznie. W lipcu 2020 roku w związku z ograniczeniami związanymi z ograniczeniem rozprzestrzeniania się COVID–19 usługi pocztowe zostały na Madagaskarze ograniczone.
Paositra podlega Ministerstwu Poczty i Telekomunikacji i jest zarządzana przez "Conseil d’Administration", który ma 9 członków.
Filatelistyka.
Paositra jako operator usług pocztowych jest wydawcą znaczków. Od 2001 roku informuje Światowy Związek Pocztowy o obiegu nielegalnych znaczków pocztowych. Są wśród nich znaczki: Millenium – Concorde 2000 – 30e anniversaire (1999), „Year of the Monkey 2016, 90th anniversary of the foundation of the Communist Party of China in 1999, International Year of Astronomy 2009, 75th anniversary of the death of Pierre Fredy in 2012, 200th anniversary of the birth of Richard Wagner in 2013, 200th anniversary of the Romanov dynasty”. W 2015 roku pojawiła się nielegalna seria znaczków z Tomem Willsem.

</doc>
<doc id="4864735" url="https://pl.wikipedia.org/wiki?curid=4864735" title="Zamek Arenenberg">
Zamek Arenenberg

Zamek Arenenberg – zamek znajdujący się w miejscowości Salenstein, w kantonie Turgowia w Szwajcarii.
W zamku znajduje się Muzeum Napoleońskie. 
Historia zamku.
W 1818 roku zamek został kupiony przez Hortensję de Beauharnais, królową holenderską. Tutaj wychowywała ona swego syna, przyszłego cesarza Francji Napoleona III. Zamek został odziedziczony przez cesarzową Eugenię, żonę Napoleona III, która podarowała zamek kantonowi Turgowia w 1906 roku. 

</doc>
<doc id="4864736" url="https://pl.wikipedia.org/wiki?curid=4864736" title="Cukrownia Pelplin">
Cukrownia Pelplin

Cukrownia Pelplin  – cukrownia uruchomiona w 1878 r. w Pelplinie, istniejąca do 2004 r.
W 1878 r. grupa 34 właścicieli okolicznych majątków będących jednocześnie plantatorami buraków cukrowych wraz z wójtem i przedstawicielami mieszkańców powołała do życia spółkę akcyjną  „Cukrownia Pelplin”. Teren pod budowę zakładu zakupiono od Kurii Chełmińskiej. O wyborze lokalizacji zadecydowało przede wszystkim sąsiedztwo żyznych ziem Niziny Walichnowskiej oraz dogodne połączenie kolejowe. Budowę zlecono dwóm spółkom: Braunschweiger Maschinenbanaustalt z Brunszwiku oraz A. Warnicke z Halle nad Salą.
Już rok po decyzji o powstaniu fabryki odbyła się pierwsza kampania cukrownicza. Cukrownia posiadała własną bocznicę kolejową, w latach 1895-1897 zbudowano też kolej wąskotorową o rozstawie szyn 750 mm, tzw. Pelplińską Kolej Przemysłową, która łączyła cukrownię z gospodarstwami buraczanymi  na Nizinie Walichnowskiej. Na początku XX wieku sieć tej kolei liczyła 34,4 km linii, obsługiwało ją 5 parowozów i 120 wagonów towarowych. Głównym przeznaczeniem kolejki było przewożenie buraków cukrowych oraz wywóz wapna defekacyjnego, nawozów sztucznych i wysłodków. Kolejkę wykorzystywano również do rekreacyjnych wycieczek nad Jezioro Pelplińskie w miejscowości Mały Garc.  Linię rozebrano ostatecznie w 1978 r. wskutek spadku przewozów. Istniał także projekt budowy przystani nad Wisłą, umożliwiającej odbiór buraków i wywóz cukru transportem rzecznym, jednak do jej realizacji nie doszło. W 1933 r. urządzenia o napędzie parowym zakładu wymieniono na elektryczne. Podczas okupacji w fabryce pracowali jeńcy rosyjscy i włoscy. Na początku marca 1945 r. jej teren został częściowo zbombardowany i spalony.
Po wojnie cukrownia wznowiła pracę w 1946 r. Trzy lata później majątek cukrowni upaństwowiono i włączono w skład zjednoczenia „Cukrownie Gdańskie” z siedzibą w Malborku. W 1971 r. przy cukrowni powstał oddział produkcji kwasku cytrynowego. W 1989 r. wybudowano nowy komin o wysokości  110 m. W latach 90. cukrownia nie radziła sobie dobrze w realiach wolnorynkowych, w roku 2001 obiekt przejęła brytyjska spółka  British Sugar Overseas, lecz w 2004 r. zakład został ostatecznie zamknięty. W sierpniu 2008 r. większość budynków cukrowni wyburzono.
W dawnych magazynach cukrowni w 2008 r. powstała lokalna galeria handlowa o nazwie "Cukrownia", a w 2019 r. rozpoczęto inwestycje na dawnym terenie fabryki, powstaną tu m.in.: osiedle mieszkaniowe, centrum rekreacyjne, oraz hotel.

</doc>
<doc id="4864737" url="https://pl.wikipedia.org/wiki?curid=4864737" title="Prudziszki (Białoruś)">
Prudziszki (Białoruś)

Prudziszki – dawny zaścianek. Tereny, na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Opsa.
Historia.
W czasach zaborów ówczesna wieś leżała w granicach Imperium Rosyjskiego.
W latach 1921–1945 zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 13 osób, wszystkie były wyznania rzymskokatolickiego i zadeklarowały polską przynależność narodową. Były tu 3 budynki mieszkalne. W 1931 w 5 domu zamieszkiwało 17 osób.
Miejscowość należała do parafii rzymskokatolickiej w Pelikanach. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4864739" url="https://pl.wikipedia.org/wiki?curid=4864739" title="Sebastian Pracki">
Sebastian Pracki

Sebastian Pracki herbu Poźniak – sędzia grodzki warszawski w 1671 roku, podsędek warszawski w 1664 roku, podstoli warszawski, trukczaszy królewski.
Miał synów: Aleksandra i Franciszka.
Elektor w 1669 i 1674 roku z ziemi warszawskiej.

</doc>
<doc id="4864743" url="https://pl.wikipedia.org/wiki?curid=4864743" title="Pukinie">
Pukinie

Pukinie – dawna kolonia. Tereny, na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Opsa.
Historia.
W czasach zaborów leżała w granicach Imperium Rosyjskiego.
W latach 1921–1945 kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 25 osób, wszystkie były wyznania staroobrzędowego i zadeklarowały polską przynależność narodową. Były tu 4 budynki mieszkalne. W 1931 w 5 domach zamieszkiwało 25 osób.
Miejscowość należała do parafii rzymskokatolickiej w Opsie. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4864744" url="https://pl.wikipedia.org/wiki?curid=4864744" title="Bitwa pod Janowem Podlaskim">
Bitwa pod Janowem Podlaskim

Bitwa pod Janowem Podlaskim – część bitwy nad Bugiem. Walki 14 Wielkopolskiej Dywizji Piechoty i Grupy pułkownika Kazimierza Ładosia z oddziałami sowieckich 17., 2. i 8 Dywizji Strzelców w czasie II ofensywy Frontu Zachodniego Michaiła Tuchaczewskiego w okresie wojny polsko-bolszewickiej.
Sytuacja ogólna.
W pierwszej dekadzie lipca przełamany został front polski nad Autą, a wojska Frontu Północno-Wschodniego gen. Stanisława Szeptyckiego cofały się pod naporem ofensywy Michaiła Tuchaczewskiego.
Naczelne Dowództwo Wojska Polskiego nakazało powstrzymanie wojsk sowieckiego Frontu Zachodniego na linii dawnych okopów niemieckich z okresu I wojny światowej.
Sytuacja operacyjna, a szczególnie upadek Wilna i obejście pozycji polskich od północy, wymusiła dalszy odwrót wojsk polskich.
1 Armia gen. Gustawa Zygadłowicza cofała się nad Niemen, a 4 Armia nad Szczarę.
Obrona wojsk polskich na linii Niemna i Szczary również nie spełniła oczekiwań. W walce z przeciwnikiem oddziały polskie poniosły duże straty i zbyt wcześnie rozpoczęły wycofanie na linię Bugu.
Plan polskiego Naczelnego Dowództwa zakładał, że 1. i 4 Armia oraz Grupa Poleska do 5 sierpnia będą bronić linii Narew – Orlanka oraz Leśna – Brześć aby umożliwić przygotowanie kontrofensywy z rejonu Brześcia na lewe skrzydło wojsk Frontu Zachodniego Michaiła Tuchaczewskiego. Rozstrzygającą operację na linii Bug, Ostrołęka, Omulew doradzał też gen. Maxime Weygand.
Już 31 lipca 4 Armia gen. Leonarda Skierskiego przekroczyła Bug w rejonie Mielnika i obsadziła zachodni brzeg rzeki na odcinku Granne – Pratulin. Oddziały grupy płk. Stanisława Kaliszka przeszły na lewy brzeg Bugu w Drohiczynie, 14 Wielkopolska Dywizja Piechoty między Pratulinem a Janowem Podlaskim.
1 sierpnia po utracie pozycji nad Orlanką i Leśną, lewe skrzydło 4 Armii wycofało się za Bug.
W ślad za nią do natarcia kontynuowała sowiecka 16 Armia Nikołaja Sołłohuba. Na Drohiczyn uderzyła 27 Dywizja Strzelców, na Łosice 17 Dywizja Strzelców, na Międzyrzec – Białą Podlaską 8 Dywizja Strzelców.
W rejonie Janowa Podlaskiego koncentrowała się 14 Dywizja Piechoty gen. Daniela Konarzewskiego z zadaniem obrony Bugu na odcinku Pratulin – Niemirów. Lewego skrzydła broniła grupa gen. Zdzisława Kosteckiego broniąca Bugu od Niemirowa do Furstendorfu.
Na prawo od grupy gen. Konarzewskiego broniła się Grupa Poleska gen. Sikorskiego, a obronę rejonu Drohiczyna zapewniała grupa gen. Władysława Junga.
Walki pod Janowem Podlaskim.
1 sierpnia sowiecka 17 Dywizja Strzelców sforsowała Bug między Mielnikiem i Niemirowem i podeszła pod Janów Podlaski. Dowódca 4 Armii gen. Skierski rozkazał gen. Konarzewskiemu, by wspólnie z oddziałami grupy gen. Junga uderzyć na Mielnik oraz Serpelice i wyrzucić przeciwnika za Bug.
2 sierpnia oddziały polskie opanowały Serpelice i Gnojno. Nie udało się jednak opanować Mielnika.
W tym dniu sowiecka 8 Dywizja Strzelców sforsowała Bóg pod Pratulinem i wyszła na tyły 14 Wielkopolskiej Dywizji Piechoty w rejonie Janowa i ruszyła na Białą Podlaską. Spowodowało to zagrożenie tyłów Grupy Poleskiej gen. Władysława Sikorskiego i odwrót jej lewego skrzydła na linię Krzny.
Polacy próbowali zorganizować uderzenia na Pratulin siłami grupy płk. Kazimierza Ładosia z Białej Podlaskiej i grupy gen. Daniela Konarzewskiego. Grupa płk. Ładosia nie zdążyła się jednak jeszcze zorganizować, a gen. Konarzewski, w obawie o swoje prawe skrzydło, wycofał swoje oddziały na linię Kornica-Bordziłówka. 
Dopiero 4 sierpnia uderzono na Janów Podlaski siłami grupy gen. Konarzewskiego od zachodu i płk. Ładosia od południa.
55 poznański pułk piechoty atakował dwoma kolumnami: I i II bataliony wraz z 9. i 10 kompanią oraz 3 kompanią karabinów maszynowych maszerowały wzdłuż drogi do Janowa, a 11. i 12 kompania tworzyły prawe ubezpieczenie boczne mając też za zadanie zdobycie Konstantynowa.
Po krótkiej walce Konstantynów został zdobyty, a I batalion prowadził dalej natarcie na Janów.
Współdziałający z 55 pp 56 pułk piechoty wielkopolskiej wyruszył z Kornicy, a po zajęciu Konstantynowa, I i III bataliony pomaszerowały na Gnojno. III batalion wyrzucił przeciwnika z folwarku Gnojno, ale ogień flankowy z Bubla i Łukowiskiego wstrzymał jego natarcie. W późnych godzinach wieczornych I batalion zajął te miejscowości. Około południa 55 i 56 pułki piechoty opanowały Janów Podlaski, późnym wieczorem wyrzuciły Sowietów za Bug pod Gnojnem, a oddziały grupy gen. Kosteckiego dotarły do Bugu. 
Nacierająca równolegle grupa płk. Ładosia nie mogła jednak przełamać oporu 8 Dywizji Strzelców pod Rokitnem. Dopiero następnego dnia wznowiła natarcie i stopniowo posuwała się do przodu walcząc zarówno z oddziałami 8 DS jak i nowo przybyłej 2 Dywizji Strzelców.
W tym czasie Grupa Poleska gen. Sikorskiego odzyskała część utraconych pozycji nad Bugiem, ale grupa gen. Junga poniosła klęskę pod Drohiczynem.
W zaistniałej sytuacji, w dowództwie polskim powstał plan przerzucenia grupy gen. Konarzewskiego do Sarnak i uderzenia wzdłuż Bugu na siły sowieckie. Obronę Bugu aż do Mielnika miałaby zapewnić Grupa Poleska.
W tym samym czasie dowódca sowieckiej 16 Armii Nikołaj Sołłohub podjął decyzję skierowania 2. i 10 DS pod Niemirów i Drohiczyn.
6 sierpnia oddziały polskie otrzymały rozkaz odwrotu. Wojsko Polskie dokonywało przegrupowań i szykowało się do rozstrzygającego starcia, do bitwy nad Wisłą.
Bilans walk.
Kilkudniowa bitwa stoczona w rejonie Janowa Podlaskiego powstrzymała marsz 16 Armii na Warszawę, przyniosła jej wiele strat i spowodowała duże zużycie amunicji.
Miało to duży wpływ na postawę tej armii w okresie polskiej kontrofensywy znad Wieprza.

</doc>
<doc id="4864746" url="https://pl.wikipedia.org/wiki?curid=4864746" title="Puszcza (sielsowiet Opsa)">
Puszcza (sielsowiet Opsa)

Puszcza – dawna kolonia. Tereny, na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Opsa.
Historia.
W czasach zaborów leżała w granicach Imperium Rosyjskiego.
W latach 1921–1945 zaścianek a następnie kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 15 osób, wszystkie były wyznania rzymskokatolickiego i zadeklarowały polską przynależność narodową. Były tu 3 budynki mieszkalne. W 1931 w 4 domach zamieszkiwało 26 osób.
Miejscowość należała do parafii rzymskokatolickiej w Opsie. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4864747" url="https://pl.wikipedia.org/wiki?curid=4864747" title="Nissan Ariya">
Nissan Ariya

Nissan Ariya – elektryczny samochód osobowy typu SUV Coupé klasy średniej produkowany pod japońską marką Nissan od 2022 roku.
Historia i opis modelu.
W październiku 2019 roku podczas targów motoryzacyjnych Tokyo Motor Show zaprezentowany został prototyp elektrycznego SUV-a Nissan Ariya Concept zwiastujący produkcyjny model będący pierwszym od czasu Leafa samochodem elektrycznym opracowanym od podstaw z myślą o tym napędzie. Seryjny Nissan Ariya zadebiutował 9 miesięcy później, debiutując w połowie lipca 2020 podczas prezentacji w siedzibie japońskiej firmy w Jokohamie. Samochód powstał w oparciu o nową modułową platformę "CMF-EV" aliansu Renault-Nissan-Mitsubishi, na której oparto także przedstawionego rok później mniejszego crossovera Renault Mégane E-Tech Electric. Płyta podłogowa pozwoliła wygospodarować większy rozstaw osi od podobnej wielkości SUV-a X-Trail przy krótszym nadwoziu, zapewniając optymalnie przestronną kabinę pasażerską.
Samochód utrzymany został w nowym, futurystycznym języku stylistycznym Nissana w obszernym zakresie odtwarzającym stylistykę prototypu z 2019 roku. Masywne nadwozie utrzymano w estetyce SUV-a Coupé, z łagodnie opadającą linią dachu i wysoko poprowadzoną linią szyb. Wąskie, podłużne reflektory wykonano w technologii LED oddzielając je od świateł do jazdy dziennej w kształcie bumerangu, z kolei tylne lampy utworzył jednolity pas świetlny pociągnięty przez całą szerokość karoserii z rozszczepionym napisem "NISSAN" zamiast loga firmowego. Nissan Ariya to pierwszy model firmy przyozdobiony nowym wzorem loga po odświeżeniu go w 2020 roku.
Kabina pasażerska utrzymana została w loftowo-minimalistycznej estetyce, z opcjonalnym wykorzystaniem beżowych i miękkich materiałów wykończeniowych do obicia foteli, boczków drzwi czy słupków oraz podsufitki. Dzięki specyfice płyty podłogowej, producent wygospodarował w kabinie pasażerskiej jak największą przestrzeń dla pasażerów obu rzędów siedzeń, potęgowaną przez panoramiczny otwierany dach. Fotele wyposażono w opcjonalną funkcję wentylowania, z kolei centralny tunel można przesuwać. Prosty projekt deski rozdzielczej zdominowały dwa ekrany o przekątnej 12,3 cala ukryte pod jedną taflą szkła, które tworzą cyfrowe zegary oraz centralny, dotykowy wyświetlacz systemu mutlimedialnego. Tradycyjne przyciski w kabinie pasażerskiej zastąpiono znikającymi pod drewnianym wykończeniem polami dotykowymi typu "capacitive touch". Producent zamierza dostarczać aktualizacje oprogramowania samochodu przez internet (ang. over-the-air, OTA). Samochód jest wyposażono w system aktywnego bezpieczeństwa ProPILOT Assist 2.0, bezprzewodowy system Apple CarPlay i przewodowy Android Auto, oraz system Nissan Safety Shield 360.
Sprzedaż.
Choć premiera Nissana Ariya odbyła się w połowie 2020 roku, tak debiut rynkowy samochodu w poszczególnych regionach świata został rozłożony na kolejne 2 lata m.in. z powodu niedoboru półprzewodników opóźniającego planowane ukończenie pierwszych egzemplarzy. W pierwszej kolejności samochód zadebiutował na rodzimym rynku japońskim, gdzie zbieranie zamówień zapoczątkowano ostatecznie w czerwcu 2021. Następnie, samochód wzbogacił ofertę Nissana na rynkach Ameryki Północnej, gdzie zbieranie zamówień otwarto w listopadzie 2021, z dostawami pierwszych sztuk rozpoczętymi dopiero rok później - końcówce 2022 roku. 
W międzyczasie, rynkowy debiut samochodu miał miejsce w grudniu 2021 roku w kolejnym kluczowym regionie, Europie. Dostawy pierwszych egzemplarzy rozpoczęły się m.in. w Wielkiej Brytanii w lipcu 2022, z kolei w Polsce pula przeznaczonych na 2022 rok 250 egzemplarzy wyprzedała się w październiku tego samego roku z pierwszymi dostawami wyznaczonymi na wiosnę 2023. Niezależnie od japońskiej fabryki Nissana, z której egzemplarze Ariyi są dostarczane do klientów lokalnie i na rynkach eksportowych, od września 2022 samochód jest także produkowany w Chinach w zakładach tutejszego joint-venture Dongfeng Nissan. Zakłady zaspokajają lokalne potrzeby rynkowe.

</doc>
<doc id="4864749" url="https://pl.wikipedia.org/wiki?curid=4864749" title="Puzewicze (rejon brasławski)">
Puzewicze (rejon brasławski)

Puzewicze (; ) – wieś na Białorusi, w obwodzie witebskim, w rejonie brasławskim, w sielsowiecie Opsa.
Historia.
W czasach zaborów wieś leżała w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 147 osób, wszystkie były wyznania rzymskokatolickiego i zadeklarowały polską przynależność narodową. Było tu 30 budynków mieszkalnych. W 1931 w 27 domach zamieszkiwało 126 osób.
Miejscowość należała do parafii rzymskokatolickiej w Opsie. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4864751" url="https://pl.wikipedia.org/wiki?curid=4864751" title="Bez rozkładu jazdy">
Bez rozkładu jazdy

Bez rozkładu jazdy (serb.-chorw. "Vlak bez voznog reda / Влак без возног реда") – jugosłowiański czarno-biały film dramatyczny z 1959 roku w reżyserii Veljko Bulajicia.
Opis fabuły.
Wiosna, 1946 rok. W Jugosławii rozpoczyna się migracyjny program przesiedleń ludności z niegościnnych krasowych regionów dynarskich na żyzne równiny Slawonii, Baranji, Syrmii i Wojwodiny. Rolniczy kolonizatorzy ciężko adaptują się do nowego stylu życia na zupełnie nowych terenach. Tytułowe pociągi bez rozkładu transportują jugosłowiańskich migrantów przepełnionych smutkiem, mieszanymi uczuciami i demonami przeszłości...
Przesiedleniom poddawani są mieszkańcy całych wiosek. Jedną z nich jest Dolac w centralnej Dalmacji, której mieszkańcom przydzielono tereny i domy w nowej wiosce Baranja Topolovo. Mieszkańcom Dolac przewodzi Lovre – przewodniczący komitetu wioski, który wzdycha do samotnej wdowy; Ike. Wraz z Lovre podróżuja jego bracia Duje i Perisa zwany Peso. Wśród przesiedleńców znajdują się też marynarz Nikolic, dla którego, tak samo jak dla Lovre nie jest obojętna Ike. W trakcie podróży Peso zakochuje się Danie, dziewczynie z sąsiedniej wioski. Nie wie jednak o tym że Dana jest już obiecana sołtysowi Baranji Topolova, dokąd wszyscy zmierzają.

</doc>
<doc id="4864753" url="https://pl.wikipedia.org/wiki?curid=4864753" title="Sprawy i Ludzie">
Sprawy i Ludzie

Sprawy i Ludzie – wydawany w latach 1982–1989 we Wrocławiu regionalny tygodnik społeczno-polityczny. Ukazało się 445 numerów, następnie pismo przez 44 numery ukazywalo się jako miesięcznik. Redaktorem naczelnym był Julian Bartosz.
Pismo powstało w pierwszych miesiącach stanu wojennego w miejsce zlikwidowanego tygodnika "Wiadomości". Uważane było za reprezentatywne dla ortodoksyjnego nurtu w Polskiej Zjednoczonej Partii Robotniczej.

</doc>
<doc id="4864755" url="https://pl.wikipedia.org/wiki?curid=4864755" title="Puzewicze (ujednoznacznienie)">
Puzewicze (ujednoznacznienie)



</doc>
<doc id="4864760" url="https://pl.wikipedia.org/wiki?curid=4864760" title="Paweł Mandrysz">
Paweł Mandrysz

Paweł Mandrysz (ur. 1 grudnia 1997 w Szczecinie) – polski piłkarz, grający na pozycji pomocnika. Od 2020 r. jest zawodnikiem polskiego klubu Sandecja Nowy Sącz.
Życiorys.
Kariera klubowa.
Paweł Mandrysz rozpoczynał swoją karierę w polskim klubie RKP Rybnik, z którego w 2012 r. trafił do II-ligowego Energetyka ROW Rybnik. W wieku 16 lat 3 miesięcy i 4 dni zadebiutował w pierwszej drużynie klubu z Rybnika, tym samym stając się najmłodszym piłkarzem, który wystąpił na boiskach I ligi w sezonie 2013/2014.
24 czerwca 2016 r. podpisał dwuletni kontakt z klubem GKS Katowice. Z katowicką publicznością przywitał się w znakomity sposób, strzelając piękną bramkę po solowym rajdzie w sparingowym spotkaniu z Banikiem Ostrawa. W trójkolorowych barwach rozegrał 46 spotkań, spędzając na boisku 2705 minut i strzelając 4 bramki.
Od 14 czerwca 2017 r. do 10 stycznia 2018 r. trenował w GKS-ie Katowice pod wodzą swojego ojca, trenera Piotra Mandrysza.
26 września 2018 r. po rozwiązaniu kontraktu z klubem z Katowic został zawodnikiem Ruchu Chorzów, występującym w II lidze. Debiutował w derbowym meczu z ROW-em 1964 Rybnik (0:1). Kontrakt, który wygasł z końcem czerwca 2019 r. nie został przedłużony.
W lipcu 2019 r. po trzech latach przerwy powrócił do ROW-u 1964 Rybnik, występującego w III lidze.
28 sierpnia 2020 r. został piłkarzem Sandecji Nowy Sącz.
Kariera reprezentacyjna.
Paweł Mandrysz występował w młodzieżowej reprezentacji Polski do lat 18, reprezentował również Polskę w kategorii wiekowej do lat 20.
6 października 2017 r. jako reprezentant Polski do lat 20 - prowadzoną przez trenera Dariusza Gęsiora - zdobył gola w 43 minucie meczu Czechy - Polska, rozgrywanego w ramach Turnieju Ośmiu Narodów (Elite League).

</doc>
<doc id="4864765" url="https://pl.wikipedia.org/wiki?curid=4864765" title="Racki Most">
Racki Most

Racki Most – część wsi Mejszule na Białorusi, w obwodzie witebskim, w rejonie brasławskim, w sielsowiecie Mieżany.
Dawniej samodzielna osada.
Historia.
W czasach zaborów zaścianek leżał w granicach Imperium Rosyjskiego.
W latach 1921–1945 zaścianek a następnie osada leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa a następnie w gminie Brasław.
Według Powszechnego Spisu Ludności z 1921 roku zamieszkiwało tu 12 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwało 7 osób.
Miejscowość należała do parafii rzymskokatolickiej w Opsie. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4864768" url="https://pl.wikipedia.org/wiki?curid=4864768" title="Jacek Adamek">
Jacek Adamek

Jacek Adamek – polski ekonomista, dr hab. nauk ekonomicznych, profesor nadzwyczajny i kierownik Katedry Finansów i Rachunkowości Wydziału Ekonomii i Finansów Uniwersytetu Ekonomicznego we Wrocławiu.
Życiorys.
20 grudnia 1996 obronił pracę doktorską pt. "Ryzyko pojedynczego zaangażowania kredytowego – możliwości minimalizacji zjawiska", 3 kwietnia 2008 habilitował się na podstawie pracy zatytułowanej "Instytucje poręczeń i gwarancji kredytowych dla małych i średnich przedsiębiorstw – doświadczenia polskie i zagraniczne". Jest zatrudniony na stanowisku profesora nadzwyczajnego i kierownika w Katedrze Finansów i Rachunkowości na Wydziale Ekonomii i Finansów Uniwersytetu Ekonomicznego we Wrocławiu.

</doc>
<doc id="4864772" url="https://pl.wikipedia.org/wiki?curid=4864772" title="Ratkuny">
Ratkuny

Ratkuny (; ) – wieś na Białorusi, w obwodzie witebskim, w rejonie brasławskim, w sielsowiecie Mieżany.
Historia.
W czasach zaborów ówczesna wieś leżała w granicach Imperium Rosyjskiego.
W latach 1921–1945 kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa a następnie w gminie Dryświaty.
Według Powszechnego Spisu Ludności z 1921 roku zamieszkiwały tu 44 osoby, 33 były wyznania rzymskokatolickiego, a 11 prawosławnego. Jednocześnie wszyscy mieszkańcy zadeklarowali polską przynależność narodową. Były tu 4 budynki mieszkalne. W 1931 w 11 domach zamieszkiwało 80 osób.
Miejscowość należała do parafii rzymskokatolickiej w Mieżanach. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Mieżanach.

</doc>
<doc id="4864778" url="https://pl.wikipedia.org/wiki?curid=4864778" title="Ratkuny (osada)">
Ratkuny (osada)

Ratkuny – dawna osada. Tereny, na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Mieżany.
Historia.
W czasach zaborów leżała w granicach Imperium Rosyjskiego.
W latach 1921–1945 osada leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
W 1931 w 1 domu zamieszkiwało 4 osoby.
Miejscowość należała do parafii rzymskokatolickiej w Mieżanach. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Mieżanach.

</doc>
<doc id="4864779" url="https://pl.wikipedia.org/wiki?curid=4864779" title="Andrzej Wyszyński (zm. 1695)">
Andrzej Wyszyński (zm. 1695)

Andrzej Wyszyński herbu Grabie (zm. w 1695 roku) – podsędek warszawski w 1672 roku, skarbnik podlaski w latach 1664-1672.
W 1669 roku był elektorem Michała Korybuta Wiśniowieckiego z ziemi warszawskiej.

</doc>
<doc id="4864783" url="https://pl.wikipedia.org/wiki?curid=4864783" title="Lateristachys">
Lateristachys

Lateristachys – rodzaj roślin należący do rodziny widłakowatych. Obejmuje od trzech do czterech gatunków. Rośliny te występują na Filipinach oraz w Australii, Nowej Zelandii i sąsiadujących z nimi wyspach Oceanii.
Morfologia.
Główne pędy sporofitów rozgałęziają się dychtomicznie w płaszczyźnie bocznej i znajdują się pod ziemią. Pędy wyrastające nad powierzchnię ziemi płożą się lub podnoszą. Kłosy zarodnionośne są siedzące lub powstają na krótkich odgałęzieniach bocznych, dalej rosnących pędów wegetatywnych. Kłosy zarodnionośne są prosto wzniesione. Kulistawe zarodnie są niemal zamknięte w korze osi kłosa i przez błoniaste nasady sporofili.
Systematyka.
Pierwotnie rośliny tu zaliczane, jak wszystkie współczesne widłakowate, włączane były do jednego rodzaju – widłak "Lycopodium". W 1964 Josef Holub wyodrębnił z niego zaliczane tu rośliny do rodzaju widłaczek "Lycopodiella", a w 1983 zaproponował wyłączenie ich w rodzaj "Lateristachys". Widłaki te jednak zaliczano zwykle do sekcji "Lateristachys" w obrębie rodzaju "Lycopodiella". W systemie PPG I z 2016 roku uznano "Lateristachys" za odrębny rodzaj jako jeden z czterech w ramach podrodziny "Lycopodielloideae" (w całości odpowiadającej rodzajowi "Lycopodiella" w jego szerokiemu ujęciu).

</doc>
<doc id="4864785" url="https://pl.wikipedia.org/wiki?curid=4864785" title="Promiń (przystanek kolejowy)">
Promiń (przystanek kolejowy)

Promiń (, ) – przystanek kolejowy w miejscowości Promiń (hist. Pułhanów), w rejonie łuckim, w obwodzie wołyńskim, na Ukrainie. Leży na linii Lwów – Łuck – Kiwerce.

</doc>
<doc id="4864786" url="https://pl.wikipedia.org/wiki?curid=4864786" title="Chavacano">
Chavacano



</doc>
<doc id="4864787" url="https://pl.wikipedia.org/wiki?curid=4864787" title="Jan Doležal (skoczek narciarski)">
Jan Doležal (skoczek narciarski)

Jan Doležal (ur. 1979) – czeski skoczek narciarski. Uczestnik mistrzostw świata juniorów (1997).
W Pucharze Kontynentalnym zadebiutował we wrześniu 1996 na obiekcie Areal Horečky we Frenštácie pod Radhoštěm, gdzie nie zdołał uzyskać kwalifikacji do zawodów. Po raz pierwszy w konkursie głównym wystąpił w styczniu 1997 w Szczyrbskim Jeziorze, gdzie uplasował się na 7. pozycji. Swoje pierwsze i jedyne podium w zawodach tej rangi zajął latem 1998 w słoweńskim Velenje, gdzie ukończył rywalizację na 3. miejscu. 
W zawodach Pucharu Świata po raz pierwszy wystartował 19 grudnia 1998 na dużym obiekcie w Harrachovie, gdzie po skoku na odległość 85 metrów zajął 41. miejsce. Był to jego jedyny występ w konkursie głównym. W 2003 roku w Libercu wziął udział w kwalifikacjach, lecz zajął miejsce poza czołową pięćdziesiątką i nie uzyskał awansu do zawodów.

</doc>
<doc id="4864789" url="https://pl.wikipedia.org/wiki?curid=4864789" title="Ozdów (przystanek kolejowy)">
Ozdów (przystanek kolejowy)

Ozdów (, ) – przystanek kolejowy w miejscowości Ozdów, w rejonie łuckim, w obwodzie wołyńskim, na Ukrainie. Leży na linii Lwów – Łuck – Kiwerce.
Przystanek istniał przed II wojną światową. Nosił wówczas nazwę "Janówka".

</doc>
<doc id="4864790" url="https://pl.wikipedia.org/wiki?curid=4864790" title="Budynek przy ul. Dybowskiej 6 w Toruniu">
Budynek przy ul. Dybowskiej 6 w Toruniu

Budynek przy ul. Dybowskiej 6 w Toruniu – siedziba Oficerskiej Szkoły Marynarki Wojennej w latach 1922 - 1925, obecnie budynek mieszkalny w Toruniu.
Lokalizacja.
Budynek znajduje się w lewobrzeżnej części miasta, w dzielnicy Piaski, przy ul. Dybowskiej 6, w sąsiedztwie dworca kolejowego Toruń Główny.
Historia.
Budynek powstał na początku XIX wieku wraz z budowanym wówczas Bastionem Wschodnim Przyczółka Mostowego Twierdzy Toruń. W 1922 roku polskie władze wojskowe otworzyły tu Oficerską Szkołę Marynarki Wojennej, działającą wcześniej pod nazwą Tymczasowych Kursów Instruktorskich dla Oficerów, mieszczącą się w budynku przy ul. Fredry. Jej działalność została zainaugurowana 1 października tegoż roku. W 1925 roku szkołę przeniesiono na prawobrzeże do dawnych Koszar Racławickich, a budynek zaadaptowano na mieszkania dla rodzin wojskowych. Funkcję mieszkalną obiekt pełni do dnia dzisiejszego. 
Budynek wpisany jest do gminnej ewidencji zabytków (nr 2179).

</doc>
<doc id="4864791" url="https://pl.wikipedia.org/wiki?curid=4864791" title="Kokpit samolotu">
Kokpit samolotu



</doc>
<doc id="4864794" url="https://pl.wikipedia.org/wiki?curid=4864794" title="AIA Group">
AIA Group

AIA Group Limited, znana jako AIA, jest największą publiczną azjatycką grupą ubezpieczeniową na życie. Oferuje usługi ubezpieczeniowe i finansowe, ubezpieczenia na życie dla osób fizycznych i przedsiębiorstw, a także ubezpieczenia wypadkowe i zdrowotne, usługi planowania emerytalnego i zarządzania majątkiem.
AIA ma siedzibę w Hongkongu, jest obecna na 18 rynkach w regionie Azji i Pacyfiku, z oddziałami i filiami posiadanymi w całości w Hongkongu, Tajlandii, Singapurze, Malezji, Chinach, Korei, Filipinach, Australii, Indonezji, Tajwanie, Wietnamie, Nowej Zelandii, Makau, Brunei, Kambodży, Sri Lance, Birmie i 49% joint venture w Indiach. Od 2013 r. AIA ma wyłączną umowę bankową z Citibank, która obejmuje 11 rynków AIA w regionie Azji i Pacyfiku.
W sierpniu 2013 r. AIA została oficjalnym partnerem klubu piłkarskiej Premier League Tottenham Hotspur. Umowa AIA z Tottenhamem została przedłużona w maju 2017 do końca sezonu 2021/22 Premier League, a następnie w lipcu 2019 r. do końca sezonu 2026/27.
Historia.
Początek AIA sięga 19 grudnia 1919, kiedy Cornelius Vander Starr założył w Szanghaju w Chinach przedsiębiorstwo wtedy znane jako American Asiatic Underwriters (później American International Underwriters). Starr ostatecznie rozwinął swoją działalność na całym świecie. 21 stycznia 1939 Starr przeniósł swoją siedzibę główną z Szanghaju do Nowego Jorku po japońskiej inwazji na Chiny i ponownie 5 kwietnia 1949, wraz z komunistycznym przejęciem Chin kontynentalnych, azjatycka AIA stała się filią American International Group (AIG) z siedzibą w Nowym Jorku.
4 grudnia 2009 AIG sprzedała uprzywilejowane udziały kapitałowe w dwóch nowo utworzonych międzynarodowych spółkach zależnych ubezpieczeń na życie, American International Assurance Company, Limited (AIA) i American Life Insurance Company (ALICO), Bankowi Rezerwy Federalnej w Nowym Jorku w celu zmniejszenia zadłużenia o 25 miliardów $.
AIA planowała zostać spółką giełdową na giełdzie papierów wartościowych w Hongkongu 3 kwietnia 2010. Jednak 2 marca 2010 Prudential PLC, brytyjska firma świadcząca usługi finansowe i papiery wartościowe, ogłosiła, że kupi AIA za 35,5 miliarda $. Później zakup się nie powiódł, a AIA przeprowadziła pierwszą ofertę publiczną w październiku 2010, zarabiając około 159,08 miliarda HK $ (20,51 miliarda $), trzecią co do wielkości na świecie.
11 września 2012 AIA nabyła 92,3% udziałów w firmie ubezpieczeniowej ze Sri Lanki Aviva NDB Insurance od brytyjskiego ubezpieczyciela Aviva i Narodowego Banku Rozwoju Sri Lanki (NDB). AIA zawarła także wyłączną 20-letnią umowę bancassurance z NDB, jednym z największych konglomeratów finansowych na Sri Lance z ogólnopolską siecią oddziałów bankowych.
7 października 2012 AIA nabyła malezyjskie spółki ubezpieczeniowe zależne od grupy ING za 1,336 miliardów euro (1,73 miliarda $).
21 grudnia 2012 r. AIG sprzedała wszystkie swoje 13,69% udziałów w AIA.
Od 2 czerwca 2013 AIA ma wyłączną umowę bancassurance z Citibank, która obejmuje 11 rynków AIA w regionie Azji i Pacyfiku: Hongkong, Singapur, Tajlandię, Chiny, Indonezję, Filipiny, Wietnam, Malezję, Australię, Indie i Koreę.

</doc>
<doc id="4864801" url="https://pl.wikipedia.org/wiki?curid=4864801" title="Piquillo">
Piquillo

Piquillo (fr. "Piquillo") – opera komiczna Alexandre’a Dumasa (ojca) i Gérarda de Nervala z 1836 roku.
Geneza utworu.
18 września 1836 roku Dumas trafił do aresztu z powodu nieobecności na ćwiczeniach Gwardii Narodowej. W więzieniu napisał dla zabawy "Moje niedole gwardzisty", pracował też nad pamfletami przeciw krytykom, którzy mu się narazili. Przyjmował licznych gościː współczującą mu teraz towarzyszkę życia Idę Ferrier oraz dawną kochankę Virginię Bourbier, powracającą do Sankt Petersburga, z którą gotów był natychmiast wyjechać, jeśli nie do Rosji, to przynajmniej do Hamburga, gdzie mogliby miło spędzić czas. Odwiódł go od tych planów Gérard de Nerval, który, zakochany po uszy lecz bez wzajemności w Jenny Colon, pragnął zdobyć jej uczucia, obsadzając ją w głównej roli swojej sztuki. Ostatecznie obydwaj spędzili dwa tygodnie, zamknięci w więzieniu, pracując nad librettem do trzyaktowej opery komicznej "Piquillo". Z efektu nie byli szczególnie zadowoleni. Utwór, z muzyką Hippolyte'a Monpou, miał swą premierę blisko rok później, 31 października 1837, w Opéra Comigue i odniósł zdaniem Dumasa "mierny sukces".

</doc>
<doc id="4864802" url="https://pl.wikipedia.org/wiki?curid=4864802" title="Rozalinowo (Białoruś)">
Rozalinowo (Białoruś)

Rozalinowo (; ) – wieś na Białorusi, w obwodzie witebskim, w rejonie brasławskim, w sielsowiecie Opsa.
Historia.
W czasach zaborów ówczesna wieś leżała w granicach Imperium Rosyjskiego.
W latach 1921–1945 wieś i zaścianek leżały w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało:
W Wykazie z 1931 została wymieniona już tylko wieś z 17 domami które zamieszkiwało 87 osób.
Miejscowość należała do parafii rzymskokatolickiej w Pelikanach. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4864811" url="https://pl.wikipedia.org/wiki?curid=4864811" title="Chevrolet Delray">
Chevrolet Delray

Chevrolet Delray – samochód osobowy klasy średniej, a następnie klasy wyższej produkowany pod amerykańską marką Chevrolet w latach 1955 – 1958.
Pierwsza generacja.
Chevrolet Delray I został zaprezentowany po raz pierwszy w 1955 roku.
W połowie lat 50. XX wieku Chevrolet zdecydował się wydzielić dotychczasową topową wersję wyposażeniową modelu 210 "Delray" jako samodzielną linię modelową. W efekcie, Chevrolet Delray przyjął postać bardziej luksusowej alternatywy dla innych modeli producenta klasy średniej oferowanych wówczas w Ameryce Północnej. Samochód wyróżniał się dużymi, strzelistymi nadkolami, a także opcjonalnym dwukolorowym malownaiem nadwozia.
Druga generacja.
Chevrolet Delray II został zaprezentowany po raz pierwszy w 1957 roku.
Prezentując drugą generację modelu Delray, Chevrolet zdecydował się zastąpić nim linię modelową 150, konstruując go według nowej formuły. Nadwozie stało się wyraźnie masywniejsze i dłuższe, zyskując więcej chromowanych ozdobników. Pas przedni zdomintowały podwójne, wyraźnie zarysowane reflektory, a także duża chromowana atrapa chłodnicy.
Produkcja zakończyła się po zaledwie roku rynkowej obecności modelu Delray, a Chevrolet nie zdecydował się na kontynuowanie linii modelowej Delray.

</doc>
<doc id="4864812" url="https://pl.wikipedia.org/wiki?curid=4864812" title="Marcel Josserand">
Marcel Josserand

Marcel Josserand (ur. 5 października 1900 w Lyonie, zm. 28 marca 1992 tamże) – francuski mykolog.
Życiorys.
Marcel Josserand przez większą część swojego życia zajmował się badaniem grzybów, zwłaszcza pieczarniaków ("Agaricomycetes"). W 1923 r. współtworzył sekcję mykologiczną Towarzystwa Linneuszowskiego w Lyonie, którego później wielokrotnie był prezesem. Od 1938 roku współpracował ze słynnym mykologiem Robertem Kühnerem w Lyonie. W 1947 r. został członkiem Lyon Academy of Arts and Sciences (Akademia Nauki i Sztuki w Lyonie), a w 1953 r. jej prezesem.
Marcel Josserand badał grzyby wielkoowocnikowe Europy Środkowej. Ich opisy publikował w czasopiśmie Francuskiego Towarzystwa Mykologicznego. Jego najbardziej znaną książką była "La description des Champignons supérieurs (Basiodiomycètes charnus) – technique descriptive, vocabulaire raisonné du descripteur".
W naukowych nazwach opisanych przez niego taksonów dodawany jest skrót jego nazwiska Joss.

</doc>
<doc id="4864813" url="https://pl.wikipedia.org/wiki?curid=4864813" title="Rozalinowo (kolonia)">
Rozalinowo (kolonia)

Rozalinowo (; ) – dawna kolonia. Tereny, na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Opsa.
Historia.
W czasach zaborów ówczesny folwark leżał w granicach Imperium Rosyjskiego.
W latach 1921–1945 folwark a następnie kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 16 osób, 14 były wyznania rzymskokatolickiego a 2 prawosławnego. Jednocześnie 15 mieszkańców zadeklarowało polską przynależność narodową a 1 inną. Były tu 3 budynki mieszkalne. W 1931 w 4 domach zamieszkiwało 21 osób.
Miejscowość należała do parafii rzymskokatolickiej w Pelikanach. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4864814" url="https://pl.wikipedia.org/wiki?curid=4864814" title="Rozalinowo (ujednoznacznienie)">
Rozalinowo (ujednoznacznienie)



</doc>
<doc id="4864816" url="https://pl.wikipedia.org/wiki?curid=4864816" title="Chevrolet Yeoman">
Chevrolet Yeoman

Chevrolet Yeoman – samochód osobowy klasy wyższej produkowany pod amerykańską marką Chevrolet w latach 1957–1958. 
Historia i opis modelu.
Chevrolet Yeoman zastąpił wariant kombi modelu 150, przyjmując funkcję tańszej alternatywy dla gamy wyższej klasy kombi jak Nomad czy Brookwood. Pod kątem stylistycznym model Yeoman wyróżniał się dużą, bogato zdobioną chromem karoserią, a także dużym przedziałem bagażowym z łagodnie opadającą linią dachu.
Sprzedaż.
Yeoman był dostępny w północnoamerykańskiej ofercie Chevroleta przez niespełna rok, znikając z niej bez bezpośredniego następcy w 1958 roku.

</doc>
<doc id="4864817" url="https://pl.wikipedia.org/wiki?curid=4864817" title="Józef Litauer">
Józef Litauer

Józef Litauer (ur. 7 stycznia 1894 w Łodzi, zm.?) – prawnik, działacz Polskiej Partii Socjalistycznej. 
Urodził się 7 stycznia w Łodzi. Jako prawnik zaangażował się w promowanie międzynarodowego języka Esperanto. W 1931 roku został sekretarzem generalnym Międzynarodowego Towarzystwa Esperantystów-Prawników. Po rozwiązaniu „Laboro” przez polski rząd, wraz z Władysławem Lekowskim i Markiem Wajsblumem założył w 1933 roku Socjalistyczne Towarzystwo Esperantystów. W 1937 roku był redaktorem periodyku „Orzecznictwo Podatkowe”. W 1939 roku za opublikowanie pracy francuskiego religioznawcy Couchouda, „Tajemnice Jezusa” został skazany przez polski sąd na karę pół roku więzienia w zawieszeniu. Zaginął w czasie II wojny światowej, prawdopodobnie został zabity przez Niemców.

</doc>
<doc id="4864819" url="https://pl.wikipedia.org/wiki?curid=4864819" title="Różowo">
Różowo

Różowo (; ) – wieś na Białorusi, w obwodzie witebskim, w rejonie brasławskim, w sielsowiecie Mieżany.
Dawna nazwa miejscowości to Rozowo.
Historia.
W czasach zaborów leżała w granicach Imperium Rosyjskiego.
W latach 1921–1945 wieś a następnie kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwały tu 263 osoby, wszystkie były wyznania rzymskokatolickiego. Jednocześnie 250 mieszkańców zadeklarowało polską przynależność narodową, a 13 litewską. Było tu 50 budynków mieszkalnych. W 1931 w 55 domach zamieszkiwało 306 osób.
Miejscowość należała do parafii rzymskokatolickiej w Opsie. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4864821" url="https://pl.wikipedia.org/wiki?curid=4864821" title="Kim A-lang">
Kim A-lang

Kim A-lang (kor. 김아랑; ur. 22 sierpnia 1995 w Jeonju) – południowokoreańska łyżwiarka szybka specjalizująca się w short tracku, dwukrotna mistrzyni olimpijska, multimedalistka mistrzostw świata i zimowej uniwersjady.
Trzykrotnie uczestniczyła w zimowych igrzyskach olimpijskich. W 2014 roku wzięła udział w igrzyskach olimpijskich w Soczi. Wystartowała w czterech konkurencjach – zdobyła złoty medal olimpijski w biegu sztafetowym (wraz z nią w sztafecie pobiegły Park Seung-hi, Cho Ha-ri, Shim Suk-hee i Kong Sang-jeong), ponadto zajęła 10. miejsce w biegach na 500 m i 1000 m oraz 13. miejsce na dystansie 1500 m. W drugim starcie olimpijskim, w 2018 roku na igrzyskach w Pjongczangu, zaprezentowała się w tych samych konkurencjach co w Soczi. W biegu sztafetowym Koreanki ponownie zostały mistrzyniami olimpijskimi (w sztafecie poza Kim A-lang pobiegły Choi Min-jeong, Kim Ye-jin, Shim Suk-hee i Lee Yu-bin). Kim zajęła ponadto 4. miejsce w biegu na 1500 m, 5. miejsce na 1000 m i 19. na 500 m. W 2022 na igrzyskach w Pekinie zdołała razem z Seo Whi-min, Choi Min-jeong i Lee Yu-bin zdobyć srebrny medal olimpijski w konkurencji sztafety. W pozostałych konkurencjach medalu nie wywalczyła – w biegu na 1000 m zajęła 22. pozycję, natomiast zmagania w konkurencji biegu na 1500 m zakończyła na 13. pozycji.
W latach 2014–2018 zdobyła sześć medali mistrzostw świata (trzy złote, jeden srebrny i dwa brązowe), w latach 2015–2019 osiem medali zimowej uniwersjady (pięć złotych, dwa srebrne i jeden brązowy), a w 2013 roku dwa medale mistrzostw świata juniorów (złoty i srebrny). Wielokrotnie stawała na podium zawodów Pucharu Świata w sezonach 2013/2014–2019/2020.

</doc>
<doc id="4864822" url="https://pl.wikipedia.org/wiki?curid=4864822" title="Kim Alang">
Kim Alang



</doc>
<doc id="4864823" url="https://pl.wikipedia.org/wiki?curid=4864823" title="Rudzie (sielsowiet Widze)">
Rudzie (sielsowiet Widze)

Rudzie (; ) – wieś na Białorusi, w obwodzie witebskim, w rejonie brasławskim, w sielsowiecie Widze.
Historia.
W czasach zaborów ówczesny folwark leżał w granicach Imperium Rosyjskiego.
W latach 1921–1945 kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 78 osób, wszystkie były wyznania rzymskokatolickiego i zadeklarowały polską przynależność narodową. Było tu 16 budynków mieszkalnych. W 1931 w 22 domach zamieszkiwało 105 osób.
Miejscowość należała do parafii rzymskokatolickiej w Opsie. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4864824" url="https://pl.wikipedia.org/wiki?curid=4864824" title="Ksiądz Paradoks. Biografia Jana Twardowskiego">
Ksiądz Paradoks. Biografia Jana Twardowskiego

Ksiądz Paradoks. Biografia Jana Twardowskiego – biografia księdza Jana Twardowskiego autorstwa Magdaleny Grzebałkowskiej wydana 16 września 2011 w Krakowie przez Społeczny Instytut Wydawniczy „Znak”.
Książka spotkała się z pozytywnymi recenzjami. Grzebałkowskiej udało się odtworzyć sporą część życia Twardowskiego, mimo że sam bohater biografii świadomie nie pozostawił po sobie zbyt dużo źródeł, zaś osoby go znające odmawiały udzielania Grzebałkowskiej wywiadów. Autorka nie pomijała tematów trudnych, pokazujących bohatera biogramu w różnorakim świetle – relacji z kobietami, kontaktów z oficerami Służby Bezpieczeństwa, noszenia peruki.

</doc>
<doc id="4864825" url="https://pl.wikipedia.org/wiki?curid=4864825" title="Rudzie (ujednoznacznienie)">
Rudzie (ujednoznacznienie)



</doc>
<doc id="4864831" url="https://pl.wikipedia.org/wiki?curid=4864831" title="Brat doktora Homera">
Brat doktora Homera

Brat doktora Homera (serb.-chorw. "Brat doktora Homera / Брат доктора Хомера") – jugosłowiański film dramatyczny z 1968 roku w reżyserii Žiki Mitrovicia. 

</doc>
<doc id="4864835" url="https://pl.wikipedia.org/wiki?curid=4864835" title="Tadeusz Borys">
Tadeusz Borys

Tadeusz Borys (ur. 24 grudnia 1945 w Przyczynie Górnej k. Wschowy) – polski ekonomista, dr hab., profesor Instytutu Nauk o Zarządzaniu i Jakości Wydziału Ekonomii i Zarządzania Uniwersytetu Zielonogórskiego.
Życiorys.
W 1968 ukończył studia w Wyższej Szkole Ekonomicznej we Wrocławiu (przekształconej w 1974 w Akademię Ekonomiczną we Wrocławiu). W 1975 obronił w Akademii Ekonomicznej we Wrocławiu pracę doktorską, tam w 1984 uzyskał stopień doktora habilitowanego. 15 lutego 1996 nadano mu tytuł profesora w zakresie nauk ekonomicznych. 
Pracował w Akademii Ekonomicznej we Wrocławiu, gdzie w latach 1986-1990 kierował Katedrą Diagnostyki Ekonomicznej, od 1990 Katedrą Polityki i Ekonomiki Ochrony Środowiska (przekształconą w 2002 w Katedrę Zarządzania Jakością i Środowiskiem). Od 1986 był prodziekanem i od 1987 do 1993 dziekanem Wydziału Gospodarki Miejskiej i Usług (przekształconego w 1991 w Wydział Gospodarki Regionalnej i Turystyki AE z siedzibą w Jeleniej Górze. Był wiceprzewodniczącym Oddziału Polskiego Europejskiego Stowarzyszenia Ekonomistów Środowiska i Zasobów Naturalnych .
Pracował też na stanowisku profesora zwyczajnego w Katedrze Zarządzania Środowiskiem i Gospodarką Publiczną w Instytucie Nauk o Zarządzaniu i Jakości Wydziału Ekonomii i Zarządzania Uniwersytetu Zielonogórskiego. Jest członkiem Komitetu Nauk Ekonomicznych Polskiej Akademii Nauk.

</doc>
<doc id="4864836" url="https://pl.wikipedia.org/wiki?curid=4864836" title="Chevrolet Task Force">
Chevrolet Task Force

Chevrolet Task Force – samochód dostawczo-osobowy typu pickup klasy wyższej produkowany pod amerykańską marką Chevrolet w latach 1955–1959. 
Historia i opis modelu.
Model Task Force pojawił się w połowie lat 50. w ofercie Chevroleta jako gruntownie zmodernizowany następca linii półciężarówek Advance Design. Nawiązując do osobowych modeli producenta, nadwozie zyskało bardziej awangardowe linie z wysoko umieszczonymi, zabudowanymi kloszami reflektorów, a także dużą atrapą chłodnicy w kolorze nadwozia i wypukłą, obłą maską. W zależności od wariantu, Task Force w głębokim stopniu różnił się wizualnie.

</doc>
<doc id="4864838" url="https://pl.wikipedia.org/wiki?curid=4864838" title="Cold Dark Place">
Cold Dark Place

Cold Dark Place – minialbum studyjny amerykańskiej grupy muzycznej Mastodon. Wydawnictwo ukazało się 22 września 2017 roku nakładem wytwórni muzycznej Reprise Records.

</doc>
<doc id="4864843" url="https://pl.wikipedia.org/wiki?curid=4864843" title="Rymoszany">
Rymoszany

Rymoszany – dawna wieś. Tereny, na których była położona, leżą obecnie na Białorusi Białorusi, w obwodzie witebskim, w rejonie brasławskim, w sielsowiecie Opsa.
Historia.
W czasach zaborów leżała w granicach Imperium Rosyjskiego.
W latach 1921–1945 folwark leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwały tu 62 osoby, wszystkie były wyznania rzymskokatolickiego i zadeklarowały polską przynależność narodową. Było tu 11 budynków mieszkalnych. W 1931 w 14 domach zamieszkiwało 69 osób.
Miejscowość należała do parafii rzymskokatolickiej w Pelikanach. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4864844" url="https://pl.wikipedia.org/wiki?curid=4864844" title="Rymucie">
Rymucie

Rymucie (; ) – wieś na Białorusi, w obwodzie witebskim, w rejonie brasławskim, w sielsowiecie Opsa.
Historia.
W czasach zaborów wieś leżała w granicach Imperium Rosyjskiego.
W latach 1921–1945 kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwały tu 164 osoby, 10 było wyznania rzymskokatolickiego, a 154 staroobrzędowego. Jednocześnie wszyscy mieszkańcy zadeklarowało polską przynależność narodową. Było tu 26 budynków mieszkalnych. W 1931 w 26 domach zamieszkiwało 175 osób.
Miejscowość należała do parafii rzymskokatolickiej w Opsie. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4864848" url="https://pl.wikipedia.org/wiki?curid=4864848" title="Prywatne Seminarium Nauczycielskie Żeńskie im. Juliusza Słowackiego w Poznaniu">
Prywatne Seminarium Nauczycielskie Żeńskie im. Juliusza Słowackiego w Poznaniu

Prywatne Seminarium Nauczycielskie Żeńskie im. Juliusza Słowackiego w Poznaniu – seminarium nauczycielskie i szkoła średnia usytuowane przy ul. Głogowskiej na Łazarzu w Poznaniu. Działające w latach 1924–1934 jako żeńskie seminarium nauczycielskie, a następnie od 1934 do 1939 roku jako Prywatne Gimnazjum Żeńskie im. Juliusza Słowackiego. Od 1945 roku budynek zajmuje zespół Państwowych Szkół Muzycznych. 
Historia.
Pomysłodawcą założenia i twórcą szkoły był ks. Czesław Piotrowski. Początkowo w 1924 roku ksiądz Piotrowski założył Prywatne Seminarium Nauczycielskie Żeńskie im. Juliusza Słowackiego. Do czasu wybudowania własnego gmachu szkolnego naukę prowadzono w godzinach popołudniowych w szkole wydziałowej II przy ul. Działyńskich. 1 lipca 1928 roku Ministerstwo Wyznań Religijnych i Oświecenia Publicznego przyznało seminarium niepełne prawa szkół państwowych. 
Budowę nowego gmachu szkoły przy ówczesnej ul. Marszałka Focha rozpoczęto w 1930 roku, a oddanie do użytku nastąpiło w 1931 roku. Budynek usytuowano obok gmachu męskiego Prywatnego Humanistycznego Gimnazjum i Liceum im. Adama Mickiewicza. Uroczystość otwarcia i poświęcenia szkoły odbyła się 12 października 1931 roku. Podczas uroczystości obecni byli m.in. wiceprezydent miasta Poznania Mikołaj Kiedacz, wojewoda poznański Roger Adam Raczyński, kurator szkolny Okręgu Szkolnego Poznańskiego Joachim Namysł, z ramienia Uniwersytetu Poznańskiego rektor Jan Sajdak i ówczesny proboszcz parafii Matki Boskiej Bolesnej Józef Gorgolewski. Dyrektorem w nowym budynku w roku szkolnym 1931/1932 został dr Stefan Papée. Szkoła uzyskała następnie pełne prawa szkół państwowych. W 1934 roku szkołę przekształcono w Gimnazjum Żeńskie im. Juliusza Słowackiego, dodatkowo umieszczając w budynku koedukacyjną szkołę powszechną. Działalność szkoły przerwał w 1939 roku wybuch II wojny światowej.
Współcześnie w gmachu swoją siedzibę mają: działająca od 1945 roku Państwowa Szkoła Muzyczna I stopnia im. Karola Kurpińskiego i Państwowa Szkoła Muzyczna II stopnia im. Fryderyka Chopina, a także funkcjonujące od 1979 roku Policealne Studia Piosenkarskie im. Czesława Niemena i od 1990 roku Ogólnokształcąca Szkoła Muzyczna II stopnia im. Jadwigi Kaliszewskiej.
Opis.
Gmach szkoły zaprojektowany został przez architekta Adolfa Pillera. Wnętrze szkoły zostało urządzone w zgodzie z ówcześnie obowiązującymi przepisami budowlanymi dotyczącymi budowy obiektów szkolnych. Budynek szkoły mieścił 19 sal lekcyjnych odpowiednio doświetlonych, przestronne korytarze i klatki schodowe. Obiekt wyposażono w oświetlenie elektryczne, wodociąg i centralne ogrzewanie. Wokół budynku przewidziano miejsce do zajęć z wychowania fizycznego. W piwnicy zaprojektowano nowoczesną salę gimnastyczną z szatnią, prysznicami i basenem do nauki pływania. Ponadto w piwnicy mieściła się stołówka i mieszkanie woźnego. Na parterze urządzono m.in. poczekalnię dla rodziców, gabinet dyrektora i pracownię przedmiotu prace ręczne. Ponadto swoją świetlicę miało Harcerstwo i ruch Przysposobienia Wojskowego Kobiet. Natomiast pierwsze piętro zajmowała, oprócz sal szkolnych, sala konferencyjna i gabinet lekarski. Drugie piętro przewidziano tylko na sale lekcyjne. Na trzecim piętrze ulokowano pracownię fizyczno-chemiczną, pracownię przyrodniczą z osobnym pomieszczeniem przeznaczonym na hodowlę roślin. W pracowniach do każdego stołu doprowadzony był prąd i gaz. Dodatkowo na piętrze mieściła się sala posiedzeń, wykorzystywana przez organizacje szkolne. Na czwartym piętrze ulokowano stację meteorologiczną, a taras przeznaczono do prowadzenia lekcji geografii, przyrody i wychowania fizycznego.

</doc>
<doc id="4864849" url="https://pl.wikipedia.org/wiki?curid=4864849" title="Stanisław z Wrzącej Sokołowski (zm. 1752)">
Stanisław z Wrzącej Sokołowski (zm. 1752)

Stanisław z Wrzącej Sokołowski herbu Pomian (zm. 8 września 1752 roku) – kasztelan brzeskokujawski w 1752 roku, podkomorzy inowrocławski w latach 1738–1752, chorąży inowrocławski w latach 1736–1738, chorąży kruszwicki w latach 1731–1736, stolnik bydgoski w latach 1727–1731, sędzia grodzki brzeskokujawski, marszałek sądów kapturowych województwa brzeskokujawskiego w 1733 roku.
Życiorys.
Poseł województw brzeskokujawskiego i inowrocławskiego na sejm nadzwyczajny 1733 roku. Jako deputat i poseł województwa brzeskokujawskiego na sejm elekcyjny podpisał "pacta conventa" Stanisława Leszczyńskiego w 1733 roku.
Poseł na sejm 1748 roku z województwa brzeskokujawskiego. Poseł na sejm 1752 roku z województwa inowrocławskiego. 

</doc>
<doc id="4864850" url="https://pl.wikipedia.org/wiki?curid=4864850" title="Bachenbülach">
Bachenbülach

Bachenbülach – miejscowość i gmina, w kantonie Zurych w Szwajcarii. W 2018 roku liczyła 4165 mieszkańców.

</doc>
<doc id="4864857" url="https://pl.wikipedia.org/wiki?curid=4864857" title="Bitwa pod Drohiczynem">
Bitwa pod Drohiczynem



</doc>
<doc id="4864859" url="https://pl.wikipedia.org/wiki?curid=4864859" title="Pałac Iavoloha">
Pałac Iavoloha

Pałac Iavoloha (malg. "Lapan'Iavoloha", fr. "Palais d'Iavoloha") – pałac w Madagaskarze usytuowany na przedmieściach stolicy Antananarywy,15 kilometrów na południe. Obecnie siedziba Prezydenta Madagaskaru.
Budowa pałacu została sfinansowana przez Koreę Północną i ostatecznie zbudowana w czasie objęcia władzy przez prezydenta Didiera Ratsiraki w 1975 roku. Była wzorowana na Pałacu Królowej w Antananarywie. 

</doc>
<doc id="4864860" url="https://pl.wikipedia.org/wiki?curid=4864860" title="Sadowaniszki">
Sadowaniszki

Sadowaniszki – dawny zaścianek. Tereny, na których był położony, leżą obecnie na Białorusi Białorusi, w obwodzie witebskim, w rejonie brasławskim, w sielsowiecie Opsa.
Historia.
W czasach zaborów leżał w granicach Imperium Rosyjskiego.
W latach 1921–1939 zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 21 osób, wszystkie były wyznania rzymskokatolickiego i zadeklarowały polską przynależność narodową. Były tu 3 budynki mieszkalne. W 1938 w 4 domach zamieszkiwało 28 osób.
Miejscowość należała do parafii rzymskokatolickiej w Opsie. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4864862" url="https://pl.wikipedia.org/wiki?curid=4864862" title="Chevrolet Parkwood">
Chevrolet Parkwood

Chevrolet Parkwood – samochód osobowy klasy wyższej produkowany pod amerykańską marką Chevrolet w latach 1959–1961. 
Historia i opis modelu.
Model Parkwood pojawił się w ofercie Chevroleta w 1959 roku jako duże kombi stanowiące bardziej luksusową i wyżej pozycjonowaną alternatywę dla identycznego modelu Brookwood, który oferował o 3 więcej miejsc dla pasażerów w kabinie pasażerskiej.
Lifting.
Po roku produkcji Chevroleta Parkwood, samochó przeszedł obszerną restylizację karoserii, zyskując gruntownie przestylizowany pas przedni, a także tylną część nadwozia.

</doc>
<doc id="4864863" url="https://pl.wikipedia.org/wiki?curid=4864863" title="Sauliszki">
Sauliszki

Sauliszki – dawny zaścianek. Tereny, na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Opsa.
Nazwa dawniej używana to Szauliszki lub Sanliszki.
Historia.
W czasach zaborów zaścianek należał do dóbr Dryświaty i leżał w granicach Imperium Rosyjskiego.
W latach 1921–1945 folwark leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 26 osób, wszystkie były wyznania rzymskokatolickiego i zadeklarowały polską przynależność narodową. Były tu 4 budynki mieszkalne. W 1931 w 4 domach zamieszkiwało 17 osób.
Miejscowość należała do parafii rzymskokatolickiej w Opsie. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4864864" url="https://pl.wikipedia.org/wiki?curid=4864864" title="Szauliszki">
Szauliszki



</doc>
<doc id="4864866" url="https://pl.wikipedia.org/wiki?curid=4864866" title="Sanliszki">
Sanliszki



</doc>
<doc id="4864867" url="https://pl.wikipedia.org/wiki?curid=4864867" title="20 (album JWP i Bez Cenzury)">
20 (album JWP i Bez Cenzury)

20 – trzeci mixtape polskich zespołów muzycznych JWP oraz Bez Cenzury. Wydawnictwo ukazało się 20 stycznia 2017 roku nakładem wytwórni muzycznej RHW Records. Album został wydany z okazji 20-lecia działalności grupy JWP. W utworze "Word Wide" gościnnie wystąpiła pochodząca ze Stanów Zjednoczonych grupa Smif-n-Wessun, pojawili się Oni także w teledysku do tego utworu.

</doc>
<doc id="4864870" url="https://pl.wikipedia.org/wiki?curid=4864870" title="Mały skazaniec">
Mały skazaniec

Mały skazaniec (ang. "The Little Convict") – australijski film fabularno-animowany z 1979 roku wyprodukowany przez Yoram Gross Film Studio. 
Wersja polska.
W Polsce film został wydany na VHS. Dystrybucja Top Video.

</doc>
<doc id="4864874" url="https://pl.wikipedia.org/wiki?curid=4864874" title="1945. Wojna i pokój">
1945. Wojna i pokój

1945. Wojna i pokój – książka Magdaleny Grzebałkowskiej wydana w 2015 w Warszawie przez Agorę; opisuje wydarzenia na ziemiach polskich w 1945 bezpośrednio po zakończeniu działań wojennych.
Książka ma formę reportażu. Każdy rozdział poprzedza wybór ogłoszeń prasowych z kolejnych miesięcy 1945. Grzebałkowska skupiła się na opisie konkretnych ludzi i wydarzeń, bez przedstawiania całościowej panoramy „wielkiej historii” i kalendarium. Ukazała takie zjawiska, miejsca i wydarzenia jak: szaber, przesiedlenia Niemców i Polaków, Warszawę, Wrocław, Sanok, żydowski dom dziecka w Otwocku, katastrofę Gustloffa czy postaci takie jak Bolesław Drobner czy Czesław Gęborski. Obraz powojennej Polski ukazany przez autorkę jawi się jako okres trudny i pełen cierpienia, w którym nie ma miejsca na radość czy ulgę z powodu kończącej się bądź dopiero co zakończonej wojny.
Grzebałkowska za książkę została nominowana do Nagrody im. Ryszarda Kapuścińskiego za Reportaż Literacki 2015 za książkę "1945. Wojna i pokój" oraz do Nagrody Literackiej „Nike” 2016. Otrzymała Polsko-Niemiecką Nagrodę Dziennikarską im. Tadeusza Mazowieckiego 2015 oraz została laureatką Nagrody Newsweeka im. Teresy Torańskiej.

</doc>
<doc id="4864894" url="https://pl.wikipedia.org/wiki?curid=4864894" title="Mistrzostwa Madagaskaru w Lekkoatletyce 2004">
Mistrzostwa Madagaskaru w Lekkoatletyce 2004

Mistrzostwa Madagaskaru w Lekkoatletyce 2004 – zawody lekkoatletyczne rozegrane w dniach 18–20 czerwca 2004 roku w Antananarywie.

</doc>
<doc id="4864895" url="https://pl.wikipedia.org/wiki?curid=4864895" title="Stadion Miejski im. Janusza Kusocińskiego w Świdnicy">
Stadion Miejski im. Janusza Kusocińskiego w Świdnicy

Stadion Miejski im. Janusza Kusocińskiego – wielofunkcyjny stadion w Świdnicy, w Polsce. Został otwarty 16 lipca 1933 roku. Może pomieścić 999 widzów. Swoje spotkania rozgrywają na nim piłkarze klubu Polonia Świdnica.
Stadion został wybudowany w latach 1928–1933 i otwarty 16 lipca 1933 roku. Do 1934 roku nosił imię Helmutha Brücknera (Helmuth-Brückner-Kampfbahn). Po II wojnie światowej Świdnica znalazła się w granicach Polski, a gospodarzem stadionu została Polonia Świdnica. Klub ten w sezonach 1949 i 1950 występował w II lidze. W 1956 roku nadano stadionowi imię Janusza Kusocińskiego. W latach 2017–2018 przeprowadzono gruntowną modernizację obiektu, m.in. położono nową, tartanową bieżnię lekkoatletyczną, a w miejsce starych trybun powstały zupełnie nowe, częściowo zadaszone, mogące pomieścić 999 widzów (przed przebudową pojemność stadionu wynosiła 3000 widzów).

</doc>
<doc id="4864897" url="https://pl.wikipedia.org/wiki?curid=4864897" title="Chevrolet Apache">
Chevrolet Apache



</doc>
<doc id="4864899" url="https://pl.wikipedia.org/wiki?curid=4864899" title="Chevrolet Cameo">
Chevrolet Cameo



</doc>
<doc id="4864900" url="https://pl.wikipedia.org/wiki?curid=4864900" title="Chevrolet Lakewood">
Chevrolet Lakewood



</doc>
<doc id="4864901" url="https://pl.wikipedia.org/wiki?curid=4864901" title="Desna Czernihów w europejskich pucharach">
Desna Czernihów w europejskich pucharach



</doc>
<doc id="4864921" url="https://pl.wikipedia.org/wiki?curid=4864921" title="Chevrolet Cheyenne">
Chevrolet Cheyenne



</doc>
<doc id="4864927" url="https://pl.wikipedia.org/wiki?curid=4864927" title="Dox (poeta)">
Dox (poeta)

Dox, właśc. Jean Verdi Salomon Razakandraina (ur. 13 stycznia 1913 w Manankavaly, zm. 14 czerwca 1978 w Antananarywie) – jeden z najsłynniejszych poetów malgaskich, pisarz, dramaturg i tłumacz. Należał do pokolenia poetów, którzy wywarli duży wpływ na literaturę narodową Madagaskaru, zniszczoną pod wpływem francuskiej administracji kolonialnej. 
Życiorys.
Jean Verdi Salomon Razakandraina urodził się w 1913 r. w Manankavaly w regionie Imerina na Madagaskarze. Był synem lekarza Samuela Salomona Razakandrainy i Raoliny. Pierwsze tradycyjne wykształcenie otrzymał od dziadków, którzy zapoznali go z Biblią, malgaskimi opowieściami i przysłowiami, ale także muzyką i malarstwem. Uczęszczał do szkoły publicznej w Antsirabe, a następnie do szkoły protestanckiej w Ambohijatovo na północy Ambohimanga. 
W 1930 r. wstąpił do École des Beaux-Arts w Antananarywie, gdzie zaczął pisać pierwsze wiersze i rozpoczął przygodę z teatrem. Publikował początkowo pod pseudonimem Sorajavona, a następnie Dox. Pod naciskiem ojca, który chciał aby został lekarzem, w następnym roku rozpoczął naukę w Collège Paul Minault w Antananarywie. Porzucił jednak studia medyczne, aby poświęcić się całkowicie sztuce. Dołączył do innych znanych malgaskich poetów w rozwijaniu ruchu Mitady ny very („poszukiwanie utraconych wartości”), zapoczątkowanego przez Jeana-Josepha Rabearivelo, Charlesa Rajoelisolo i Ny Avana Ramanantoanina. Jego twórczość z tego okresu odzwierciedlała cel ruchu, którym było potwierdzenie wartości tożsamości Madagaskaru, która została zniszczona pod wpływem francuskiej administracji kolonialnej. 
W 1941 r. Dox wydał pierwszy zbiór wierszy, "Ny Hirako", napisany w języku malgaskim. W 1943 r. podjął pracę jako nauczyciel w Antsirabe, gdzie poznał swoją przyszłą żonę Perle Razanabololona. Jego twórczość literacka rozwijała się głównie w kierunku poezji, którą publikował w stołecznych gazetach: „Ny Mpandinika”, „Ny Tantsinanana”, „Ny Fandrosoam-baovao”, „Ny Kintan’ny maraina”, „Lakolosy volamena”. 
Po II wojnie światowej dążenia ludności Madagaskaru do odzyskania niepodległości nasiliły się. W 1947 r. Dox wziął udział w powstaniu zainicjowanym przez Demokratyczny Ruch Odnowy Malgaskiej (MDRM), które zostało brutalnie stłumione przez władze francuskie. Zginęło ok. 100 tys. powstańców, a Dox został postrzelony. 
Był współzałożycielem utworzonego w 1952 r. Związku Poetów i Pisarzy Malgaskich ("Union des Poètes et Écrivains Malgaches", UPEM). Po śmierci żony w 1954 r. rozpoczął się bolesny okres w życiu poety, porzucił pracę i poświęcił się pisaniu. Wcześniej stracił dwoje dzieci i ojca. W 1955 r. otworzył drukarnię Mazava, wiele energii poświęcił wspierając młodych twórców ze swojego kraju, razem z Randzą Zanamihoatrą założył też stowarzyszenie Tsiri. 
Brał także czynny udział w protestach studenckich w 1972 r., które doprowadziły do upadku administracji Tsiranany. Był prezydentem Zjednoczonego Komitetu Artystów Malgaskich ("Komitin’ny Artista Malagasy Mitambatra", K.A.MA.MI.) i wiceprezesem Akademii Andrianampoinimerina. W 1975 r. został członkiem Akademii Madagaskaru ("Académie Malgache"). 
Dox jest jednym z najsłynniejszych poetów malgaskich. Opublikował kilkanaście książek, napisał także niepublikowane sztuki sceniczne: "Ny Ombalahibemaso", "Savika ombalahy", "Estera", a także przetłumaczył na język malgaski m.in. poezję Horacego, tragedię Jeana Racine’a "Andromacha", dramat Pierre’a Corneille’a "Cyd". Pisał głównie w języku malgaskim, jednak krótko przed śmiercią wydał tom poezji w języku francuskim. Zmarł w 1978 r.
1 lipca 1979 r. został wyemitowany znaczek pocztowy z wizerunkiem Jeana Verdiego Salomona Razakandrainy o wartości nominalnej 25 franków (5 ariary). 

</doc>
<doc id="4864930" url="https://pl.wikipedia.org/wiki?curid=4864930" title="Kokosowiec właściwy">
Kokosowiec właściwy



</doc>
<doc id="4864932" url="https://pl.wikipedia.org/wiki?curid=4864932" title="Kokosowiec">
Kokosowiec



</doc>
<doc id="4864934" url="https://pl.wikipedia.org/wiki?curid=4864934" title="Morderstwo w Rakowiskach">
Morderstwo w Rakowiskach

Morderstwo w Rakowiskach – zabójstwo małżeństwa Agnieszki i Jerzego Niedźwiedziów przez syna pary – Kamila Niedźwiedzia – oraz jego przyjaciółkę, Zuzannę Maksymiuk, które wydarzyło się 13 grudnia 2014 w Rakowiskach niedaleko Białej Podlaskiej w województwie lubelskim w Polsce.
Tło.
W 2013, małżeństwo Niedźwiedziów przeprowadziło się wraz z synem Kamilem do nowego domu w Rakowiskach. Agnieszka była nauczycielką języka rosyjskiego w III Liceum Ogólnokształcącym im. Adama Mickiewicza w Białej Podlaskiej, Jerzy był pułkownikiem Straży Granicznej. Latem 2014 roku, Kamil nawiązał zażyłą relację z koleżanką ze szkoły, Zuzanną Maksymiuk. Rodzice nastolatka byli przeciwni tej znajomości i byli przekonani, że Zuzanna ma zły wpływ na ich syna.
Zuzanna wraz z Kamilem postanowili zabić Agnieszkę i Jerzego z powodu ich sprzeciwu wobec związku.
Sprawcy.
Zuzanna Maksymiuk w momencie zbrodni miała 18 lat i była uczennicą II Liceum Ogólnokształcącego w Białej Podlaskiej. W dzieciństwie wychowywała się bez udziału ojca, z którym kontakt nawiązała dopiero w wieku nastoletnim. Niedługo po tym, kiedy zaczęła nawiązywać kontakty rodzinne z ojcem, ten zmarł. Dziewczyna bardzo to przeżywała i, jak sama twierdziła, po tych wydarzeniach zdecydowała się na karierę poetycką. Pisała wiersze, a na kilka miesięcy przed atakiem wydała pierwszy tomik poezji pod tytułem "33", używając pseudonimu literackiego „Maria Goniewicz”. W szkołach, do których uczęszczała, była znana z wagarowania i manipulowania jej rówieśnikami. Była aktywna w mediach społecznościowych, w tym na portalu Facebook gdzie na swoim fanpage’u publikowała także wiersze, m.in. wraz z własnymi przefiltrowanymi na czarno-biało zdjęciami, grafikami antyreligijnymi lub mogącymi urażać uczucia religijne, a także osób z nożami. W 2012 roku nawiązała relację intymną z młodszą uczennicą szkoły, do której wówczas chodziła; dziewczęta uprawiały ze sobą seks, a ponieważ uczennica ta miała wówczas mniej niż 15 lat – Maksymiuk popełniła przestępstwo. Za obcowanie płciowe z małoletnią (oraz udostępnianie małoletnim marihuany) została skazana na karę pozbawienia wolności w zawieszeniu; było to kilka miesięcy przed następnym wyrokiem w procesie o zbrodnię w Rakowiskach.
Kamil Niedźwiedź w momencie zbrodni miał także 18 lat i był uczniem I Liceum Ogólnokształcącego imienia Kraszewskiego w Białej Podlaskiej. Uczeń, według opinii kolegów i nauczycieli ze szkoły, nie sprawiał wcześniej problemów. Zacząć się one miały gdy poznał Zuzannę Maksymiuk i nawiązał z nią relację romantyczną. Wówczas zaczął wagarować i cały czas spędzać praktycznie tylko z dziewczyną, co bardzo nie podobało się jego rodzicom. Zaczął także zażywać narkotyki, którymi miała częstować go Maksymiuk. Z relacji innych uczniów wynikało, że był cichy i spokojny. Zdaniem wielu ekspertów i osób, które przyglądały się tej sprawie, Zuzanna mogła zmanipulować chłopaka do popełnienia tej zbrodni, chociaż nie ma na to żadnych jednoznacznych dowodów.
Sprawcy, według własnych słów, zaczęli planować zbrodnię podczas oglądania filmów "przepełnionych przemocą i agresją", w tym "American Psycho", "Urodzeni mordercy" oraz kilkoma filmami Quentina Tarantino i Davida Lyncha. Zuzanna pewnego razu podczas jednego z takich seansów miała zażartować, że mogliby w ten sposób, co w jednym z filmów, zamordować także rodziców Kamila. Początkowo mieli oboje uznać to za żart, ale później zaczęli planować zbrodnię na poważnie. Motywem miał być głównie brak akceptacji dla ich związku ze strony rodziców chłopaka, ponadto podczas jazdy do Krakowa wraz z dwójką ich przyjaciół już po dokonaniu zbrodni Zuzanna opowiedziała im o morderstwie, którego dokonali, mówiąc im także, że za milczenie w tej sprawie dostaną od niej 200 tysięcy złotych pochodzących ze sprzedaży samochodów zabitych rodziców chłopaka.
Zdarzenia poprzedzające zabójstwo.
Nastolatkowie zaczęli planować przebieg zabójstwa inspirując się m.in. filmem "American Psycho". Alibi dla nich miał zapewnić udział Zuzanny w wieczorze literackim o nazwie "Poezje i herezje", odbywający się 14 grudnia 2014 w Krakowie.
Zuzanna skontaktowała się ze znajomym studentem z Poznania, Marcinem S., aby ten zawiózł ją wraz z Kamilem z Warszawy do Krakowa w zamian za 10 tys. zł. Pieniądze miała ukraść z domu Kamila po zabójstwie jego rodziców, jednak nie przekazała Marcinowi S. swoich planów.
12 grudnia 2014 Zuzanna zabrała z domu dwa noże i udała się wraz z Kamilem do Warszawy, na miejscu kupując gumowe rękawiczki oraz kombinezony ochronne. Chcieli także zakupić prochowiec podobny do noszonego w jednym z ich ulubionych filmów przez głównego bohatera, ale nie znaleźli płaszcza w żadnym ze sklepów. Stamtąd zostali zabrani przez Marcina S. oraz jego dziewczynę – Lindę M. – do Krakowa. W drodze Kamil wysłał do matki wiadomość SMS z informacją, że wraz z Zuzanną są już prawie w Krakowie. Zuzanna przekazała nagle kierowcy, że zapomniała zabrać laptopa i muszą wrócić do Rakowisk.
Przebieg zabójstwa.
Kamil wraz z Zuzanną wysiedli na polnej drodze niedaleko domu rodziców Niedźwiedzia, gdzie w pobliskich krzakach przebrali się w kombinezony i zdjęli buty. Kamil po wejściu na posesję wyprowadził do ogrodu psa ponieważ, jak twierdził, mógł on zepsuć im plan. Nastolatkowie weszli razem do sypialni rodziców Kamila około 2:00 w nocy i przy pomocy przygotowanych wcześniej noży zaatakowali śpiących Agnieszkę i Jerzego, zadając im po kilkanaście ciosów. Jerzemu udało się wytrącić napastniczce nóż z ręki, jednak został przez nią ugryziony. Kiedy ponownie próbował się bronić, jego syn Kamil wbił mu nóż w plecy, a wówczas Zuzanna wydłubała mu oczy paznokciami i pocięła mu ręce jej nożem. Agnieszce udało się wtedy wydostać z domu, jednak została zauważona i wciągnięta z powrotem przez syna. Ten następnie trzykrotnie poderżnął jej gardło za pomocą noża. Ze względu na obawę pozostawienia śladów DNA na ręce Jerzego podczas ugryzienia go przez Zuzannę, nastolatkowie podjęli próbę odcięcia mu ręki, jednak ze względu na stępione noże, nie udało im się to. Nastoletni mordercy przebrali się i wrócili do samochodu, w którym czekał na nich Marcin S. z Lindą M. Podczas ich jazdy do Krakowa, Zuzanna opowiedziała im o dokonanym zabójstwie.
Po zabójstwie.
Nad ranem jeden z sąsiadów zauważył otwarte drzwi do domu państwa Niedźwiedziów i brunatne plamy na ścianie. Zawiadomił policję o włamaniu. Przybyli na miejsce policjanci trafili na zwłoki Agnieszki przy drzwiach wejściowych oraz leżące w sypialni zwłoki Jerzego. W domu było pełno śladów krwi – były one rozbryzgane w pokojach, na podłodze, na ścianach, firankach i werandzie. Policjant biorący udział w oględzinach miejsca zbrodni przyznał w wywiadzie dla portalu Gazety Wyborczej, że nigdy w życiu nie widział "nawet w horrorach gore" krwawszej zbrodni. Kamil Niedźwiedź został wytypowany na sprawcę zbrodni, a następnie aresztowany wraz z Zuzanną Maksymiuk w Krakowie, w mieszkaniu przy ul. Słomianej. Przyznali się oni do winy i opisali ze szczegółami przebieg zdarzenia. Podobno Zuzanna w momencie przesłuchania szczyciła się dokonaną zbrodnią lub wydawała się z niej być co najmniej zadowolona. Tego samego dnia, Marcin S. oraz Linda M. zgłosili się na policję i zostali oskarżeni o pomoc w zacieraniu śladów zbrodni.
Wyrok i kara.
W 2015 Sąd Okręgowy w Lublinie skazał Zuzannę M. i Kamila N. na 25 lat pozbawienia wolności. Wyrok został prawomocnie podtrzymany przez Sąd Apelacyjny w Lublinie w 2016, orzekając o możliwości ubiegania się o warunkowe zwolnienie najwcześniej po 20 latach odbywania kary. W 2017 Sąd Najwyższy oddalił kasację Prokuratora Generalnego Zbigniewa Ziobry, według którego kara 25 lat pozbawienia wolności była za niska i zasadne byłoby dożywocie.
W trakcie odbywania kary Kamil wyrażał skruchę i poczucie winy z powodu dokonanej zbrodni. Maksymiuk wyraziła ją niedługo przed ostatnimi rozprawami i wyrokiem skazującym, prawdopodobnie w celu złagodzenia kary dla niej. 
W 2016 roku Zuzanna w więzieniu wygrała konkurs literacki dla osadzonych.
Odniesienia w kulturze.
Zabójstwo stało się inspiracją do powstania spektaklu „Enterorestes” w reżyserii Grzegorza Grecasa, przygotowanego przez studentów Wydziału Aktorskiego Akademii Sztuk Teatralnych w Krakowie. Premiera spektaklu miała miejsce 8 grudnia 2015 w Centrum Kultury w Lublinie.
Kulisy morderstwa zostały przedstawione w jednym z odcinków serialu dokumentalnego „Polskie zabójczynie”, wyemitowanego po raz pierwszy w kanale Crime+Investigation Polsat 4 kwietnia 2018.
Premierowy odcinek serialu dokumentalnego „Tajemnice polskich morderstw” platformy Viaplay, pt. „Śmierć we śnie”, był poświęcony tejże sprawie.
Naśladowcy.
25 stycznia 2020 roku w Chełmie 14-letni Łukasz Wach dokonał podobnej zbrodni, zabijając nożem i młotkiem własną macochę i raniąc starszego brata w ich domu. Następnie chciał dokonać masakry ostrymi narzędziami w pobliskim domu kultury, ale został aresztowany przez policję. Wach miał obsesję na punkcie zbrodni Zuzanny i Kamila w Rakowiskach, a także strzelanin w szkołach w Stanach Zjednoczonych.

</doc>
<doc id="4864936" url="https://pl.wikipedia.org/wiki?curid=4864936" title="Marcin Kozakiewicz">
Marcin Kozakiewicz

Marcin Kozakiewicz – profesor nauk medycznych, chirurg szczękowo-twarzowy, kierownik Kliniki Chirurgii Szczękowo-Twarzowej Uniwersytetu Medycznego w Łodzi.
Życiorys.
Edukacja.
W 1988 roku podjął studia w Oddziale Stomatologicznym, Wydziału Lekarskiego Akademii Medycznej w Łodzi. Po pierwszym i drugim roku studiów uzyskał nagrodę JM Rektora za wyniki w nauce.
Po zakończeniu stażu podyplomowego w 1994 roku podjął pracę w Klinice Chirurgii Szczękowo-Twarzowej Instytutu Stomatologii Akademii Medycznej w Łodzi. Stopień doktora nauk medycznych otrzymał w roku 1996, a w 1998 roku uzyskał specjalizację I-go stopnia z chirurgii stomatologicznej, oraz w roku 2004 specjalizację z chirurgii szczękowo-twarzowej. W 2005 roku uzyskał stopień doktora habilitowanego nauk medycznych na podstawie rozprawy pt. „Ocena wyników leczenia ubytków kości z zastosowaniem materiałów kościozastępczych w chirurgii stomatologicznej. Rozprawa ta została uznana za najlepszą pracę habilitacyjną w dziedzinach zabiegowy Uniwersytecie Medycznym w Łodzi w 2005 roku, co było podstawa do przyznania Marcinowi Kozakiewiczowi nagrody im. prof. M. Stefanowskiego.
W 2009 roku objął kierownictwo Oddziału Klinicznego Chirurgii Szczękowo-Twarzowej Uniwersytetu Medycznego w Łodzi, a następnie został zatrudniony na stanowisku profesora nadzwyczajnego Uniwersytetu Medycznego w Łodzi.
Swoje wykształcenie uzupełnił podczas pobytów na stażach w ośrodkach zagranicznych w: Oddziale Chirurgii Stomatologicznej i Szczękowo-Twarzowej, Shizuoka, Japonia (2001), Klinice Chirurgii Stomatologicznej i Szczękowo-Twarzowej, Uniwersytet Kyoto, Japonia (2001), Klinice Chirurgii Stomatologicznej i Szczękowo-Twarzowej, Uniwersytet Medyczno-Dentystyczny w Tokyo, (2001), Klinice Chirurgii Szczękowo-Twarzowej Uniwersyteckiego Szpitala w Parmie, Włochy (2003), Klinice Chirurgii Czaszkowo-Szczękowo-Twarzowej Uniwersyteckiego Szpitala Św. Anny w Ferrarze, Włochy (2003 oraz 2011).
W roku 2014 otrzymał tytuł profesora nauk medycznych.
Działalność naukowo-badawcza przed uzyskaniem stopnia doktora habilitowanego.
Do czasu uzyskania stopnia doktora habilitowanego opublikował łącznie 59 prac pełnotekstowych, pod opieką dr hab. n. med. Andrzeja Godlewskiego badał m.in. wpływ substancji P i komórek tucznych na aktywność mitotyczną komórek nabłonka dziąsła.
Pierwsze badania dotyczyły czynności komórek dziąsła (nabłonkowych i łącznotkankowych). W głównej mierze zbadał wpływ neuromediatorów uwalnianych z czuciowych zakończeń nerwowych w stanie ich pobudzenia zapalnego i ich braku po przecięciu pnia nerwu zębodołowego dolnego.
W części badań stosował metody cyfrowej analizy obrazu (morfometrię), które wprowadziły Marcina Kozakiewicza w kolejną dziedzinę nauki, jaką stosował w serii późniejszych prac.
Kolejne dziewięć prac poświęcone było zagadnieniom chirurgii stomatologicznej. Opisał w nich wyniki usuwania kostniaków żuchwy, analizował wskazania do usuwania trzecich zębów trzonowych, postępowania w przypadku wykrycia chłoniaka.
Najczęściej cytowaną pracą Marcina Kozakiewicza z tego okresu jest „Cherubism – clinical picture and treatment” – 13 cytowań. Wynika to z wielkości opisanej rodziny, wyników badań cytogenetycznych sugerujących nietypowe dziedziczenie oraz rzadkości występowania choroby.
Działalność naukowo-badawcza po uzyskaniu stopnia doktora habilitowanego.
Marcin Kozakiewicz kontynuował zainteresowania materiałami kościostępczymi w okresie pracy po habilitacji. Zaowocowało to serią badań podstawowych głównie we współpracy z Politechnika Łódzką, np. ocenę na podstawie macierzy długości serii regeneracji ubytków kości. W tych pracach podaje obiektywne sposoby oceny odbudowy kości na podstawie podstawowych metod obrazowania radiologicznego. Dwie prace dotyczą tytanowych wszczepów zębowych.
W zespole kierowanym przez Marcina Kozakiewicza opracowano nowe membrany barierowe dla sterowanej regeneracji tkanek. Z zastosowaniem cyfrowej analizy obrazu i programu komputerowego własnego pomysły zbadał odległe wyniki leczenia nakładkowymi przeszczepami kości zaników kości szczęk. Pokrewnym nurtem były badania z zakresu chirurgicznych rekonstrukcji alloplastycznych. Metodami statystycznymi (obiektywnymi) udokumentował skuteczność klasycznych rekonstrukcji poresekcyjnych żuchwy oraz wsparł badania dotyczące zastosowania dzianiny polipropylenowej w chirurgii szczękwo-twarzowej.
W kolejnej pracy opisał rzadkie zaburzenie morfologiczne – pneumosinus dilatans i zaproponował sposób jego korekty.
Cyfrowa analiza obrazu w znacznej części dotycząca radiologii szczękowo-twarzowej jest zainteresowaniem Marcina Kozakiewicza od początku jego pracy zawodowej. W zakresie chirurgii szczękowo-twarzowej początkowo dotyczyła oceny morfometrycznej obiektów w rentgenowskich zdjęciach wewnątrzustnych, następnie precyzyjnej analizy zmian gęstości kości metodą cyfrowej subtrakcji radiologicznej, fuzji obrazów TK, MR i scyntygraficznych. Polem zastosowania tych metod były w znacznej mierze oczodoły. Następnie na bazie tych doświadczeń powstały projekty trójwymiarowego modelowania wirtualnego szkieletu twarzowej części czaszki.
Dużą wagę przywiązuje do technik obrazowania, więc opracował moduł programu komputerowego DentalStudio umożliwiający łączenie obrazów medycznych różnego typu. Niesie to ze sobą dwie zalety: ocenę czynności narządu (badanie scyntygraficzne, termografia) na tle jego budowy anatomicznej (TK, MR) oraz powiązanie przestrzenne na jednym obrazie elementów kostnych (TK) i tkanek miękkich (MR), co jest szczególnie ważne w leczeniu urazów oczodołów, nowotworów, deformacji. Algorytm programu pozwala precyzyjnie dobrać cechy fuzji obrazów i wykonać ją na cztery predefiniowane sposoby.
Od 2005 roku bada i pracuje nad indywidualnymi rekonstrukcjami czaszki człowieka. Badania te stanowiły przedmiot rozprawy doktorskiej dr Marcina Elgalal, której był promotorem.
W czerwcu 2009 roku została opublikowana praca opisująca koncepcję klinicznego zastosowania modeli biomedycznych w leczenia pourazowych zmian w oczodołach. Przedstawił w niej krok po kroku protokół postępowania i wstępną skuteczność kliniczną jego zastosowania u chorych z izolowanymi złamaniami dna oczodołu.
Prace badawczo-rozwojowe nad indywidualnymi wszczepami doprowadziły do serii zgłoszeń patentowych oraz zarejestrowania Wzoru Wspólnotowego w Unii Europejskiej (002270462-0001/02/03), a zwieńczeniem tych prac była naukowa nagroda pierwszego stopnia przyznana przez JM Rektora Uniwersytetu Medycznego w Łodzi za „cykl publikacji poświęconych urazom oczodołu, nowoczesnym metodom diagnostycznym oraz zastosowaniu metod indywidualnego modelowania materiałów rekonstrukcyjnych, a także długoterminowej opiece nad pacjentami ze złamaniem oczodołu”.
W 2009 roku został poproszony przez Politechnikę Łódzką o wykonanie recenzji książki „Wstęp do komputerowej analizy obrazu” autorstwa prof. Andrzeja Materki i prof. Pawła Strumiłło. Następnie w roku 2012 Politechnika Łódzka poprosiła go o recenzję monografii dr hab. inż. Ryszarda Grądzkiego „Problemy wytrzymałościowe układu stomatognatycznego”, która była elementem wniosku o nadanie tytułu profesora.
Jest recenzentem oraz autorem w czasopismach z listy filadelfijskiej: The International Journal of Oral &amp; Maxillofacial Implants, Central European Journal of Medicine oraz Dentomaxillofacial Radiology A Journal of Haed &amp; Neck Imaging.
Urząd Patentowy RP przyznał mu 5 patentów z dziedziny radiologii szczękowo-twarzowej (3) oraz implantologii szczękowo-twarzowej (2). W chirurgii rekonstrukcyjnej oczodołów wprowadził polietylen o ultrawysokiej masie cząsteczkowej [doi: 10.1016/j.jcms.2012.10.007] i tlenek cyrkonu [doi: 10.3390/ma14040840].
Jest właścicielem gabinetu stomatologicznego „Stomed” w Łodzi.

</doc>
<doc id="4864939" url="https://pl.wikipedia.org/wiki?curid=4864939" title="Tombakowa młodzież">
Tombakowa młodzież

Tombakowa młodzież – istniejąca w czasach drugiej wojny światowej subkultura młodzieżowa. 
Reprezentanci tombakowej młodzieży naśladowali modną podówczas francuską subkulturę "", słuchali jazzu i ubierali się w sposób podobny do późniejszych bikiniarzy. Subkultura była potępiana przez Polaków i uważana za zdradę ojczyzny. Również niemiecki polskojęzyczny dziennik Nowy Kurier Warszawski potępiał subkulturę. 

</doc>
<doc id="4864944" url="https://pl.wikipedia.org/wiki?curid=4864944" title="Slow Grenade (singel Ellie Goulding)">
Slow Grenade (singel Ellie Goulding)



</doc>
<doc id="4864948" url="https://pl.wikipedia.org/wiki?curid=4864948" title="BETFAN">
BETFAN



</doc>
<doc id="4864961" url="https://pl.wikipedia.org/wiki?curid=4864961" title="I Liceum Ogólnokształcące im. Tadeusza Kościuszki w Turku">
I Liceum Ogólnokształcące im. Tadeusza Kościuszki w Turku

 I Liceum Ogólnokształcące im. Tadeusza Kościuszki w Turku – najstarsza szkoła średnia w Turku założona w 1912 jako Progimnazjum Męskie. 
Nazwa.
Od 1912 szkoła nosiła następujące nazwy:
Wychowankowie i absolwenci.
Wychowankami i absolwentami szkoły, w całym okresie jej istnienia, byli m.in.:

</doc>
<doc id="4864962" url="https://pl.wikipedia.org/wiki?curid=4864962" title="Teresa Renata Syguła-Figarska">
Teresa Renata Syguła-Figarska

Teresa Renata Syguła-Figarska (ur. 1950 w Jastrzębiu) – polska artystka malarka. Uprawia rysunek, malarstwo ścienne i sztalugowe.
Życiorys.
Ukończyła studia na Wydziale Sztuk Pięknych Uniwersytetu Mikołaja Kopernika w Toruniu w pracowni profesora Mieczysława Wiśniewskiego. W latach 1975–1997 związana była ze środowiskiem artystycznym Stargardu. Członek Związku Polskich Artystów Plastyków. Propagatorka sztuki w środowisku stargardzkim. Założycielka Klubu Plastyka Amatora, liczącego pod koniec lat siedemdziesiątych XX wieku blisko trzydzieści osób, z których część tworzyła później panoramę artystyczną Stargardu (Andrzej Dobrzyński, Andrzej Kowalski, Tomasz Walkowiak). Opiekunka amatorskiej twórczości artystycznej w Domu Kultury Kolejarza, Miejskim Domu Kultury w Stargardzie, Stargardzkim Centrum Kultury (1983–1984) oraz Miejskiej Bibliotece Publicznej w Stargardzie (1994–1997).
W 1983 roku otrzymała Nagrodę Artystyczną Młodych Głosu Szczecińskiego za twórczość plastyczną oraz krzewienie estetyki wśród mieszkańców Stargardu.
Należała do nieformalnej grupy stargardzkich artystów profesjonalistów "BRAMA", a później do Stargardzkiego Stowarzyszenia Miłośników Sztuk Plastycznych BRAMA (1992–2004).
Artystka w swoich obrazach przedstawia proste przedmioty, widziane nie tylko w funkcjach użytkowych, ale inaczej – jako bryły, płaszczyzny, abstrakcyjne kształty. Walorem jej prac jest kolor, z którym artystka radzi sobie w niezwykle łatwy sposób.
Prace artystki znajdują się w zbiorach Muzeum Archeologiczno-Historycznego w Stargardzie oraz w zbiorach prywatnych w kraju i za granicą.
Od 1997 roku mieszka w Kaliszu. Ze względu na chorobę zawiesiła działalność artystyczną.

</doc>
<doc id="4864963" url="https://pl.wikipedia.org/wiki?curid=4864963" title="Barcode (zespół)">
Barcode (zespół)



</doc>
<doc id="4864967" url="https://pl.wikipedia.org/wiki?curid=4864967" title="Grupa generała Zdzisława Kosteckiego">
Grupa generała Zdzisława Kosteckiego

Grupa generała Zdzisława Kosteckiego – związek taktyczny Wojska Polskiego okresu wojny polsko-bolszewickiej.
Struktura organizacyjna.
"Skład w 4 sierpnia 1920":

</doc>
<doc id="4864971" url="https://pl.wikipedia.org/wiki?curid=4864971" title="Tiago Alves">
Tiago Alves



</doc>
<doc id="4864973" url="https://pl.wikipedia.org/wiki?curid=4864973" title="Tiago Alves (piłkarz, ur. 1996)">
Tiago Alves (piłkarz, ur. 1996)



</doc>
<doc id="4864977" url="https://pl.wikipedia.org/wiki?curid=4864977" title="Nie zdołasz się ukryć">
Nie zdołasz się ukryć

Nie zdołasz się ukryć (hiszp. "No te puedes esconder") – amerykański serial kryminalny z 2019 roku, produkcji Telemundo.
Od 24 stycznia 2020 serial jest dostępny globalnie na platformie Netflix.
Fabuła.
Uciekając przed meksykańską przeszłością męża, pielęgniarka i jej córka trafiają do Hiszpanii, gdzie przyjmują nowe tożsamości. Ale w Madrycie też nie będą bezpieczne.

</doc>
<doc id="4864979" url="https://pl.wikipedia.org/wiki?curid=4864979" title="Granada CF w europejskich pucharach">
Granada CF w europejskich pucharach



</doc>
<doc id="4864980" url="https://pl.wikipedia.org/wiki?curid=4864980" title="Edgar Falch">
Edgar Falch

Edgar Falch (ur. 2 listopada 1930 w Stavanger, zm. 18 listopada 2013) – piłkarz norweski, występujący na pozycji obrońcy; dziadek piłkarza Aslaka Falcha.
W latach 1954–1959 rozegrał 28 meczów w reprezentacji Norwegii. Z zespołem Viking FK jeden raz zdobył mistrzostwo Norwegii (1958) i dwukrotnie puchar tego kraju (1953, 1959).

</doc>
<doc id="4864993" url="https://pl.wikipedia.org/wiki?curid=4864993" title="Rybosom mitochondrialny">
Rybosom mitochondrialny

Rybosom mitochondrialny lub mitorybosom – kompleks nukleoproteinowy aktywny w mitochondriach i funkcjonujący jako enzym przeprowadzający translację mitochondrialnych mRNA kodowanych w mtDNA. Mitorybosomy, podobnie jak rybosomy cytoplazmatyczne, składają się z dwóch podjednostek - dużej (mtLSU) i małej (mt-SSU). Jednak stosunek rRNA do białek jest inny niż w cytoplazmatycznych rybosomach, mitorybosomy składają się z kilku specyficznych białek i mniejszej liczby rRNA. 
Funkcja.
Mitochondria zawierają około 1000 białek u drożdży i 1500 u ludzi; jednak u obu gatunków tylko odpowiednio 8 i 13 białek jest kodowanych przez mitochondrialny DNA. Większość białek mitochondrialnych jest syntetyzowanych przez rybosomy cytoplazmatyczne. Białka, które są kluczowymi składnikami łańcucha transportu elektronów, są syntezowane w mitochondriach. 
Struktura.
Mitorybosomy ssaków mają małe podjednostki 28S i duże 39S razem tworzące mitorybosom 55S. 

</doc>
<doc id="4864994" url="https://pl.wikipedia.org/wiki?curid=4864994" title="Lato pełne wstydu">
Lato pełne wstydu

Lato pełne wstydu (serb.-chorw. "Sramno leto / Срамно лето") – jugosłowiański czarno-biały film dramatyczny z 1969 roku w reżyserii Branislava Baštaca. Adaptacja powieści Branimira Šćepanovića, który jest też autorem scenariusza. 

</doc>
<doc id="4864995" url="https://pl.wikipedia.org/wiki?curid=4864995" title="Kadosz (film)">
Kadosz (film)

Kadosz () – izraelsko-francuski dramat filmowy z 1999 roku w reżyserii Amosa Gitaia, z Yaël Abecassis i Yoramem Hattabem w rolach głównych, którego akcja rozgrywa się w środowisku ortodoksyjnych Żydów w Jerozolimie.
Obraz miał swoją premierę w konkursie głównym podczas 52. MFF w Cannes. Do szerokiej dystrybucji kinowej w Izraelu film trafił 10 czerwca 1999 roku.
Opis fabuły.
Akcja filmu rozgrywa się w czasach współczesnych w jerozolimskiej dzielnicy Me’a Sze’arim. Mąż Rywki Meir, będąc ortodoksyjnym Żydem, skrupulatnie zachowuje przepisy Tory i Talmudu. Gdy okazuje się, że małżonkowie nie mogą mieć dzieci, miejscowy rabin, prywatnie ojciec Meira, namawia go do podjęcia decyzji o rozwodzie. Zdaniem rabina, niepłodna kobieta nie jest kobietą. W tym samym czasie siostra Rywki Malka wiąże się z odrzuconym przez wspólnotę Jaakowem. Jaakow żyje bardziej w świecie poza dzielnicą ortodoksyjną. Dziewczyna zostaje zmuszona przez rabina do wyjścia za Yossefa.
Obsada.
W filmie wystąpili m.in.:
Nagrody.
Film prezentowano na szeregu festiwalach filmowych, m.in. wː Cannes, Montrealu, Telluride, Toronto, Salonikach, Nowym Jorku, Los Angeles, Singapurze, Calgary i Dżakarcie. Obraz nagrodzono British Independent Film Award za najlepszy film nieanglojęzyczny, amerykańską Nagrodą National Board of Review oraz singapurską Silver Screen Award za najlepszy scenariusz. Obraz startował w konkursie głównym o Złotą Palmę na 52. MFF w Cannes. 

</doc>
<doc id="4864997" url="https://pl.wikipedia.org/wiki?curid=4864997" title="Mieczysław Grabiński">
Mieczysław Grabiński

Mieczysław Grabiński (ur. 28 maja 1893 w Wieluniu, zm. 6 maja 1960 w Londynie) – polski urzędnik konsularny i dyplomata.
Życiorys.
Syn Kazimierza i Kazimiery. Uczęszczał do szkoły elementarnej w Wieluniu, następnie do gimnazjum w Kaliszu (–1912). W tym też okresie należał do młodzieżowej organizacji niepodległościowej „Zarzewie”; był więziony. W okresie I wojny światowej żołnierz POW, legionista od 1914, w 1917 uzyskał dyplom Wyższej Szkoły Handlowej w Warszawie. W 1919 wstąpił do polskiej służby zagranicznej, kolejno będąc zatrudniony - w Biurze Prac Kongresowych MSZ (1919), pełniąc funkcję sekretarza w konsulatach - w Odessie (1919–1920) i Królewcu (1920), pom. ref./ref. w departamencie administracyjnym MSZ (1920–1921), sekr. w wydziale konsularnym w poselstwie w Mo­skwie (1921–1924), referenta w MSZ (1924–1925), wicekonsula w poselstwie w Belgradzie (1925–1926), wicekonsula w konsulacie generalnym w Zagrzebiu (1926–1928), radcy w komisariacie generalnym w Gdańsku (1928–1929), w MSZ (1929), konsula/kier. urzędu w konsulacie w Czerniowcach (1929–1933), radcy min./kier. ref./zast. nacz./zast. p.o. dyr. biura personalnego MSZ (1933–1935), konsula generalnego w konsulacie w Wiedniu (1935–1939), kons. gen. w konsulatach generalnych - w Monachium (1939) i Zagrzebiu (1939–1941). Aresztowany 14 kwietnia 1941 przez chorwackich ustaszów i wydany gestapo, więziony (1941–1945) m.in. w więzieniach - w Grazu i w pałacu Wittelsbachów w Monachium, spędził kilka lat w obozie koncentracyjnym w Dachau.
Po II wojnie światowej m.in. delegat MSZ na amerykańską strefę okupacyjną w Niemczech (1945–1949), prezes Polskiego Związku b. Więźniów Politycznych Obozów Koncentracyjnych oraz prezes Międzynarodowego Komitetu Uchodźców Politycznych w Niemczech, członek Instytutu Badań Spraw Międzynarodowych w Londynie (–1950), IV Rady Narodowej RP na uchodźstwie, Tymczasowej Rady Jedności Narodowej, Ligi Niepodległości Polski, Instytutu Marszałka Józefa Piłsudskiego, prezes Stowarzyszenia Pracowników Polskiej Służby Zagranicznej. Był też członkiem zespołu redakcyjnego wydawnictwa „Polska służba zagraniczna po 1 września 1939 r.” (1954), pozostawił po sobie rękopis wspomnień pt. "Wieluń na przełomie wieków".
Był mężem Wandy (1901–1995), córki Aleksandra Januszkiewicza, rektora Uniwersytetu im. Stefana Batorego w Wilnie. Miał dwoje dzieci: Annę i Jerzego.
Pochowany na cmentarzu Putney Vale ("Putney Vale Cemetery") w Londynie.

</doc>
<doc id="4865004" url="https://pl.wikipedia.org/wiki?curid=4865004" title="Waldemar Kwiatkowski">
Waldemar Kwiatkowski

Waldemar Stanisław Kwiatkowski (ur. 1937 w Cechówce, zm. 8 października 2003) – polski uczony, specjalista w dziedzinie miernictwa elektrycznego, profesor doktor habilitowany Politechniki Warszawskiej. 
Życiorys.
Urodził się w rodzinie kolejarza, pracował w Zakładach Aparatury Pomiarowej Era i równocześnie uczył się w technikum elektrycznym, które ukończył w 1955. Następnie studiował na Wydziale Elektrycznym Politechniki Warszawskiej, w 1960 obronił pracę magisterską. Od 1961 pracował w Katedrze Miernictwa Elektrycznego, w 1966 obronił przygotowaną pod kierunkiem prof. Stefana Lebsona pracę doktorską dotyczącą optymalizacji konstrukcji mierników elektromagnetycznych. W 1973 habilitował się, a rok później został docentem. W 1979 nadano mu tytuł profesora i otrzymał stanowisko profesora nadzwyczajnego w Politechnice Warszawskiej. Współpracował z ośrodkiem Polskiej Akademii Nauk w Poznaniu, gdzie pracowano nad technologią właściwości cienkich warstw ferromagnetycznych. Waldemar Kwiatkowski opracował wówczas pierwsze na świecie sposoby zastosowania tych warstw przy budowie przetworników pomiarowych, był inicjatorem wdrożenia tej technologii w zielonogórskich zakładach Lumel, gdzie produkowano aparaturę pomiarową. Ogółem wdrożył do produkcji siedemnaście urządzeń i jedną technologię, był współtwórcą czterech patentów, które przyznano zakładom Lumel, uczestniczył przy opracowaniu nowej generacji mierników tablicowych, które tam produkowano. Od 1976 do 1991 był dyrektorem Instytutu Elektrotechniki Teoretycznej i Miernictwa Elektrycznego na Wydziale Elektrycznym PW. Współpracował z niemieckimi ośrodkami prowadzącymi badania z zakresu fizyki i technologii elementów ferromagnetycznych, odbył tam staże naukowe. Po 1989 należał do grupy twórców Wyższej Szkoły Ubezpieczeń i Bankowości w Warszawie.
Pochowany na Cmentarzu prawosławnym w Warszawie (kw. 97, rząd 9, grób 13).
Dorobek naukowy.
Waldemar Kwiatkowski specjalizował się w miernictwie elektrycznym, posiadał wiedzę z teorii ferromagnetyzmu, fizyki cienkich warstw i najnowszych materiałów amorficznych. Dzięki temu był autorem i współautorem ok. dziewięćdziesięciu artykułów opublikowanych w prasie polskiej i dziewięciu czasopismach zagranicznych, uzyskał dwanaście patentów, z których wdrożono do produkcji siedem, był autorem trzydziestu dwóch opracowań badawczo-projektowych, dwóch monografii, ośmiu książek i skryptów. Recenzował ponad dwadzieścia prac doktorskich, kilkanaście habilitacji i wniosków profesorskich. Wchodził w skład Komitetu Elektrotechniki PAN, gdzie w latach 1972-1992 przewodniczył sekcji Elektrometeorologii. Ponadto był członkiem Towarzystwa Naukowego Miar i Danych dla Nauki oraz członkiem Komisji Nagród Państwowych.

</doc>
<doc id="4865006" url="https://pl.wikipedia.org/wiki?curid=4865006" title="Lajos Szűcs (ur. 1943)">
Lajos Szűcs (ur. 1943)



</doc>
<doc id="4865010" url="https://pl.wikipedia.org/wiki?curid=4865010" title="Julian Staniewski">
Julian Staniewski

Julian Staniewski (ur. 6 grudnia 1932 w Rabce, zm. 17 lipca 2020 tamże) – polski poeta, prozaik, przewodnik beskidzki, członek Klubu Literackiego „TRAWERS”, odznaczony medalem „Zasłużony dla Kultury Polskiej”.
Życiorys.
Julian Staniewski urodził się 6 grudnia 1932 roku w Rabce. W rodzinnej miejscowości spędził prawie całe życie. Tu ukończył szkołę podstawową oraz zdobył fach cholewkarza. Przez sześć kolejnych lat mieszkał i pracował w Krakowie, ale miłość do rodzinnych stron sprawiła, że Staniewski zdecydował na stałe osiąść w Rabce. Wkrótce podjął pracę w warsztacie kamasznikarskim, ożenił się i doczekał trójki dzieci. Stopniowo też zaczęła narastać w nim potrzeba twórczej ekspresji, która najpełniejszy wyraz znajdowała w poezji.
Pasja do literatury rozwijała się równolegle z odkrywaniem piękna okolicznych gór. Rabka, położona w otoczeniu rozlicznych pasm górskich stanowiła doskonały pretekst i inspirację do odbywania niezliczonych wędrówek. Początkowo Staniewski przemierzał szlaki razem z rodziną. Każdą wolną chwilę spędzał wspólnie z żoną i dziećmi w górach, zdobywając kolejne szczyty. Dzięki rodzinnemu wędrowaniu odkrył nową pasję, która wkrótce stała się jego sposobem na życie. Staniewski zaczął zgłębiać tajniki turystyki, poznawać topografię Beskidów, Tatr i Gorców. Zdobył cztery Górskie Odznaki Turystyczne: popularną, małą brązową, małą srebrną oraz małą złotą, a w 1978 r. uzyskał uprawnienia przewodnika turystycznego PTTK (terenowego i górskiego-beskidzkiego). Kilka lat później został uhonorowany brązową odznaką „Zasłużony działacz turystyki” przez Główny Komitet Turystyki w Warszawie, a w 1995 r. Komisja Turystyki Górskiej mianowała go przodownikiem turystyki górskiej. Odtąd nie tylko pracował w warsztacie kamasznikarskim, ale też prowadził wycieczki szkolne, czy też grupy sanatoryjne. Gdy w 1997 roku przeszedł na emeryturę, w pełni poświęcił się pracy przewodnika. W latach 2010 i 2011 brał udział w projekcie „Odkryj Beskid Wyspowy”. W 2010 r. jego postawa i stuprocentowa obecność na tych górskich spotkaniach została nagrodzona dyplomem najstarszego uczestnika – propagatora piękna Beskidów. Wielokrotnie był zapraszany na różnego rodzaju spotkania, ogniska i imprezy organizowane przez rabczańskie domy wczasowe i sanatoria w roli gawędziarza. W 2011 r. jego wypowiedzi dotyczące kapliczki znajdującej się przy Morskim Oku zostały wykorzystane w filmie dokumentalnym „Matka od powrotów” w reż. Michała Bernardyna.
Początkiem jego drogi literackiej stał się wyróżniony w 1983 roku na I Turnieju Jednego Wiersza w Nowym Sączu utwór: „Sposób na życie”. Później światło dzienne ujrzały również niektóre liryki, publikowane w „Podhalance”, „Dunajcu”, „Gazecie Krakowskiej”, „Dzienniku Polskim”, a jego twórczość odbiła się szerokim echem w świecie literackim. Julian Staniewski zdobywał wiele nagród i wyróżnień. Poeta popularyzował i propagował rodzimą twórczość oraz region. Był współzałożycielem Oddziału Klubu Literackiego „TraWers”. Corocznie angażował się również w organizację rabczańskiego Konkursu Recytatorskiego im. Antoniny Zachary Wnękowej, a w 2010 roku objął nad nim patronat. Wtedy też jego działania zostały uhonorowane dyplomem, będącym wyrazem wdzięczności za życzliwe wsparcie działań promujących twórczość poetki.
Julian Staniewski wydał 9 zbiorów poetyckich i 2 cykle opowiadań. Pisał zarówno w gwarze, jak i w języku literackim. Jego dorobek artystyczny na stałe wpisał się w tradycję oraz kulturę regionu. Utwory poety były wydawane w książkach, almanachach poetyckich, przewodnikach. Nazwisko Staniewski pojawia się również w IV tomie „Mini-słownika biograficznego polskich współczesnych poetów religijnych”, wydanym w Tarnowskich Górach.

</doc>
<doc id="4865011" url="https://pl.wikipedia.org/wiki?curid=4865011" title="Czerwona gwardia (Polska)">
Czerwona gwardia (Polska)



</doc>
<doc id="4865016" url="https://pl.wikipedia.org/wiki?curid=4865016" title="Capella Ecumenica">
Capella Ecumenica

Capella Ecumenica, pełna nazwa: Capella Ecumenica Sanctæ Annæ in scopulis (pol. Kaplica Ekumeniczna św. Anny na szkierze) – kaplica ekumeniczna położona na szkierze Västra Gärdsholmen, wchodzącym w skład archipelagu Sankt Annas skärgård w regionie administracyjnym Östergötland. Zbudowana z inicjatywy Hildinga Bielkhammara i zainaugurowana 27 maja 1965 roku, w święto Wniebowstąpienia Pańskiego (szw. Kristi himmelsfärdsdag) przez ówczesnego biskupa Linköping, Ragnara Askmarka.
Historia.
Kaplica na Västra Gärdsholmen jest dziełem Hildinga Bielkhammara, który w 1925 roku odwiedził go jako 18-latek duże spotkanie ekumeniczne, prowadzone w Sztokholmie przez arcybiskupa Nathana Söderbloma. Tam usłyszał modlitwę Ojcze nasz odmawianą w ponad 50 językach. Wtedy wpadł na pomysł stworzenia centrum ekumenicznego w swoim regionie. Jesienią 1958 roku zaczął wraz z rodziną i przyjaciółmi przenosić szary kamień z brzegów wyspy na górę, gdzie miała stanąć kaplica. Ręcznie wzniesiono grube na metr mury tworząc replikę starego, kamiennego kościoła św. Anny w Söderköping, zbudowanego w latach 80. XIV wieku przez Annę Niclisadotter za zezwoleniem ówczesnego biskupa Linköping, Nilsa Hermanssona. Ołtarz zbudowano z kamieni pochodzących z: Old Swedes Church w Delaware, Ławry Peczerskiej w Kijowie i Soboru Zwiastowania w Moskwie. Obok kaplicy wzniesiono dzwonnicę. Kaplica na Västra Gärdsholmen została zainaugurowana w święto Wniebowstąpienia Pańskiego (szw. Kristi himmelsfärdsdag) przez ówczesnego biskupa Linköping, Ragnara Askmarka. Od tego czasu działalność w niej prowadzona jest przez stowarzyszenie Förening Capella Ecumenica Sanctæ Annæ in Scopulis, wspierane przez różne kościoły i kongregacje. 25 maja 1975 roku Capella Ecumenica obchodziła 10-lecie swego istnienia. W tym samym dniu król Karol XVI Gustaw rozpoczął Eriksgatę przez Östergötland składając wizytę na Västra Gärsholmen. Z tej okazji został honorowym członkiem stowarzyszenia Capella Ecumenica i otrzymał klucz do kaplicy.
W 2017 roku papież Franciszek składający wizytę w Szwecji otrzymał od pary królewskiej dar od Capella Ecumenica, akwafortę i książkę o kaplicy. W niedzielę 9 lipca tego samego roku nowo mianowany kardynał Anders Arborelius odprawił Mszę św. w Capella Ecumenica. Uczestniczyło w niej około 400 osób z różnych krajów. Było to prawdopodobnie rekordowe zgromadzenie wiernych na wyspie.

</doc>
<doc id="4865021" url="https://pl.wikipedia.org/wiki?curid=4865021" title="Russendisko (film)">
Russendisko (film)

Russendisko – niemiecka komedia w reżyserii Olivera Ziegenbalga, na podstawie powieści o tym samym tytule niemieckiego pisarza rosyjskiego pochodzenia – Wladimira Kaminera.

</doc>
<doc id="4865034" url="https://pl.wikipedia.org/wiki?curid=4865034" title="Marynki (województwo lubelskie)">
Marynki (województwo lubelskie)



</doc>
<doc id="4865036" url="https://pl.wikipedia.org/wiki?curid=4865036" title="Maciej Stanisław Suchodolski">
Maciej Stanisław Suchodolski

Maciej (Mateusz) Stanisław Suchodolski herbu Janina (zm. w 1749 roku) – kasztelan lubelski w latach 1739-1748, chorąży lubelski w latach 1735-1739, miecznik łukowski w latach 1725-1735, podstarości grodzki lubelski w latach 1732-1739, sędzia grodzki lubelski w 1725 roku, pisarz grodzki lubelski w latach 1719-1732, komornik ziemski lubelski w 1718 roku, wicesgerent lubelski w latach 1710-1714.
Jako deputat województwa lubelskiego podpisał "pacta conventa" Stanisława Leszczyńskiego w 1733 roku. 
Poseł województwa lubelskiego na sejm zwyczajny pacyfikacyjny 1735 roku.

</doc>
<doc id="4865037" url="https://pl.wikipedia.org/wiki?curid=4865037" title="Rinconada (departament)">
Rinconada (departament)

Departament Rinconada (hiszp. "Departamento de Rinconada") – departament położony jest w zachodniej części prowincji Jujuy. Jego powierzchnia wynosi 6407 km². Stolicą departamentu jest Rinconada, miasto położona na wysokości 4320 m n.p.m.. Departament został utworzony w 1899 roku. W 2010 roku populacja departamentu wynosiła 2488. Na terenie departamentu znajduje się utworzony w 1992 roku Reserva Provincial Alto Andina de la Chinchilla mający za zadaniem ochronę szynszyli, wikunii i licznych wysokogórskich ptaków np. flaminga andyjskiego. 
Innym ważnym zabytkiem przyrody znajdującym się na terenie departamentu oraz dwóch z nim sąsiadujących departamentów Cochinoca i Yavi, jest utworzony w 1980 roku pomnik przyrody Laguna Pozuelos (hiszp. "Monumento natural Laguna de los Pozuelos"). W 1990 roku Laguna de los Pozuelos została uznana za pierwszy rezerwat biosfery w Argentynie. Na terenie laguny występują rzadkie gatunki ptaków m.in. łyska wielka, płatkonóg trójbarwny, szablodziób andyjski, szlamnik amerykański. Jednak największą atrakcją laguny Pozuelos są trzy gatunki flamingów, które występują w ilości dochodzącej do 30 tysięcy sztuk. Są to flaming andyjski, flaming chilijski i flaming krótkodzioby.
Departament Susques a graniczy z czterema innymi departamentami prowincji: Cochinoc, Yavi, Santa Catalina i Susques, z którym granica została wyznaczona wzdłuż 23 równoleżnika. Od zachodu graniczy z Chile i Boliwią. 
Przez departament przebiega Droga krajowa 40 (ruta nacional n.º 40 «Libertador General Don José de San Martín»), same w sobie będąca dużą atrakcją turystyczną. Przebiegają kilka dróg prowincjonalnych. 
Departament składa się z dwóch gmin (municipios): Mina Pirquitas (1224 mieszkańców) i Rinconada (992).
W skład departamentu wchodzą m.in. miejscowości: Mina Pan de Azúcar, Antiguyo, Carahuasi, Ciénaga Grande, Cincel, Chinchillas, Lagunillas de Pozuelos, Loma Blanca, Orosmayo, Tiomayo, Pozuelos, Santo Domingo.

</doc>
<doc id="4865047" url="https://pl.wikipedia.org/wiki?curid=4865047" title="Kadosz (judaizm)">
Kadosz (judaizm)

Kadosz (lub ha-Kadosz) – w judaizmie jedno z imion Boga, oznaczające po hebrajsku „Święty” (pewien aspekt znaczenia „święty” można także określić jako „inny”). Żydzi używają wielu zastępczych imion Boga, by, zgodnie z zakazem, nie wymawiać głośno tego właściwego, oznaczanego świętym tetragramem JHWH. Inne imiona to: Adonaj – „mój Pan” (imię to z czasem również uznano za święte i też zaczęto je zastępować), ha-Szem — „imię”, szaddaj — „wszechmocny”.
Kadosz to również żydowski męczennik za wiarę. W tym kontekście także każda ofiara Holokaustu.

</doc>
<doc id="4865050" url="https://pl.wikipedia.org/wiki?curid=4865050" title="Lawrence Alloway">
Lawrence Alloway

Lawrence Reginald Alloway (ur. 17 września 1926 w Wimbledonie, zm. 2 stycznia 1990 w Nowym Jorku) – amerykański krytyk sztuki i kurator pochodzenia angielskiego, uważany za twórcę terminu pop-art. 
Życiorys.
Urodził się w 1926 roku w Wimbledonie w rodzinie sprzedawcy książek. W dzieciństwie chorował na gruźlicę, co ograniczyło jego edukację. Uczęszczał na wieczorowe kursy historii sztuki prowadzone na University of London, ale nigdy formalnie nie ukończył studiów. Interesowało go przedstawianie sztuki szerokiej publiczności, prowadził wykłady dla słuchaczy Stowarzyszenia Edukacji Robotniczej ("Workers' Educational Association"). 
W latach 1954–1957 był dyrektorem Instytutu Sztuki Współczesnej (Institute of Contemporary Arts) w Londynie. W 1958 roku uzyskał stypendium pozwalające mu studiować sztukę amerykańską w Stanach Zjednoczonych. W 1961 roku zdecydował się przenieść, wraz z żoną malarką Sylvią Sleigh, na stałe do tego kraju. Później uzyskał amerykańskie obywatelstwo. W latach 1962–1966 był kuratorem w Muzeum Guggenheima w Nowym Jorku. Zakończył tam pracę po konflikcie z dyrektorem tej placówki Thomasem Messerem, dotyczącym przygotowania amerykańskiej wystawy na Biennale w Wenecji. 
W latach 1968–1981 Alloway publikował recenzje sztuki w tygodniku „The Nation”, był także redaktorem miesięcznika „Artforum” (1971–1976). Od 1968 do 1981 roku wykładał historię sztuki na Stony Brook University. 
Od 1981 roku z powodu zaburzeń neurologicznych poruszał się na wózku inwalidzkim. Zmarł 2 stycznia 1990, przyczyną śmierci było nagłe zatrzymanie krążenia. 
Twórczość.
W lutym 1958 roku w czasopiśmie Architectural Design opublikowany został esej Lawrence'a Allowaya zatytułowany "The Arts and the Mass Media". Alloway polemizuje w nim z Clementem Greenbergiem, który w artykule "Avant-Garde and Kitsch" przedstawił koncepcję dychotomii sztuki wysokiej i kiczu. Alloway nie zgadzał się z tą sprzecznością, twierdząc, że w sztuce popularnej funkcjonuje ciągłość od danych do fantazji ("there is in popular art a continuum from data to fantasy") . Określenia pop-art używał do charakteryzowania prac młodych artystów zajmujących się dobrami konsumenckimi. W późniejszym czasie określenie pop-art było używane raczej jako „sztuka przedstawiająca kulturę popularną”, niż „sztuka kultury popularnej”.
Był autorem kilku zbiorów esejów, a także monografii poświęconej twórczości Roya Lichtensteina. Wydał też książki dotyczące historii Biennale w Wenecji oraz przemocy w amerykańskich filmach. 

</doc>
<doc id="4865052" url="https://pl.wikipedia.org/wiki?curid=4865052" title="Barbara Aland">
Barbara Aland

Barbara Aland (ur. 12 kwietnia 1937 w Hamburgu) – niemiecka teolożka i biblistka, wykładała na Westfalskim Uniwersytecie Wilhelma w Münsterze, była żoną Kurta Alanda.
Życiorys.
Studiowała ewangelicką teologię oraz klasyczną filozofię we Frankfurcie. W 1964 roku obroniła doktorat. W 1983 roku została dyrektorem Instytutu Badań Tekstu Nowego Testamentu i funkcję tę piastowała do roku 2004. Zajmuje się krytyką tekstu Nowego Testamentu oraz historią wczesnego chrześcijaństwa. Tym samym zajmował się jej mąż Kurt (zmarł w 1994). Brała udział w przygotowaniu 27 wydania Novum Testamentum Graece (NA27). Od roku 1997 brała udział w pracach nad "Editio Critica Maior".

</doc>
<doc id="4865054" url="https://pl.wikipedia.org/wiki?curid=4865054" title="Cymeria">
Cymeria



</doc>
<doc id="4865056" url="https://pl.wikipedia.org/wiki?curid=4865056" title="Schlechtendalia">
Schlechtendalia



</doc>
<doc id="4865057" url="https://pl.wikipedia.org/wiki?curid=4865057" title="Smokówka (Białoruś)">
Smokówka (Białoruś)

Smokówka – dawny zaścianek i leśniczówka. Tereny, na których były położone, leżą obecnie na Białorusi, w obwodzie witebskim, w rejonie brasławskim, w sielsowiecie Opsa.
Historia.
W czasach zaborów leżały w granicach Imperium Rosyjskiego.
W latach 1921–1945 zaścianek i leśniczówka leżały w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało leśniczówkę 4 osoby, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 leśniczówkę w 1 domu zamieszkiwało 5 osób a zaścianek 8 osób, także w jednym domu.
Miejscowość należała do parafii rzymskokatolickiej w Opsie. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4865058" url="https://pl.wikipedia.org/wiki?curid=4865058" title="Cykoria korzeniowa">
Cykoria korzeniowa



</doc>
<doc id="4865061" url="https://pl.wikipedia.org/wiki?curid=4865061" title="Stołpowszczyzna">
Stołpowszczyzna

Stołpowszczyzna – dawny zaścianek. Tereny, na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Widze.
Historia.
W czasach zaborów ówczesne dobra leżały w granicach Imperium Rosyjskiego.
W latach 1921–1939 folwark a następnie zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 15 osób, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. W 1938 w 2 domach zamieszkiwało 17 osób.
Miejscowość należała do parafii rzymskokatolickiej w Pelikanach. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4865063" url="https://pl.wikipedia.org/wiki?curid=4865063" title="Schlechtendalia (publikacja)">
Schlechtendalia (publikacja)

Schlechtendalia – międzynarodowe czasopismo wydawane przez Instytut Geobotaniki i Ogród Botaniczny Uniwersytetu Marcina Lutra w Halle i Wittenberdze. Artykuły są w języku angielskim i obejmują zagadnienia z zakresu botaniki i mykologii. Jest bezpłatnie dostępne w internecie. Korzystanie z niego wymaga zalogowania się. Dostępne są numery archiwalne od 1998 roku.
Tytuł czasopisma nadano dla uczczenia niemieckiego botanika Diedericha Franza Leonharda von Schlechtendala. Naczelnymi redaktorami czasopisma byli kolejno: Martin Scheuplein, Uwe Braun, Denise Marx.

</doc>
<doc id="4865064" url="https://pl.wikipedia.org/wiki?curid=4865064" title="Maciej Rosołek">
Maciej Rosołek

Maciej Rosołek (ur. 2 września 2001 w Siedlcach) – polski piłkarz, występujący na pozycji napastnika w polskim klubie Legia Warszawa.

</doc>
<doc id="4865070" url="https://pl.wikipedia.org/wiki?curid=4865070" title="Strażnica (Białoruś)">
Strażnica (Białoruś)

Strażnica – dawny zaścianek. Tereny, na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Opsa.
Dawna nazwa zaścianka to Straża.
Historia.
W czasach zaborów ówczesny folwark leżał w granicach Imperium Rosyjskiego.
W latach 1921–1945 zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 8 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 2 domach zamieszkiwało 12 osób.
Miejscowość należała do parafii rzymskokatolickiej w Opsie. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4865071" url="https://pl.wikipedia.org/wiki?curid=4865071" title="Wojciech Muzyk">
Wojciech Muzyk

Wojciech Muzyk (ur. 7 listopada 1998 w Suwałkach) – polski piłkarz, występujący na pozycji bramkarza w Siarce Tarnobrzeg.
Kariera klubowa.
Wczesna kariera.
Wychowanek Czarnych Olecko.
Był piłkarzem MKS Ełk i Olimpii Grudziądz, przed dołączeniem do Legii Warszawa w czerwcu 2019. W nowym klubie występował głównie w III-ligowych rezerwach, zaliczył również jeden ligowy mecz w pierwszej drużynie – 4 lipca 2020 w przegranym 1:2 spotkaniu przeciwko Lechowi Poznań. W sezonie 2019/2020 zdobył z klubem mistrzostwo Polski.
W listopadzie 2020 poinformowano o problemach zdrowotnych sportowca, przez które przeszedł zabieg operacji kręgosłupa. Do treningów wrócił na początku 2021 roku. W czerwcu 2022 przebywał na testach w Zagłębiu Sosnowiec.
Siarka Tarnobrzeg.
14 października 2022 Muzyk został piłkarzem występującej w II lidze drużyny Siarka Tarnobrzeg. Zadebiutował dzień później, w wygranym 2:1 ligowym spotkaniu przeciwko Pogoni Siedlce, broniąc rzut karny w 81. minucie meczu.

</doc>
<doc id="4865073" url="https://pl.wikipedia.org/wiki?curid=4865073" title="Szałakundzie">
Szałakundzie

Szałakundzie (; ) – wieś na Białorusi, w obwodzie witebskim, w rejonie brasławskim, w sielsowiecie Opsa.
Historia.
W czasach zaborów wieś leżała w granicach Imperium Rosyjskiego.
W latach 1921–1945 kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwały tu 74 osoby, 73 były wyznania rzymskokatolickiego, a 1 prawosławnego. Jednocześnie 54 mieszkańców zadeklarowało polską przynależność narodową, a 20 inną. Było tu 14 budynków mieszkalnych. W 1931 w 16 domach zamieszkiwały 72 osoby.
Miejscowość należała do parafii rzymskokatolickiej w Pelikanach. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4865074" url="https://pl.wikipedia.org/wiki?curid=4865074" title="Szałtenie">
Szałtenie

Szałtenie (; ) – wieś na Białorusi, w obwodzie witebskim, w rejonie brasławskim, w sielsowiecie Opsa.
Historia.
W czasach zaborów wieś leżała w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa a następnie w gminie Brasław.
Według Powszechnego Spisu Ludności z 1921 roku zamieszkiwało tu 145 osób, wszystkie były wyznania rzymskokatolickiego i zadeklarowały polską przynależność narodową. Było tu 29 budynków mieszkalnych. W 1931 w 27 domach zamieszkiwało 138 osób.
Miejscowość należała do parafii rzymskokatolickiej w Brasławiu. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Brasławiu.

</doc>
<doc id="4865078" url="https://pl.wikipedia.org/wiki?curid=4865078" title="Szarkiszki (sielsowiet Opsa)">
Szarkiszki (sielsowiet Opsa)

Szarkiszki (; ) – chutor na Białorusi, w obwodzie witebskim, w rejonie brasławskim, w sielsowiecie Opsa.
Historia.
W czasach zaborów leżała w granicach Imperium Rosyjskiego.
W latach 1921–1945 folwark a następnie kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 28 osób, wszystkie były wyznania rzymskokatolickiego i zadeklarowały polską przynależność narodową. Było tu 5 budynków mieszkalnych. W 1931 w 5 domach zamieszkiwało 27 osób.
Miejscowość należała do parafii rzymskokatolickiej w Opsie. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4865080" url="https://pl.wikipedia.org/wiki?curid=4865080" title="Linia kolejowa nr 963">
Linia kolejowa nr 963

Linia kolejowa nr 963 – pierwszorzędna, jednotorowa, zelektryfikowana linia kolejowa łącząca rozjazd 81. z rozjazdem 95. na stacji Gdynia Główna.
Kilometraż linii w miejscu, gdzie rozpoczyna swój bieg, pokrywa się z kilometrażem linii kolejowej Gdańsk Główny – Stargard, a w miejscu, gdzie kończy bieg – z kilometrażem linii kolejowej Gdańsk Śródmieście – Rumia.
Linia stanowi tor łączący między linią kolejową Gdańsk Główny – Stargard a linią kolejową Gdańsk Śródmieście – Rumia i umożliwia przejazd pociągów z kierunku Gdyni Chyloni na tory dalekobieżne Gdyni Głównej.

</doc>
<doc id="4865082" url="https://pl.wikipedia.org/wiki?curid=4865082" title="Grevillea (publikacja)">
Grevillea (publikacja)

Grevillea – międzynarodowe czasopismo naukowe wydawane przez Williams and Norgate w języku angielskim. Czasopismo wychodziło w latach 1872–1894 i obejmuje voluminy 1 (1) – 22 (104). Tematyka publikowanych w nim artykułów obejmowała rośliny kryptogamiczne: glony, grzyby, porosty, mszaki, widłakowe. Jest dostępne w internecie w postaci zdigitalizowanej. 
Pierwszym naczelnym redaktorem czasopisma był Mordecai Cubitt Cooke, a potem George Edward Massee. 

</doc>
<doc id="4865084" url="https://pl.wikipedia.org/wiki?curid=4865084" title="Mieczysław Kamiński">
Mieczysław Kamiński



</doc>
<doc id="4865085" url="https://pl.wikipedia.org/wiki?curid=4865085" title="Świrki (rejon brasławski)">
Świrki (rejon brasławski)

Świrki – dawny folwark. Tereny, na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Opsa.
Historia.
W czasach zaborów folwark leżał w granicach Imperium Rosyjskiego.
W latach 1921–1945 folwark leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 8 osób, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. 
Miejscowość należała do parafii rzymskokatolickiej w Pelikanach. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4865087" url="https://pl.wikipedia.org/wiki?curid=4865087" title="Alexandra Tydings">
Alexandra Tydings

Alexandra Tydings (ur. 15 grudnia 1972 w Waszyngtonie) – amerykańska aktorka, reżyserka, scenarzystka, producentka i aktywistka, najbardziej znana z roli greckiej bogini Afrodyty w serialach Hercules: The Legendary Journeys i .
Alexandra Tydings ma cztery siostry i jednego brata. Jest córką byłego senatora Stanów Zjednoczonych, Maryland, Josepha Tydingsa oraz wnuczką byłego senatora Maryland, Millarda Tydingsa. Jej mężem jest Ben Luzzato. Jest absolwentką Brown University.

</doc>
<doc id="4865092" url="https://pl.wikipedia.org/wiki?curid=4865092" title="Świrneliszki">
Świrneliszki

Świrneliszki (; ) – wieś na Białorusi, w obwodzie witebskim, w rejonie brasławskim, w sielsowiecie Opsa.
Historia.
W czasach zaborów wieś leżała w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 28 osób, wszystkie były wyznania rzymskokatolickiego i zadeklarowały polską przynależność narodową. Było tu 5 budynków mieszkalnych. W 1931 w 5 domach zamieszkiwało 30 osób.
Miejscowość należała do parafii rzymskokatolickiej w Opsie. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4865093" url="https://pl.wikipedia.org/wiki?curid=4865093" title="Górnik Zabrze w sezonie 2020/2021">
Górnik Zabrze w sezonie 2020/2021

Sezon 2020/2021 był 73. sezonem w historii klubu i 63. na najwyższym poziomie rozgrywek ligowych (czwartym z kolei). Górnik zakończył rozgrywki Ekstraklasy na dziesiątym miejscu.Rozgrywki Pucharu Polski rozpoczął od 1/32 finału docierając do 1/8 rozgrywek.
Działalność klubu.
Na początku sierpnia klub poinformował o rozpoczęciu współpracy z duńską marką Hummel, która przez najbliższe trzy sezony została oficjalnym sponsorem technicznym klubu. Tym samym zakończona została współpraca z firmą Kraksport, która dotychczas dostarczała stroje marki Adidas.
5 sierpnia 2020 roku szefem skautingu został Łukasz Piworowicz.
Stadion.
Miejscem rozgrywania spotkań domowych był stadion Arena Zabrze o pojemności 24 563 krzesełek.
Zawodnicy.
Skład podstawowy.
23 zawodników wystąpiło w tym sezonie w wyjściowym składzie. Najwięcej spotkań (31) rozegrał po raz drugi z kolei słowacki bramkarz Martin Chudý. W podstawowej jedenastce znalazło się pięciu zawodników, którzy zagrali w tej grupie również w sezonie poprzednim (Chudý, Wiśniewski, Jiménez, Janža, Manneh, ).
Zarząd i sztab szkoleniowy.
Trenerem pierwszej drużyny pozostał Marcin Brosz, pełniący te obowiązki od 3 czerwca 2016 roku.

</doc>
<doc id="4865095" url="https://pl.wikipedia.org/wiki?curid=4865095" title="Rathstube">
Rathstube



</doc>
<doc id="4865098" url="https://pl.wikipedia.org/wiki?curid=4865098" title="Tawkinie (rejon brasławski)">
Tawkinie (rejon brasławski)

Tawkinie – dawna wieś. Tereny, na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Opsa.
Dawna nazwa wsi to Taukinie lub Towkinie.
Historia.
W czasach zaborów wieś leżała w granicach Imperium Rosyjskiego.
W latach 1921–1945 folwark leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 41 osób, wszystkie były wyznania rzymskokatolickiego i zadeklarowały polską przynależność narodową. Było tu 9 budynków mieszkalnych. W 1931 w 9 domach zamieszkiwało 36 osób.
Miejscowość należała do parafii rzymskokatolickiej w Opsie. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4865099" url="https://pl.wikipedia.org/wiki?curid=4865099" title="Taukinie">
Taukinie



</doc>
<doc id="4865100" url="https://pl.wikipedia.org/wiki?curid=4865100" title="Józef Muszyński (poseł)">
Józef Muszyński (poseł)



</doc>
<doc id="4865102" url="https://pl.wikipedia.org/wiki?curid=4865102" title="Linia kolejowa nr 954">
Linia kolejowa nr 954

Linia kolejowa nr 954 – jednotorowa, zelektryfikowana linia kolejowa znaczenia miejscowego, łącząca rejon TGB z rejonem TGD na stacji Tarnowskie Góry.
Linia stanowi tor łączący między linią kolejową Chorzów Batory – Tczew a linią kolejową Tarnowskie Góry TGA – Tarnowskie Góry TGE i umożliwia przejazd pociągów towarowych z grupy torów podległej rejonowi TGC w kierunku Radzionkowa oraz Bytomia.

</doc>
<doc id="4865104" url="https://pl.wikipedia.org/wiki?curid=4865104" title="Trabsze">
Trabsze

Trabsze – dawna wieś. Tereny, na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Opsa.
Historia.
W czasach zaborów wieś leżała w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 59 osób, wszystkie były wyznania rzymskokatolickiego i zadeklarowały polską przynależność narodową. Było tu 12 budynków mieszkalnych. W 1931 w 14 domach zamieszkiwało 61 osób.
Miejscowość należała do parafii rzymskokatolickiej w Pelikanach. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4865112" url="https://pl.wikipedia.org/wiki?curid=4865112" title="Royall T. Moore">
Royall T. Moore

Royall Tyler Moore (ur. 11 października 1930 w Dryden, zm. 17 sierpnia 2014 w Coleraine) – amerykański mykolog.
Życiorys.
Royall Tyler Moore (w publikacjach podpisujący się Royall T. Moore) urodził się w osadzie Varna należącej do miasta Dryden w stanie Nowy Jork w hrabstwie Tompkins w USA. W 1959 r. uzyskał doktorat na Uniwersytecie Harvarda na podstawie rozprawy o rodzaju grzybów "Sporidesmium". Później był naukowym pracownikiem na kilku uniwersytetach: Uniwersytet Cornella, Uniwersytet Kalifornijski w Berkeley i Uniwersytet Karoliny Północnej w Chapel Hill. W 1972 r. przeniósł się do Irlandii Północnej, gdzie pracował w Ulster University at Coleraine. Zajmował się zagadnieniami taksonomii grzybów. Zmarł w Coleraine na raka w wieku 84 lat. Na promowanie rozwoju mykologii przekazał Uniwersytetowi Cornella w USA darowiznę 500 000 dolarów.
W naukowych nazwach utworzonych przez niego taksonów dodawane jest jego nazwisko R.T. Moore. M.in. jest autorem obecnej definicji grzybów jako królestwa ("Fungi" R.T. Moore).

</doc>
<doc id="4865114" url="https://pl.wikipedia.org/wiki?curid=4865114" title="Michael Locher">
Michael Locher

Michael „Vorph” Locher (ur. 7 stycznia 1969) – szwajcarski muzyk metalowy znany przede wszystkim z wieloletnich występów w zespole Samael, którego jest założycielem. Poza Samaelem współpracował z zespołem Alastis. Jako swoje inspiracje wymieniał takie zespoły jak Bathory, Venom, Slayer, Motörhead, Celtic Frost czy Iron Maiden.

</doc>
<doc id="4865115" url="https://pl.wikipedia.org/wiki?curid=4865115" title="Kodeks 0282">
Kodeks 0282

Kodeks 0282 (Gregory-Aland no. 0282) – grecki kodeks uncjalny Nowego Testamentu na pergaminie, datowany metodą paleograficzną na VI wiek. Rękopis jest przechowywany na Synaju. Tekst rękopisu jest wykorzystywany we współczesnych wydaniach greckiego Nowego Testamentu.
Opis.
Zachował się fragment 1 pergaminowej karty rękopisu, z greckim tekstem Listu do Filipian (2,24-27; 3,6-8). Karta prawdopodobnie miała rozmiar 25 na 18 cm. Tekst jest pisany dwoma kolumnami na stronę, 27 linijek tekstu na stronę (według rekonstrukcji). Jest palimpsestem.
Historia.
INTF datuje rękopis 0282 na VI wiek.
Rękopis został znaleziony w maju 1975 roku podczas prac restauracyjnych w klasztorze wraz z wieloma innymi rękopisami. Na listę greckich rękopisów Nowego Testamentu wciągnął go Kurt Aland, oznaczając go przy pomocy siglum 0282. Został uwzględniony w II wydaniu "Kurzgefasste". Rękopis jest wykorzystywany we współczesnych wydaniach greckiego Nowego Testamentu (NA27, NA28). Nie został natomiast wykorzystany w UBS4.
Rękopis jest przechowywany w Klasztorze Świętej Katarzyny (N.E. ΜΓ 29a) na Synaju.

</doc>
<doc id="4865119" url="https://pl.wikipedia.org/wiki?curid=4865119" title="Ławrów (przystanek kolejowy)">
Ławrów (przystanek kolejowy)

Ławrów (, ) – przystanek kolejowy w pobliżu miejscowości Ławrów, w rejonie łuckim, w obwodzie wołyńskim, na Ukrainie. Leży na linii Lwów – Łuck – Kiwerce.

</doc>
<doc id="4865120" url="https://pl.wikipedia.org/wiki?curid=4865120" title="Handicapizm">
Handicapizm



</doc>
<doc id="4865125" url="https://pl.wikipedia.org/wiki?curid=4865125" title="Mieczysław Kamiński (działacz partyjny)">
Mieczysław Kamiński (działacz partyjny)

Mieczysław Jan Kamiński (ur. 6 czerwca 1934 w Przewalu, zm. 30 października 2017 w Biłgoraju) – polski działacz partyjny, w latach 1981–1982 I sekretarz Komitetu Wojewódzkiego PZPR w Zamościu.
Życiorys.
Syn Ignacego i Marii. Wstąpił do Polskiej Zjednoczonej Partii Robotniczej. Był m.in. delegatem na zjazd Komitetu Wojewódzkiego PZPR w Zamościu w 1981. Od 24 czerwca 1981 do 9 grudnia 1982 pełnił funkcję I sekretarza Komitetu Wojewódzkiego PZPR w Zamościu. Prawdopodobnie tożsamy z Mieczysławem Kamińskim, I sekretarzem Komitetu Miejskiego w Biłgoraju.
Został pochowany na Cmentarzu przy ul. Lubelskiej w Biłgoraju.

</doc>
<doc id="4865128" url="https://pl.wikipedia.org/wiki?curid=4865128" title="Nieświcz Wołyński">
Nieświcz Wołyński

Nieświcz Wołyński (, ) – stacja kolejowa w miejscowości Nieświcz, w rejonie łuckim, w obwodzie wołyńskim, na Ukrainie. Leży na linii Lwów – Łuck – Kiwerce.
Stacja istniała przed II wojną światową.

</doc>
<doc id="4865130" url="https://pl.wikipedia.org/wiki?curid=4865130" title="Royall Tayler Moore">
Royall Tayler Moore



</doc>
<doc id="4865137" url="https://pl.wikipedia.org/wiki?curid=4865137" title="Dilhan Eryurt">
Dilhan Eryurt

Dilhan Eryurt (ur. 29 listopada 1929 w Izmirze, zm. 13 września 2012 w Ankarze) – turecka astrofizyczka.
Urodziła się w Izmirze, szkołę podstawową i średnią ukończyła w Ankarze. Następnie podjęła studia na Wydziale Matematyki i Astronomii Uniwersytetu Stambulskiego W 1953 roku wyjechała do Stanów Zjednoczonych. W 1956 roku opublikowała dysertację doktorską dotyczącą badań spektroskopowych atmosfery 31 Cygni.
W latach 1961–1968 pracowała w Instytucie Badań Kosmicznych Goddarda NASA. Po powrocie do Turcji przez rok pracowała na Wydziale Fizyki Bliskowschodniego Uniwersytetu Technicznego ("ODTÜ", ang. "Middle East Technical University", "METU"), po czym powróciła do pracy w Instytucie Goddarda w latach 1969–1973. W 1973 roku wróciła na Bliskowschodni Uniwersytet Techniczny, gdzie utworzyła wydział astrofizyki wydzielony z wydziału fizyki.

</doc>
<doc id="4865138" url="https://pl.wikipedia.org/wiki?curid=4865138" title="Zawale (Pogórze Rożnowskie)">
Zawale (Pogórze Rożnowskie)

Zawale – wzniesienie na Pogórzu Rożnowskim o wysokości 518 m n.p.m., stanowiące południowo-zachodnie ramię Kobylnicy Zachodniej (579 m n.p.m.)
Wznosi się górując nad doliną Jelnianki, na północ od Jelnej, na wschód od Siennej oraz Jeziora Rożnowskiego i na południe od Lipia.
Wzniesienie rozciągnięte na osi wschód-zachód jest dobrym punktem widokowym na stronę zachodnią, w tym na Jezioro Rożnowskie oraz Pasmo Łososińskie. Jest spłaszczone, a jego stoki mają kształt wypukło-wklęsły i w znacznej części są zajęte przez osuwiska.
Wschodnimi stokami przeprowadzony jest czerwony szlak pieszy z Bartkowej do Nowego Sącza.

</doc>
<doc id="4865140" url="https://pl.wikipedia.org/wiki?curid=4865140" title="2019 w sztukach plastycznych">
2019 w sztukach plastycznych



</doc>
<doc id="4865144" url="https://pl.wikipedia.org/wiki?curid=4865144" title="Profil Firmy w Google">
Profil Firmy w Google

Profil Firmy w Google, dawniej Moja Firma w Google (ang. "Google Business Profile", dawniej "Google My Business") – darmowa usługa, platforma od firmy Google, która służy do zarządzania wizytówkami przedsiębiorstw. Wizytówki pokazują się w wynikach wyszukiwania Google, w zakładce Mapy, w przeglądarce internetowej oraz w aplikacji Google Maps. W 2022 roku firma Google zmieniła nazwę usługi z Google Moja Firma (Google My Business) na Profil Firmy w Google (Google Business Profile).
Wizytówkę Google można wykorzystać do zainteresowania potencjalnych klientów swoimi produktami lub usługami. Podstawowymi zaletami tego narzędzia są:
Informacje o firmie w Google.
Panel GMF do zarządzania wizytówką firmy w Google daje takie możliwości jak dodanie:
Tworzenie profilu firmy w Google Moja Firma.
Profil firmy w Google jest darmowy, a wizytówkę Google w Panelu Google Moja Firma może stworzyć każdy właściciel firmy, pracownik czy osoba postronna. Wizytówki mogą posiadać też miejsca, które nie są firmami jak atrakcja turystyczna np. fontanna.
Przed rozpoczęciem dodawania firmy do Google należy przygotować:
Sposoby weryfikacji własności.
Po dodaniu wizytówki w panelu Google (Dawniej Google Moja Firma) należy zweryfikować jej własność przy pomocy specjalnego kodu weryfikacyjnego. Kod weryfikacyjny można uzyskać od Google na kilka sposobów:
Ustalanie pozycji w lokalnych wynikach wyszukiwania.
Samo dodanie firmy do Google nie daje pewności, że będzie ona widoczna dla użytkowników. Aby natomiast tak się stało, należy spełnić kilka czynników:
Opinie w profilu Google Moja Firma.
Profil Google Moja Firma posiada bardzo istotną funkcję jaką jest 'dodawanie opinii'.
Opiniami są krótkie recenzje użytkowników lub klientów firmy, które posiadają dodatkowo możliwość oceny przez wybór ilości gwiazdek (od 1 do 5 gwiazdek).
Opinie wyświetlają się obok profilu firmy w wyszukiwarce i Mapach Google. Dla każdej opinii właściciel ma możliwość odpowiedzi na daną opinię. Wiele osób przed zakupem czy wyborem danej usługi kieruje się ilością gwiazdek i opiniami. Najbardziej jest to widoczne w gastronomii przy wyborze (restauracji, kawiarni, cukierni itp.)
Dodatkowo opinie dostarczają przydatnych informacji i pomagają firmie wyróżnić się na tle konkurencji. W obecnych czasach opinie mają duży wpływ na wizerunek firmy w Internecie.

</doc>
<doc id="4865149" url="https://pl.wikipedia.org/wiki?curid=4865149" title="Peter Orton">
Peter Orton



</doc>
<doc id="4865151" url="https://pl.wikipedia.org/wiki?curid=4865151" title="Stefan Łyczak">
Stefan Łyczak

Stefan Łyczak (ur. 7 października 1935 w Tarnawie, powiat krasnostawski, zm. 25 kwietnia 2019 w Lublinie) – polski działacz partyjny i państwowy, pedagog, w latach 1987–1989 I sekretarz Komitetu Wojewódzkiego PZPR w Chełmie.
Życiorys.
Syn Stanisława i Zofii. Ukończył studia pedagogiczne na Uniwersytecie Marii Curie-Skłodowskiej. W 1960 wstąpił do Polskiej Zjednoczonej Partii Robotniczej. Od 1961 zastępca, a od 1962 do 1971 inspektor szkolny w Wydziale Oświaty Prezydium Powiatowej Rady Narodowej w Krasnymstawie. W 1971 został sekretarzem w Prezydium PRN. Zajmował też stanowiska sekretarza Podstawowej Organizacji Partyjnej i członka egzekutywy Komitetu Powiatowego PZPR w Krasnymstawie. Od 1975 związany z Komitetem Wojewódzkim PZPR w Chełmie kolejno jako: kierownik Wydziału Organizacyjnego (1975–1978), kierownik Rejonowego Ośrodka Pracy Partyjnej i od ok. 1985 sekretarz. Od 1987 do 1989 pełnił funkcję I sekretarza Komitetu Wojewódzkiego PZPR w Chełmie. W III RP związany m.in. ze spółdzielnią mieszkaniową w Krasnymstawie.

</doc>
<doc id="4865166" url="https://pl.wikipedia.org/wiki?curid=4865166" title="Fiat Centoventi">
Fiat Centoventi

Fiat Centoventi – elektryczny samochód koncepcyjny włoskiej marki Fiat, zaprezentowany w marcu 2019 roku podczas Międzynarodowego Salonu Samochodowego w Genewie. 
Historia i opis pojazdu.
Samochód jest projektem na 120 rocznicę istnienia marki, jego nazwa "Centoventi" oznacza bezpośrednio liczbę 120. Prototyp ma za zadanie zapowiedzieć nowe wcielenie samochodu Fiat Panda.
W oczy rzuca się stylowe nadwozie samochodu, mamy tutaj do czynienia z pięciodrzwiowym, pudełkowym nadwoziem typu hatchback, z tylnymi drzwiami otwieranymi "pod wiatr". Ważną cechą prototypu mają być także spore możliwości personalizacji. Projektanci przewidzieli wybór spośród 4 różnych dachów, 4 rodzajów zderzaków, 4 wzorów felg, oraz 4 rodzajów malowania karoserii, ponadto przewidziano możliwość zamiany stałego dachu na odsuwany soft-top (jak w przypadku Fiata 500C), szyberdach lub specjalny panel ze zintegrowanym bagażnikiem dachowym. Ponadto producent przewidział możliwość dodrukowania na drukarce 3D akcesoriów do samochodu.
Dane techniczne.
Montowane pod podłogą samochodu baterie mają segmentową budowę, standardowe zapewniają zasięg do 100 km, jednak dokupując dodatkowe możemy zwiększyć zasięg pojazdu nawet do 500 km. Prędkość maksymalną pojazdu określono na 150 km/h.
Wyróżnienia.
We wrześniu 2019 roku Fiat Centoventi zdobył nagrodę w plebiscycie „Red Dot Award 2019" w kategorii „Design Concept".
19 czerwca 2020 roku w plebiscycie "Car Design Awards 2019", pojazd otrzymał tytuł "Najlepszy samochód koncepcyjny". Zdaniem jury konkursu ten rewolucyjny samochód „wyróżnia się innowacyjną koncepcją modułową i niezwykłym zastosowaniem kolorów i materiałów". Olivier François, prezes Fiat Brand Global, powiedział: "Zdobycie tej nagrody sprawia, że jestem niezwykle dumny, a opinia tak wybitnego, cenionego na arenie międzynarodowej jury, podkreśla znaczenie designu projektu Centoventi."

</doc>
<doc id="4865169" url="https://pl.wikipedia.org/wiki?curid=4865169" title="Betty en NY">
Betty en NY

Betty en NY – amerykańska telenowela z 2019 roku. Wyprodukowana przez wytwórnię Telemundo.

</doc>
<doc id="4865173" url="https://pl.wikipedia.org/wiki?curid=4865173" title="Hotel Rialto">
Hotel Rialto



</doc>
<doc id="4865181" url="https://pl.wikipedia.org/wiki?curid=4865181" title="Trajgi (rejon werenowski)">
Trajgi (rejon werenowski)

Trajgi (; ) – wieś na Białorusi, w obwodzie grodzieńskim, w rejonie werenowskim, w sielsowiecie Misiewicze.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, do 11 kwietnia 1929 w gminie Zabłoć, następnie w gminie Wawiórka. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4865183" url="https://pl.wikipedia.org/wiki?curid=4865183" title="Kamikaze (album Eminema)">
Kamikaze (album Eminema)

Kamikaze (stylizowany zapis KAMIKAZƎ) – dziesiąty album Eminema wydany 31 sierpnia 2018 roku nakładem wytwórni Aftermath Entertainment, Interscope Records i Shady Records.
Lista utworów.
Na podstawie źródeł:

</doc>
<doc id="4865185" url="https://pl.wikipedia.org/wiki?curid=4865185" title="Michaił Wodopianow">
Michaił Wodopianow



</doc>
<doc id="4865193" url="https://pl.wikipedia.org/wiki?curid=4865193" title="Conception Point">
Conception Point

Conception Point – najbardziej na północ wysunięty punkt wyspy Coronation w Orkadach Południowych. Nazwany przez George'a Powella w 1821 roku, podczas jego wyprawy z Nathanielem Palmerem.

</doc>
<doc id="4865195" url="https://pl.wikipedia.org/wiki?curid=4865195" title="Wiesław Gall">
Wiesław Gall

Wiesław Stanisław Gall (ur. 20 marca 1929 w Warszawie, zm. 8 lipca 2020) – polski lekarz, epidemiolog i wirusolog, dr hab..
Życiorys.
Obronił pracę doktorską w 1964, a następnie w 1973 uzyskał stopień doktora habilitowanego. Był zatrudniony na stanowisku docenta w Wojskowym Instytucie Higieny i Epidemiologii im. gen. Karola Kaczkowskiego.
Był autorem lub współautorem ponad 40 prac naukowych z dziedziny chorób zakaźnych i epidemiologii. 
Zmarł 8 lipca 2020. Pochowany na cmentarzu Bródnowskim (kwatera 45A-II-20).

</doc>
<doc id="4865196" url="https://pl.wikipedia.org/wiki?curid=4865196" title="Urwy">
Urwy

Urwy – dawny zaścianek. Tereny, na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Opsa.
Historia.
W czasach zaborów leżał w granicach Imperium Rosyjskiego.
W latach 1921–1945 folwark a następnie zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 9 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwało 8 osób.
Miejscowość należała do parafii rzymskokatolickiej w Opsie. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4865197" url="https://pl.wikipedia.org/wiki?curid=4865197" title="Jodelowce">
Jodelowce

Jodelowce (; ) – wieś na Białorusi, w obwodzie grodzieńskim, w rejonie werenowskim, w sielsowiecie Misiewicze.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Zabłoć. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4865201" url="https://pl.wikipedia.org/wiki?curid=4865201" title="Janar Ala">
Janar Ala

Janar Ala (ur. 8 października 1979) – estoński semiotyk, dziennikarz i pisarz. Studiował semiotykę i dziennikarstwo na Uniwersytecie w Tartu, po którego ukończeniu podjął pracę w gazecie Postimees. Zdaniem wybitnych krytyków literackich, artykuły Janara Ali'ego odznaczają się swoistym i dobrym stylem. Jest żonaty z poetką Keiti Vilms.

</doc>
<doc id="4865205" url="https://pl.wikipedia.org/wiki?curid=4865205" title="Parafia Narodzenia Najświętszej Maryi Panny w Glaznotach">
Parafia Narodzenia Najświętszej Maryi Panny w Glaznotach

Parafia Narodzenia Najświętszej Maryi Panny w Glaznotach – parafia rzymskokatolicka znajdująca się w archidiecezji warmińskiej, w dekanacie Grunwald. 

</doc>
<doc id="4865211" url="https://pl.wikipedia.org/wiki?curid=4865211" title="Geoffrey Groselle">
Geoffrey Groselle

Geoffrey Groselle (ur. 12 lutego 1993 w Plano) – amerykański koszykarz występujący na pozycji środkowego, obecnie zawodnik Legii Warszawa.
26 czerwca 2020 zawarł kontrakt ze Stelmetem BC Zielona Góra. 21 lipca 2022 został zawodnikiem włoskiego Fortitudo Bolonia. 27 czerwca 2022 dołączył do Legii Warszawa.

</doc>
<doc id="4865212" url="https://pl.wikipedia.org/wiki?curid=4865212" title="Ustroń (sielsowiet Opsa)">
Ustroń (sielsowiet Opsa)

Ustroń – dawna osada. Tereny, na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Opsa.
Historia.
W czasach zaborów leżała w granicach Imperium Rosyjskiego.
W latach 1921–1945 zaścianek a następnie osada leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 6 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 2 domach zamieszkiwało 11 osób.
Miejscowość należała do parafii rzymskokatolickiej w Opsie. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4865215" url="https://pl.wikipedia.org/wiki?curid=4865215" title="Jakubowce">
Jakubowce

Jakubowce (; ) – wieś na Białorusi, w obwodzie grodzieńskim, w rejonie werenowskim, w sielsowiecie Misiewicze.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Zabłoć. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4865219" url="https://pl.wikipedia.org/wiki?curid=4865219" title="Parafia Wniebowzięcia Najświętszej Maryi Panny w Marwałdzie">
Parafia Wniebowzięcia Najświętszej Maryi Panny w Marwałdzie

Parafia Wniebowzięcia Najświętszej Maryi Panny w Marwałdzie – parafia rzymskokatolicka znajdująca się w archidiecezji warmińskiej, w dekanacie Grunwald.

</doc>
<doc id="4865220" url="https://pl.wikipedia.org/wiki?curid=4865220" title="Jaremi Picz">
Jaremi Picz

Jaremi Aleksander Picz (ur. 26 lutego 1955 w Lewinie Brzeskim) – polski malarz, rzeźbiarz oraz grafik odznaczony odznaką honorową "Zasłużony dla Kultury Polskiej". W 2018 roku został nominowany do międzynarodowej nagrody International Prize Caravaggio Grand Master of Art w Mediolanie. Właściciel Galerii Sztuki Epicentrum w Opolu .
Życiorys.
Przez dwa lata mieszkał w Niemczech (1981-1982) gdzie zaczął współpracę z Galerią Wacława Sucheckiego w Düsseldorfie. W 1988 wykonał drzwi wejściowe do Kościoła Świętych Apostołów Piotra i Pawła w Łubninach. W 1997 w czasie Powodzi Tysiąclecia zostały zniszczone wszystkie do tego czasu wykonane przez niego prace. Utrata całego dorobku artystycznego była dla Jaremiego ciosem, skutkującym sześcioletnią przerwą w pracy artystycznej.
Jaremi Picz brał udział w wielu plenerach i wydarzeniach kulturalnych. Współpracuje z grupą ART Barbakan w Warszawie oraz z grupą artystów skupionych wokół Kongregacji Przemysłowo - Handlowej w Warszawie.
Jego prace były eksponowane na wielu polskich i zagranicznych wystawach, m.in. w ART Carussel Du Louvre w Paryżu, Joie de Vivre’we Włoszech w Menaggio Lago Di Como (indywidualna), Societe des Artistes Independantes w Grand Palaise w Paryżu (indywidualna), PAKS Gallery w Monachium (indywidualna), Galerii N 69 Fundacji ART-Barbakan w Warszawie (indywidulana) i wiele innych.
W 2022 został odznaczony Brązowym Krzyżem Zasługi.

</doc>
<doc id="4865222" url="https://pl.wikipedia.org/wiki?curid=4865222" title="Wanda Śmielak-Korombel">
Wanda Śmielak-Korombel

Wanda Śmielak-Korombel (ur. 7 lipca 1932; zm. 23 czerwca 2020 w Krakowie) – polska kardiolog, dr hab.
Życiorys.
W 1955 ukończyła Akademię Medyczną w Krakowie. W 1966 obroniła pracę doktorską, następnie w 1983 uzyskała stopień doktora habilitowanego. Od 1956 pracowała w Oddziale Kardiologii Szpitala Narutowicza w Krakowie, najpierw jako asystent, od 1961 jako zastępca ordynatora, a od 1990 jako ordynator. Odznaczona została Złotym Krzyżem Zasługi, Medalem 40-lecia Polski Ludowej.
Zmarła 23 czerwca 2020.

</doc>
<doc id="4865227" url="https://pl.wikipedia.org/wiki?curid=4865227" title="Bożenna Golankiewicz">
Bożenna Golankiewicz

Bożenna Katarzyna Golankiewicz (zm. 30 marca 2019) – polska profesor nauk chemicznych, pracownik naukowy Instytutu Chemii Bioorganicznej PAN, w którym przez wiele lat pełniła funkcję zastępcy dyrektora do spraw naukowych, a także była założycielką i kierownikiem Pracowni Chemii Nukleozydów. Specjalizowała się w chemii organicznejchemii bioorganicznej, a zwłaszcza chemii nukleozydów.
Życiorys.
Stopień doktora habilitowanego nauk chemicznych uzyskała w 1972 r. w Instytucie Chemii Organicznej PAN na podstawie pracy pt. "Częściowo uwodornione alkaloidy chinowe w badaniach specyfiki dehydrogenacyjnej octanu rtęciowego". W 1986 r. nadano jej tytuł profesora nauk chemicznych. Jest współautorką 75 artykułów naukowych w czasopismach z bazy Journal Citation Reports, a jej indeks Hirscha wynosi 18. Wypromowała 4 doktorów, m.in. prof. dr. hab. Tomasza Goślińskiego i dr. hab. Tomasza Ostrowskiego, a z jej zakładu wywodzi się prof. Jerzy Boryski. Zmarła w 2019 r., została pochowana w Kiekrzu.

</doc>
<doc id="4865230" url="https://pl.wikipedia.org/wiki?curid=4865230" title="Linia kolejowa nr 950">
Linia kolejowa nr 950

Linia kolejowa nr 950 – jednotorowa, zelektryfikowana linia kolejowa znaczenia miejscowego, łącząca rejon TGA z rejonem TGE na stacji Tarnowskie Góry.

</doc>
<doc id="4865231" url="https://pl.wikipedia.org/wiki?curid=4865231" title="Wacławowo (rejon brasławski)">
Wacławowo (rejon brasławski)

Wacławowo – dawna leśniczówka. Tereny, na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Opsa.
Historia.
W czasach zaborów ówczesny zaścianek leżał w granicach Imperium Rosyjskiego.
W latach 1921–1945 zaścianek a następnie leśniczówka leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 5 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwało 6 osób.
Miejscowość należała do parafii rzymskokatolickiej w Opsie. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4865234" url="https://pl.wikipedia.org/wiki?curid=4865234" title="Wacławowo (ujednoznacznienie)">
Wacławowo (ujednoznacznienie)



</doc>
<doc id="4865235" url="https://pl.wikipedia.org/wiki?curid=4865235" title="Bulletin trimestriel de la Société mycologique de France">
Bulletin trimestriel de la Société mycologique de France

Bulletin trimestriel de la Société mycologique de France (w piśmiennictwie naukowym cytowane jako "Bull. trimest. Soc. mycol. Fr.") – czasopismo naukowe (kwartalnik) wydawane przez Francuskie Towarzystwo Mykologiczne (Société mycologique de France) w latach 1924–1999. Publikowane w nim były artykuły z różnych dziedzin mykologii. Artykuły napisane są w języku francuskim, ich streszczenia w języku angielskim i francuskim
Czasopismo "Bulletin trimestriel de la Société mycologique de France" jest kontynuatorem wcześniej wydawanego czasopisma "Société mycologique de France". Po 1999 roku kontynuatorem jest czasopismo "Bulletin de la Société mycologique de France".
Prawa autorskie do artykułów i ilustracji już wygasły. Wszystkie numery czasopisma zostały zdigitalizowane i są dostępne w internecie. Opracowano 5 istniejących w internecie skorowidzów umożliwiających odszukanie artykułu:
Istnieje też skorowidz alfabetyczny obejmujący wszystkie te grupy zagadnień.

</doc>
<doc id="4865238" url="https://pl.wikipedia.org/wiki?curid=4865238" title="Jan Data (językoznawca)">
Jan Data (językoznawca)

Jan Data (ur. 5 kwietnia 1940, zm. 16 lipca 2020) – polski językoznawca, dr hab.
Życiorys.
W 1970 obronił pracę doktorską, w 1984 habilitował się na podstawie pracy. Został zatrudniony na stanowisku profesora w Bałtyckiej Wyższej Szkole Humanistycznej w Koszalinie i profesora nadzwyczajnego w Instytucie Filologii Polskiej na Wydziale Filologicznym Uniwersytetu Gdańskiego.
Był kierownikiem w Katedrze Literaturoznawstwa na Wydziale Humanistycznym Bałtyckiej Wyższej Szkole Humanistycznej w Koszalinie.
Zmarł 16 lipca 2020.

</doc>
<doc id="4865247" url="https://pl.wikipedia.org/wiki?curid=4865247" title="Sebastian von Hoerner">
Sebastian von Hoerner

Sebastian Rudolf Karl von Hoerner (ur. 15 kwietnia 1919 w Görlitz, zm. 7 stycznia 2003 w Esslingen am Neckar) – niemiecki astrofizyk i radioastronom.
Życiorys.
Po zakończeniu II wojny światowej studiował fizykę na Uniwersytecie w Getyndze. Doktoryzował się na tymże uniwersytecie w 1951 roku u Carla Friedricha von Weizsäckera. Przeprowadził wraz z nim badania symulacyjne formowania się gwiazd i gromad kulistych. Kontynuował tę pracę w (Uniwersytet w Heidelbergu) wraz z . Habilitował się w 1959 roku na Uniwersytecie w Heidelbergu. W 1962 roku przeniósł się do (Green Bank, Wirginia Zachodnia), gdzie współpracował m.in. z Frankiem Drake’em. Pracował tam m.in. nad analizą pracy i optymalizacją techniczną radioteleskopów. Jego badania doprowadziły do opracowania nowej metody konstrukcji radioteleskopów, wykorzystanej później przy budowie wielu spośród nich. W tym czasie aktywnie uczestniczył w dyskusjach na temat SETI, liczby zaawansowanych cywilizacji w Galaktyce i możliwości podróży międzygwiezdnych.
W 1961 roku opublikował artykuł, w którym nie był optymistą co do czasu przetrwania gatunków wykorzystujących maszyny. Na wstępie zauważył, że aktualny stan umysłów (prymat nauki, rozwijanie technologii, poszukiwanie ) to tylko jedna z wielu możliwości i w przyszłości może być zastąpiony innymi zainteresowaniami. Ponadto według niego rozwój nauki i technologii na Ziemi napędzały dwa czynniki – walka o dominację i pragnienie łatwego życia. Pierwsze prowadzi do całkowitego zniszczenia, drugie do degeneracji biologicznej lub psychicznej. Von Hoerner założył, że dowolna cywilizacja musi po pewnym czasie zaniknąć i wymienił 4 możliwe przyczyny takiej katastrofy:
Oszacował on średni czas trwania cywilizacji na 6 500 lat. Sugerował następstwo gatunków technologicznych na danej planecie w dystansie czasowym rzędu setek milionów lat, a każda nadająca się do zamieszkania planeta (jedna na 3 miliony gwiazd) w czasie swego istnienia „produkuje” według niego średnio 4 gatunki technologiczne. Przy takich założeniach średnia odległość między cywilizacjami w naszej Galaktyce wynosi 1 000 lat świetlnych. Z wyliczeń von Hoernera wynika również, że prawdopodobieństwo nawiązania pierwszego kontaktu z cywilizacją w tej samej fazie rozwoju, co ziemska, wynosi 0,5%. Najbardziej prawdopodobny jest taki kontakt z cywilizacją, która będzie mieć 12 000 lat i z prawdopodobieństwem 75% nie będzie pierwszą cywilizacją na tej planecie.
Sebastian von Hoerner opublikował ogółem ponad 100 artykułów naukowych oraz 4 książki. Zmarł w 2003 roku na zawał mięśnia sercowego. Jego córka (1942–2014) również była astrofizykiem.

</doc>
<doc id="4865251" url="https://pl.wikipedia.org/wiki?curid=4865251" title="Rally di Roma Capitale 2020">
Rally di Roma Capitale 2020

Rally di Roma Capitale 2020 (8. Rally di Roma Capitale) – 8. edycja Rally di Roma Capitale, rajdu samochodowego, rozgrywanego we Włoszech od 24 do 26 lipca 2020 roku. Była to pierwsza runda Rajdowych Mistrzostw Europy w roku 2020. Rajd został rozegrany na nawierzchni asfaltowej. Składał się z piętnastu odcinków specjalnych.
Rajd wygrał rosyjski zawodnik – mistrz Europy z roku 2018 – Aleksiej Łukjaniuk, który wygrał pierwszy etap rajdu (wygrywając wszystkie sześć odcinków specjalnych), drugie miejsce zajął Włoch Giandomenico Basso, który wygrał trzy OS-y w drugim etapie rajdu, a trzeci był osiemnastoletni Szwed Oliver Solberg, który de facto debiutował na asfaltowej nawierzchni. Najlepszym z Polaków, debiutując w tym rajdzie, był Mikołaj Marczyk, który w klasyfikacji generalnej zajął dwunaste miejsce (10. miejsce w ERC), inny Polak Jarosław Kołtun był dwudziesty pierwszy (17. w ERC), a Adam Stec zajął miejsce trzydzieste piąte (21. w ERC).
Lista startowa.
Poniższa lista startowa obejmuje tylko zawodników startujących i zgłoszonych do rywalizacji w kategorii ERC w najwyższej klasie RC2, samochodami najwyższej klasy mogącymi startować w rajdach ERC – grupy R5.
Wyniki końcowe rajdu.
W klasyfikacji końcowej dodatkowe punkty przyznawane są pierwszej piątce za poszczególne etapy rajdu.
Klasyfikacja RME po 1 rundzie.
Punkty w klasyfikacji generalnej ERC otrzymuje 15 pierwszych zawodników, którzy uczestniczą w programie ERC i ukończą wyścig, punktowanie odbywa się według klucza:
Dodatkowo po każdym etapie (dniu) rajdu prowadzona jest osobna klasyfikacja, w której przyznawano punkty pierwszym pięciu zawodnikom, według klucza 5-4-3-2-1. W tabeli podano, które miejsce zajął zawodnik, a w indeksie górnym ile zdobył punktów za ukończenie poszczególnych etapów na punktowanym miejscu.

</doc>
<doc id="4865255" url="https://pl.wikipedia.org/wiki?curid=4865255" title="Parafia św. Piotra w Okowach w Pietrzwałdzie">
Parafia św. Piotra w Okowach w Pietrzwałdzie

Parafia świętego Piotra w Okowach w Pietrzwałdzie – parafia rzymskokatolicka znajdująca się w archidiecezji warmińskiej, w dekanacie Grunwald.

</doc>
<doc id="4865260" url="https://pl.wikipedia.org/wiki?curid=4865260" title="Muzeum Łazienki Królewskie">
Muzeum Łazienki Królewskie



</doc>
<doc id="4865265" url="https://pl.wikipedia.org/wiki?curid=4865265" title="Chrysler Grand Caravan">
Chrysler Grand Caravan



</doc>
<doc id="4865267" url="https://pl.wikipedia.org/wiki?curid=4865267" title="Parafia św. Józefa w Ruszkowie">
Parafia św. Józefa w Ruszkowie

Parafia świętego Józefa w Ruszkowie – parafia rzymskokatolicka znajdująca się w archidiecezji warmińskiej, w dekanacie Grunwald.

</doc>
<doc id="4865272" url="https://pl.wikipedia.org/wiki?curid=4865272" title="Powiat Morawska Ostrawa">
Powiat Morawska Ostrawa

Powiat Morawska Ostrawa (, ) – dawny powiat ("Bezirk") Austro-Węgier na terenie przedlitawskiej prowincji Moraw, a następnie czechosłowacki z siedzibą w Morawskiej Ostrawie, istniejący w latach 1900 do 1941. Obejmował 37,5% powierzchni dzisiejszego miasta Ostrawa, a także gminę Krmelín i gminę katastralną Stará Ves nad Ondřejnicí.
Powiat powstał z usamodzielnienia powiatu sądowego (Gerichtsbezirk) z powiatu politycznego misteckiego w 1900 roku, obejmującego 14 gmin w morawskim klinie między Śląskiem Opawskim za rzeką Odrą na zachodzie a Śląskiem Cieszyńskim za rzeką Ostrawicą na wschodzie, natomiast na północy sąsiadował ze Śląskiem Pruskim (ziemia hulczyńska). Jako powiat wyróżniał się na tle wszystkich innych powiatów Czech i Moraw bardzo wysokim stopniem uprzemysłowienia (obejmował około ćwierć Zagłębia Ostrawsko-Karwińskiego) oraz największym odsetkiem ludności nie posługującej się ani językiem czeskim ani niemieckim, mianowicie polskim (ponad 10%), którzy masowo zaczęli przybywać tu za chlebem po kryzysie gospodarczym w latach 70. XIX, głównie z Galicji, kiedy dynamicznie odbudowywał się przemysł górniczy i hutniczy. Otwierano szereg nowoczesnych kopalń, a miejscowa ludność nie była już w stanie spełnić zapotrzebowanie na tanią siłę roboczą. Ulegali oni stosunkowo szybko czechizacji, szczególnie po tym jak na początku XX wieku wybuchł czesko-polski konflikt narodowościowy.
Po uzyskaniu przez Czechosłowację niepodległości powstała idea stworzenia "Wielkiej Ostrawy". Projekt z 1919 przewidywał połączenie 15 gmin, w tym 7 najbardziej zurbanizowanych z powiatu Morawska Ostrawa (Przywóz, Witkowice, Mariánské Hory, Zábřeh nad Odrou z Hulvákami, Nová Ves, Hrabůvka). Po szeregu wydanych ustaw i rozwiązaniu szeregu punktów spornych o przynależność nowego tworu administracyjnego do Moraw lub Śląska projekt odchudzono tylko do tychże 7 morawskich gmin, które miały zostać połączone w jedno miasto o nazwie Morawska Ostrawa. Nowa ustawa weszła w życie 1 stycznia 1924. Nowe miasto miało 4029 hektarów i 113 709 mieszkańców. Poza miastem pozostało kilka rolniczych gmin. Od 1 grudnia 1928 powiat należał do ziemi morawsko-śląskiej.
W marcu 1939 roku powiat został włączony do Protektoratu Czech i Moraw. W 1941 do Morawskiej Ostrawy przyłączono Hrabovą, Novą Bělę, Starą Bělę i Výškovice z powiatu morawskoostrawskiego, a także powiat sądowy Śląskiej Ostrawy (Śląską Ostrawę, Hruszów, Kończyce Małe, Michałkowice, Muglinów i Radwanice) oraz Kończyce Wielkie z powiatu sądowego frydeckiego. Powiększona Morawska Ostrawa pozostała wszakże powiatem politycznym, w 1945 miastem statutowym, od 1946 pod nazwą "Ostrava", ale teren dawnego powiatu politycznego Morawskiej Ostrawy został w 1941 zredukowany do powiatu sądowego o nazwie "Moravská Ostrava – západ" (Morawska Ostrawa – Zachód, po 1946 1946 Ostrava – západ), w większości podległy miastu (Morawskiej) Ostrawy, jedynie pozostałe poza miastem Proskovice, Stará Ves nad Ondřejnicí i Krmelín podległy powiatu misteckiemu. Powiat sądowy został ostatecznie zlikwidowany po dojściu komunistów do władzy w 1948.

</doc>
<doc id="4865275" url="https://pl.wikipedia.org/wiki?curid=4865275" title="Warnele">
Warnele

Warnele – część agromiasteczka Pohoszcze na Białorusi, w obwodzie witebskim, w rejonie brasławskim, w sielsowiecie Opsa.
Dawniej samodzielna wieś.
Historia.
W czasach zaborów ówczesna wieś leżała w granicach Imperium Rosyjskiego.
W latach 1921–1945 kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 75 osób, 25 było wyznania rzymskokatolickiego, a 50 staroobrzędowego. Jednocześnie wszyscy mieszkańcy zadeklarowali polską przynależność narodową. Było tu 13 budynków mieszkalnych. W 1931 w 14 domach zamieszkiwały 74 osoby.
Miejscowość należała do parafii rzymskokatolickiej w Opsie. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4865278" url="https://pl.wikipedia.org/wiki?curid=4865278" title="Andrzej Rapacz (ekonomista)">
Andrzej Rapacz (ekonomista)

Andrzej Stanisław Rapacz – polski ekonomista, dr hab., profesor zwyczajny Katedry Marketingu i Zarządzania Gospodarką Turystyczną Wydziału Zarządzania Uniwersytetu Ekonomicznego we Wrocławiu.
Życiorys.
Obronił pracę doktorską, następnie uzyskał stopień doktora habilitowanego. 29 grudnia 1998 nadano mu tytuł profesora w zakresie nauk ekonomicznych. Jest zatrudniony na stanowisku profesora zwyczajnego i kierownika w Katedrze Marketingu i Zarządzania Gospodarką Turystyczną na Wydziale Zarządzania Uniwersytetu Ekonomicznego we Wrocławiu.

</doc>
<doc id="4865288" url="https://pl.wikipedia.org/wiki?curid=4865288" title="Wielikany">
Wielikany

Wielikany (; ) – wieś na Białorusi, w obwodzie witebskim, w rejonie brasławskim, w sielsowiecie Mieżany.
Dawna nazwa miejscowości to Wielikańce.
Historia.
W czasach zaborów ówczesny zaścianek leżał w granicach Imperium Rosyjskiego.
W latach 1921–1945 folwark a następnie kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa a następnie w gminie Dryświaty.
Według Powszechnego Spisu Ludności z 1921 roku zamieszkiwały tu 23 osoby, wszystkie były wyznania rzymskokatolickiego. Jednocześnie 2 mieszkańców zadeklarowało polską przynależność narodową, a 86 litewską. Były tu 2 budynki mieszkalne. W 1931 w 6 domach zamieszkiwało 36 osób.
Miejscowość należała do parafii rzymskokatolickiej w Mieżanach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Mieżanach.

</doc>
<doc id="4865290" url="https://pl.wikipedia.org/wiki?curid=4865290" title="Wielikańce">
Wielikańce



</doc>
<doc id="4865293" url="https://pl.wikipedia.org/wiki?curid=4865293" title="Parafia Wniebowzięcia Najświętszej Maryi Panny w Rychnowie">
Parafia Wniebowzięcia Najświętszej Maryi Panny w Rychnowie

Parafia Wniebowzięcia Najświętszej Maryi Panny w Rychnowie – parafia rzymskokatolicka znajdująca się w archidiecezji warmińskiej, w dekanacie Grunwald.

</doc>
<doc id="4865303" url="https://pl.wikipedia.org/wiki?curid=4865303" title="Pierre Roger Ducos">
Pierre Roger Ducos

Pierre Roger Ducos (ur. 25 lipca 1747 w Montfort-en-Chalosse, zm. 16 marca 1816 w Ulm), znany także jako Roger Ducos – francuski polityk aktywny podczas Wielkiej Rewolucji Francuskiej i Pierwszego Cesarstwa Francuskiego, członek Konwentu Narodowego oraz Dyrektoriatu.
Życiorys.
Pochodzenie i rodzina.
Pierre Roger Ducos był synem Philiberta Ducos (1713–1771), królewskiego notariusza, adwokata i seneszala w Montfort-en-Chalosse, oraz Jeanne-Marie Leclercq (1716–1775). Pierre studiował prawo w Tuluzie, a jego bratem był Nicolas Ducos (1756–1823), generał i baron Cesarstwa.
Był żonaty z Marthe de Tachoires, z którą wziął ślub 21 lutego 1775 roku i z którą miał kilkoro dzieci, w tym Jean-Jacques Rogera (1784–1862), hrabiego Ducos. 
Podczas rewolucji.
Został wybrany do Konwentu Narodowego, gdzie wszedł w skład tzw. "Bagna" (ugrupowania nie posiadającego wyraźnej wizji politycznej, lecz którego głosy były kluczowe dla przegłosowania projektów wysuwanych przez jakobinów bądź żyrondystów). Ducos głosował za ścięciem króla Ludwika XVI, ale podczas sprawowania funkcji deputowanego nie pełnił kluczowej roli w pracach Konwentu.
Później Pierre był członkiem Rady Pięciuset, której w 1797 roku przez krótki czas przewodniczył. Po zakończeniu okresu sprawowania przez niego urzędu został sędzią pokoju, jednakże po zamachu stanu przeprowadzonym przez Barthélemy’ego Jouberta 30 Prairiala roku VII (18 czerwca 1799) został mianowany członkiem Dyrektoriatu, dzięki protekcji Paula Barrasa, który liczył, że Roger Ducos zostanie jego poplecznikiem.
Konsulat, Cesarstwo i wygnanie.
9 listopada 1799 roku Ducos zaakceptował zamach stanu Napoleona Bonapartego (przewrót 18 Brumaire'a), dzięki czemu został jednym z trzech konsulów, obok Napoleona i Emmanuel-Joseph Sieyèsa, którą to funkcję pełnił do 27 grudnia tego samego roku. Zajmował również stanowisko wiceprzewodniczącego Senatu od momentu ustabilizowania się formuły Konsulatu. Był wielokrotnie honorowany podczas istnienia Cesarstwa, jednakże w 1814 roku opuścił Napoleona i głosował za jego detronizacją.
Liczył na zyskanie przychylności nowych, rojalistycznych władz, jednak nie udało mu się to, a w 1816 roku został wygnany na podstawie prawa o królobójstwie i wyjechał do Niemiec. Zmarł 16 marca tego samego roku niedaleko Ulm na skutek wypadku konnego powozu. 

</doc>
<doc id="4865305" url="https://pl.wikipedia.org/wiki?curid=4865305" title="Jarosław Witkowski">
Jarosław Witkowski

Jarosław Witkowski (ur. 1963) – polski ekonomista, prof. dr hab. nauk ekonomicznych, od 1998 roku kierownik Katedry Zarządzania Strategicznego i Logistyki Wydziału Zarządzania Uniwersytetu Ekonomicznego we Wrocławiu.
Życiorys.
Urodził się w 1963 roku we Wrocławiu. W 1981 ukończył Liceum Ogólnokształcącego w Brzegu w klasie o profilu matematyczno- fizycznym. Absolwent Akademii Ekonomicznej im. K. Adamieckiego w Katowicach, gdzie studiował na kierunku ekonomika i organizacja transportu o specjalności spedycja międzynarodowa. W latach 1986-1988 pracował na stanowisku asystenta w Instytucie Ekonomiki Transportu na Wydziale Handlu, Transportu i Usług AE w Katowicach. W 1987 roku odbył staż zawodowy w Przedsiębiorstwie Spedycji Międzynarodowej C. Hartwig w Katowicach. Od 1988 był asystentem w Instytucie Ekonomiki Produkcji (a następnie Strategii Rozwojowych w Przemyśle) Akademii Ekonomicznej im. Oskara Langego we Wrocławiu. W grudniu 1991 obronił pracę doktorską "Restrukturyzacja gospodarki narodowej, a zmiany w funkcjonowaniu systemu transportu lądowego w kraju", a w 1996 roku habilitował się na podstawie pracy zatytułowanej "Strategia logistyczna przedsiębiorstw przemysłowych". 20 maja 2004 nadano mu tytuł profesora w zakresie nauk ekonomicznych. Uczestniczył w Europejskim Programie Doktorskim w zakresie Przedsiębiorczości i Zarządzania Małym Przedsiębiorstwem w Copenhagen Business School i Roskilde University w Danii oraz Lund i Vaxjo University w Szwecji. W latach 1995-1997 stypendysta Rządu Japonii na Uniwersytecie Studiów Zagranicznych oraz Uniwersytecie Hitotsubashi w Tokio. W latach 2012-16 był zatrudniony na stanowisku profesora nadzwyczajnego w Zakładzie Logistyki na Wydziale Ekonomii i Zarządzania Uniwersytetu Zielonogórskiego, w latach 2004 -2008 profesora zwyczajnego w Katedrze Zarządzania na Wydziale Zarządzania Wyższej Szkole Zarządzania „Edukacja” we Wrocławiu. Od 1998 roku pracuje w Katedrze Zarządzania Strategicznego i Logistyki Uniwersytetu Ekonomicznego we Wrocławiu. 
W 1999 roku uzyskał nagrodę Ministra Edukacji za monografię pt. "Logistyka firm japońskich". Wybrany na stanowisko prorektora ds. współpracy z zagranicą Uniwersytetu Ekonomicznego we Wrocławiu w kadencjach 2005-2008 oraz 2008-2012. Autor bądź współautor około 200 publikacji naukowych z zakresu logistyki, zarządzania przedsiębiorstwem, zarządzania łańcuchami dostaw oraz ekonomiki transportu. Wypromował 11 doktorów nauk ekonomicznych.
Od 1993 roku członek Polskiego Towarzystwa Logistycznego. Od 2003 roku członek Rady Akademickiej Polskiego Stowarzyszenia Menedżerów Logistyki w Warszawie. Członek rad programowych wielu polskich i zagranicznych czasopism naukowych. Od 2002 roku ekspert Polskiej Komisji Akredytacyjnej do oceny jakości kształcenia na kierunkach studiów ekonomicznych. Od 2018 roku ekspert i członek zespołu oceniającego Narodowej Agencji Wymiany Akademickiej. Członek Rad Nadzorczych KGHM "Polska Miedź" S.A. (styczeń 2016-lipiec 2018), Trans.eu Group S.A. (2018-2019) i od 2019 KARR S.A.
Jest profesorem i kierownikiem Katedry Zarządzania Strategicznego i Logistyki Wydziału Zarządzania Uniwersytetu Ekonomicznego we Wrocławiu. W latach 2010-2018 był wiceprezesem, a od 2018 sprawuje funkcję prezesa Karkonoskiego Towarzystwa Naukowego.

</doc>
<doc id="4865316" url="https://pl.wikipedia.org/wiki?curid=4865316" title="Parafia Najświętszej Maryi Panny Nieustającej Pomocy w Saminie">
Parafia Najświętszej Maryi Panny Nieustającej Pomocy w Saminie

Parafia Najświętszej Maryi Panny Nieustającej Pomocy w Saminie – parafia rzymskokatolicka znajdująca się w archidiecezji warmińskiej, w dekanacie Grunwald.

</doc>
<doc id="4865319" url="https://pl.wikipedia.org/wiki?curid=4865319" title="Linia kolejowa nr 934">
Linia kolejowa nr 934

Linia kolejowa nr 934 – pierwszorzędna, jednotorowa, zelektryfikowana linia kolejowa łącząca rejon Mł1 na stacji Małogoszcz z dawnym posterunkiem odgałęźnym Małogoszcz Park Towarowy.
Linia umożliwia eksploatację części towarowej Małogoszcza oraz pobliskich bocznic przez pociągi towarowe jadące zarówno z kierunku Rykoszyna, jak i Ludyni.

</doc>
<doc id="4865321" url="https://pl.wikipedia.org/wiki?curid=4865321" title="Parafia Przenajświętszej Trójcy w Stębarku">
Parafia Przenajświętszej Trójcy w Stębarku

Parafia Przenajświętszej Trójcy w Stębarku – parafia rzymskokatolicka znajdująca się w archidiecezji warmińskiej, w dekanacie Grunwald.

</doc>
<doc id="4865322" url="https://pl.wikipedia.org/wiki?curid=4865322" title="Stanisław Trzaskowski">
Stanisław Trzaskowski

Stanisław Wojciech Trzaskowski (ur. 22 maja 1867 w Rzeszowie, zm. po 1934) – polski prokurator, sędzia, adwokat, oficer wojskowy.
Życiorys.
Pochodzenie i młodość.
Stanisław Wojciech Trzaskowski urodził się 22 maja 1867 w Rzeszowie. Jego rodzicami byli Maria z domu Petri (ur. 1828), córka Ludwika Petriego, dyrektora I C. K. Gimnazjum w Tarnowie oraz Bronisław Trzaskowski, pedagog i językoznawca, a rodzeństwem Ludzimił, c. k. urzędnik samorządowy, Wanda Maria po mężu Janiszewska (1852–1932), Jadwiga Franciszka po mężu Gostwicka (ur. 1861), Maria wzgl. Bronisława (żona dr. Tadeusza Józefczyka, lekarza pułkowego 17 pułku piechoty Obrony Krajowej w Nowym Sączu).
Studiował prawo w Wiedniu, gdzie ponadto uczył się gry na fortepianie i wiolonczeli. W latach 90. zdobywał uznanie grając podczas prywatnych spotkań na fortepianie.
Służba wojskowa.
W C. K. Armii został mianowany na stopień podporucznika piechoty z dniem 1 stycznia 1887. Był przydzielony do 13 Galicyjskiego pułku piechoty w Krakowie i początkowo jako oficer służby czynnej figurował jako rezerwista, a od ok. 1890 do ok. 1895 formalnie pozostawał z przydziałem jako oficer rezerwowy tej jednostki.
Został przeniesiony do C. K. Obrony Krajowej i zweryfikowany w stopniu podporucznika piechoty w grupie nieaktywnych z dniem 1 stycznia 1887. Od ok. 1896 posiadał przydział do 17 pułku piechoty w Rzeszowie. Następnie został zweryfikowany w stopniu podporucznika piechoty w stosunku ewidencji z dniem 1 stycznia 1887. W tym charakterze w składzie 16 pułku piechoty w Krakowie od ok. 1898 był przydzielony do Powiatowego Dowództwa Pospolitego Ruszenia ("Landsturmbezirk") nr 53 w Tarnowie, a od ok. 1902 do ok. 1906 do Powiatowego Dowództwa Pospolitego Ruszenia nr 16 w Krakowie. Od ok. 1907 do ok. 1908 pozostawał wykazie Obrony Krajowej jako podporucznik piechoty w stosunku ewidencji.
Praca zawodowa.
W okresie zaboru austriackiego w ramach autonomii galicyjskiej wstąpił do służby sądowniczej. Od ok. 1890 był praktykantem w C. K. Wyższym Sądzie Krajowym w Krakowie, od ok. 1891 był auskultantem w C. K. Sądzie Krajowym w Krakowie. W tym samym charakterze jako doktor praw od ok. 1892 był formalnie zatrudniony w C. K. Sądzie Obwodowym w Tarnowie, skąd został przydzielony do C. K. Prokuratorii Państwa w Tarnowie. Od maja 1896 do 1898 był adiunktem w C. K. Sądzie Powiatowym w Dąbrowie. Potem pracował w jako zastępca prokuratora w Wadowicach, skąd w lipcu 1899 został przeniesiony do Krakowa i od tego czasu pracował na stanowisku zastępcy prokuratora w C. K. Prokuratorii Państwa w Krakowie.
Od ok. 1906 był zastępcą asesora w C. K. Sądzie Okręgowym w sprawach skargowych w Krakowie; początkowo w charakterze radcy sądowego, a od ok. 1908 w charakterze radcy Sądu Krajowego w Krakowie. Podczas I wojny światowej (1914–1918) pozostawał radcą C. K. Sądu Krajowego w Krakowie, będąc najwyższym rangą urzędnikiem tym charakterze. W marcu 1918 został mianowany przez cesarza Karola I Habsburga radcą C. K. Wyższego Sądu Krajowego.
Po odzyskaniu przez Polskę niepodległości i wstąpił do służby wymiaru sprawiedliwości II Rzeczypospolitej. Według stanu z 1919 pozostawał radcą Sądu Krajowego w Krakowie. W 1921 wraz z kilkoma innymi sędziami z Krakowa został przydzielony przez Ministerstwo Sprawiedliwości do organizacji sądownictwa na Górnym Śląsku. Był wówczas zliczany do grona sędziów, którzy „przez swoją fachowość i obywatelskość cieszyli się powszechnym uznaniem”. W 1923 oraz w późniejszym okresie na przełomie lat 20./30. do ok. 1932 był sędzią Sądu Okręgowego w Krakowie.
Jako adwokat w Niepołomicach "wskutek zgłoszenia wystąpienia" został skreślony z listy adwokatów z dniem 10 sierpnia 1934.
Został pochowany w grobowcu rodzinnym na Cmentarzu Rakowickim w Krakowie.
Życie prywatne.
Jego synem był Andrzej Trzaskowski, muzyk i kompozytor, a wnukiem jest Rafał Trzaskowski, politolog i polityk, prezydent Warszawy.

</doc>
<doc id="4865330" url="https://pl.wikipedia.org/wiki?curid=4865330" title="Parafia św. Antoniego Padewskiego w Szczepankowie">
Parafia św. Antoniego Padewskiego w Szczepankowie

Parafia świętego Antoniego Padewskiego w Szczepankowie – parafia rzymskokatolicka znajdująca się w archidiecezji warmińskiej, w dekanacie Grunwald.

</doc>
<doc id="4865331" url="https://pl.wikipedia.org/wiki?curid=4865331" title="Wilton G.S. Sankawulo">
Wilton G.S. Sankawulo

Wilton G.S. Sankawulo (ur. 26 lipca 1937, zm. 21 lutego 2009) – polityk i pisarz liberyjski.
Ukończył Cuttington College and Divinity School w 1963, następnie został absolwentem teologii na Pacific Lutheran Theological Seminary w Berkeley w Kalifornii. Po powrocie do kraju rozpoczął wieloletnią pracę w Ministerstwie Informacji, Kultury i Turystyki, gdzie pełnił funkcję szefa biura prasowego, asystenta ministra Edwarda B. Kessely, dyrektora departamentu ds. poszukiwań. W 1985 został doradcą ds. szkolnictwa wyższego ówczesnego prezydenta Samuela Doe, doprowadzając do ukończenia studiów przez głowę państwa w 1989. Wykładał na Uniwersytecie Liberyjskim i Cuttington College. Od 1 września 1995 do 3 września 1996 stał na czele Rady Państwa - kolegialnego organu zastępującego prezydenta. Był również pisarzem - od lat 70 XX wieku publikował powieści i nowele. Do jego dzieł zaliczają się: “"The Rain and the Night”, “Marriage of Wisdom”, “Why No One Knows When He Will Die”, “Tolbert of Liberia”, “What My Country Needs Today”, “One Hundred Questions About Liberia”, ”In The Cause Of The People”, “Only God Is Wise”, “Sun Down At Dawn”, “Humanistic Capitalism”".

</doc>
<doc id="4865339" url="https://pl.wikipedia.org/wiki?curid=4865339" title="Konwencja stambulska">
Konwencja stambulska



</doc>
<doc id="4865345" url="https://pl.wikipedia.org/wiki?curid=4865345" title="Józef Felicjan Bouffał">
Józef Felicjan Bouffał

Józef Felicjan Bouffał Doroszkiewicz herbu Kościesza – mierniczy Wielkiego Księstwa Litewskiego w 1744 roku, pisarz grodzki grodzieński w latach 1749-1765.

</doc>
<doc id="4865351" url="https://pl.wikipedia.org/wiki?curid=4865351" title="DreamWorks">
DreamWorks



</doc>
<doc id="4865361" url="https://pl.wikipedia.org/wiki?curid=4865361" title="Mikołaj Krzywiec-Okołowicz">
Mikołaj Krzywiec-Okołowicz

Mikołaj Krzywiec-Okołowicz herbu Ostoja (ur. 1762, zm. 1 lipca 1841) – dziedzic dóbr Bechcice, Rszew, Niesięcin, Srebrna, Żabice Wielkie, szambelan króla Stanisława Augusta, sędzia Sądu Apelacyjnego, poseł na sejm Królestwa Polskiego, założyciel miasta Konstantynowa, fundator kościołów - katolickiego i ewangelickiego w Konstantynowie.
Życiorys.
Mikołaj Krzywiec-Okołowicz należał do rodziny wywodzącej się z Litwy, której przedstawiciele pojawili się w Wielkopolsce w XVIII wieku. Był synem Justyna i Katarzyny Narbutt. Jego małżonka była Marianna, córka Antoniego Łukaszewicza-Piersickiego i Franciszki z Lubowidzkich. Z tego związku miał kilkoro dzieci: Honoratę Złotnicką, Teklę Jabłonowską, Ignacego i Kwiryna oraz Emilię i Edwarda, zmarłych w dzieciństwie. Okołowicz w młodości związany był z dworem króla Stanisława Augusta Poniatowskiego, gdzie pełnił funkcję szambelana. W okresie Księstwa Warszawskiego został powołany na urząd sędziego apelacyjnego. Urząd ten sprawował także w czasach Królestwa Polskiego. Był kilkukrotnie posłem na sejm Królestwa Polskiego z powiatu szadkowskiego. 
Okołowicz posiadał rozległe dobra ziemskie. W roku 1799 kupił za 240 000 zł od Wincentego Sulimierskiego wieś Srebrną. Następnie nabył Bechcice, Żabice, Żabiczki, Niesięcin, Rszew i Rszewek. Zakładał także nowe osady. Jedną z nich był Okołowiec, w którym gospodarowali jego synowie Ignacy i Kwiryn. W 1821 roku, na terenie wsi Żabice założył osadę fabryczną, do której przybyli sukiennicy, płóciennicy i inni rzemieślnicy z Saksonii, Śląska i Sudetów czeskich. Osada ta w roku 1824 otrzymała nazwę Konstantynów. Jej szybki rozwój spowodował, że sześć lat później uzyskała prawa miejskie. Mikołaj Krzywiec-Okołowicz nadał nowo powstałemu miastu swój herb. W kolejnych latach Okołowicz tworzył kolonie czynszowe, zapewniając bardzo dobre warunki do prowadzenia gospodarki. W listopadzie 1835 roku sprzedał grunty w Srebrnej 18 kolonistom za łączną kwotę 128 320 zł reńskich (czyli 438 900 złp). W roku 1837 sprzedał Konstantynów synowi Ignacemu, a sam przeniósł się do Warszawy. Był fundatorem kościołów dla mieszkańców Konstantynowa – katolików i ewangelików. Zmarł dnia 1 lipca 1841 roku o godzinie siódmej wieczorem w Żabiczkach. Jego ciało pochowano u boku żony Marianny (zmarłej w 1831 roku) w kościele Narodzenia NMP w Konstantynowie. Wnuk Mikołaja i Marianny Okołowiczów – Gustaw dobudował do kościoła kaplicę grobową, do której przeniósł ich szczątki.

</doc>
<doc id="4865371" url="https://pl.wikipedia.org/wiki?curid=4865371" title="Biedronka dwudziestoczterokropka">
Biedronka dwudziestoczterokropka



</doc>
<doc id="4865376" url="https://pl.wikipedia.org/wiki?curid=4865376" title="Linia kolejowa nr 933">
Linia kolejowa nr 933

Linia kolejowa nr 933 – jednotorowa, częściowo zelektryfikowana linia kolejowa znaczenia miejscowego, łącząca stację Chmielów ze stacją Machów.
Linia umożliwia eksploatację bocznic na Machowie, w tym lokomotywownia, hala napraw oraz myjnia wagonów.

</doc>
<doc id="4865377" url="https://pl.wikipedia.org/wiki?curid=4865377" title="Maria Danuta Bratek-Wiewiórowska">
Maria Danuta Bratek-Wiewiórowska

Maria Danuta Bratek-Wiewiórowska (ur. 23 stycznia 1927, zm. 16 października 2006) – polska chemik, profesor Instytutu Chemii Bioorganicznej PAN, gdzie kierowała Pracownią Inżynierii Krystalicznej Biomolekuł. Specjalizowała się w chemii organicznej i bioorganicznej.
Życiorys.
W 1952 r. ukończyła studia chemiczne na Uniwersytecie Poznańskim (obecnie UAM). Rozprawę doktorską pt. "Z badań nad alkaloidami łubinowymi" przygotowała pod kierunkiem swojego przyszłego męża, prof. Macieja Wiewiórowskiego i obroniła w 1958 r. na Wydziale Matematyki, Fizyki i Chemii UAM. Stopień doktora habilitowanego nauk chemicznych uzyskała w 1978 r. w Instytucie Chemii Organicznej PAN na podstawie pracy pt. "Dalsze badania nad chemią i strukturą angustifoliny". Po habilitacji wraz z mężem badała aminy biogenne i ich oddziaływania ze elementami składowymi kwasów nukleinowych. Zajmowała się też wiązaniami wodorowymi, m.in. w kwasach nukleinowych. W 1992 r. nadano jej tytuł profesora nauk chemicznych.

</doc>
<doc id="4865379" url="https://pl.wikipedia.org/wiki?curid=4865379" title="Parafia Matki Bożej Różańcowej w Kuziach">
Parafia Matki Bożej Różańcowej w Kuziach

Parafia pw. Matki Bożej Różańcowej w Kuziach – rzymskokatolicka parafia należąca do dekanatu Myszyniec, diecezji łomżyńskiej, metropolii białostockiej. 
Historia.
Parafia powstała 1 listopada 1921. Wydzielono ją z parafii Zbójna i parafii Lipniki.
Od 1920 w Kuziach odprawiano nabożeństwa. Kaplicę zorganizowano w stodole. Budynek na potrzeby Kościoła oddała Ewa Malewajek z Kuziów. Gospodyni przekazała też dom i chlewy. Aleksander Nalewajek udostępnił 1,5 morgi ziemi. Gospodarze z Kuziów przekazali po kawałku ziemi na uposażenie dla proboszcza. Z wiejskiej własności wydzielono ogród i łąkę plebańską. W 1921 zbudowano kościół.
W latach 20. XX wieku agitację polityczną na terenie parafii prowadził ks. Eugeniusz Okoń, ale nie zyskał poparcia miejscowych.
W 1925 parafia, przypisana do dekanatu kolneńskiego, liczyła 2387 wiernych. W 1935 w Kuziach notowano 10 członków Katolickiego Stowarzyszenia Młodzieży Męskiej i 20 członkiń Katolickiego Stowarzyszenia Młodzieży Żeńskiej. Do 1936 liczba członków KSMM nie zmieniła się, a w KSMŻ ubyły 3 członkinie. Istniał też III Zakon św. Franciszka, który był jedyną organizacją religijną w parafii, jaka działała w czasie II wojny światowej.
15 stycznia 1940 proboszcz parafii Kuzie ks. Józef Olszak został aresztowany przez gestapo. Powodem były jego wypowiedzi uznane za antyniemieckie oraz obrona miejscowych rolników przed kontyngentami na rzecz okupanta. Wyrokiem sądu specjalnego (Sondergericht) przy sądzie krajowym w Ciechanowie z 10 kwietnia 1940 ks. Olszak został skazany na 1,5 roku więzienia (na mocy ustawy o zdradzie Rzeszy Niemieckiej) oraz pokrycie kosztów procesu. Karę odbył w więzieniu karnym w Płocku. Po odbyciu kary pozostawiono go w areszcie. Placówka gestapo dla rejencji ciechanowskiej z siedzibą w Płocku zwróciła się do Głównego Urzędu Bezpieczeństwa Rzeszy w Berlinie o skierowanie kapłana do obozu koncentracyjnego, ponieważ był "fanatycznym, wrogim Niemcom Polakiem", dodatkowo przedstawicielem polskiej inteligencji. Duchownego zarejestrowano w KL Auschwitz 23 grudnia 1941, nadając mu numer 25011 i status więźnia politycznego-Polaka. Na początku stycznia 1942 kapłan zapadł na zapalenie płuc. Zmarł 29 marca 1942. Jako przyczynę podano niewydolność mięśnia sercowego. Możliwe, że został zamordowany.
Odpusty w parafii to wspomnienie św. Wojciecha (23 kwietnia) i Matki Bożej Różańcowej (7 października).
Majątek parafialny.
Kościół.
Kościół pw. Matki Bożej Różańcowej w Kuziach drewniany, zaprojektowany przez Rudolfa Macurę, wybudowany w 1921 staraniem ks. Marcjana Dąbrowskiego.
Kościół wraz z dzwonnicą i plebanią są wpisane do rejestru zabytków (nr rej. A-521 z 24 listopada 1994).
Dzwonnica.
Drewnianą dzwonnicę zbudowano w 1921. Stoi ok. 10 m od kościoła, w północno-wschodnim narożniku ogrodzenia, frontem na zachód. Postawiono ją w konstrukcji słupowej na planie bliskim kwadratowi (4,8 m na 5 m). Jest dwukondygnacyjna i dwudzielna, oszalowana pionowymi deskami, spoiny są oblistwowane. Część górna dzwonnicy jest węższa niż dolna, kondygnacje oddzielono zadaszonym okapem. Pod okapem dolnej części widoczna wiatrownica z dekoracją laubzegową. Budynek stoi na podmurówce z luźno ułożonych polnych kamieni. Więźba dachowa jest krokwiowa, krokwie opierają się na płatwiach. Dzwonnicę przykrywa blaszany namiotowy dach z iglicą. W górnej kondygnacji dzwonnicy na trzech ścianach (oprócz tej z wejściem) widoczne prostokątne otwory bez skrzydeł okiennych. Drzwi prowadzące do dzwonnicy są dwuskrzydłowe i klepkowe. Do budynku wchodzi się po schodkach z ociosanych bloków granitu. Podłogę stanowi ubita ziemia. We wnętrzu kondygnacje rozdzielono belkami krzyżującymi się w narożach. Na nich oparto drewniane drabiniaste schody.
W dzwonnicy wiszą 3 dzwony z ok. 1921.
Plebania.
W 1921 powstała tymczasowa plebania, zapewne urządzona w domu przekazanym przez Ewę Nalewajek z Kuziów. Była gotowa do zamieszkania we wrześniu.
W 1925 na miejscu tymczasowej plebanii wystawiono nową murowaną. Jej powstanie zainicjował proboszcz ks. Józef Śledziński. Ostateczna forma budynku jest podobna do drewnianej plebanii, którą w 1921 zaprojektował Rudolf Macura. Miała być zbudowana z drewna w konstrukcji wieńcowej na planie prostokąta z wzgłębnym podcieniem na osi fasady. Dach miał być wysokii, łamany, z facjatą zwieńczoną śparogami. Elewacje miały być zwieńczone dekorowanymi belkami okapu i oknami na parterze, które naryte były trójkątnymi naczółkami.
Murowana plebania stoi ok. 50 m na zachód od kościoła. Na zachód od plebanii znajdują się budynki gospodarcze, na północ sosnowy las, na wschód sad owocowy. Plebania jest zwrócona frontem na północ, dwukondygnacyjna. Została wystawiona z cegły, jest obustronnie tynkowana. Stropy są drewniane, tynkowane, płaskie. Więźba dachowa jest drewniana, krokwiowa ze ściankami stolcowymi. Pod budynkiem jest piwnica. Okna są prostokątne, drewniane ościeżnicowe, dwu i trój-dzielne, wielokwaterowe, osadzone w otworach profilowanych opaskami tynkowymi. Drzwi od strony zachodniej są zamknięte półkolem, płycinowe z nadświetlem. W facjacie umieszczono drzwi płycinowe przeszklone. Pozostałe drzwi są dwu- i jednoskrzydłowe płycinowe. Na poddaszu zaplanowano dwa pomieszczenia oświetlone oknami w facjatach i lukarnami. Bryła plebanii jest rozczłonkowana facjatami wystającymi z linii dachu od północy i południa oraz lukarnami na wschodzie i zachodzie. Dach jest kryty blachą: nad budynkiem jest czterospadowy, nad facjatami i lukarnami dwuspadowy. Wszystkie elewacje budynku są symetryczne, ujęte od dołu cokołem, obramione w narożach. U góry profilowany gzyms podokapowy. Środkowa część północnej ściany jest ujęta pilastrami przechodzącymi do gzymsu facjaty, którą wieńczy trójkątny oprofilowany szczyt. W przyziemiu tej elewacji widzimy pseudoportyk wgłębny otwarty półkolistą arkadą. Dekoracja budynku ma cechy klasycyzujące. Układ pomieszczeń jest niemal symetryczny. W trakcie przednim na osi budynku sień, w trakcie tylnym jadalnia, z obu stron zaplanowano pomieszczenia pomocnicze.
Murowaną plebanię usytuowano prawie w tym samym miejscu, w którym Macura planował drewnianą plebanię. Jedyna różnica to zwrócenie fasady budynku do drogi, nie do zabudowań gospodarczych.
W latach 1941–1945 w plebanii w Kuziach mieściła się kwatera dowództwa 1. batalionu 312. pułku piechoty Wehrmachtu. W piwnicach plebanii zlokalizowano więzienie. Po II wojnie światowej plebania była remontowana i odnawiana.
Cmentarz grzebalny.
Cmentarz założono po utworzeniu parafii. W 1986 najstarszym zachowanym zabytkiem był nagrobek z 1927. Nekropolia miała wówczas powierzchnię 1,4 ha. Cmentarz zorganizowano na planie trapezu.
Obszar parafii.
W granicach parafii znajdują się miejscowości:
Duchowieństwo.
Do czasu powołania w Kuziach osobnego proboszcza posługę sprawował ks. Wacław Budrewicz z parafii Dobry Las. Przez 5 lat parafię w Kuziach obsługiwał ks. Kazimierz Sidorowicz, proboszcz w Zbójnej w latach 1928–1942.

</doc>
<doc id="4865384" url="https://pl.wikipedia.org/wiki?curid=4865384" title="Dmitrij Wasiljew">
Dmitrij Wasiljew



</doc>
<doc id="4865399" url="https://pl.wikipedia.org/wiki?curid=4865399" title="Józef Gołąb (piłkarz)">
Józef Gołąb (piłkarz)

Józef Augustyn Gołąb (ur. 10 lutego 1929 w Krakowie, zm. 19 lipca 2020) – polski piłkarz występujący na pozycji pomocnika, związany głównie z Cracovią.
Przebieg kariery.
Gołąb grę w piłkę rozpoczął w salezjańskim zespole Oratorium. Krótko występował w LZS Rudawa, a w 1950 przeniósł się do Ogniwa Kraków, które na początku 1955 powróciło do swojej tradycyjnej nazwy Cracovia. W sezonie 1952 krakowska drużyna zdobyła brązowy medal mistrzostw Polski, a także dotarła do finału Pucharu Zlotu Młodych Przodowników, w którym Gołąb zdobył honorową bramkę dla Pasów (Ogniwo przegrało z OWKS Kraków 1:5). Występował w Cracovii do 1960. W ekstraklasie rozegrał w jej barwach 73 spotkania, w których zdobył siedem goli. W II lidze wystąpił 75 razy, w Pucharze Polski zaś trzykrotnie. Ostatnim jego klubem był Start-Tarnovia Tarnów, którego członkiem był do 1963.
Z wykształcenia był elektrykiem. Jego siostrzeniec Antoni Zuśka (ur. 1943) również był piłkarzem, reprezentował Cracovię na trzech szczeblach ligowych.
Józef Gołąb zmarł 19 lipca 2020 w wieku 91 lat. Pochowano go cztery dni później na krakowskim cmentarzu w Pychowicach.

</doc>
<doc id="4865402" url="https://pl.wikipedia.org/wiki?curid=4865402" title="Wojebuny">
Wojebuny

Wojebuny – dawny zaścianek. Tereny, na których był położony, leżą obecnie na Białorusi, w obwodzie witebskim, w rejonie brasławskim.
Dawna nazwa zaścianka to Wecbuny lub Wodzbuny
Historia.
W czasach zaborów leżał w granicach Imperium Rosyjskiego.
W latach 1921–1945 zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 2 osoby, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 2 domach zamieszkiwało 12 osób.
Miejscowość należała do parafii rzymskokatolickiej w Pelikanach. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4865404" url="https://pl.wikipedia.org/wiki?curid=4865404" title="Wodzbuny">
Wodzbuny



</doc>
<doc id="4865406" url="https://pl.wikipedia.org/wiki?curid=4865406" title="Lista przewodniczących Senatu Hiszpanii">
Lista przewodniczących Senatu Hiszpanii



</doc>
<doc id="4865407" url="https://pl.wikipedia.org/wiki?curid=4865407" title="Wojniuńce">
Wojniuńce

Wojniuńce (; ) – agromiasteczko na Białorusi, w obwodzie witebskim, w rejonie brasławskim, w sielsowiecie Opsa.
Dawniej wieś.
Historia.
W czasach zaborów ówczesna wieś leżała w granicach Imperium Rosyjskiego.
W latach 1921–1945 kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwały tu 192 osoby, wszystkie były wyznania rzymskokatolickiego i zadeklarowały polską przynależność narodową. Było tu 37 budynków mieszkalnych. W 1931 w 38 domach zamieszkiwało 170 osób.
Miejscowość należała do parafii rzymskokatolickiej w Pelikanach. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4865414" url="https://pl.wikipedia.org/wiki?curid=4865414" title="Woliszki">
Woliszki

Woliszki – dawny zaścianek. Tereny, na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Opsa.
Dawna nazwa zaścianka to Oliszki.
Historia.
W czasach zaborów ówczesna wieś należała do dóbr Dryświaty i leżała w granicach Imperium Rosyjskiego.
W latach 1921–1945 folwark leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 10 osób, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. W 1931 w 2 domach zamieszkiwało 8 osób.
Miejscowość należała do parafii rzymskokatolickiej w Opsie. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4865417" url="https://pl.wikipedia.org/wiki?curid=4865417" title="Zalesie (sielsowiet Opsa)">
Zalesie (sielsowiet Opsa)

Zalesie (; ) – wieś na Białorusi, w obwodzie witebskim, w rejonie brasławskim, w sielsowiecie Opsa.
Historia.
W czasach zaborów leżała w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwały tu 92 osoby, wszystkie były wyznania rzymskokatolickiego. Jednocześnie 40 mieszkańców zadeklarowało polską przynależność narodową, a 52 litewską. Było tu 12 budynków mieszkalnych. W 1931 w 17 domach zamieszkiwały 102 osoby.
Miejscowość należała do parafii rzymskokatolickiej w Opsie. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4865419" url="https://pl.wikipedia.org/wiki?curid=4865419" title="Henryk Jagoda">
Henryk Jagoda

Henryk Paweł Jagoda – polski ekonomista, inżynier, dr hab. nauk ekonomicznych.
Życiorys.
Obronił pracę doktorską, 1 stycznia 1991 habilitował się na podstawie pracy zatytułowanej "Państwowa regulacja integracji przedsiębiorstw w polskiej gospodarce. Ewolucja - ocena - kierunki". 29 marca 1996 nadano mu tytuł profesora w zakresie nauk ekonomicznych. Został zatrudniony na stanowisku profesora zwyczajnego w Katedrze Nauk o Przedsiębiorstwie na Wydziale Ekonomii, Zarządzania i Turystyki Uniwersytetu Ekonomicznego we Wrocławiu, Wyższej Szkole Biznesu w Gorzowie Wielkopolskim i Państwowej Uczelni Zawodowej im. prof. Stanisława Tarnowskiego w Tarnobrzegu.
Był kierownikiem Katedry Nauk o Przedsiębiorstwie Wydziału Ekonomii, Zarządzania i Turystyki Uniwersytetu Ekonomicznego we Wrocławiu i członkiem Komitetu Nauk Organizacji i Zarządzania na I Wydziale Nauk Humanistycznych i Społecznych Polskiej Akademii Nauk.

</doc>
<doc id="4865443" url="https://pl.wikipedia.org/wiki?curid=4865443" title="Zaprudzie (sielsowiet Mieżany)">
Zaprudzie (sielsowiet Mieżany)

Zaprudzie (; ) – chutor na Białorusi, w obwodzie witebskim, w rejonie brasławskim, w sielsowiecie Mieżany.
Historia.
W czasach zaborów ówczesny folwark leżała w granicach Imperium Rosyjskiego.
W latach 1921–1945 folwark a następnie kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 14 osób, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. W 1931 w 2 domach zamieszkiwało 12 osób.
Miejscowość należała do parafii rzymskokatolickiej w Opsie. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4865445" url="https://pl.wikipedia.org/wiki?curid=4865445" title="Eunice Newton Foote">
Eunice Newton Foote

Eunice Newton Foote (ur. 17 lipca 1819 w Goshen, zm. 30 września 1888) – amerykańska uczona, wynalazczyni i działaczka na rzecz praw kobiet z Seneca Falls w stanie Nowy Jork.
Jako pierwsza badała oddziaływanie promieniowania z różnymi gazami, dwutlenkiem węgla i parą wodną. W artykule „Czynniki wpływające na ogrzewanie promieniami Słońca” w The American Journal of Science and Arts przedstawiła popartą badaniami hipotezę o tym, że wzrost stężenia dwutlenku węgla w atmosferze podniósłby jej temperaturę. Wyniki jej badań zostały przedstawione na konferencji American Association for the Advancement of Science (AAAS) w 1856 roku przez profesora Josepha Henry’ego dyrektora i założyciela Smithsonian Institution.
Dzieciństwo i młodość.
Urodziła się jako Eunice Newton, w 1819 roku, w Goshen w stanie Connecticut. Jej matką była Thirza Newton, a ojcem Isaac Newton Jr, pierwotnie z Goshen, Connecticut, a później rolnik i przedsiębiorca w East Bloomfield, w stanie Nowy Jork. Miała sześć sióstr i pięciu braci. Dorastała w Bloomfield w stanie Nowy Jork.
Eunice Newton uczęszczała do Troy Female Seminary, później przemianowanego na Emma Willard School. W latach 1836–1838 uczyła się tam podstaw metody naukowej pod kierunkiem Amosa Eatona. Studentki seminarium mogły uczęszczać na zajęcia w pobliskim college’u, gdzie Foote poznała podstawy chemii i biologii. Tam zaznajomiła się z podręcznikami Almiry Hart Lincoln Phelps, siostry Emmy Willard, która była pionierką kobiet w nauce, ekspertką botaniki i trzecią kobietą pośród członków AAAS.
Działalność na rzecz praw kobiet.
Foote była członkinią komitetu redakcyjnego oraz (podobnie jak jej mąż) jedną ze 100 sygnatariuszy deklaracji konwencji Seneca Falls z 1848 roku, pierwszej konwencji na rzecz praw kobiet. Była jedną z pięciu kobiet, które przygotowały materiały konferencyjne, a także przyjaciółką sufrażystki Elizabeth Cady Stanton, inicjatorki zjazdu.
Kariera naukowa – prowadzone badania.
Foote przeprowadziła serię eksperymentów, w których badała działanie promieni słonecznych na różne gazy. Użyła dwóch (najprawdopodobniej) szklanych cylindrów, pompy do wytworzenia próżni i czterech termometrów rtęciowych. Najpierw umieściła dwa termometry w każdym cylindrze, a następnie za pomocą pompy próżniowej wypompowała powietrze z jednego cylindra i wtłoczyła je do drugiego. Pozwalając obu pojemnikom osiągnąć tę samą temperaturę, umieściła je w świetle słonecznym, aby zmierzyć zmianę temperatury po wystawieniu cylindrów na działanie promieni słonecznych. Powtórzyła ten eksperyment na powietrzu:
Badając zachowanie ogrzewanych gazów pod wpływem działania promieni słonecznych, Foote doszła do wniosku, że dwutlenek węgla (CO2) zgromadził najwięcej ciepła, osiągając temperaturę 120 °F (49 °C), w porównaniu do zwyczajnego powietrza, które osiągnęło 90 °D (32 °C). Oba cylindry początkowo miały temperaturę 80 °F (około 26,5 °C). Podsumowując eksperyment, napisała: „Pojemnik zawierający ten gaz (dwutlenek węgla) uległ mocnemu rozgrzaniu – znacznie silniejszemu niż drugi. A po usunięciu (ze słońca) miał wielokrotnie dłuższy czas chłodzenia”. Odnosząc się do przeszłości Ziemi, Foote wysunęła hipotezę, że „atmosfera tego gazu (dwutlenku węgla) podniosłaby temperaturę Ziemi; a jeśli, jak się przypuszcza, w którymś okresie historii Ziemi powietrze zmieszało się z nim (dwutlenkiem węgla) w większym stosunku niż obecnie, to musiało to w rezultacie doprowadzić do wzrostu temperatury, zarówno ze względu na własności tego gazu, jak i wzrostu gęstości (powietrza)”.
Foote spisała swoje odkrycia w artykule zatytułowanym „Czynniki wpływające na ogrzewanie promieniami Słońca””, który został przedstawiony na ósmym dorocznym spotkaniu "American Association for Advancement of Science" 23 sierpnia 1856 roku w Albany, stan Nowy Jork. Wydaje się, że w tym czasie kobiety mogły samodzielnie prezentować na sesjach AAAS swoje prace, nie jest więc jasne, czemu Foote tego nie zrobiła. Wiadomo natomiast, że prezentacji jej referatu dokonał prof. Joseph Henry ze Smithsonian Institution. Przed przeczytaniem pracy Foote profesor Henry powiedział „nauka nie ma pochodzenia ani płci. Sfera kobiety obejmuje nie tylko to, co piękne i użyteczne, ale i to, co prawdziwe”. Artykuł Foote, podpisany jej nazwiskiem, został opublikowany w tym samym roku, w "American Journal of Science and Arts". Pomimo tego, jej praca nie został zawarta w "Proceedings from 1856", który był kompilacją publikacji ze spotkań AAAS 1856 roku. Wnioski z pracy Eunice Foote opublikowano w książce The 1857 Anneal of Scientific Discovery „Rocznik odkryć naukowych 1857”, w której zawarto opis działań naukowych z roku poprzedzającego publikację (s. 159–160). Podsumowanie ustaleń Eunice Foote opisano także w "New York Daily Tribune", "Canadian Journal of Industry", "Science and Art", "Scientific American" oraz w europejskich czasopismach "Jahresbericht" w 1856 roku i "Edinburgh New Philosophical Journal" w 1857 roku. Eunice Foote i jej ustalenia nie zdobyły jednak należytego uznania: oba wydane w Europie streszczenia pominęły kluczowe wnioski dotyczące wpływu dwutlenku węgla na klimat, a streszczenie opublikowane w "Edinburgh New Philosophical Journal" błędnie przypisało autorstwo „Elishy Foote”, mężowi Eunice. W roku publikacji, Foote została wyróżniona we wrześniowym wydaniu "Scientific American", poświęconym „Kobietom nauki” ("Scientific Ladies"). Redakcja "Scientific American" była pod wrażeniem jej popartych eksperymentami odkryć, jak napisano: „z radością możemy powiedzieć, że dokonała tego kobieta”.
Praca Foote wykazała, że na działanie ciepła słonecznego wpływa zawartość dwutlenek węgla i pary wodnej w atmosferze. Trzy lata później John Tyndall (europejski badacz, przez długi czas powszechnie uznawany za pierwszego naukowca zajmującego się klimatem) opublikował wyniki bardziej złożonych badań, które wykazały, że gazy takie jak para wodna i dwutlenek węgla przepuszczają promieniowanie widzialne, ale absorbują i emitują promieniowanie podczerwone i stąd bierze się ich ocieplający wpływ na klimat. Jego dzieło zostało opublikowane przez "Proceedings of the Royal Society", do którego należał. Do dzisiaj nie rozstrzygnięto czy był świadomy badań które przeprowadzała Foote. Jakkolwiek, powołał się na pracę Pouilleta dotyczącą promieniowania słonecznego w atmosferze, prawdopodobnie nie zetknął się z pracą Foote’a lub nie uznał jej za wartą wzmianki.
Współcześnie pracę Foote skomentował w kontekście aktualnej wiedzy o klimacie różnych planet dr Ralph Lorenz. Zwrócił on uwagę, że zaobserwowane przez Foote pochłanianie podczerwonej części widma promieniowania słonecznego (0,8 do 3 μm) nie jest właściwie elementem efektu cieplarnianego, który polega na przepuszczaniu przez atmosferę widzialnego promieniowania słonecznego i absorbowaniu przez gazy cieplarniane promieniowania podczerwonego emitowanego z powierzchni Ziemi. Mechanizm zaobserwowany przez Foote co prawda pozwala na podgrzewanie atmosfery, ale ogranicza możliwość ogrzewania powierzchni Ziemi (tak jak zrobiłyby to duże ilości sadzy wprowadzone do stratosfery w scenariuszu globalnego konfliktu nuklearnego). W warunkach panujących obecnie na Ziemi większość energii promieniowania słonecznego dociera jednak do powierzchni planety, stąd dla jej średniej temperatury kluczowy jest efekt cieplarniany. W połowie XIX wieku zagadnienia te nie były jeszcze dobrze poznane, dopiero wspomniany wyżej Tyndall odkrył różnice w oddziaływaniu gazów cieplarnianych z falami o różnych długościach.
Foote zajmowała się także elektrycznością atmosfery, w sierpniu 1857 roku kolejna jej praca została opublikowana w "Proceedings of the American Association for the Advancement of Science". W 1860 roku otrzymała również patent na „wypełnienie podeszw i butów” wykonane z „jednego kawałka wulkanizowanego kauczuku”, aby „zapobiec skrzypieniu butów”. Ponadto w 1867 roku Foote opracowała nową maszynę do produkcji papieru, która wytwarzała papier „wyraźnie lepszy w stosunku do zwykłych rodzajów pod względem wytrzymałości, gładkości i łatwości równomiernego rozrywania”.
Uznanie zasług.
W 2010 roku emerytowany geolog naftowy Ray Sorenson natknął się na pracę Foote w „Roczniku odkryć naukowych 1857” i odkrył, że to ona jako pierwsza powiązała dwutlenek węgla ze zmianami klimatu. W styczniu 2011 roku Sorenson opublikował w "AAPG Search and Discovery" artykuł na temat Foote, który „spotkał się w większym zainteresowaniem niż jakakolwiek inna jego praca”. W listopadzie 2019 roku na Uniwersytecie Kalifornijskim w Santa Barbara podczas wykładu i wystawy prac archiwalnych podkreślono wkład Foote w naukę o klimacie i przyznano, że była długo pomijana w historii tej dziedziny. „Historia Foote nigdy nie była bardziej zajmująca – pokazuje obecność kobiet w nauce i ich znaczący wkład (w jej rozwój)”. „Nazywam ją Rosą Parks nauki” – powiedział John Perlin, naukowiec, który pisze książkę o Foote, aby udokumentować jej pierwszeństwo w tworzeniu podstaw do zrozumienia efektu cieplarnianego. John Perlin chce nadać jej miejsce wśród innych wczesnych pionierów nauki o klimacie, takich jak John Tyndall i Svante Arrhenius.
Foote była badaczką amatorką w czasach, gdy kobiety były wykluczone ze społeczeństwa naukowego i niewiele wydawnictw europejskich wspomniało o wynikach jej pracy. Historyk nauki Roland Jackson, wizytujący profesor w Royal Institution, postanowił przeanalizować kontekst społeczny czasów Foote i kwestie pierwszeństwa w zestawieniu z Tyndallem. Artykuł Foote zawiera jedynie ogólne informacje o jej aparacie i nie wymienia autorów prac którymi się inspirowała. Podobny aparat został zaprezentowany w 1770 roku przez de Saussure’a, jednak według Jacksona to Foote zasługuje na uznanie, jako pierwsza eksperymentująca z różnymi gazami. Europejscy naukowcy przyglądali się działaniu światła słonecznego i „promieniowania ziemskiego” (właściwie promieniowania podczerwonego) w tym, co obecnie nazywa się efektem cieplarnianym, a Tyndall cytował de Saussure’a, Fouriera, Pouilleta i Hopkinsa, odwołując się do ich badań przy zgłębianiu fizyki molekularnej. Wykorzystał źródła podczerwieni i opracował aparat Melloniego, aby uzyskać dokładne pomiary, tymczasem prosty aparat Foote nie rozróżniał promieniowania widzialnego od promieniowania podczerwonego. W połowie XIX wieku nie wszyscy badacze o sobie słyszeli: minęły dwa lata od publikacji, zanim Tyndall i Heinrich Magnus zdali sobie sprawę, że obaj pracują nad tym samym tematem. Joseph Henry (który prezentował jej artykuł na sesji AAAS) mógł go promować, ale najprawdopodobniej nie zrozumiał jego znaczenia. W rezultacie jej hipoteza o wpływie koncentracji dwutleneku węgla na klimat, nie zyskała należytego rozgłosu. Kontakty transatlantyckie były rzadkie i chociaż Ameryka była zaawansowana w temacie historii naturalnej a fizyka wciąż się rozwijała, niewielu amerykańskich fizyków uzyskało międzynarodową reputację.
W 2018 roku został wyprodukowany krótki film kostiumowy o jej życiu zatytułowany „Eunice”.
Życie osobiste.
12 sierpnia 1841 roku wyszła za mąż za Elishę Foote’a, specjalizującego się w prawie patentowym, późniejszego sędziego, wynalazcę z East Bloomfield. Elisha i Eunice mieszkali w Seneca Falls na North Park Street, a później przenieśli się do Saratogi w stanie Nowy Jork. Eunice była określana „świetną portrecistką i malarką krajobrazu”. Mimo tego, jej postać nie została utrwalona na żadnym zdjęciu ani obrazie. Eunice i Elisha byli rodzicami:
Eunice i Elisha mieli sześcioro wnuków.

</doc>
<doc id="4865446" url="https://pl.wikipedia.org/wiki?curid=4865446" title="Zaprudzie">
Zaprudzie



</doc>
<doc id="4865453" url="https://pl.wikipedia.org/wiki?curid=4865453" title="Kim Taek-soo">
Kim Taek-soo

Kim Taek-soo (kor. 김택수; ur. 25 maja 1970) – południowokoreański tenisista stołowy, dwukrotny brązowy medalista igrzysk olimpijskich, multimedalista mistrzostw świata i igrzysk azjatyckich.
Trzykrotnie wziął udział w letnich igrzyskach olimpijskich. Podczas igrzysk w Barcelonie w 1992 roku zdobył dwa brązowe medale olimpijskie – w singlu i deblu (razem z Yoo Nam-kyu). Podczas igrzysk w Atlancie w 1996 roku był piąty w singlu i deblu, a na kolejnych igrzyskach, w 2000 roku w Sydney, zajął piąte miejsce w grze podwójnej i siedemnaste w grze pojedynczej.
W latach zdobył dziewięć brązowych medali mistrzostw świata – w 1991 roku jeden w grze pojedynczej, w latach 1993–2003 cztery w grze podwójnej (jego partnerami w deblu byli Yoo Nam-kyu w 1993 roku, Park Sang-joon w 1999 roku oraz Oh Sang-eun w 2001 i 2003 roku), a w latach 1995–2004 cztery w grze drużynowej.
W latach 1990–2002 zdobył dziewięć medali igrzysk azjatyckich (dwa złote, pięć srebrnych i dwa brązowe).

</doc>
<doc id="4865454" url="https://pl.wikipedia.org/wiki?curid=4865454" title="Zastawiszki">
Zastawiszki

Zastawiszki – część wsi Janule na Białorusi, w obwodzie witebskim, w rejonie brasławskim, w sielsowiecie Opsa.
Historia.
W czasach zaborów zaścianek leżał w granicach Imperium Rosyjskiego.
W latach 1921–1945 zaścianek a następnie kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 9 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 4 domach zamieszkiwało 19 osób.
Miejscowość należała do parafii rzymskokatolickiej w Opsie. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4865455" url="https://pl.wikipedia.org/wiki?curid=4865455" title="Kim Taek-su">
Kim Taek-su



</doc>
<doc id="4865459" url="https://pl.wikipedia.org/wiki?curid=4865459" title="Robert Nakoneczny">
Robert Nakoneczny

Robert Nakoneczny – polski kontratenor, wiolonczelista i pedagog śpiewu. Studia instrumentalne skończył u prof. K. Michalika, prof. S. Pokorskiego w Akademii Muzycznej w Poznaniu oraz prof. S. Sallheima w Hanowerze.
Śpiew studiował u Stefani Woytowicz, Arrigo Poli, Jarmili Novotnej, Kaudi Kałudova. Specjalizował się w wykonawstwie muzyki okresu renesansu i baroku, oraz muzyki współczesnej.
Aktywność artystyczna.
Współpracował z takimi teatrami jak: Teatr Wielki w Poznaniu, Teatr Wielki w Łodzi, Warszawska Opera Kameralna, Teatro Massimo – Palermo, Teatro Politeama – Palermo, Teatr Chatelet – Paris, Palais des Beux Arts – Bruxelles, Teatro Real, Madrid Opera – Madrid, Theater des Westens – Berlin, Polski Teatr Tańca w Poznaniu, Teatr Współczesny w Warszawie, Teatr Ósmego Dnia w Poznaniu
Koncertował we wszystkich Filharmoniach w Polsce. Brał udział takich festiwalach jak: Festiwal Muzyki Kameralnej w Słupsku, Festiwal Muzyki Dawnej w Tarnowie, Festiwal Starych Mistrzów (Wrocław), Prezentacje Młodych Muzyków (Opole), Festiwal Muzyki Sakralnej (Częstochowa), Muzyka w Starym Krakowie, Festiwal Młodych Talentów w Tarnowie, Festiwal Muzyki Dawnej w Nowym Sączu, Festiwal Muzyki Organowej w Koszalinie, Festiwal Muzyki Organowej w Kamieniu Pomorskim, Międzynarodowy Festiwal Musica Antiqua w Bydgoszczy, Festiwale Mozartowskie w Warszawie, Międzynarodowe Festiwale Chórów Chłopięcych w Poznaniu, Festiwal Czterech Kultur w Łodzi, Festiwal „Wratislavia Cantans”, Festival van Flaanderen – Brugge, Mozart- Festival – Madrid, Festiwal Muzyki Barokowej – Queretaro (Meksyk), BACH-TAGE – Berlin, Festiwal Muzyki Oratoryjnej – Nice, Festival International de Musique de Sarrebourg, Festival de Musique de Baroque de Paris, Festival de Grass, Settimana di Musica Sacra di Monreale, Lyon Baroque Music Festival – Lyon i in. Koncertował w 18 krajach m.in.: Belgia, Bułgaria, Czechy, Francja, Hiszpania, Hong-Kong, Holandia, Izrael, Japonia, Meksyk, Niemcy, Rosja, Szwecja, Tajwan, USA, Wielka Brytania, Włochy.
Współpracował z klawesynistami m.in.: Barbara Strzelecka, Urszula Bartkiewicz, Maria Banaszkiewicz-Bryła, Elżbieta Gizbert-Studnicka, Elżbieta Stefańska-Łukowicz, Władysław Kłosiewicz, Manuela Marcante, Basilio Timpanaro oraz zespołami m.in.: Capella Bydgostensis, Capella Cracoviensis, Orkiestra Kameralna PR Amadeus, Orkiestra Kameralna Wojciecha Rajskiego, Zespół Muzyki Dawnej ELYMA (Genewa), Zespół Muzyki Dawnej Ars Nova, Christ Church Choir (Oxford), Westminster Abbey Choir (London) i in.
Nagrywał transmisje radiowe i telewizyjne m.in..
Wybrany repertuar.
Muzyka Renesansu i Baroku (francuska, włoska, angielska, niemiecka).
Muzyka oratoryjna – J.S. Bach, G.F. Haendel, M.A. Charpentier, C. Orff, i in.
Muzyka współczesna – T. Baird, B. Britten, K. Penderecki, D. Szostakowicz
Partie operowe:
Działalność pedagogiczna.
Jako konsultant wokalny:
1988–2001 – Poznański Chór Chłopięcy „Polskie Słowiki”
2003–2006 – Teatr Muzyczny w Poznaniu
od 2008 – konsultant wokalny Opera Bałtycka w Gdańsku
od 2013 – konsultant wokalny Teatr Muzyczny w Poznaniu
Kursy Mistrzowskie.
Prowadzi liczne Kursy Mistrzowskie m.in. w Narodowym Forum Muzyki – Wrocław, Międzynarodowy Mistrzowski kurs wokalny im. Jana Kiepury, Masterclass Mexico.
Jako konsultant wokalny przygotowywał solistów „Polskich Słowików”do ponad dwudziestu nagrań CD.
Przygotowywał również solistów do oratoriów i oper m.in.:

</doc>
<doc id="4865462" url="https://pl.wikipedia.org/wiki?curid=4865462" title="Sophos">
Sophos

Sophos – brytyjskie przedsiębiorstwo informatyczne, założone w 1985 r. w Oksfordzie. Specjalizuje się w produkcji oprogramowania zabezpieczającego. W 2012 r. Sophos zatrudniał ponad 1600 pracowników na całym świecie. Swoją centralę ma w Abingdon w Wielkiej Brytanii.

</doc>
<doc id="4865463" url="https://pl.wikipedia.org/wiki?curid=4865463" title="Zaścierwica">
Zaścierwica

Zaścierwica – dawny zaścianek i leśniczówka. Tereny, na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Dalekie.
Historia.
W czasach zaborów zaścianek leżał w granicach Imperium Rosyjskiego.
W latach 1921–1945 zaścianek i leśniczówka leżały w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 5 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwało 5 osób.
Miejscowość należała do parafii rzymskokatolickiej w Opsie. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4865469" url="https://pl.wikipedia.org/wiki?curid=4865469" title="Agnieszka Skowrońska (ekonomistka)">
Agnieszka Skowrońska (ekonomistka)

Agnieszka Ewa Skowrońska – polska ekonomistka, dr hab. nauk ekonomicznych, profesor nadzwyczajny Katedry Zarządzania Strategicznego i Logistyki Wydziału Zarządzania Uniwersytetu Ekonomicznego we Wrocławiu.
Życiorys.
W 1999 ukończyła studia ekonomiczne w Akademii Ekonomicznej im. Oskara Langego we Wrocławiu, 27 czerwca 2003 obroniła pracę doktorską "Zasoby ludzkie w zarządzaniu łańcuchami logistycznymi", 1 lipca 2011 habilitowała się na podstawie pracy zatytułowanej "Rola polityki logistycznej państwa we wdrażaniu zrównoważonego rozwoju". Jest zatrudniona na stanowisku profesora nadzwyczajnego w Katedrze Zarządzania Strategicznego i Logistyki na Wydziale Zarządzania Uniwersytetu Ekonomicznego we Wrocławiu.
Była prodziekanem na Wydziale Ekonomii, Zarządzania i Turystyki Uniwersytetu Ekonomicznego we Wrocławiu.

</doc>
<doc id="4865474" url="https://pl.wikipedia.org/wiki?curid=4865474" title="Offerton Estate">
Offerton Estate



</doc>
<doc id="4865476" url="https://pl.wikipedia.org/wiki?curid=4865476" title="Chemical and Process Engineering (czasopismo)">
Chemical and Process Engineering (czasopismo)



</doc>
<doc id="4865479" url="https://pl.wikipedia.org/wiki?curid=4865479" title="VirusBuster">
VirusBuster

VirusBuster Ltd. – węgierskie przedsiębiorstwo informatyczne z siedzibą w Budapeszcie. Specjalizowało się w produkcji oprogramowania zabezpieczającego, oferowało produkty zgodne z platformami Linux, OpenBSD, FreeBSD i Windows.
W 2012 roku VirusBuster wycofał z rynku swoje produkty antywirusowe i zaprzestał świadczenia powiązanych usług.

</doc>
<doc id="4865483" url="https://pl.wikipedia.org/wiki?curid=4865483" title="Agnieszka Skowrońska (fizjolog)">
Agnieszka Skowrońska (fizjolog)

Agnieszka Skowrońska – polski fizjolog, dr hab. nauk medycznych, profesor uczelni Katedry Fizjologii i Patofizjologii Człowieka i prodziekan Wydziału Lekarskiego Uniwersytetu Warmińsko-Mazurskiego w Olsztynie.
Życiorys.
W 1993 ukończyła studia weterynaryjne w Akademii Rolniczej i Technicznej im. Michała Oczapowskiego w Olsztynie, 21 października 2004 obroniła pracę doktorską "Ocena bioróżnorodności bakterioplanktonu jeziorowego przy zastosowaniu metod molekularnych", 28 września 2017 habilitowała się na podstawie pracy zatytułowanej "Wpływ hormonów steroidowych, oksytocyny, kwasu arachidonowego, forskoliny oraz cAMP na regulację ekspresji mRNA i białka akwaporyny (AQP) 1 i 5 w tkankach macicy świni domowej (Sus scrofa domestica) w czasie cyklu estralnego i wczesnej ciąży". Została zatrudniona na stanowisku adiunkta w Katedrze Fizjologii Człowieka na Wydziale Lekarskim Uniwersytetu Warmińsko-Mazurskiego w Olsztynie.
Jest profesorem uczelni Katedry Fizjologii i Patofizjologii Człowieka, oraz prodziekanem na Wydziale Lekarskim Uniwersytetu Warmińsko-Mazurskiego w Olsztynie.

</doc>
<doc id="4865484" url="https://pl.wikipedia.org/wiki?curid=4865484" title="Sławomir Nowak">
Sławomir Nowak



</doc>
<doc id="4865490" url="https://pl.wikipedia.org/wiki?curid=4865490" title="Złoto (Białoruś)">
Złoto (Białoruś)

Złoto (; ) – wieś na Białorusi, w obwodzie witebskim, w rejonie brasławskim, w sielsowiecie Mieżany.
Historia.
W czasach zaborów dobra leżały w granicach Imperium Rosyjskiego.
W latach 1921–1945 folwark a następnie kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 106 osób, 91 było wyznania rzymskokatolickiego a 15 prawosławnego. Jednocześnie wszyscy mieszkańcy zadeklarowali polską przynależność narodową. Było tu 6 budynków mieszkalnych. W 1931 w 14 domach zamieszkiwało 88 osób.
Miejscowość należała do parafii rzymskokatolickiej w Brasławiu. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4865492" url="https://pl.wikipedia.org/wiki?curid=4865492" title="Jan Jakub Astor IV">
Jan Jakub Astor IV



</doc>
<doc id="4865493" url="https://pl.wikipedia.org/wiki?curid=4865493" title="Chevrolet Chevy II">
Chevrolet Chevy II

Chevrolet Chevy II – samochód osobowy klasy średniej produkowany pod amerykańską marką Chevrolet w latach 1961 – 1967. 
Pierwsza generacja.
Chevrolet Chevy II (I) został zaprezentowany po raz pierwszy w 1961 roku.
Model Chevy II pojawił się w ofercie Chevroleta jako większa i przestronniejsza alternatywa dla modelu Corvair, która miała stanowić odpowiedź General Motors na model Falcon Forda. 
Pierwsza generacja modelu została utrzymana w podobnych do głównego konkurenta proporcjach, z podłużną tylną częścią nadwozia i ściętym pasem przednim, który zdobiła chromowana atrapa chłodnicy i podwójne, szeroko rozstawione reflektory.
Druga generacja.
Chevrolet Chevy II (II) został zaprezentowany po raz pierwszy w 1965 roku.
Druga generacja Chevy II, podobnie jak poprzednik, powstała w oparciu o platformę "X-body" koncernu General Motors, przechodząc wizualnie obszerne modyfikacje. Nadwozie w topowych wariantach wyposażenia zyskało więcej chromowanych ozdobników z większą atrapą chłodnicy, a także charakterystycznymi przetłoczeniami biegnącymi przez panele boczne. Z tyłu pojawiły się pionowo umieszczone, wąskie reflektory.
Kabina pasażerska zyskała bogatsze wyposażenie, za to pod kątem technicznym Chevrolet skupił się na udoskonalonym układzie hamulcowym.

</doc>
<doc id="4865497" url="https://pl.wikipedia.org/wiki?curid=4865497" title="Żermianiste">
Żermianiste

Żermianiste – dawny zaścianek. Tereny, na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Opsa.
Inna nazwa zaścianka to Żermianista lub Żermienisty.
Historia.
W czasach zaborów leżał w granicach Imperium Rosyjskiego.
W latach 1921–1945 folwark a następnie zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 6 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 2 domach zamieszkiwało 12 osób.
Miejscowość należała do parafii rzymskokatolickiej w Pelikanach. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4865499" url="https://pl.wikipedia.org/wiki?curid=4865499" title="Waldemar Tyc">
Waldemar Tyc

Waldemar Tyc – polski ekonomista, dr hab. nauk ekonomicznych, profesor nadzwyczajny Katedry Ekonomii i Polityki Ekonomicznej Wydziału Ekonomii, Zarządzania i Turystyki Uniwersytetu Ekonomicznego we Wrocławiu.
Życiorys.
29 czerwca 1995 obronił pracę doktorską "Ekonomiczne i prawno-instytucjonalne warunki funkcjonowania małych i średnich przedsiębiorstw prywatnych w Polsce i krajach Unii Europejskiej - studium komparatystyczne", 3 lipca 2009 habilitował się na podstawie pracy zatytułowanej "Ekonomiczne i społeczne uwarunkowania transformacji rodziny".
Był zatrudniony na stanowisku profesora nadzwyczajnego w Katedrze Ekonomii i Polityki Ekonomicznej na Wydziale Ekonomii, Zarządzania i Turystyki Uniwersytetu Ekonomicznego we Wrocławiu.

</doc>
<doc id="4865502" url="https://pl.wikipedia.org/wiki?curid=4865502" title="Bara (lud)">
Bara (lud)



</doc>
<doc id="4865503" url="https://pl.wikipedia.org/wiki?curid=4865503" title="Żermianiszki">
Żermianiszki

Żermianiszki – dawny zaścianek. Tereny, na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Opsa.
Historia.
W czasach zaborów zaścianek leżał w granicach Imperium Rosyjskiego.
W latach 1921–1945 zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 13 osób, wszystkie były wyznania rzymskokatolickiego i zadeklarowały polską przynależność narodową. Były tu 3 budynki mieszkalne. W 1931 w 5 domach zamieszkiwało 31 osób.
Miejscowość należała do parafii rzymskokatolickiej w Pelikanach. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4865506" url="https://pl.wikipedia.org/wiki?curid=4865506" title="Kościół poewangelicki w Żerkowie">
Kościół poewangelicki w Żerkowie

Kościół poewangelicki – dawna świątynia protestancka znajdująca się w mieście Żerków, w powiecie jarocińskim, w województwie wielkopolskim.
Jest to budowla wzniesiona w stylu neobarokowym przed 1909 rokiem. Po II wojnie światowej była użytkowana jako magazyn i należała do gminy. Od 2001 roku właścicielem świątyni jest osoba prywatna. W latach 90. XX wieku zostało wyremontowane pokrycie dachowe kościoła, co pozwoliło na ogólne zabezpieczenie budowli przed postępującą degradacją. W 2017 roku prowadzone były dalsze prace remontowe mające na celu przystosowanie świątyni do nowych celów.

</doc>
<doc id="4865510" url="https://pl.wikipedia.org/wiki?curid=4865510" title="Hans Sydow">
Hans Sydow

Hans Sydow (ur. 29 stycznia 1879 w Berlinie, zm. 6 czerwca 1946 tamże) – niemiecki mykolog.
Życiorys.
Był synem mykologa Paula Sydowa (1851–1925). W latach 1904–1937 Hans Sydow pracował jako finansista w Dresdener Banku w Berlinie. Założył czasopismo naukowe "Annales Mycologici" i był jego redaktorem naczelnym. Dla uczczenia Sydowa nazwę tego czasopisma po jego śmierci zmieniono na "Sydowia".
Hans Sydow publikował prace z zakresu mykologii. Wraz z ojcem opublikował liczącą ponad 1000 stron monografię rodzaju "Puccinia". Rękopis do drugiego wydania tego dzieła, oraz zbiór eksykatów Sydova spłonęły w Berlinie w 1943 r.
W naukowych nazwach utworzonych przez niego taksonów dodawany jest skrót jego nazwisko Syd.

</doc>
<doc id="4865511" url="https://pl.wikipedia.org/wiki?curid=4865511" title="Hans Sydov">
Hans Sydov



</doc>
<doc id="4865519" url="https://pl.wikipedia.org/wiki?curid=4865519" title="Luka nietransparentności">
Luka nietransparentności

Luka nietransparentności – zjawisko występujące w relacji między reklamodawcą a pracującą na jego zlecenie agencją reklamową lub domem mediowym, polegające na ukrywaniu przed reklamodawcą rzeczywistych kosztów kampanii reklamowych. Istnienie luki nietransparentności jest niekorzystne z punktu widzenia reklamodawcy, ponieważ ze względu na brak dostępu do danych surowych, uniemożliwia weryfikację efektywności i utrudnia optymalizację kampanii reklamowej. Luka nietransparentności jest tworzona za pomocą odpowiednich zapisów w umowach między reklamodawcą a agencją lub domem mediowym oraz przy użyciu narzędzi technologicznych służących do planowania i zakupu powierzchni reklamowej. Luka nietransparentności jest efektem budowania przez domy mediowe i agencje dodatkowej marży, która jest często ukryta przed reklamodawcą.
Elementy składające się na lukę nietransparentności:

</doc>
<doc id="4865522" url="https://pl.wikipedia.org/wiki?curid=4865522" title="Nieobecni (serial telewizyjny)">
Nieobecni (serial telewizyjny)

Nieobecni – polski serial kryminalno-obyczajowy z wątkiem śledczym, który jest udostępniany na platformie VOD Player jako produkcja Player Original od 29 grudnia 2020 roku.
Fabuła.
Ceniona tancerka Mila Gajda (Justyna Wasilewska) przyjeżdża do Kasprowa, swej rodzinnej miejscowości, na święta Bożego Narodzenia. Po przybyciu odkrywa, że jej bliscy zaginęli w niewyjaśnionych okolicznościach.
W odnalezieniu bliskich kobiecie pomaga podkomisarz Filip Zachara (Piotr Głowacki) – funkcjonariusz Centrum Poszukiwań Osób Zaginionych, mający zespół Aspergera. Rozpoczyna on dochodzenie w sprawie zaginięcia rodziny Mili.
Produkcja.
Zdjęcia do pierwszego sezonu produkcji rozpoczęły się latem 2020 roku w Warszawie, a zakończyły się we wrześniu tego samego roku. Fabuła w serialu oparta jest na prawdziwych historiach zaginięć w Polsce. 
W grudniu 2020 w mediach społecznościowych TVN Grupa Discovery rozpoczął się pierwszy etap akcji „Nieobecni są wśród nas” zwracającej uwagę na przypadki zaginięć. Zaangażowana w kampanię była również Fundacja Itaka. W spotach wideo wzięli udział aktorzy odgrywający w serialu główne role: Justyna Wasilewska, Piotr Głowacki oraz Anna Dymna. W drugiej części kampanii Danuta Stenka, Justyna Wasilewska, Piotr Głowacki, Izabela Kuna oraz Anna Dymna odczytywali listy rodzin osób zaginionych.
W lutym 2021 poinformowano, że platforma VOD Player planuje drugi sezon produkcji, którego premiera odbyła się w 10 maja 2022 roku.
Odbiór.
15 stycznia 2021 poinformowano, że serial znalazł się na pierwszym miejscu najchętniej oglądanych płatnych pozycji serwisu VOD Player. Pierwsze trzy odcinki na antenie stacji telewizyjnej TVN obejrzało średnio 537 tys. widzów.

</doc>
<doc id="4865529" url="https://pl.wikipedia.org/wiki?curid=4865529" title="Agnitum">
Agnitum

Agnitum Ltd. – rosyjskie przedsiębiorstwo informatyczne z siedzibą w Sankt Petersburgu, założone w 1999 r. Specjalizowało się w produkcji oprogramowania zabezpieczającego. Jego głównymi produktami były programy Outpost Firewall Pro i Outpost Office Firewall. Przedsiębiorstwo miało szereg oddziałów w Europie, a od 2005 r. także w Stanach Zjednoczonych.
W 2016 r. firma została przejęta przez Yandex.

</doc>
<doc id="4865533" url="https://pl.wikipedia.org/wiki?curid=4865533" title="Rudosterka czarnogłowa">
Rudosterka czarnogłowa

Rudosterka czarnogłowa ("Pyrrhura rupicola") – gatunek średniej wielkości ptaka z rodziny papugowatych (Psittacidae), występujący w Ameryce Południowej. Nie jest zagrożony.
Podgatunki i obszar występowania.
IOC wyróżnia dwa podgatunki rudosterki czarnogłowej:
Morfologia.
Rudosterka czarnogłowa mierzy około 25 cm długości oraz waży około 70 g. Brak widocznego dymorfizmu płciowego. W upierzeniu dominuje barwa zielona. Czoło, tył i wierzch głowy jest czarny. Pióra na piersi są ciemne z białymi (w niższej części piersi żółtawymi) krawędziami. Pokrywy I rzędu oraz krawędź nadgarstka są czerwone. Oczy są brązowe, otoczone nagą szarawą obrączką. Dziób jest czarny. "P. r. sandiae" ma węższe jasne krawędzie piór na piersi. Młode osobniki są podobne do dorosłych, różnią się mniejszą ilością czerwonego na skrzydłach.
Ekologia i zachowanie.
Rudosterki czarnogłowe najczęściej występują w nizinnych, wilgotnych lasach. Rzadziej spotykane są na pogórzu wschodnich Andów do 300 m n.p.m. Żyją w stadach składającym się średnio z 20–30 osobników, w trakcie sezonu lęgowego mniejsze. Zaobserwowano jak rudosterki spożywają owoce cekropek ("Cecropia"). Gatunek jest osiadły.
W południowym Peru obszar występowania tego gatunku pokrywa się z rudosterkami zielonolicymi ("Pyrrhura molinae"), gdzie dochodzi do ich krzyżowania się.
Lęgi.
Sezon lęgowy trwa od lutego do marca. Samica składa 5–7 jaj, które wysiaduje przez 23–24 dni. Młode opierzają się w wieku 7–8 tygodni.
Status.
Międzynarodowa Unia Ochrony Przyrody (IUCN) od 2020 roku uznaje rudosterkę czarnogłową za gatunek najmniejszej troski (LC – "Least Concern"). W latach 2012–2020 była gatunkiem bliskim zagrożenia (NT – "Near Thereatened"). Wcześniej (od 1988 roku) miała ona status gatunku najmniejszej troski. Liczebność populacji szacuje się na 100–500 tysięcy dorosłych osobników. Ze względu na brak dowodów na spadki liczebności bądź istotne zagrożenia dla gatunku, BirdLife International ocenia trend liczebności populacji jako stabilny. Zagrożenie stanowi wycinka lasów Amazonii, dawniej również odławianie dzikich ptaków. Gatunek ten jest ujęty w II załączniku konwencji waszyngtońskiej (CITES).

</doc>
<doc id="4865536" url="https://pl.wikipedia.org/wiki?curid=4865536" title="Trend Micro">
Trend Micro

Trend Micro – japońskie przedsiębiorstwo specjalizujące się w produkcji oprogramowania zabezpieczającego. Zostało założone w 1988 r. przez Steve’a Changa, Jenny Chang i Eve Chen. Od momentu przejęcia działu HP – Tipping Point (pocz. 2016 r.) zatrudnia ponad 5500 pracowników.

</doc>
<doc id="4865543" url="https://pl.wikipedia.org/wiki?curid=4865543" title="Żwirynie (wieś w sielsowiecie Mieżany)">
Żwirynie (wieś w sielsowiecie Mieżany)

Żwirynie (; ) – wieś na Białorusi, w obwodzie witebskim, w rejonie brasławskim, w sielsowiecie Mieżany.
Historia.
W czasach zaborów wieś leżała w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 127 osób, wszystkie były wyznania rzymskokatolickiego i zadeklarowały polską przynależność narodową. Było tu 27 budynków mieszkalnych. W 1931 w 25 domach zamieszkiwało 127 osób.
Miejscowość należała do parafii rzymskokatolickiej w Brasławiu. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4865544" url="https://pl.wikipedia.org/wiki?curid=4865544" title="Wojciech Wojtasiak">
Wojciech Wojtasiak

Wojciech Wojtasiak (ur. 13 grudnia 1960 w Lublinie) – polski elektonik, doktor habilitowany nauk technicznych, specjalizujący się w technice mikrofalowej i radiolokacyjnej. Profesor Wydziału Elektroniki i Technik Informacyjnych Politechniki Warszawskiej.
Życiorys.
Absolwent Wydziału Elektroniki i Technik Informacyjnych Politechniki Warszawskiej w 1984. Zatrudnił się wówczas w Instytucie Technologii Elektronowej PW (obecnie Instytut Mikroelektroniki i Optoelektroniki) w Zakładzie Przyrządów Mikrofalowych, natomiast w 1987 rozpoczął pracę w Instytucie Radioelektroniki PW, w Zakładzie Techniki Mikrofalowej i Radiolokacyjnej (obecnie Zakład Radiokomunikacji i Radiolokacji). Stopień doktorski uzyskał w 1998 na podstawie pracy zatytułowanej "Wykorzystanie własności fazowych niejednorodnych prowadnic falowych w projektowaniu układów mikrofalowych", przygotowanej pod kierunkiem Tadeusza Morawskiego, a 2015 habilitował się, pisząc pracę pt. "Nowe rozwiązania układowe i konstrukcyjne mikrofalowych modułów nadawczych i odbiorczych specjalnego przeznaczania". W 2016 został kierownikiem Zakładu Techniki Mikrofalowej i Radiolokacyjnej, a po zmianach organizacyjnych – Zakładu Radiokomunikacji i Radiolokacji. W swojej działalności naukowej skupił się na projektowaniu mikrofalowych układów aktywnych oraz technologii mikrofalowych przyrządów półprzewodnikowych, w tym . Członek Instytutu Inżynierów Elektryków i Elektroników od 1998.
Nagrody i odznaczenia.
Ponadto wyróżnienia od ministerstwa i rektora Politechniki Warszawskiej.
Życie prywatne.
Jest żonaty i ma syna.

</doc>
<doc id="4865552" url="https://pl.wikipedia.org/wiki?curid=4865552" title="AhnLab">
AhnLab

AhnLab, Inc. – południowokoreańskie przedsiębiorstwo specjalizujące się w produkcji oprogramowania zabezpieczającego. Zostało założone w 1995 r. z siedzibą w Seulu.

</doc>
<doc id="4865553" url="https://pl.wikipedia.org/wiki?curid=4865553" title="Gergő Kocsis">
Gergő Kocsis

Gergő Bence Kocsis (ur. 7 marca 1994 w Budapeszcie) – węgierski piłkarz występujący na pozycji pomocnika w Podbeskidziu Bielsko-Biała.
Kariera klubowa.
Jako junior szkolił się w FC Tatabánya, MTK Budapest FC, VfB Stuttgart i FC Augsburg. W 2012 roku został włączony do seniorów Augsburga, gdzie okazyjnie występował w drużynie rezerw. W 2014 roku wrócił na Węgry, zostając zawodnikiem Videoton FC. W klubie tym występował przeważnie w rezerwach (19 meczów). 30 maja 2015 zadebiutował w NB I w wygranym 2:0 meczu z Ferencvárosi TC. Następnie występował w Puskás Akadémia FC, gdzie zanotował 3 występy. W 2016 roku podpisał trzyletni kontrakt z DAC 1904 Dunajská Streda. Przed rozpoczęciem sezonu doznał poważnej kontuzji kolana i wrócił do gry w rundzie wiosennej, zaliczając 3 mecze. W sezonie 2017/18 był wypożyczony do Diósgyőri VTK. Po półrocznym okresie gry w MFK Karviná, w styczniu 2019 roku Kocsis został graczem Zalaegerszegi TE. W lipcu 2020 roku przeszedł do Podbeskidzia Bielsko-Biała.
Kariera reprezentacyjna.
Występował w juniorskich i młodzieżowych reprezentacjach Węgier w kategorii U-16, U-17, U-19, U-20 oraz U-21. W 2016 roku był przez Bernda Storcka powoływany do seniorskiej reprezentacji Węgier.

</doc>
<doc id="4865558" url="https://pl.wikipedia.org/wiki?curid=4865558" title="Mikołaj Polanowski">
Mikołaj Polanowski

Mikołaj Polanowski herbu Pobóg – łowczy bełski w latach 1754-1761, chorąży chorągwi pancernej starosty taborowskiego Łubkowskiego w Pułku Najjaśniejszego Króla w 1760 roku.

</doc>
<doc id="4865561" url="https://pl.wikipedia.org/wiki?curid=4865561" title="Dan Zimmermann">
Dan Zimmermann

Dan Zimmermann właściwie Daniel Hans Erwin Zimmermann (ur. 30 października 1966) – niemiecki perkusista heavy metalowy znany przede wszystkim jako wieloletni perkusista power metalowego zespołu Gamma Ray, w którym grał w latach 1997–2012. Grał również w takich zespołach jak Freedom Call czy Iron Savior.
W 2010 roku opuścił zespół Freedom Call. Dwa lata później odszedł z zespołu Gamma Ray ogłaszając odpoczynek od branży muzycznej. Zastąpił go Michael Ehré.

</doc>
<doc id="4865562" url="https://pl.wikipedia.org/wiki?curid=4865562" title="Żwiry (Białoruś)">
Żwiry (Białoruś)

Żwiry – dawna wieś. Tereny, na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Opsa.
Historia.
W czasach zaborów wieś należała do dóbr Dryświaty i leżała w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa a następnie w gminie Bohiń.
Według Powszechnego Spisu Ludności z 1921 roku zamieszkiwało tu 21 osób, wszystkie były wyznania rzymskokatolickiego i zadeklarowały polską przynależność narodową. Były tu 4 budynki mieszkalne. W 1931 w 5 domach zamieszkiwało 30 osób.
Miejscowość należała do parafii rzymskokatolickiej w Pelikanach. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Bohiniu.

</doc>
<doc id="4865568" url="https://pl.wikipedia.org/wiki?curid=4865568" title="Stare Dworzyszcze (sielsowiet Opsa)">
Stare Dworzyszcze (sielsowiet Opsa)

Stare Dworzyszcze (; ) – wieś na Białorusi, w obwodzie witebskim, w rejonie brasławskim, w sielsowiecie Opsa.
Historia.
W czasach zaborów wieś leżała w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa a następnie w gminie Bohiń.
Według Powszechnego Spisu Ludności z 1921 roku zamieszkiwało tu 50 osób, wszystkie były wyznania rzymskokatolickiego i zadeklarowały polską przynależność narodową. Było tu 8 budynków mieszkalnych. W 1931 w 7 domach zamieszkiwało 43 osoby.
Miejscowość należała do parafii rzymskokatolickiej w Opsie. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4865569" url="https://pl.wikipedia.org/wiki?curid=4865569" title="VirusBlokAda">
VirusBlokAda

VirusBlokAda – białoruskie przedsiębiorstwo specjalizujące się w produkcji oprogramowania antywirusowego. Jego siedziba mieści się w Mińsku. Oferuje rodzinę produktów Vba32.
W 2010 r. firma jako pierwsza poinformowała o robaku Stuxnet.

</doc>
<doc id="4865579" url="https://pl.wikipedia.org/wiki?curid=4865579" title="Żylinda">
Żylinda

Żylinda (; ) – wieś na Białorusi, w obwodzie witebskim, w rejonie brasławskim, w sielsowiecie Opsa.
Historia.
W czasach zaborów ówczesny folwark leżał w granicach Imperium Rosyjskiego.
W latach 1921–1945 folwark a następnie kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 9 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 4 domach zamieszkiwały 23 osoby.
Miejscowość należała do parafii rzymskokatolickiej w Opsie. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4865590" url="https://pl.wikipedia.org/wiki?curid=4865590" title="Chevrolet Townsman">
Chevrolet Townsman

Chevrolet Townsman – samochód osobowy klasy wyższej produkowany pod amerykańską marką Chevrolet w latach 1953–1957 oraz ponownie w latach 1969–1972.
Pierwsza generacja.
Chevrolet Townsman I został zaprezentowany po raz pierwszy w 1953 roku.
Model Townsman pojawił się w ofercie Chevroleta jako uzupełnienie gamy popularnych w pierwszej połowie XX wieku dużych kombi, powstając na bazie modelu 210. Samochód przyjął typowe dla ówczesnych pojazdów producenta kształty, charakteryzując się wyraźnie zarysowanymi, ostrymi błotnikami, a także dwukolorowym malowaniem nadwozia. Karoserię zdobiły również liczne chromowane akcenty.
Druga generacja.
Chevrolet Townsman II został zaprezentowany po raz pierwszy w 1969 roku.
Po dwunastoletniej przerwie, duże kombi pod nazwą Townsman zostało przywrócone do oferty Chevroleta na krótki, trzyletni okres. Tym razem samochód przyjął znacznie masywniejsze proporcje, z dużą, szeroką maską i oszczędnie zdobioną, jednokolorową karoserią. Charakterystycznym elementem była duża, szeroka atrapa chłodnicy podzielona w połowie poprzeczką, a także chromowane zderzaki.

</doc>
<doc id="4865591" url="https://pl.wikipedia.org/wiki?curid=4865591" title="Agnieszka Skowrońska">
Agnieszka Skowrońska



</doc>
<doc id="4865593" url="https://pl.wikipedia.org/wiki?curid=4865593" title="Neda Spasojević">
Neda Spasojević

Neda Spasojević (ur. 16 kwietnia 1941 w Belgradzie, zm. 16 lipca 1981 tamże) – jugosłowiańska, serbska aktorka teatralna, filmowa i telewizyjna.

</doc>
<doc id="4865606" url="https://pl.wikipedia.org/wiki?curid=4865606" title="Wit (diakon)">
Wit (diakon)



</doc>
<doc id="4865617" url="https://pl.wikipedia.org/wiki?curid=4865617" title="Goście (film 2004)">
Goście (film 2004)

Goście () – izraelski dramat filmowy z 2004 roku w reżyserii Giddiego Dara, z Shulim Randem i Michal Bat-Shevą Rand w rolach głównych, którego akcja rozgrywa się w środowisku ortodoksyjnych Żydów w Jerozolimie podczas świąt Sukkot.
Premiera.
Obraz miał swoją premierę 11 lipca 2004 roku podczas Jerozolimskiego Festiwalu Filmowego. Do sal kinowych w szerokiej dystrybucji w Izraelu trafił w sierpniu 2004 roku. W Polsce zaprezentowano go podczas 20. Warszawskiego Międzynarodowego Festiwalu Filmowego 7 października 2005 roku.
Opis fabuły.
Akcja filmu rozgrywa się w czasach współczesnych w Jerozolimie. Bezdzietne małżeństwo wiedzie swój nędzny żywot. Z okazji świąt Sukkot zdarzają się w ich życiu jeden cud za drugi. Najpierw otrzymują kuczkę, by móc w niej spędzić świąteczny czas. Następnie mężczyzna zostaje beneficjentem lokalnej zbiórki pieniężnej na cele charytatywne. Jakby tego było mało, tradycji staje się zadość, gdy mogą pod swój dach przyjąć dwóch tajemniczych gości, którzy akurat nie mieli gdzie się podziać.
Obsada.
W filmie wystąpili m.in.:
Nagrody.
Za rolę w filmie izraelską nagrodę Ofira dla najlepszego aktora otrzymał Shuli Rand. Do nagrody dla najlepszego aktora drugoplanowego nominowano Shaula Mizrahiego, zaś do nagrody dla najlepszego scenariusza Shuliego Randa. Podczas Warszawskiego Festiwalu Filmowego w Sekcji Odkrycia nominowano Giddiego Dara.

</doc>
<doc id="4865618" url="https://pl.wikipedia.org/wiki?curid=4865618" title="Útulňa Andrejcová">
Útulňa Andrejcová



</doc>
<doc id="4865627" url="https://pl.wikipedia.org/wiki?curid=4865627" title="Chalcożel">
Chalcożel



</doc>
<doc id="4865641" url="https://pl.wikipedia.org/wiki?curid=4865641" title="Jakub Kenig">
Jakub Kenig

Jakub Kenig – polski chirurg, dr hab. nauk medycznych, adiunkt III Katedry Chirurgii Ogólnej Wydziału Lekarskiego Collegium Medicum Uniwersytetu Jagiellońskiego.
Życiorys.
24 maja 2008 obronił pracę doktorską "Stężenie greliny w surowicy krwi u osób zdrowych oraz pacjentów z rakiem jelita grubego", 18 lutego 2016 habilitował się na podstawie pracy zatytułowanej "Ocena okołooperacyjna pacjentów w wieku podeszłym zakwalifikowanych do operacji w zakresie jamy brzusznej ze szczególnym uwzględnieniem Całościowej Oceny Geriatryczne oraz testów przesiewowych zespołu kruchości".
Jest zatrudniony na stanowisku adiunkta w III Katedrze Chirurgii Ogólnej na Wydziale Lekarskim Collegium Medicum Uniwersytetu Jagiellońskiego.

</doc>
<doc id="4865644" url="https://pl.wikipedia.org/wiki?curid=4865644" title="Cecil Williams">
Cecil Williams

Cecil Williams (ur. 28 maja 1995 w Columbii) – amerykański koszykarz występujący na pozycjach rzucającego obrońcy lub niskiego skrzydłowego, obecnie zawodnik Zastalu Enei BC Zielona Góra.
24 czerwca 2020 zawarł kontrakt ze Stelmetem BC Zielona Góra.

</doc>
<doc id="4865645" url="https://pl.wikipedia.org/wiki?curid=4865645" title="Goraj (województwo lubelskie)">
Goraj (województwo lubelskie)



</doc>
<doc id="4865647" url="https://pl.wikipedia.org/wiki?curid=4865647" title="Koźminek (województwo wielkopolskie)">
Koźminek (województwo wielkopolskie)



</doc>
<doc id="4865649" url="https://pl.wikipedia.org/wiki?curid=4865649" title="Małgorzata Flis">
Małgorzata Flis

Małgorzata Flis (ur. 12 stycznia 1962 w Oleśnicy) – polska ilustratorka, graficzka i malarka.
Życiorys.
Urodziła się w rodzinie artystycznej – rodzice, Julia Flis (1938-2015) i Władysław Flis (1933-2013), byli artystami ceramikami, absolwentami PWSSP (obecnie Akademii Sztuk Pięknych we Wrocławiu). Ukończyła XIII Liceum Ogólnokształcące w Krakowie w klasie matematyczno-fizycznej. Studiowała w latach 1980-1985 na Wydziale Grafiki Akademii Sztuk Pięknych im. Jana Matejki w Krakowie. Rysunku i malarstwa uczyła się u Zbysława Maciejewskiego. W 1985 roku uzyskała dyplom z wyróżnieniem w Pracowni Książki.
Po ukończeniu studiów nawiązała kontakty ze środowiskiem wydawnictw podziemnych. Pracowała dla Wydawnictwa X, wykonując okładki i ilustracje do książek. Była także współzałożycielem, grafikiem i członkiem redakcji niezależnego pisma artystycznego "Tumult", w pierwszych dwóch latach jego istnienia. W 1989 roku znalazła się w grupie pierwszych stypendystów National Forum Foundation w Waszyngtonie – anglojęzycznego programu naukowego dla byłych działaczy podziemnych w instytucjach rządowych administracji USA.
Działalność artystyczna.
W swojej pracy stosuje tradycyjne techniki malarskie: akwarele, gwasz, pastele oraz naturalny ślad malarskiego gestu na fakturze papieru. Jej styl malarstwa i ilustracji charakteryzuje lekkość formy, użycie pogodnych barw, prostota i elegancja. Krytycy porównują go do malarstwa Japonii i sztuki chińskiej szkoły chan. Maluje obrazy olejne, pastele i akwarele inspirowane muzyką, ruchem, tańcem i rytmem. Tworzy ilustracje do książek dla dzieci, podręczników oraz wydawnictw muzycznych. Projektuje szaty graficzne płyt oraz czasopism. Zaangażowana była w przygotowanie oprawy graficznej Konferencji Praw Człowieka w 1988 roku oraz KBWE w Krakowie w 1991 roku. Współpracuje z licznymi wydawnictwami w Polsce: Znak, Platan, Wydawnictwem Uniwersytetu Jagiellońskiego, Wydawnictwem Literackim, Wydawnictwem Literatura oraz Wydawnictwem Euterpe (od 2003 roku); w Stanach Zjednoczonych (University Press of America, IDEE), oraz we Francji (Konfrontacje). Prowadzi warsztaty ilustratorskie w całej Polsce. Zajmuje się także ceramiką artystyczną, kultywując tradycję rodzinną.
Jako grafik projektowy współpracowała w latach 1994-2004 z agencjami reklamowymi: Longin Studio, Expo Graphic, Manus Media, Schulz, oraz z polskim oddziałem hiszpańskiej firmy MEDIASAT GROUP (później MKROOM), dla której stworzyła projekty graficzne publikacji książkowych i muzycznych wydawanych w wielu krajach Europy: "Wielcy Kompozytorzy, Historia Powszechna, Literatura XIX wieku" (z ilustracjami do „Baśni” Andersena), "Wielkie Opery"; a także dla „Kolekcji Rzeczpospolitej”: "Kroniki Polskie, Encyklopedia Powszechna, Klasyka Biznesu, Magiczny Świat Jazzu". Była projektantem graficznym kwartalnika „Polski Region. Pieniny”. Zaprojektowała także wydawnictwa promocyjne dla Urzędu Marszałkowskiego Województwa Małopolskiego oraz Urzędu Miasta Krakowa.
Nagrody i wyróżnienia.
Ilustrowane przez Małgorzatę Flis wydawnictwo „Smakowanie Małopolski” zostało nagrodzone w konkursie „Złote Formaty 2010”. Seria wydawnictw: „Małopolska. Zakupy z tradycją”, „Małopolska. Święta, tradycje, zwyczaje” oraz „Małopolska. Inspirowane tradycją” została nagrodzona I miejscem w XX Ogólnopolskim Przeglądzie Książki Krajoznawczej i Turystycznej, I miejscem w Konkursie Złote Formaty 2011, nagrodą specjalną magazynu ELLE wręczaną w ramach konkursu Złote Formaty 2011 oraz Grand Prix konkursu Róża Wiatrów 2011. W 2021 odznaczona Krzyżem Wolności i Solidarności.

</doc>
<doc id="4865650" url="https://pl.wikipedia.org/wiki?curid=4865650" title="Budzyń (województwo wielkopolskie)">
Budzyń (województwo wielkopolskie)



</doc>
<doc id="4865653" url="https://pl.wikipedia.org/wiki?curid=4865653" title="Andre Tardieu">
Andre Tardieu



</doc>
<doc id="4865655" url="https://pl.wikipedia.org/wiki?curid=4865655" title="Komisja Grabskiego">
Komisja Grabskiego

Komisja Grabskiego – komisja wewnątrzpartyjna PZPR, która powstała w kwietniu 1981 r. celem oceny działalności Edwarda Gierka jako I sekretarza PZPR. Przewodniczącym komisji był członek Biura Politycznego KC PZPR Tadeusz Grabski.
Historia.
Po strajkach z sierpnia 1980 r. Edward Gierek we wrześniu trafił do szpitala, a jego miejsce na stanowisku I sekretarza Komitetu Centralnego PZPR zajął Stanisław Kania. W partii zaczęły się wówczas pojawiać postulaty, by ujawnić i ukarać winnych kryzysu gospodarczego, co niektórzy działacze postanowili wykorzystać do rozliczeń i zdobycia popularności.
Mieczysław Moczar, który od początku lat 70. zajmował stanowisko prezesa NIK, wszczął liczne kontrole w najważniejszych instytucjach. Celem jego działania była zemsta za odsunięcie przez Gierka od wpływów i szybko działacze partyjni zaczęli domagać się ujawnienia wyników tych kontroli, a postawienie zarzutów byłemu przewodniczącemu Komitetu do spraw Radia i Telewizji Maciejowi Szczepańskiemu doprowadziło do powszechnego wzburzenia i żądania dalszych rozliczeń.
Ponieważ w wyniku śledztw prokuratury oraz kontroli NIK ujawniano kolejne nadużycia, 29 kwietnia 1981 X plenum Komitetu Centralnego PZPR powołało wewnątrzpartyjną komisję, potocznie nazywaną komisją Grabskiego, od nazwiska jej przewodniczącego Tadeusza Grabskiego. Oficjalna nazwa komisji to: Komisja dla oceny dotychczasowego przebiegu i przyspieszenia prac w kwestii odpowiedzialności osobistej członków PZPR pełniących funkcje kierownicze. Jej celem miało być ustalenie osobistej odpowiedzialności członków PZPR pełniących funkcje kierownicze i przekonanie społeczeństwa, że to partia, a nie "Solidarność", dąży do rozliczeń. Sam Grabski był przedstawiany jako osoba, która miała odwagę przeciwstawić się Gierkowi w grudniu 1978 i publicznie skrytykować jego politykę na XIII Plenum KC PZPR, za co kilka miesięcy później został usunięty ze stanowiska I sekretarza Komitetu Wojewódzkiego PZPR w Koninie. We wrześniu 1980 Grabski awansował i objął stanowisko sekretarza KC PZPR.
Praca komisji była trudna, gdyż część elity władzy z czasów Gierka wciąż pozostawała wówczas u władzy, w tym Stanisław Kania i Wojciech Jaruzelski, a zbyt daleko idące rozliczenia mogły znacznie osłabić ich pozycję w partii. Sam Gierek na posiedzeniach komisji bronił się, że nie może być obwiniany o wszystkie błędy, bo Komitet Centralny PZPR utrudniał mu wdrażanie części działań. Dodatkowo część członków komisji było wieloletnimi członkami centralnych władz partyjnych i elity politycznej w okresie podlegającym ocenie (Józef Baryła, Tadeusz Fiszbach, Jerzy Putrament, Eugeniusz Stawiński, Henryk Szafrański). 
W efekcie prac komisji jej raport był gotowy pod koniec czerwca 1981, w następnym miesiącu został upubliczniony, po czym Gierka usunięto z PZPR. Jednocześnie prokuratura prowadziła śledztwa, które miały udowodnić korupcję na każdym szczeblu władzy, od wicepremierów, ministrów, I sekretarzy wojewódzkich, kierowników wydziałów KW PZPR, wojewodów, prezydentów miast i dyrektorów departamentów, zjednoczeń i przedsiębiorstw państwowych. Po wprowadzeniu stanu wojennego internowano, oprócz opozycjonistów, także ok. 30 byłych prominentów, w tym Gierka.

</doc>
<doc id="4865656" url="https://pl.wikipedia.org/wiki?curid=4865656" title="W ślepej uliczce">
W ślepej uliczce

W ślepej uliczce () – włoski film kryminalny z 1959 roku w reżyserii Pietro Germiego, z Pietro Germim i Claudią Cardinale w rolach głównych, którego scenariusz powstał na podstawie powieści Carla Emilia Gaddy "Niezły pasztet na via Merulana" ().
Premiera.
Film wyświetlono pierwszy raz w Turynie 11 listopada 1959 roku. Kolejne premiery miały miejsceː 26 listopada w Mediolanie oraz 10 grudnia w Rzymie. Odnowiona wersję wyświetlono we Włoszech 20 września 1999 roku, a następnie podczas Nowojorskiego Festiwalu Filmowego 25 września.
Opis fabuły.
Detektyw próbuje rozwiązać zagadkę podwójnego morderstwa dokonanego w kamienicy mieszczańskiej przy via Merulana w Rzymie.
Obsada.
W filmie wystąpili m.in.:
Nagrody.
Obraz nagrodzono podwójnym Nastro d’argento w 1960 roku za najlepszy scenariusz oraz najlepszego aktora drugoplanowego (Claudio Gora). W tym samym roku przyznano mu również nagrodę Globo d'oro dla najlepszego filmu we Włoszech.

</doc>
<doc id="4865660" url="https://pl.wikipedia.org/wiki?curid=4865660" title="Marcin Dydyński">
Marcin Dydyński

Marcin Dydyński herbu Gozdawa (zm. przed 9 lipca 1782 roku) – kasztelan lubaczowski od 1761 roku, łowczy chełmski w latach 1750- 1761, skarbnik grabowiecki w latach 1744-1750, chorąży chorągwi pancernej podczaszego koronnego Czackiego w Pułku Hetmana Polnego Koronnego w 1760 roku.

</doc>
<doc id="4865662" url="https://pl.wikipedia.org/wiki?curid=4865662" title="Podobieństwo trójkątów">
Podobieństwo trójkątów



</doc>
<doc id="4865665" url="https://pl.wikipedia.org/wiki?curid=4865665" title="Fabryka Maszyn i Lejarnia Żelaza Napoleona Urbanowskiego w Poznaniu">
Fabryka Maszyn i Lejarnia Żelaza Napoleona Urbanowskiego w Poznaniu

Fabryka Maszyn i Lejarnia Żelaza Napoleona Urbanowskiego – nieistniejąca fabryka maszyn rolniczych i odlewnia żelaza Napoleona Urbanowskiego, działająca w latach 1872–1902, usytuowana przy ul. Kolejowej na Łazarzu w Poznaniu.
Historia.
W 1872 roku Napoleon Urbanowski wraz z Zygmuntem Niegolewskim pochodzącym z Niegolewa, uruchomił fabrykę maszyn rolniczych i lejarnię żelaza. Przy fabryce powstał skład lokomobil, młocarni i żniwiarek. Przedsiębiorstwo działało pod nazwą „N. Urbanowski &amp; Co.”. Zabudowania fabryczne pobudowano na terenie ówczesnej wsi Święty Łazarz. W pobliżu zakładu znajdował się dworzec Towarzystwa Kolei Marchijsko-Poznańskiej (niem. "Märkisch-Posener Eisenbahn Gesellschaft") z którego odchodziła bocznica kolejowa do fabryki. Oficjalne otwarcie przedsiębiorstwa, połączone z ceremonią poświęcenia przez proboszcza parafii św. Wojciecha w Poznaniu Franciszka Bażyńskiego, nastąpiło 14 listopada 1872 roku. Od 1 kwietnia 1873 roku, kiedy do spółki wszedł Józef Romocki, zakład zmienił nazwę na „Urbanowski, Romocki i S.ka.”.
Początkowo produkowano m.in. różnego typu pługi, brony, pompy, walce, siewniki, cylindry do sortowania ziemniaków i urządzenia do wydobywania torfu. Jednakże w krótkim czasie przestawiono produkcję na wytwarzanie maszyn przemysłowych, wykorzystywanych także w przemyśle wydobywczym ropy naftowej. W 1884 roku wyposażono fabrykę w młot parowy, pierwsze takie urządzenie działające w Poznaniu. Sztandarowym produktem przedsiębiorstwa stały się kotły parowe, wykorzystywane m.in. w przemyśle gorzelniczym. Produkowano całkowite wyposażenie gorzelni. Pod koniec lat 80. XIX wieku fabryka stała się potentatem w wytwarzaniu urządzeń wyposażenia gorzelni i kompleksowej budowy tychże zakładów na terenie miasta i okolic. Zakład Urbanowskiego specjalizował się także w budowie młynów, cukrowni, tartaków i krochmalni. W 1891 roku dla Poznańskiego Spirytusowego Towarzystwa Akcyjnego (niem. "Posener Sprit-Aktien Gesselschaft"), (późniejszy Akwawit przy ul. Bóżniczej), wykonano cylindryczny zbiornik do przechowywania spirytusu o pojemności ok. 650 tys. litrów.
17 sierpnia 1894 roku fabrykę, w drodze kupna, przejęli synowie właściciela Czesław i Witold Urbanowski. W 1894 roku przedsiębiorstwo uczestniczyło w Powszechnej Wystawie Krajowej we Lwowie, gdzie otrzymało złoty medal wystawy. Brało także udział w Prowincjonalnej Wystawie Przemysłowej w 1895 roku w Poznaniu, gdzie otrzymało medal srebrny.
W 1902 roku fabrykę i odlewnię zlikwidowano. Następnie na terenie fabrycznym działały m.in. zakłady Zeylanda i fabryka wyrobów miedzianych Józefa Dziabaszewskiego. Od 1912 roku zabudowania po fabryce Urbanowskiego zajęła Fabryka Maszyn Rolniczych Nitsche i Sp..

</doc>
<doc id="4865668" url="https://pl.wikipedia.org/wiki?curid=4865668" title="Eremolaena">
Eremolaena

Eremolaena – rodzaj roślin z rodziny "Sarcolaenaceae", obejmujący trzy gatunki, występujące endemicznie we wschodnim Madagaskarze, gdzie zasiedlają wilgotny las równikowy. "Eremolaena rotundifolia" rośnie na piaskach nadmorskich wzdłuż wybrzeża. "Eremolaena humblotiana" związana jest z siedliskami kształtującymi się na skałach laterytowych.
Systematyka.
Jeden z rodzajów w rodzinie "Sarcolaenaceae".
Zagrożenie i ochrona.
Wszystkie gatunki "Eremolaena" zostały ujęte w Czerwonej Księdze Gatunków Zagrożonych IUCN ze statusem od najmniejszej troski ("E. rotundifolia") do krytycznie zagrożony ("E. darainensis").

</doc>
<doc id="4865678" url="https://pl.wikipedia.org/wiki?curid=4865678" title="KELT-9b">
KELT-9b

KELT-9b – egzoplaneta będącą ultra-gorącym Jowiszem, okrążającą gwiazdę KELT-9. Odkrycie KELT-9b przy użyciu teleskopu KELT ogłoszono w 2016 r.
Gwiazda macierzysta.
KELT-9 jest położona około 670 lat świetlnych od Ziemi oraz sklasyfikowana jako gwiazda typu widmowego B9.5-A0 lub nawet A1. Temperatura powierzchni gwiazdy KELT 9, wynosi około 10 170 K, co jest niezwykle dużą wartością pośród dotąd odkrytych gwiazd z układem planetarnym. Przed odkryciem KELT-9b tylko dla sześciu gwiazd typu A odkryto planety, z których najcieplejsza, WASP-33 z temperaturą 7430 K, jest znacznie chłodniejsza. Żadne gwiazdy typu B nie były wcześniej znane z utrzymywania planet. KELT-9 może być pierwszą gwiazdą typu B, o której wiadomo, że ma planetę.
Właściwości fizyczne.
KELT-9b jest stosunkowo dużą planetą olbrzymem o masie około 2,9 razy większej niż masa Jowisza. Biorąc pod uwagę, że jego promień jest 1,8 raza większy niż Jowisza, jego gęstość jest mniejsza niż połowa gęstości Jowisza. Podobnie jak wiele gorących Jowiszów, KELT-9b jest w orbicie synchronicznej ze swoją gwiazdą macierzystą. Zewnętrzna granica jego atmosfery sięga blisko powierzchni Roche'a, co sugeruje, że planeta doświadcza utraty atmosfery, zwiększaną przez ekstremalnie silne promieniowanie swojej gwiazdy macierzystej. W 2020 r. zmierzono wskaźnik strat atmosfery równy 18-68 mas Ziemi na miliard lat.
Między 18 lipca i 11 września 2019 r. kosmiczny teleskop TESS zarejestrował 27 tranzytów KELT-9b, podczas których wykonywał pomiary co dwie minuty. Dzięki tym pomiarom ustalono, że KELT-9b jest jedną z najgorętszych znanych egzoplanet, z temperaturą w górnych warstwach atmosfery sięgającą 4600 K, wyższą niż ma wiele gwiazd o małej masie. Planeta ta otrzymuje aż 44 000 razy więcej energii od swojej gwiazdy niż Ziemia od Słońca. Cząsteczki znajdujące się w części planety skierowanej w stronę gwiazdy macierzystej są rozkładane na atomy, tak że sekwestrowane pierwiastki metali ciężkich mogą istnieć jako formy atomowe, w tym obojętne i pojedynczo zjonizowane żelazo atomowe oraz pojedynczo zjonizowany tytan, wracając do pierwotnej postaci w ciemnej stronie planety.
KELT-9b obiega gwiazdę KELT-9 w bliskiej odległości w czasie zaledwie 36 godzin. Orbita planety przebiega względem gwiazdy macierzystej nie w płaszczyźnie zgodnej z równikiem, ale przekręcona o niespełna 90 stopni. Powoduje to, że KELT-9b okresowo jest zwrócony w stronę równika lub bieguna macierzystej gwiazdy. W trakcie obiegu, planeta doświadcza wahań temperatury. Wzrost temperatury zachodzi podczas przelotu nad biegunami, a jej spadek w płaszczyźnie równikowej. Obserwowana biegunowa orbita KELT-9b wokół gwiazdy macierzystej, powoduje że tranzyty planety rozpoczynają się na wysokości jasnych biegunów gwiazdy, a następnie planeta blokuje coraz mniej światła, przelatując nad ciemniejszymi regionami równikowymi gwiazdy.

</doc>
<doc id="4865679" url="https://pl.wikipedia.org/wiki?curid=4865679" title="Imperatorska Szkoła Prawnicza">
Imperatorska Szkoła Prawnicza



</doc>
<doc id="4865680" url="https://pl.wikipedia.org/wiki?curid=4865680" title="Athanasios Vouros">
Athanasios Vouros



</doc>
<doc id="4865684" url="https://pl.wikipedia.org/wiki?curid=4865684" title="Antonios Papaigannou">
Antonios Papaigannou



</doc>
<doc id="4865701" url="https://pl.wikipedia.org/wiki?curid=4865701" title="Chevrolet Brookwood">
Chevrolet Brookwood

Chevrolet Brookwood – samochód osobowy klasy wyższej produkowany pod amerykańską marką Chevrolet w latach 1958–1961 oraz ponownie w latach 1969–1972.
Pierwsza generacja.
Chevrolet Brookwood I został zaprezentowany po raz pierwszy w 1958 roku.
Model Brookwood pojawił się w ofercie Chevroleta jako uzupełnienie obszernej na przełomie pierwszej i drugiej połowy XX wieku oferty dużych kombi, oferując obszerną kabinę pasażerską, a także przedział bagażowy o uniwersalnym przeznaczeniu umożliwiającym także przewiezienie dodatkowego grona pasażerów.
Pierwsza generacja Chevroleta Brookwood charakteryzowała się masywnym nadwoziem, które poza opcjonalnym dwukolorowym malowaniem zyskało także liczne chromowane ozdobniki zdobiące zarówno panele boczne nadwozia, jak i np. atrapę chłodnicy.
Druga generacja.
Chevrolet Brookwood II został zaprezentowany po raz pierwszy w 1959 roku.
Po niespełna rok trwającej produkcji dotychczasowego wcielenia, Chevrolet zdecydował się przedstawić kolejne wcielenie modelu Brookwood. Samochód został ponownie oparty na bazie innych dużych modeli oferowanych wówczas przez Chevroleta.
Druga generacja Brookwooda zyskała mniej awangardowo ukształtowaną karoserię, choć wciąż bogato zdobionej w przetłoczenia. Masywny pas przedni z pierwszej generacji zastąpiła niżej usadzona maska zdominowana przez podwójne reflektory i dużą, chromowaną atrapę chłodnicy.
Trzecia generacja.
Chevrolet Brookwood III został zaprezentowany po raz pierwszy w 1960 roku.
Trzecia generacja Brookwooda została tym razem szczególnie spokrewnioną konstrukcją owbec modelu Biscayne, będąc de facto odmianą kombi tej dużej limuzyny.
Podobnie jak pokrewne konstrukcje z gamy Chevroleta, także Brookwood zyskał charakterystyczne, podwójne okrągłe reflektory umieszczone nisko w pasie przednim. Tylną część zdobiła z kolei trójkątna lotka w centralnym punkcie klapy bagażnika.
Czwarta generacja.
Chevrolet Brookwood IV został zaprezentowany po raz pierwszy w 1969 roku.
Po ośmioletniej przerwie, Chevrolet przywrócił do sprzedaży na 4 lata model Brookwood jako tańszą alternatywę dla pokrewnych, dużych kombi koncernu General Motors takich marek jak Buick czy Oldsmobile.
Czwarta i ostatnia generacja Brookwooda wyróżniała się nową formułą nadwozia, które zyskało wyraźnie mniej wyraźnie zaznaczoną linię dachu w tylnej części nadwozia, wyraźnie zaakcentoane przetłoczenia i masywny przód z kanciastą atrapą, nisko osadzoną chłodnicy oraz podwójnymi reflektorami.

</doc>
<doc id="4865702" url="https://pl.wikipedia.org/wiki?curid=4865702" title="Zespół Szkół Technicznych i Leśnych w Żywcu">
Zespół Szkół Technicznych i Leśnych w Żywcu

Zespół Szkół Technicznych i Leśnych w Żywcu – publiczne technikum z siedzibą w Żywcu-Sporyszu, przy ulicy Grunwaldzkiej 9.
Historia.
Placówka powstała w 1946 r. decyzją Departamentu Organizacji i Kadr Ministerstwa Leśnictwa. Szkoła otrzymała wówczas nazwę Państwowe Gimnazjum Przemysłu Drzewnego w Żywcu, a siedzibą stał się Nowy Zamek, który należał do Karola Olbrachta Habsburga. 
Roku 1948 założono internat, który działał przy szkole aż 50 lat. W 1951 placówka dwukrotnie zmieniała swą nazwę, najpierw na: Państwowe Liceum Przemysłu Leśnego I i II stopnia, a następnie na Państwowe Technikum Zawodowe Przemysłu Leśnego, w którym nauka trwała 4 lata. Pięć lat później w szeregi uczniów wstąpiły pierwsze uczennice. 
W 1962 roku szkoła rozszerzyła zakres swojej oferty edukacyjnej otwierając wydział zaoczny, a 1 września 1963 roku przekształcono szkołę w Technikum Przemysłu Drzewnego. W latach siedemdziesiątych szkoła znowu zmienia nazwę na: Zespół Szkół Drzewnych i Leśnych. W jej skład wchodziły technika: drzewne, celulozo-papiernicze, leśne. Szkolne życie wzbogaciły swoją działalnością liczne koła organizacje społeczne LOK, LOP, PTTK, PCK. 
Przełomowym w historii szkoły okazał się rok 2013, w którym szkoła dotąd nierozerwalnie związana z Pałacem Habsburgów, zostaje przeniesiona do obecnej siedziby przy ulicy Grunwaldzkiej. W 2018 r. placówka przekształciła swą nazwę na Zespół Szkół Technicznych i Leśnych.
Kierunki.
Obecnie szkoła kształci w czterech kierunkach:
Kierunek logistyk po raz pierwszy pojawił się w 2016 roku. W 2017 zlikwidowano długo istniejący profil technik ochrony środowiska, a nieco wcześniej usunięto profil technik inżynierii środowiska i melioracji.

</doc>
<doc id="4865703" url="https://pl.wikipedia.org/wiki?curid=4865703" title="Franz-Joseph Müller von Reichenstein">
Franz-Joseph Müller von Reichenstein

Franz-Josef Müller von Reichenstein (ur. 4 października 1742 w Poysdorf, zm. 12 października 1825 w Wiedniu) – mineralog austriacki przełomu XVIII i XIX wieku, odkrywca telluru (1872) (niezależnie od Pála Kitaibela).
Studiował filozofię w Wiedniu, zaliczył także kursy w dziedzinie mineralogii oraz górnictwa. W roku 1768 otrzymał stanowisko markszajdera (czyli mierniczego górniczego), a dziesięć lat później posadę dyrektora kopalni. W tymże roku 1788 otrzymał stanowisko radcy, a następnie także tytuł barona (Freiherr) (1820). Odkrywca złóż turmalinu (1778) w Zillertal. Burmistrz tyrolskiego miasta Schwaz słynącego wówczas z wydobycia srebra i miedzi.
Miejsce i data urodzin nie całkowicie pewne.

</doc>
<doc id="4865707" url="https://pl.wikipedia.org/wiki?curid=4865707" title="Spektakle Teatru Telewizji – lata 70. XX wieku">
Spektakle Teatru Telewizji – lata 70. XX wieku

Lista spektakli Teatru Telewizji wyemitowanych w latach 70. XX wieku (1970-1979).
1970 • 1971 • 1972 • 1973 • 1974 • 1975 • 1976 • 1977 • 1978 • 1979

</doc>
<doc id="4865710" url="https://pl.wikipedia.org/wiki?curid=4865710" title="Jacek Naruniec">
Jacek Naruniec

Jacek Krzysztof Naruniec (31 grudnia 1982 w Białymstoku) – polski inżynier informatyk, doktor habilitowany nauk technicznych. Adiunkt na Wydziale Elektroniki i Technik Informacyjnych Politechniki Warszawskiej.
W 2006 ukończył studia magisterskie na Wydziale Elektroniki i Technik Informacyjnych Politechniki Warszawskiej. Stopień doktorski z informatyki na tymże wydziale uzyskał w 2010 na podstawie pracy zatytułowanej "Metody częstotliwościowo-przestrzenne w detekcji i śledzeniu charakterystycznych punktów twarzy", przygotowanej pod kierunkiem Władysława Skarbka, a w 2019 habilitował się, pisząc cykl publikacji pt. "Metody, algorytmy i zastosowania analizy twarzy". W 2018 rozpoczął pracę w laboratorium w Zurychu, gdzie zajmuje się zagadnieniami związanymi z analizą twarzy. Publikował prace w czasopismach, takich jak „Engineering Applications of Artificial Intelligence”, „IEEE Signal Processing Letters”, „International Journal of Electronics and Telecommunications” czy „IET Computer Vision”, a także na szeregu konferencji.

</doc>
<doc id="4865711" url="https://pl.wikipedia.org/wiki?curid=4865711" title="Pośrednictwo ubezpieczeniowe">
Pośrednictwo ubezpieczeniowe

Pośrednictwo ubezpieczeniowe – wykonywanie dystrybucji ubezpieczeń lub dystrybucji reasekuracji przez pośredników ubezpieczeniowych.
Dystrybucja ubezpieczeń oznacza działalność polegającą na doradzaniu, proponowaniu lub przeprowadzaniu innych prac przygotowawczych do zawarcia umów ubezpieczenia, na zawieraniu takich umów lub udzielaniu pomocy w administrowaniu takimi umowami i wykonywaniu ich, w szczególności w przypadku roszczenia, w tym udzielanie informacji dotyczących jednej lub większej liczby umów ubezpieczenia na podstawie kryteriów wybranych przez klienta za pośrednictwem stron internetowych lub innych mediów oraz opracowanie rankingu produktów ubezpieczeniowych obejmującego porównanie cen i produktów, lub udzielanie zniżki od ceny umowy ubezpieczenia, gdy klient jest w stanie pośrednio lub bezpośrednio zawrzeć umowę ubezpieczenia za pośrednictwem stron internetowych lub innych mediów.
Dystrybucja reasekuracji oznacza działalność – w tym również wtedy, gdy działalność ta prowadzona jest przez zakład reasekuracji bez pośrednictwa pośrednika reasekuracyjnego – polegającą na doradzaniu, proponowaniu lub wykonywaniu innych prac przygotowawczych do zawarcia umów reasekuracji lub zawieraniu takich umów, lub na udzielaniu pomocy w administrowaniu takimi umowami i wykonywaniu ich, w szczególności w przypadku roszczenia.

</doc>
<doc id="4865717" url="https://pl.wikipedia.org/wiki?curid=4865717" title="Chevrolet Kingswood">
Chevrolet Kingswood

Chevrolet Kingswood – samochód osobowy klasy wyższej produkowany pod amerykańską marką Chevrolet w latach 1959 – 1960 oraz ponownie w latach 1969 – 1972.
Pierwsza generacja.
Chevrolet Kingswood I został zaprezentowany po raz pierwszy w 1959 roku.
Model Kingswood był elementem ofensywy Chevroleta w segmencie dużych, rodzinnych kombi, które cieszyły się dużą popularnością w Stanach Zjednoczonych w połowie XX wieku.
Pierwsza generacja modelu stanowiła uzupełnienie oferty wobec droższego modelu Brookwood, pozostając w ofercie producenta przez kolejne 2 lata.
Druga generacja.
Chevrolet Kingswood II został zaprezentowany po raz pierwszy w 1969 roku.
Po ośmioletniej przerwie, Chevrolet zdecydował się przywrócić do sprzedaży linię modelową Kingswood jako bardziej budżetową alternatywę dla modelu Brookwood i zarazem lepiej wyposażoną wariację podstawowego modelu Townsman.
Charakterystycznymi cechami stylistyki Chevroleta Kingswood drugiej i ostatniej generacji była duża chromowana atrapa chłodnicy biegnąca przez całą szerokość pasa przedniego, a także potrójne, niewielkie tylne lampy utrzymane w formie oddalonych od siebie kloszy. Głównym konkurentem Kingswooda II był Ford Country Squire.

</doc>
<doc id="4865724" url="https://pl.wikipedia.org/wiki?curid=4865724" title="Leo Castelli">
Leo Castelli

Leo Castelli (ur. jako Leo Krauss lub Leo Krausz 4 września 1907 w Trieście, zm. 21 sierpnia 1999 w Nowym Jorku) – amerykański marszand pochodzenia węgiersko-włoskiego. 
Życiorys.
Jego ojciec, Ernest Krauss był Węgrem, który przyjechał do Triestu jako młody człowiek i poślubił pochodzącą z bogatej i wpływowej rodziny Biankę Castelli. W czasie I wojny światowej cała rodzina wyjechała do Wiednia. Gdy w 1919 roku wrócili do Triestu, miasto należało już do Włoch, rodzina Kraussów zmieniła wówczas nazwisko na dwuczłonowe Krauss-Castelli, w późniejszym czasie pozostawiając jedynie Castelli. 
Castelli posługiwał się pięcioma językami: włoskim, greckim, francuskim, niemieckim i angielskim. W 1924 roku ukończył studia prawnicze na Uniwersytecie Mediolańskim, po czym zaczął pracę w branży ubezpieczeniowej i bankowości. W Bukareszcie, do którego wyjechał by pracować w banku, poznał Ileanę Schapiro, córkę Michaiła Schapiro, jednego z najbogatszych ludzi w Rumunii, którą poślubił w 1933 roku. Dzięki pomocy teścia, Leo Castelli uzyskał pracę w filii Banca d’Italia w Paryżu, gdzie, w 1935 roku, przeniósł się wraz z żoną. 
W 1939 roku, dzięki wsparciu finansowemu teścia, Leo Castelli, wraz ze swoim przyjacielem, architektem i dekoratorem wnętrz René Drouinem, otworzył na Place Vendôme, galerię sztuki specjalizującą się w malarstwie surrealistycznym oraz sztuce użytkowej. Po wybuchu II wojny światowej małżeństwo Castelli musiało opuścić Europę i wyjechało do Nowego Jorku, w czym wspomagał je ojciec Ileany. Pozostawiona w rękach wspólnika galeria funkcjonowała jako Galerie René Drouin. 
W Nowym Jorku Leo Castelli uczęszczał na zajęcia z historii na Columbia University, a następnie (w 1943 roku) został powołany do armii amerykańskiej. Początkowo odbywał szkolenie w artylerii, następnie został przeniesiony do wywiadu i przygotowywano go do działań we Francji. Po wyzwoleniu Francji został wysłany do Bukaresztu, gdzie pracował jako tłumacz w alianckiej komisji kontrolującej miasto. Służba wojskowa pozwoliła Castelliemu na uzyskanie amerykańskiego obywatelstwa. 
Po wojnie podjął (z pomocą teścia) pracę w przedsiębiorstwie tekstylnym. Równocześnie obracał się w nowojorskim środowisku artystycznym, zaczął tworzyć własną kolekcję sztuki oraz okazjonalnie sprzedawać obrazy. Nie próbował reprezentować uznanych twórców, w tym przedstawicieli popularnego wówczas ekspresjonizmu abstrakcyjnego, lecz starał się odkrywać artystów szerzej nieznanych i pomagać im rozwijać talent. W 1954 roku Castelli po raz pierwszy zobaczył prace Roberta Rauschenberga, a następnie Jaspera Johnsa, który mieszkał w tym samym budynku.
W 1957 roku otworzył własną galerię zlokalizowaną na 4 East 77th Street na Manhattanie. Pierwsza wystawa składała się z prac takich twórców jak Robert Delaunay, Alberto Giacometti, Fernand Léger, Piet Mondrian, Willem de Kooning, Jackson Pollock oraz David Smith. 
Kierunek w którym podążał Castelli pokazała, zorganizowana w 1958 roku, indywidualna wystawa prac Jaspera Johnsa. Reprezentował on także Roberta Rauschenberga, a także, od 1960 roku Franka Stellę. W 1964 roku, gdy Rauschenberg, jako pierwszy Amerykanin, otrzymał nagrodę główną na Biennale w Wenecji, galeria Castelliego uzyskała międzynarodowe uznanie. Był też krytykowany, między innymi przez Willema de Kooninga, który miał powiedzieć: „Możesz dać temu sukinsynowi dwie puszki piwa, a on mógłby je sprzedać” ("You could give that son of a bitch two beer cans and he could sell them"). Odpowiedzią była praca Jaspera Johnsa przedstawiająca dwie puszki piwa, które Castelli sprzedał kolekcjonerowi pop-artu. 
Kolejnymi twórcami, na których zwrócono uwagę dzięki Castelliemu, byli Roy Lichtenstein, Andy Warhol, Claes Oldenburg, James Rosenquist, Cy Twombly, Donald Judd, Dan Flavin, Bruce Nauman oraz Joseph Kosuth. 
Leo Castelli i Ileana rozwiedli się w 1960 roku, mieli jedną córkę. W 1962 roku Ileana wyszła za Michela Sonnabenda, i zaczęła prowadzić własną galerię. Leo Castelli ponownie ożenił się w 1963 roku z Antoinette Fraissex du Bost, z którą miał syna Jeana-Cristopha. Po śmierci żony w 1987 roku, Castelli ożenił się po raz trzeci z włoską krytyczką sztuki Barbarą Bertozzi (w 1995 roku).

</doc>
<doc id="4865734" url="https://pl.wikipedia.org/wiki?curid=4865734" title="Chevrolet Greenbrier">
Chevrolet Greenbrier

Chevrolet Greenbrier – samochód dostawczo-osobowy typu van klasy średniej produkowany pod amerykańską marką Chevrolet w latach 1961 – 1965. 
Historia i opis modelu.
W 1961 roku Chevrolet zaprezentował średniej wielkości samochód dostawczo-osobowy opracowany na bazie kompaktowego Corvaira. Model Greenbrier był odpowiedzią General Motors na podobnej koncepcji, jednobryłowe konstrukcje z silnikiem umieszczonym pod pierwszym rzędem siedzeń Volkswagen T1 czy Ford E-Series.
W zależności od wariantu, Chevrolet Greenbrier oferowany był z różną liczbą par drzwi, a także dostępny był z jednolitym lub dwubarwnym malowaniem nadwozia. Jako pierwszy dostawczo-osobowy van, Greenbrier produkowany był do 1965 roku, po czym zastąpiła go legendarna linia modelowa Chevrolet Van.

</doc>
<doc id="4865735" url="https://pl.wikipedia.org/wiki?curid=4865735" title="Chevrolet Greenbier">
Chevrolet Greenbier



</doc>
<doc id="4865737" url="https://pl.wikipedia.org/wiki?curid=4865737" title="Antonina Czeżowska">
Antonina Czeżowska

Antonina Czeżowska z domu Packiewicz (ur. 27 czerwca 1906) – polska Sprawiedliwa Wśród Narodów Świata, podczas okupacji niemieckiej uratowała 12 Żydów w Wilnie i Hryhorowiczach.
Życiorys.
Antonina mieszkała z mężem Tadeuszem Czeżowskim i córką Teresą w Wilnie. Tadeusz był profesorem Uniwersytetu Stefana Batorego sprzeciwiającym się zasadzie numerus clausus oraz antysemickim burdom wzniecanym na uczelni przez endeków. Antonina Czeżowska aktywnie udzielała pomocy Żydom prześladowanym podczas okupacji niemieckiej. Ukrywała ich w swoim mieszkaniu, zapewniała podstawowe dobra, a także podrobione dokumenty. Oprócz tego, znajdowała im schronienie oraz nielegalnie organizowała ich transport. 
16 kwietnia 1963 r. Antonina Czeżowska wraz z mężem Tadeuszem i córką Teresą zostali uhonorowani tytułem Sprawiedliwych wśród Narodów Świata. Drzewo poświęcone ich pamięci zostało posadzone w Ogrodzie Sprawiedliwych wśród Narodów Świata.

</doc>
<doc id="4865738" url="https://pl.wikipedia.org/wiki?curid=4865738" title="Bobrowniki (rejon werenowski)">
Bobrowniki (rejon werenowski)

Bobrowniki (; ) – chutor na Białorusi, w obwodzie grodzieńskim, w rejonie werenowskim, w sielsowiecie Misiewicze.
Dawniej wieś. W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Zabłoć. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4865741" url="https://pl.wikipedia.org/wiki?curid=4865741" title="Xerochlamys">
Xerochlamys

Xerochlamys – rodzaj roślin z rodziny "Sarcolaenaceae", obejmujący 8 gatunków, występujących endemicznie w centralnym Madagaskarze.
Ekologia.
Niektóre gatunki zasiedlają specyficzną dla Madagaskaru formę lasu kserofitycznego, zwaną "lasem tapiowym", zdominowanym przez drzewa z gatunku "Uapaca bojeri" (gatunek "Xerochlamys diospyroidea" jest dominujący w warstwie krzewów tych formacji), rosnąc na glebach skalistych na wysokości do 2000 m n.p.m. Część gatunków zasiedla tereny bardziej wilgotne, na południowo-wschodnim wybrzeżu wyspy.
Systematyka.
Jeden z rodzajów w rodzinie "Sarcolaenaceae".
Nazewnictwo.
Nazwa rodzaju pochodzi od greckich słów ξηρός ("xeros" – suchy) i χλαμύς ("chlamys" – tabard, rodzaj krótkiego męskiego płaszcza).
Zagrożenie i ochrona.
7 gatunków "Xerochlamys" zostało ujętych w Czerwonej Księdze Gatunków Zagrożonych IUCN ze statusem od narażony do krytycznie zagrożony wyginięciem.
Zastosowanie.
Drewno niektórych gatunków wykorzystywane jest na opał. Rośliny z gatunków "X. diospyroidea" i "X. itremoensis" są wykorzystywane przez ludność lokalną jako składnik do produkcji napojów alkoholowych. Korzenie "X. bojeriana" są stosowane jako źródło garbników, do aromatyzowania rumu i jako lekarstwo dla świń.

</doc>
<doc id="4865748" url="https://pl.wikipedia.org/wiki?curid=4865748" title="Kamienica Maksymiliana Harczyka w Warszawie">
Kamienica Maksymiliana Harczyka w Warszawie

Kamienica Maksymiliana Harczyka – zabytkowa kamienica znajdująca się przy ul. Jasnej 10 róg ul. Henryka Sienkiewicza w Warszawie.
Opis.
Narożna kamienica należąca do Maksymiliana Harczyka została wzniesiona ok. 1903 według projektu Dawida Landego. W tym samym czasie i dla tego samego inwestora "vis-a-vis" powstała podobna narożna kamienica pod numerem 8.
Pięciopiętrowy budynek ma 9-osiową fasadę od strony ul. Jasnej, ścięty jednoosiowy narożnik i 11-osiowe skrzydło od strony ul. Sienkiewicza. Fasada ma bogatą secesyjną ornamentykę, a w parterze znajdują się wielkie witryny sklepowe. W okresie międzywojennym budynek był siedzibą wielu przedsiębiorstw, polskich i zagranicznych.
Kamienica jest jedyną w pełni zachowaną kamienicą czynszową w części śródmieścia, w której do 1939 miało siedzibę wiele przedsiębiorstw z sektora usług finansowych (określanego czasem warszawskim „City“). Uszkodzona w czasie powstania warszawskiego, została po II wojnie światowej wyremontowana. W 2007 została wpisana do rejestru zabytków.

</doc>
<doc id="4865751" url="https://pl.wikipedia.org/wiki?curid=4865751" title="Teresa Czeżowska">
Teresa Czeżowska

Teresa Czeżowska (ur. 16 września 1930, zm. 6 stycznia 1952) – polska Sprawiedliwa Wśród Narodów Świata, podczas okupacji niemieckiej razem z rodzicami uratowała 12 Żydów w Wilnie i Hryhorowiczach.
Życiorys.
Teresa mieszkała z rodzicami Tadeuszem i Antoniną Czeżowskimi w Wilnie. Ojciec Tadeusz był profesorem Uniwersytetu Stefana Batorego sprzeciwiającym się zasadzie numerus clausus oraz antysemickim burdom wzniecanym na uczelni przez endeków. Teresa Czeżowska udzielała pomocy Żydom prześladowanym podczas okupacji niemieckiej poprzez ukrywanie w swoim mieszkaniu, zapewnianie dóbr potrzebnych do przeżycia, a także podrobionych dokumentów. Oprócz tego, znajdowała im bezpieczne kryjówki oraz nielegalnie organizowała im transport.
Została pochowana na cmentarzu parafii św Jakuba w Toruniu.
16 kwietnia 1963 r. Teresa Czeżowska razem z rodzicami Tadeuszem i Antoniną zostali uhonorowani tytułami Sprawiedliwych wśród Narodów Świata. Drzewo poświęcone ich pamięci zostało posadzone w Ogrodzie Sprawiedliwych wśród Narodów Świata.

</doc>
<doc id="4865753" url="https://pl.wikipedia.org/wiki?curid=4865753" title="Wrogowie Indiany Jonesa">
Wrogowie Indiany Jonesa



</doc>
<doc id="4865755" url="https://pl.wikipedia.org/wiki?curid=4865755" title="Joachim Wachowicz">
Joachim Wachowicz

Joachim Wachowicz (ur. 29 stycznia 1933 w Biesowicach, zm. 10 czerwca 1996 na Morzu Kreteńskim) – polski fizyk, taternik, alpinista, grotołaz i żeglarz.
Życiorys.
Ukończył studia fizyki na Uniwersytecie Wrocławskim w 1961. Wspinał się w skałkach treningowych w Górach Sokolich, gdzie był pierwszym instruktorem Wandy Rutkiewicz. W Tatrach w 1963 przeszedł nową drogą wschodnią ścianę Mnicha i wszedł lewym skrajem południowo-wschodniej ściany Raptawickiej Turni. Przeszedł drogę Studnički na Galerii Gankowej i Filar Kazalnicy Mięguszowieckiej (6. przejście, 6–7 września 1962). W Dolomitach przeszedł samotnie drogę Dibony w masywie Cima Grande di Lavaredo.
Był także członkiem wrocławskiej Sekcji Grotołazów i brał udział w eksploracji Jaskini Czarnej. W 1963 dokonał pierwszego przejścia (z Leszkiem Nowińskim) połączenia Jaskini Lodowej Litworowej z Ptasią Studnią.
Był znany jako „Dżon” i „Długi Wajcha”. Był wykładowcą fizyki w Wyższej Szkole Inżynieryjnej w Rosenheim. Zaginął w czasie rejsu jachtem na Morzu Kreteńskim.

</doc>
<doc id="4865756" url="https://pl.wikipedia.org/wiki?curid=4865756" title="Adam Majewski (optoelektronik)">
Adam Majewski (optoelektronik)

Adam Majewski (ur. 6 sierpnia 1940 w Korbielowie, zm. 22 kwietnia 2002 w Warszawie) – polski optoelektronik, specjalista w zakresie techniki światłowodowej na Wydziale Elektroniki i Technik Informacyjnych Politechniki Warszawskiej.
Życiorys.
Ukończył liceum ogólnokształcące w Żywcu, a następnie studiował na Wydziale Łączności Politechniki Wrocławskiej. W 1964 uzyskał tytuł magistra inżyniera elektronika i wyjechał do Warszawy, gdzie pracował jako konstruktor w Dziale Głównego Konstruktora Lamp Mikrofalowych w Zakładach Elektronowych Lamina. Otrzymał stypendium UNIDO i przebywał na sześciomiesięcznym stażu na University of Sheffield, za prace nad lampami mikrofalowymi w 1968 i 1970 otrzymał nagrodę Komitetu Nauki i Techniki. W 1973 obronił pracę doktorską na Wydziale Elektroniki Wojskowej Akademii Technicznej i rozpoczął pracę jako kierownik pracowni elektronicznej w Zakładzie Silników Lotniczych Instytut Techniki Cieplnej Politechniki Warszawskiej. W uznaniu pracy dydaktyczno-wychowawczej został uhonorowany zbiorową Nagrodą III stopnia przez Ministra Nauki, Szkolnictwa Wyższego i Techniki. Od 1976 był adiunktem w Instytucie Podstaw Elektroniki, od 1987 jako docent. W 1981 otrzymał stypendium Fundacji Alexandra von Humboldta i przez dwa lata prowadził badania nad światłowodami o małej dyspersji w Technische Universität Braunschweig Institut für Hochfrequenztechnik. W 1985 habilitował się na Wydziale Elektroniki Politechniki Warszawskiej, za prace badawcze w zakresie techniki światłowodowej otrzymał Nagrodę IV Wydziału Polskiej Akademii Nauk. W 1988 w ramach stypendium DAAD prowadził badania nad światłowodami nieliniowymi. W 1991 był zapraszany przez Technische Universität Braunschweig Institut für Hochfrequenztechnik do kontynuowania prac. W 1995 jako stypendysta UNIDO uczestniczył w badaniach nad światłowodami anizotropowymi w University College London, w tym samym roku został profesorem zwyczajnym.
Pochowany na nowym cmentarzu na Służewie przy ul. Wałbrzyskiej.
Dorobek naukowy.
Adam Majewski od 1976 prowadził badania nad problematyką światłowodową, opracował skrypty i artykuły publikowane czasopismach specjalistycznych. Wypromował sześciu doktorantów i dwunastu magistrów, z których czterech zostało później doktorami. Powadził wykłady jako profesor wizytujący na Politechnice w Bratysławie, w Rydze, w Osaka Electro-Communication University oraz w Beijing Institute of Posts and Telecommunications. Opublikował 143 prace, w tym 57 artykułów, 78 referatów, 6 skryptów i preskryptów, książkę i podręcznik. Poza pracą na Politechnice Warszawskiej przez dwa lata był profesorem nadzwyczajnym na Politechnice Świętokrzyskiej, a przez rok kierował Katedrą Elektroniki i Telekomunikacji.

</doc>
<doc id="4865759" url="https://pl.wikipedia.org/wiki?curid=4865759" title="Naśladuj Chrystusa!">
Naśladuj Chrystusa!

Naśladuj Chrystusa! – ogólnoświatowa seria zgromadzeń religijnych zorganizowanych przez Świadków Jehowy, które rozpoczęły się w maju 2007 roku, a zakończyły w styczniu 2008 roku. Odbyły się w przeszło 160 krajach, na 3200 kongresach było przeszło 12 milionów obecnych.
Cel kongresu.
Hasło kongresu nawiązywało do kluczowego wersetu biblijnego 1. Listu Piotra 2:21: "„Właśnie do tego biegu zostaliście powołani, gdyż i Chrystus cierpiał za was, pozostawiając wam wzór, abyście podążali dokładnie jego śladami”". „Podkreślało, że chrześcijanie powinni naśladować wzór pozostawiony przez Jezusa Chrystusa”.
Kongres miał na celu odpowiedzieć na pytanie jak „na życie oddziałują przykład i nauki Chrystusa i jak to pozytywnie wpływa nażycie rodzinne, radzenie sobie z problemami życiowymi i na zadzierzgnięcie bliższej więzi z Jehową Bogiem. Miał też na celu zachęcenie obecnych, by jako chrześcijanie 'stali się wykonawcami słowa, a nie tylko słuchaczami' (List Jakuba 1:22–25). Program skoncentrował się na tym, czego Biblia uczy o prawdziwym chrystianizmie oraz przedstawiał biblijne znaki rozpoznawcze prawdziwych chrześcijan”. Miał też udzielić odpowiedzi na pytanie „Kto naprawdę naśladuje Chrystusa?”.
Kongresy.
Polska.
Zorganizowano 22 kongresy w 18 miastach. Program został przedstawiony w językach polskim i polskim migowym. Ochrzczono 1684 osoby.
Kongresy na świecie.
Kongresy zostały zorganizowane przez Ciało Kierownicze Świadków Jehowy w przeszło 160 krajach. 
W języku polskim odbyły się również w Niemczech (Hanower, AWD-Arena, 27–29 lipca), Stanach Zjednoczonych (Romeoville, Sala Zgromadzeń, 20–22 lipca).
Jeden z kongresów w Rosji odbył się na moskiewskim Stadionie Łużniki. Liczba obecnych wyniosła 29 040 osób, a 655 ochrzczono. W programie uczestniczyli członkowie Ciała Kierowniczego Świadków Jehowy. 29 czerwca w Petersburgu wydanie Pisma Świętego w Przekładzie Nowego Świata w języku rosyjskim ogłosił Theodore Jaracz, a w Moskwie Stephen Lett. 5 października na kongresach w Nigerii ogłoszono wydanie tego przekładu w języku igbo.
Na kongresach w Ghanie ogłoszone wydanie Chrześcijańskich Pism Greckich w Przekładzie Nowego Świata (Nowego Testamentu) w języku ewe, w Armenii w języku ormiańskim, w Rwandzie w języku rwanda, w Burundi w języku rundi, a w Tajlandii w języku tajskim. W grudniu na kongresach w Aklan, Bacolod, Iloilo, Koronadal i Roxas na Filipinach ogłoszono wydanie ich w języku hiligaynon.
Ważne punkty programu.
Program kongresu zachęcał do trzymania się w codziennym życiu nauk Chrystusa. W każdym z trzech dni program skoncentrował uwagę na trzech biblijnych myślach przewodnich: ‛Uważnie wpatrujmy się w Naczelnego Pełnomocnika i Udoskonaliciela naszej wiary, Jezusa’ (Hebrajczyków 12:2), „Moje owce słuchają mego głosu i (...) podążają za mną” (Ewangelia Jana 10:27) i „Dalej mnie naśladuj” (Ewangelia Jana 21:19).
Kampania.
Kongresy poprzedziła trzytygodniowa ogólnoświatowa kampania informacyjna – druga tego rodzaju, polegająca na rozpowszechnianiu specjalnych zaproszeń na kongresy zorganizowane w ponad 160 krajach.

</doc>
<doc id="4865763" url="https://pl.wikipedia.org/wiki?curid=4865763" title="Duncan Hunter">
Duncan Hunter



</doc>
<doc id="4865764" url="https://pl.wikipedia.org/wiki?curid=4865764" title="Duncan L. Hunter">
Duncan L. Hunter

Duncan Lee Hunter (ur. 31 maja 1948 w Riverside) – amerykański polityk, członek Partii Republikańskiej.
Działalność polityczna.
W okresie od 3 stycznia 1981 do 3 stycznia 1983 był przez jedną kadencję przedstawicielem 42. okręgu, następnie do 3 stycznia 1993 przez pięć kadencji nowo utworzonego 45. okręgu, a od 3 stycznia 1993 do 3 stycznia 2009 przez osiem kadencji przedstawicielem nowo utworzonego 52. okręgu wyborczego w stanie Kalifornia w Izbie Reprezentantów Stanów Zjednoczonych.
Jego synem jest Duncan D. Hunter.

</doc>
<doc id="4865768" url="https://pl.wikipedia.org/wiki?curid=4865768" title="Dūkšteliai">
Dūkšteliai



</doc>
<doc id="4865772" url="https://pl.wikipedia.org/wiki?curid=4865772" title="Antelothanasis">
Antelothanasis



</doc>
<doc id="4865773" url="https://pl.wikipedia.org/wiki?curid=4865773" title="Joannis Wurakis">
Joannis Wurakis



</doc>
<doc id="4865775" url="https://pl.wikipedia.org/wiki?curid=4865775" title="Hatzidakis">
Hatzidakis



</doc>
<doc id="4865776" url="https://pl.wikipedia.org/wiki?curid=4865776" title="Moustakopoulos">
Moustakopoulos



</doc>
<doc id="4865777" url="https://pl.wikipedia.org/wiki?curid=4865777" title="Nikolaos Lewidis (strzelec)">
Nikolaos Lewidis (strzelec)

Nikolaos M. Lewidis (, ur. 25 sierpnia 1868 na wyspie Korfu, nieznana data śmierci) – grecki strzelec, uczestnik Letnich Igrzysk Olimpijskich 1896 i Letnich Igrzysk Olimpijskich 1912. 
Lewidis brał udział w Letnich Igrzyskach Olimpijskich 1896 w Atenach w konkurencji karabinu dowolnego. Jego miejsce i wynik nie są znane, choć nie ukończył zawodów w pierwszej piątce. 
Szesnaście lat później, podczas Letnich Igrzysk Olimpijskich 1912, Lewidis brał udział w następujących konkurencjach: 

</doc>
<doc id="4865780" url="https://pl.wikipedia.org/wiki?curid=4865780" title="Beba Lončar">
Beba Lončar

Beba Lončar, właśc. Desanka Lončar (ur. 28 kwietnia 1943 w Belgradzie) – jugosłowiańska i serbska aktorka filmowa.

</doc>
<doc id="4865795" url="https://pl.wikipedia.org/wiki?curid=4865795" title="Kim Ye-jin">
Kim Ye-jin

Kim Ye-jin (kor. 김예진; ur. 20 grudnia 1999 w Seulu) – południowokoreańska łyżwiarka szybka specjalizująca się w short tracku, mistrzyni olimpijska, mistrzyni świata.
W 2018 roku wzięła udział w igrzyskach olimpijskich w Pjongczangu. Wystartowała w jednej konkurencji – zdobyła złoty medal olimpijski w biegu sztafetowym (w sztafecie poza nią pobiegły Choi Min-jeong, Shim Suk-hee, Shim Suk-hee i Lee Yu-bin).
W 2018 roku zdobyła złoty medal mistrzostw świata w sztafecie (razem z nią w koreańskiej sztafecie wystąpiły Choi Min-jeong, Kim A-lang, Lee Yu-bin, i Shim Suk-hee). W sezonach 2016/2017–2018/2019 jedenaście razy stanęła na podium zawodów Pucharu Świata (cztery razy była pierwsza, trzy razy druga i cztery razy trzecia).

</doc>
<doc id="4865797" url="https://pl.wikipedia.org/wiki?curid=4865797" title="Juliusz Burski">
Juliusz Burski

Juliusz Burski (ur. 14 listopada 1933 w Równem, Ukraina, zm. 29 lipca 1990 w Sokolov, Czechosłowacja) – polski reżyser filmowy, teatralny i radiowy, scenarzysta. W latach 1989–1990 przewodniczący Komitetu Kinematografii oraz wiceminister kultury i sztuki w rządzie Tadeusza Mazowieckiego. Zapoczątkował reformę polskiej kinematogafii w okresie transformacji systemowej po 1989 roku.
Biografia.
Ukończył VI Liceum Ogólnokształcące im. Tadeusza Reytana w Warszawie (1951) i studia polonistyczne. Był kierownikiem literackim zespołów filmowych „Nurt” i „Perspektywa” (1978–1989), wykładowcą Katolickiego Uniwersytetu Lubelskiego, Łódzkiej Szkoły Filmowej oraz Wyższej Szkoły Teatralnej i Telewizyjnej w Katowicach. Członek Stowarzyszenia Filmowców Polskich, w 1989 roku jego wiceprezes.
W 1969 roku otrzymał nagrodę „Złoty Ekran 1968”. Został pochowany na cmentarzu Powązkowskim w Warszawie (kwatera 18, rząd 2, miejsce 3). W 1992 roku Andrzej Titkow nakręcił film dokumentalny "Jeśli jest tu jego ślad" poświęcony Juliuszowi Burskiemu; wystąpili w nim m.in. Janusz Morgenstern, Andrzej Kondratiuk, Andrzej Osęka, Maja Komorowska i Andrzej Ajnenkiel.

</doc>
<doc id="4865798" url="https://pl.wikipedia.org/wiki?curid=4865798" title="Riccardo Marchesi">
Riccardo Marchesi

Riccardo Marchesi (ur. 23 grudnia 1976 w Bolonii) – włoski trener siatkarski. Od sezonu 2020/2021 do 19 marca 2022 był trenerem klubu E.Leclerc Radomki Radom.
Sukcesy trenerskie.
klubowe.
Mistrzostwo Włoch:
Puchar Francji:
Mistrzostwo Francji:
Superpuchar Francji:

</doc>
<doc id="4865800" url="https://pl.wikipedia.org/wiki?curid=4865800" title="Afyon Belediye Yüntaş">
Afyon Belediye Yüntaş

Afyon Belediye Yüntaş – turecki męski klub siatkarski, powstały w 2013 r. w Afyonkarahisar. Od sezonu 2016/2017 występuje w tureckiej najwyższej klasie rozgrywkowej Efeler Ligi.
Bilans sezon po sezonie.
Poziom rozgrywek:

</doc>
<doc id="4865805" url="https://pl.wikipedia.org/wiki?curid=4865805" title="Bassano Staffieri">
Bassano Staffieri

Bassano Staffieri (ur. 6 września 1931 w Casalpusterlengo, zm. 31 lipca 2018 w La Spezia) – włoski duchowny rzymskokatolicki, biskup diecezjalny Carpi w latach 1989–1999, oraz biskup diecezjalny La Spezia-Sarzana-Brugnato w latach 1999–2008.
Życiorys.
Urodził się 6 września 1931 w Casalpusterlengo. Wstąpił do seminarium Lodi, gdzie ukończył studia filozoficzno-teologiczne. Święcenia kapłańskie przyjął 9 czerwca 1955 z rąk Tarcisio Vincenzo Benedetti w katedrze diecezjalnej w Lodi. Po święceniach został wikariuszem parafii pw. Matki Bożej Wspomożycielki w Lodi, a dwa lata później mianowany zastępcą dyrektora, a następnie dyrektorem "Domu Młodzieży" i asystentem Włoskiego Centrum Sportu.
Jednocześnie pełnił również funkcję zastępcy asystenta, a następnie diecezjalnego asystenta młodzieży Akcji Katolickiej (1958-1968) oraz rektora Kolegium Episkopatu (1968-1973). W 1973 został mianowany wikariuszem biskupim, a cztery lata później Wikariuszem Generalnym diecezji Lodi.
W styczniu 1987 został mianowany podsekretarzem Konferencji Episkopatu Włoch, a 15 czerwca 2004 wiceprzewodniczącym CEI.
11 lipca 1989 został mianowany biskupem Carpi przez Jana Pawła II, a sakrę otrzymał 9 września 1989 z rąk kardynała Ugo Polettiego w katedrze w Lodi. 24 września 1989 uroczyście objął diecezję. 10 lipca 1999 został mianowany biskupem La Spezia-Sarzana-Brugnato, a 10 października wstąpił do diecezji.
6 grudnia 2007 przeszedł na emeryturę z powodu przekroczenia granicy wieku. Jednocześnie został mianowany administratorem apostolskim diecezji do czasu przejęcia przejęcia urzędu przez Francesco Moraglia, 1 marca 2008 roku. 18 lipca 2008 został honorowym obywatelem La Spezia.
Był odpowiedzialny za wydanie aktu rozpoczynającego fazę diecezjalną procesu beatyfikacyjnego Edwarda Focheriniego.
Zmarł 31 lipca 2018 o godzinie 9.55 w La Spezia. 3 sierpnia, w katedrze w La Spezia, odbyła się ceremonia pogrzebowa, której przewodniczył kard. Angelo Bagnasco.

</doc>
<doc id="4865806" url="https://pl.wikipedia.org/wiki?curid=4865806" title="Pomnik ku czci poległych nauczycieli w czasie II wojny światowej w Świętochłowicach">
Pomnik ku czci poległych nauczycieli w czasie II wojny światowej w Świętochłowicach

Pomnik ku czci poległych nauczycieli w czasie II wojny światowej znajduje się w Świętochłowicach-Centrum przy ulicy Katowickiej, w pobliżu Urzędu Miejskiego.
Decyzję o jego budowie podjęło 6 maja 1981 r. Prezydium Miejskiej Rady Narodowej z zastrzeżeniem, że pomnik ma zostać odsłonięty we wrześniu 1981 r.
Bryłę pomnika stanowią dwie oddzielone od siebie, pionowe konstrukcje, obłożone od strony frontowej płytami kamiennymi. Na wyższej z nich, zwieńczonej niesymetrycznym łukiem, zamocowano tablicę z brązu z inskrypcją z nazwiskami dziesięciu poległych i zamordowanych w latach 1939–1945 nauczycieli świętochłowickich szkół. 
Uroczystość odsłonięcia pomnika odbyła się 14 października 1981 r. Na przełomie XX i XXI w. pomnik został wzbogacony o dodatkową tablicę wykonaną z ciemnego granitu z wizerunkiem godła państwowego oraz dewizą „Bóg, Honor, Ojczyzna”, ustawioną na postumencie po prawej stronie. Jednocześnie tablica z brązu została zastąpiona granitową, z treścią tablicy pierwotnej. 
Tło dla pomnika tworzy mozaika z lat 70. XX wieku autorstwa prof. Henryka Goraja, przedstawiająca Pegaza i otwartą książkę, umieszczona na bocznej ścianie budynku, w którym w latach 1975–2018 mieściła się Miejska Biblioteka Publiczna.

</doc>
<doc id="4865815" url="https://pl.wikipedia.org/wiki?curid=4865815" title="Kohuke">
Kohuke



</doc>
<doc id="4865816" url="https://pl.wikipedia.org/wiki?curid=4865816" title="Adamiszki (Białoruś)">
Adamiszki (Białoruś)

Adamiszki (; ) – wieś na Białorusi, w obwodzie witebskim, w rejonie brasławskim, w sielsowiecie Plusy.
Historia.
W czasach zaborów ówczesna wieś leżała w granicach Imperium Rosyjskiego.
W latach 1921–1945 kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Plusy.
Według Powszechnego Spisu Ludności z 1921 roku zamieszkiwało tu 37 osób, wszystkie były wyznania rzymskokatolickiego i zadeklarowały polską przynależność narodową. Było tu 7 budynków mieszkalnych. W 1931 w 8 domach zamieszkiwało 37 osób.
Miejscowość należała do parafii rzymskokatolickiej w Plusach. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Plusach.

</doc>
<doc id="4865821" url="https://pl.wikipedia.org/wiki?curid=4865821" title="Alarm (wiersz)">
Alarm (wiersz)

Alarm – wiesz Antoniego Słonimskiego opisujący bombardowanie Warszawy we wrześniu 1939. Jeden z najbardziej znanych wierszy w literaturze polskiej okresu okupacji, uznawany za najbardziej znany wiersz Słonimskiego. Premiera utworu miała miejsce 25 grudnia 1939 w bożonarodzeniowej audycji radia francuskiego skierowanej do Polaków, podczas której odczytany został przez – wedle sprzecznych relacji – autora bądź Irenę Eichlerównę. "Alarm" ukazał się drukiem 18 lutego 1940 na łamach nowojorskiego „Robotnika Polskiego” (nr 7). Został przedrukowany 17 marca 1940 w paryskich „Wiadomości Polskich, Politycznych i Literackich” (nr 1), a także w wielu czasopismach konspiracyjnych w okupowanej Polsce.
Historia.
Na temat pierwszych dni II wojny światowej Słonimski pisał po latach w komentarzu do jednego z wydań zbiorczych Kronik tygodniowych:
Wiersz napisany został w Paryżu w dniach 10-16 października 1939. Jego przedruki ukazały się w prasie zagranicznej (wydawanej w Nowym Jorku, Chicago, Budapeszcie Paryżu, Londynie), a także polskiej prasie podziemnej: w Warszawie („Polska Żyje”) i Krakowie okupowanymi przez III Rzeszę oraz w Wilnie okupowanym przez Związek Radziecki. Autor opatrzył swój utwór pseudonimem "Paryżanin".
Wiesz ukazał się m.in. w "Antologii poezji współczesnej" (w części pt. Obrona) opublikowanej w Warszawie w 1941. Zgodnie z mylącą stroną tytułową zbiór wydany został w 1937. Była to pierwsza tego typu antologia najnowszej poezji polskiej. 4 grudnia 1941 wiersz opublikowany został w pierwszym numerze „Polski” – oficjalnego organu prasowego polskiej misji dyplomatycznej w ZSRR. W 1942 "Alarm" znalazł się w pierwszym z pięciu numerów "Werbli Wolności" – broszur wydawanych przez Komisję Propagandy działającej przy warszawskim okręgu Biura Informacji i Propagandy KG ZWZ-AK. 
Budowa.
Wiersz "Alarm" zbudowany jest z trzech zróżnicowanych dwustrofowych części, przy czym większość omówień tego utworu skupia się w szczególności na pierwszych dwóch:
Odbiór.
W 1941 na temat "Alarmu" pozytywnie wypowiadali się na łamach „Dziennika Polskiego” Antoni Bogusławski (nr 364) oraz Arthur Prudden Coleman (nr 209), którego zdaniem wiersz wzruszał, lecz nie zachwycał czytelnika. Utwór cieszył się popularnością wśród Polaków (w tym Polonii) podczas II wojny światowej. Powszechne było recytowanie wiersza podczas akademii wojskowych we Francji oraz Londynie.

</doc>
<doc id="4865823" url="https://pl.wikipedia.org/wiki?curid=4865823" title="Kościół Matki Bożej z Góry Karmel w Siġġiewi">
Kościół Matki Bożej z Góry Karmel w Siġġiewi



</doc>
<doc id="4865824" url="https://pl.wikipedia.org/wiki?curid=4865824" title="Apanasiszki 1">
Apanasiszki 1

Apanasiszki 1 (; ) – wieś na Białorusi, w obwodzie witebskim, w rejonie brasławskim, w sielsowiecie Plusy.
Historia.
W czasach zaborów ówczesna wieś leżała w granicach Imperium Rosyjskiego.
W latach 1921–1945 zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Plusy.
Według Powszechnego Spisu Ludności z 1921 roku łącznie spisano Apanasiszki I I II. W obu miejscowościach zamieszkiwało 68 osób, 46 było wyznania rzymskokatolickiego a 22 staroobrzędowego. Jednocześnie 46 mieszkańców zadeklarowało polską przynależność narodową a 22 białoruską. Było tu 11 budynków mieszkalnych. Wykaz z 1931 podaje, że w Apanasiszkach I w 4 domach zamieszkiwało 31 osób.
Miejscowość należała do parafii rzymskokatolickiej w Plusach. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Plusach.

</doc>
<doc id="4865826" url="https://pl.wikipedia.org/wiki?curid=4865826" title="Apanasiszki 2">
Apanasiszki 2

Apanasiszki 2 (; ) – wieś na Białorusi, w obwodzie witebskim, w rejonie brasławskim, w sielsowiecie Plusy.
Historia.
W czasach zaborów ówczesna wieś leżała w granicach Imperium Rosyjskiego.
W latach 1921–1945 kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Plusy.
Według Powszechnego Spisu Ludności z 1921 roku łącznie spisano Apanasiszki I I II. W obu miejscowościach zamieszkiwało 68 osób, 46 było wyznania rzymskokatolickiego a 22 staroobrzędowego. Jednocześnie 46 mieszkańców zadeklarowało polską przynależność narodową a 22 białoruską. Było tu 11 budynków mieszkalnych. Wykaz z 1931 podaje, że w Apanasiszkach II w 6 domach zamieszkiwało 37 osób.
Miejscowość należała do parafii rzymskokatolickiej w Plusach. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Plusach.

</doc>
<doc id="4865827" url="https://pl.wikipedia.org/wiki?curid=4865827" title="Apanasiszki I">
Apanasiszki I



</doc>
<doc id="4865828" url="https://pl.wikipedia.org/wiki?curid=4865828" title="Apanasiszki II">
Apanasiszki II



</doc>
<doc id="4865832" url="https://pl.wikipedia.org/wiki?curid=4865832" title="Babaszki">
Babaszki

Babaszki (; ) – wieś na Białorusi, w obwodzie witebskim, w rejonie brasławskim, w sielsowiecie Plusy.
Historia.
W czasach zaborów wieś leżała w granicach Imperium Rosyjskiego.
W latach 1921–1939 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Plusy.
Według Powszechnego Spisu Ludności z 1921 roku zamieszkiwało tu 101 osób, 94 były wyznania rzymskokatolickiego, 4 prawosławnego a 3 staroobrzędowego. Jednocześnie 94 mieszkańców zadeklarowało polską przynależność narodową a 7 białoruską. Było tu 11 budynków mieszkalnych. W 1931 w 20 domach zamieszkiwało 87 osób.
Miejscowość należała do parafii rzymskokatolickiej w Plusach. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Plusach.

</doc>
<doc id="4865837" url="https://pl.wikipedia.org/wiki?curid=4865837" title="Bludzino">
Bludzino

Bludzino – dawny zaścianek. Tereny, na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Plusy.
Historia.
W czasach zaborów ówczesna wieś leżała w granicach Imperium Rosyjskiego.
W latach 1921–1945 zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Plusy.
Według Powszechnego Spisu Ludności z 1921 roku zamieszkiwało tu 19 osób, wszystkie były wyznania staroobrzędowego i zadeklarowały rosyjską przynależność narodową. Były tu 3 budynki mieszkalne. W 1931 w 6 domach zamieszkiwało 27 osób.
Miejscowość należała do parafii rzymskokatolickiej w Plusach. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Plusach.

</doc>
<doc id="4865843" url="https://pl.wikipedia.org/wiki?curid=4865843" title="Małgorzata Baran">
Małgorzata Baran

Małgorzata Baran – polska ekonomistka, dr hab. nauk ekonomicznych, adiunkt i prodziekan Collegium Civitas.
Życiorys.
W 2003 ukończyła studia ekonomiczne na Uniwersytecie Mikołaja Kopernika w Toruniu, 14 maja 2008 obroniła pracę doktorską "Determinanty i rezultaty clusteringu. Na przykładzie przedsiębiorstw regionu podkarpackiego", 16 stycznia 2019 habilitowała się na podstawie pracy zatytułowanej "Uwarunkowania skuteczności mentoringu w organizacji". Została zatrudniona na stanowisku asystenta w Katedrze Podstawowych Problemów Zarządzania na Wydziale Nauk Ekonomicznych i Zarządzania Uniwersytetu Mikołaja Kopernika w Toruniu.
Jest adiunktem i prodziekanem w Collegium Civitas.

</doc>
<doc id="4865851" url="https://pl.wikipedia.org/wiki?curid=4865851" title="Piotr Ubri">
Piotr Ubri



</doc>
<doc id="4865859" url="https://pl.wikipedia.org/wiki?curid=4865859" title="Ibukinoya">
Ibukinoya



</doc>
<doc id="4865861" url="https://pl.wikipedia.org/wiki?curid=4865861" title="Dominik Kazimierz Zajarski">
Dominik Kazimierz Zajarski

Dominik Kazimierz Zajarski herbu Ostoja – sędzia grodzki starodubowski w latach 1770-1783, podstoli upicki w latach 1765-1774, cześnik upicki w latach 1744-1765.
W 1768 roku wyznaczony ze stanu rycerskiego do Asesorii Wielkiego Księstwa Litewskiego.

</doc>
<doc id="4865874" url="https://pl.wikipedia.org/wiki?curid=4865874" title="Uwe Wessel">
Uwe Wessel

Uwe Wessel (ur. 31 sierpnia 1960 roku) – niemiecki muzyk power metalowy znany przede wszystkim jako pierwszy basista zespołu Gamma Ray, w którym grał w latach 1989-1992. Później grał w takich zespołach jak Gothic Fate, Rad Kick czy Axe La Chapelle.
W 2005 roku z powodów zdrowotnych odszedł z zespołu Gothic Fate i od tego momentu nie prowdzi działalności muzycznej.
Dyskografia.
Gamma Ray (1989-1992)
- Heading for Tomorrow (1990)
- Sigh No More (1991)
Axe La Chapelle (1992-1995)
- Grab What You Can (1994)
Gothic Fate (2004-2005)
- Illuminati (2005)
Rad Kick (1996-2000)
- Peace of Mind (1998)

</doc>
<doc id="4865875" url="https://pl.wikipedia.org/wiki?curid=4865875" title="Pomnik Janusza Korczaka w Zielonej Górze">
Pomnik Janusza Korczaka w Zielonej Górze

Pomnik Janusza Korczaka w Zielonej Górze – pomnik znajdujący się na placu Korczakowców w pobliżu Zespołu Szkół Ogólnokształcących i Sportowych, autorstwa rzeźbiarzy Tadeusza Dobosza i Marka Przecławskiego. Odsłonięty został 15 września 1979. 
Historia.
Pomysłodawcą powstania pomnika Korczaka był Jerzy Zgodziński - nauczyciel, społecznik, założyciel drużyny harcerskiej im. Janusza Korczaka w ówczesnym Zespole Szkół Mechanicznych w Zielonej Górze. Pomnik powstał w 1979 z okazji Międzynarodowego Roku Korczakowskiego pod patronatem UNESCO. Wykonany został z kamionki gozdnickiej. 
Opis.
Pomnik przedstawia stojącego Januszka Korczaka otoczonego dziećmi. Krąg pomnika otacza sześć płyt z cytatami Korczaka. Inskrypcje na nich głoszą:

</doc>
<doc id="4865876" url="https://pl.wikipedia.org/wiki?curid=4865876" title="Takashi Miki">
Takashi Miki



</doc>
<doc id="4865878" url="https://pl.wikipedia.org/wiki?curid=4865878" title="Bondaryszki">
Bondaryszki

Bondaryszki – dawna kolonia. Tereny, na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Plusy.
Historia.
W czasach zaborów ówczesna wieś leżała w granicach Imperium Rosyjskiego.
W latach 1921–1945 zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Plusy.
Według Powszechnego Spisu Ludności z 1921 roku zamieszkiwało tu 13 osób, wszystkie były wyznania rzymskokatolickiego i zadeklarowały białoruską przynależność narodową. Były tu 3 budynki mieszkalne. W 1931 w 4 domach zamieszkiwało 12 osób.
Miejscowość należała do parafii rzymskokatolickiej w Plusach. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Plusach.

</doc>
<doc id="4865880" url="https://pl.wikipedia.org/wiki?curid=4865880" title="Chondracanthus multituberculatus">
Chondracanthus multituberculatus

Chondracanthus multituberculatus – gatunek widłonogów z rodziny Chondracanthidae. Nazwa naukowa tego gatunku skorupiaków została opublikowana w 1956 roku przez ukraińskiego zoologa Ołeksandra Markiewicza.

</doc>
<doc id="4865881" url="https://pl.wikipedia.org/wiki?curid=4865881" title="Sielsowiet Misiewicze">
Sielsowiet Misiewicze

Sielsowiet Misiewicze (; ) – sielsowiet na Białorusi, w obwodzie grodzieńskim, w rejonie werenowskim, z siedzibą w Misiewiczach.
Według spisu z 2009 sielsowiet Misiewicze zamieszkiwało 1443 osób, w tym 1232 Polaków (85,38%), 174 Białorusinów (12,06%), 18 Rosjan (1,25%), 7 Ukraińców (0,49%), 4 Litwinów (0,28%), 3 osoby innych narodowości i 5 osób, które nie podały żadnej narodowości.

</doc>
<doc id="4865882" url="https://pl.wikipedia.org/wiki?curid=4865882" title="Borowikiszki">
Borowikiszki

Borowikiszki (; ) – chutor na Białorusi, w obwodzie witebskim, w rejonie brasławskim, w sielsowiecie Plusy.
Historia.
W czasach zaborów wieś leżała w granicach Imperium Rosyjskiego.
W latach 1921–1939 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Plusy.
Według Powszechnego Spisu Ludności z 1921 roku zamieszkiwały tu 34 osoby, 14 było wyznania rzymskokatolickiego, 3 prawosławnego a 17 staroobrzędowego. Jednocześnie 14 mieszkańców zadeklarowało polską przynależność narodową, 18 białoruską, a 2 inną. Było tu 9 budynków mieszkalnych. W 1931 w 7 domach zamieszkiwało 27 osób.
Miejscowość należała do parafii rzymskokatolickiej w Plusach. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Plusach.

</doc>
<doc id="4865884" url="https://pl.wikipedia.org/wiki?curid=4865884" title="Chondracanthus merluccii">
Chondracanthus merluccii

Chondracanthus merluccii – gatunek widłonogów z rodziny Chondracanthidae. Nazwa naukowa tego gatunku skorupiaków została opublikowana w 1802 roku przez duńskiego zoologa Hansa Severina von Holtena. Gatunek został ujęty w Catalogue of Life.

</doc>
<doc id="4865885" url="https://pl.wikipedia.org/wiki?curid=4865885" title="Piotrówka (Białoruś)">
Piotrówka (Białoruś)

Piotrówka (; ; hist. Bulewicze, Piotrówka Mokra) – chutor na Białorusi, w obwodzie grodzieńskim, w rejonie werenowskim, w sielsowiecie Misiewicze, nad Dzitwą.
Dawniej kolonia. W dwudziestoleciu międzywojennym występowała także pod nazwami Piotrówka Mokra oraz Bulewicze. Leżała wówczas w Polsce, w województwie nowogródzkim, w powiecie lidzkim, w gminie Myto/Wawiórka. W 1921 miejscowość liczyła 27 mieszkańców, zamieszkałych w 4 budynkach, wyłącznie Polaków. 25 mieszkańców było wyznania rzymskokatolickiego i 2 prawosławnego.
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4865886" url="https://pl.wikipedia.org/wiki?curid=4865886" title="Edvard August Vainio">
Edvard August Vainio

Edvard August Vainio (ur. 5 sierpnia 1853 w Pieksämäki, zm. 14 maja 1929 w Turku) – fiński lichenolog. Jego prace na temat flory roślin kryptogamicznych Laponii i trzytomowa monografia rodzaju "Cladonia", a zwłaszcza jego badanie klasyfikacji i morfologii porostów Brazylii sprawiły, że Vainio stał się znany w naukowym świecie.
Życiorys.
Początkowo pracował jako nauczyciel. W 1880 r. będąc jednocześnie nauczycielem, został wykładowcą botaniki na Uniwersytecie Helsińskim. Stypendia uniwersytetu umożliwiły mu podróże i studia za granicą. W 1882 r. odwiedził Rostock, Berlin i Sankt Petersburg, a w latach 1884–1885 Moskwę, Wiedeń, Genewę, Paryż i Londyn. W pierwszej połowie 1885 r. odbył wyprawę botaniczną do Brazylii i zbierał porosty w okolicach Rio de Janeiro oraz w prowincji Minas Gerais.
Vainio był fińskim nacjonalistą. Boleśnie przeżywał przegraną w konkursie na profesurę botaniki na Uniwersytecie Helsińskim. W 1891 r., ku konsternacji rodaków przyjął stanowisko cenzora helsińskiej prasy. Gdy po 1899 r. w Finlandii nasilono działania rusyfikacyjne, Vainio stał się praktycznie wyrzutkiem społecznym. Wraz z wyzwoleniem Finlandii w 1917 roku cenzura prasy została zniesiona, a Vainio znalazł się bez nominacji i emerytury. Ograniczony do utrzymania się ze skromnych oszczędności w nędznym mieszkaniu, przeniósł swój mikroskop i bibliotekę z prywatnych pokoi do Instytutu Botanicznego Uniwersytetu Helsińskiego i tu pracował nad zagranicznymi i fińskimi okazami porostów. Jego sytuacja finansowa poprawiła się dopiero w 1919 r., gdy zakupiono jego zielnik i bibliotekę dla nowego Uniwersytetu w Turku. Vainio otrzymał stypendium na uporządkowanie dziesiątek tysięcy egzemplarzy zielnika, w tym 7000 okazów roślin naczyniowych, głównie z Brazylii. Od 1922 roku aż do śmierci za niewielką pensją pracował w Turku jako adiunkt i kustosz zielnika roślin zarodnikowych. Mieszkał sam, z dala od rodziny, gdyż trudne warunki materialne uniemożliwiły mu ściągnięcie jej do Helsinek.
Praca naukowa.
Już w młodym wieku osiągnął dużą wiedzę na temat lokalnej flory roślin zarodnikowych i opanował techniki ich zbierania i identyfikacji. Latem 1873 i 1874 r. zebrał 472 różne gatunki porostów w środkowej Finlandii oraz kolejne 324 gatunki podczas wycieczek wiosną 1875 r. Wyniki swoich badań tych porostów opublikował w języku fińskim. Po wyprawie do Brazylii opublikował w dwóch tomach monografię rodzaju "Cladonia" oraz "Etude sur la Classification naturelle et la morphologie des lichens de Brésil, I-II". Te prace dały mu reputację wybitnego eksperta od porostów tropikalnych. W 1888 r. opublikował także popularne sprawozdanie ze swoich brazylijskich podróży, "Matkustus Brasiliassa. Kurausluonosta ja Kansoista Brasiliassa" ("Podróże po Brazylii. Przyroda i ludzie w Brazylii"). Jego późniejsze publikacje były wynikiem pracy nad porostami otrzymanymi od kolekcjonerów w wielu częściach świata. W ciągu ostatnich 11 lat swojego życia większość energii poświęcił florze własnego kraju. Napisał "Lichenographia Jennica", której ostatni tom w chwili śmierci był niedokończony.
W sumie opisał około 1700 nowych gatunków, a także wiele nowych rodzajów. W naukowych nazwach utworzonych przez niego taksonów dodawany jest skrót jego nazwiska Vain.

</doc>
<doc id="4865889" url="https://pl.wikipedia.org/wiki?curid=4865889" title="Piotrówka Mokra">
Piotrówka Mokra



</doc>
<doc id="4865890" url="https://pl.wikipedia.org/wiki?curid=4865890" title="Bulewicze">
Bulewicze



</doc>
<doc id="4865893" url="https://pl.wikipedia.org/wiki?curid=4865893" title="Strahinja Jovanović">
Strahinja Jovanović

Strahinja Jovanović (ur. 29 sierpnia 1996 w Belgradzie) – serbski koszykarz, występujący na pozycji rozgrywającego, obecnie zawodnik CSA Steaua Bukareszt.
3 czerwca 2020 dołączył do Śląska Wrocław. 18 października 2021 przeszedł do Legii Warszawa. 31 marca 2022 został zawodnikiem rumuńskiego CSM Oradea. 9 czerwca 2022 po raz kolejny w karierze dołączył do CSA Steaua Bukareszt.

</doc>
<doc id="4865895" url="https://pl.wikipedia.org/wiki?curid=4865895" title="Kościół Wniebowzięcia Najświętszej Maryi Panny (Ħal-Xluq) w Siġġiewi">
Kościół Wniebowzięcia Najświętszej Maryi Panny (Ħal-Xluq) w Siġġiewi



</doc>
<doc id="4865896" url="https://pl.wikipedia.org/wiki?curid=4865896" title="Boruny (rejon brasławski)">
Boruny (rejon brasławski)

Boruny (; ) – wieś na Białorusi, w obwodzie witebskim, w rejonie brasławskim, w sielsowiecie Plusy.
Historia.
W czasach zaborów ówczesna wieś leżała w granicach Imperium Rosyjskiego.
W latach 1921–1945 kolonia i leśniczówka leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Plusy.
Według Powszechnego Spisu Ludności z 1921 roku zamieszkiwało tu 181 osób, 92 było wyznania rzymskokatolickiego, 15 prawosławnego a 74 staroobrzędowego. Jednocześnie 95 mieszkańców zadeklarowało polską przynależność narodową a 86 białoruskiego. Było tu 39 budynków mieszkalnych. W 1931 w 38 domach zamieszkiwało 181 osób. Wykaz wymienia również leśniczówkę o tej samej nazwie, która leżała na południowy wschód od wsi. W jednym domu zamieszkiwało tam 4 osoby.
Miejscowość należała do parafii rzymskokatolickiej w Plusach i prawosławnej w Brasławiu. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Plusach.

</doc>
<doc id="4865897" url="https://pl.wikipedia.org/wiki?curid=4865897" title="Bułowiszki">
Bułowiszki

Bułowiszki (; ) – wieś na Białorusi, w obwodzie witebskim, w rejonie brasławskim, w sielsowiecie Plusy.
Historia.
W czasach zaborów leżała w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Plusy.
Według Powszechnego Spisu Ludności z 1921 roku zamieszkiwały tu 134 osoby, wszystkie były wyznania staroobrzędowego i zadeklarowały białoruska przynależność narodową. Były tu 23 budynki mieszkalne. W 1931 w 27 domach zamieszkiwało 158 osób.
Miejscowość należała do parafii rzymskokatolickiej w Plusach. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Plusach.

</doc>
<doc id="4865901" url="https://pl.wikipedia.org/wiki?curid=4865901" title="Piotrówka (obwód grodzieński)">
Piotrówka (obwód grodzieński)



</doc>
<doc id="4865903" url="https://pl.wikipedia.org/wiki?curid=4865903" title="Czerniszki (sielsowiet Plusy)">
Czerniszki (sielsowiet Plusy)

Czerniszki (; ) – wieś na Białorusi, w obwodzie witebskim, w rejonie brasławskim, w sielsowiecie Plusy.
Historia.
W czasach zaborów ówczesna wieś leżała w granicach Imperium Rosyjskiego.
W latach 1921–1945 zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Plusy.
Według Powszechnego Spisu Ludności z 1921 roku zamieszkiwało tu 36 osób, wszystkie były wyznania rzymskokatolickiego i zadeklarowały białoruska przynależność narodową. Było tu 7 budynków mieszkalnych. W 1931 w 7 domach zamieszkiwało 30 osób.
Miejscowość należała do parafii rzymskokatolickiej w Plusach. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Plusach.

</doc>
<doc id="4865904" url="https://pl.wikipedia.org/wiki?curid=4865904" title="Robert Szwarcman">
Robert Szwarcman

Robert Michaiłowicz Szwarcman (ros. Ро́берт Миха́йлович Шва́рцман, ur. 16 września 1999 w Izraelu) – izraelski i rosyjski kierowca wyścigowy. Mistrz Toyota Racing Series w 2018 roku, mistrz Formuły 3 w 2019 roku oraz wicemistrz Formuły 2 w 2021 roku. Od 2017 roku członek Akademii Kierowców Ferrari. W 2022 roku kierowca testowy zespołu Scuderia Ferrari w Formule 1.
Wyniki.
Europejska Formuła 3.
‡ – Przyznano połowę punktów, gdyż zostało przejechane mniej niż 75% wyścigu.
Formuła 2.
‡ – Kierowcy otrzymali połowę punktów, gdyż przejechano mniej niż 75% dystansu wyścigu.

</doc>
<doc id="4865906" url="https://pl.wikipedia.org/wiki?curid=4865906" title="Czerniszki">
Czerniszki



</doc>
<doc id="4865908" url="https://pl.wikipedia.org/wiki?curid=4865908" title="BitDefender">
BitDefender



</doc>
<doc id="4865912" url="https://pl.wikipedia.org/wiki?curid=4865912" title="Czyżewniki">
Czyżewniki

Czyżewniki (; ) – wieś na Białorusi, w obwodzie witebskim, w rejonie brasławskim, w sielsowiecie Plusy.
Historia.
W czasach zaborów wieś leżała w granicach Imperium Rosyjskiego.
W latach 1921–1939 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Plusy.
Według Powszechnego Spisu Ludności z 1921 roku zamieszkiwało tu 47 osób, wszystkie były wyznania rzymskokatolickiego i zadeklarowały polską przynależność narodową. Było tu 7 budynków mieszkalnych. W 1931 w 8 domach zamieszkiwało 42 osoby.
Miejscowość należała do parafii rzymskokatolickiej w Plusach. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Plusach.

</doc>
<doc id="4865914" url="https://pl.wikipedia.org/wiki?curid=4865914" title="Stefan Plewniak">
Stefan Plewniak

Stefan Plewniak (ur. 23 sierpnia 1981 w Krakowie) – polski skrzypek barokowy i współczesny, dyrygent, producent muzyczny.
Założyciel i dyrektor artystyczny orkiestry „Il Giardino d’Amore”, zespołu „Cappella dell’Ospedale della Pietà Venezia” i „The FeelHarmony Symphony Orchestra". Założyciel wytwórni płytowej Ëvoe Records.
Dyrygent l’Orchestre de l’Opera Royale w Wersalu i w Warszawskiej Operze Kameralnej, a od 2012 dyrygent i pedagog w prywatnym Instytucie Smyczkowym w Oslo – NOR59.
Studia.
W 2005 ukończył studia muzyczne w Polsce na Akademii Muzycznej w Krakowie w klasie dr hab. Barbary Wysockiej. W 2007 ukończył studia podyplomowe w Maastricht Conservatoire, w klasie prof. Roberta Szredera. W 2010 studiował w konserwatorium paryskim CNSMDP w klasie prof. Francois Fernandeza. W 2005 ukończył kurs uzupełniający w Konserwatorium w Pradze i w 2011 kursu na ESMUC w Barcelonie.
Dyskografia.
Wydane płyty przez wytwórnię Ëvoe Records:

</doc>
<doc id="4865915" url="https://pl.wikipedia.org/wiki?curid=4865915" title="Johann Christoph Röhling">
Johann Christoph Röhling

Johann Christoph Röhling (ur. 27 kwietnia 1757 w Gundershausen, zm. 19 grudnia 1813 w Massenheim) – niemiecki duchowny protestancki, botanik i mykolog.
Urodził się w biednej rodzinie tkacza w Gundershausen koło Darmstadt. Jako dziecko zainteresował się botaniką, zaczął także uczyć się łaciny. Początkowo uczył się w szkole w Darmstadt, w 1778 roku zaczął studiować teologię na Uniwersytecie w Gießen. W wolnym czasie uczył się botaniki, zajmował się też pszczelarstwem. W 1790 r. opublikował kilka anonimowych publikacji o pszczelarstwie. Po ukończeniu trzyletniego stażu przez 5 lat uczył dzieci pastora Bonhardta, który sponsorował jego studia. Gdy dzieci pastora przeniosły się do szkoły publicznej w Darmstadt, Röhling podjął pracę nauczycielską w sierocińcu we Frankfurcie nad Menem. W 1792 został proboszczem w Braubach, nadal zajmując się botaniką. W 1796 r. ukazało się pierwsze wydanie jego książki "Deutschlands Flora" ("Flora Niemiec"). Druga edycja ukazała się na krótko przed śmiercią autora. W 1800 roku został mianowany proboszczem w Breckenheim, w 1802 w Massenheim w wieku 56 lat.
W naukowych nazwach utworzonych przez niego taksonów dodawany jest skrót jego nazwiska Röhl.

</doc>
<doc id="4865924" url="https://pl.wikipedia.org/wiki?curid=4865924" title="Suzuki Across">
Suzuki Across

Suzuki Across – hybrydowy samochód osobowy typu SUV klasy średniej produkowany pod japońską marką Suzuki od 2020 roku. 
Historia i opis modelu.
W marcu 2019 roku Suzuki i Toyota zawarły sojusz kapitałowy, który obejmował współpracę na polu dzielenia się układami napędowymi, a także wzajemną wymianę konstrukcji samochodów dla uzupełnienia ofert m.in. w Europie i Indiach.
Pierwszym rezultatem sojuszu na rynku europejskim była prezentacja latem 2020 modelu Suzuki Across, będącego modelem bliźniaczym dla Toyoty RAV4 Prime. Zmiany wizualne obejmują m.in. pas przedni pojazdu z innymi reflektorami i większym wlotem powietrza, a także emblematy, wzory felg czy też inne logo na kierownicy. Samochody różnią się także wyposażeniem. Suzuki, w porównaniu do Toyoty, występuje tylko i wyłącznie w wersji hybrydowej typu plug-in i tylko z napędem na cztery koła.
Sprzedaż.
Sprzedaż Acrossa rozpoczęła się w listopadzie 2020 roku. Samochód został opracowany wyłącznie z myślą o rynku europejskim, wzbogacając ofertę Suzuki tamże. Samochód produkowany jest w zakładach Toyoty w japońskim Ōbu na tych samych liniach produkcyjnych, co bliźniacza Toyota RAV4 PHEV. Ceny Suzuki Across w Polsce wynosiły w momencie rynkowego debiutu 261 800 zł.
Dane techniczne.
Jedynym oferowanym wariantem napędowym Suzuki Across jest układ hybrydowy typu plug-in konstrukcji Toyoty. Łączy on silnik benzynowy o pojemności 2,5 litra z dwoma silnikami elektrycznymi. Układ współtworzy akumulator o pojemności 18,1 kWh z możliwością ładowania z gniazdka, który zapewnia zasięg na samym prądzie do 60 kilometrów według europejskiej normy pomiaru WLTP. Łączna moc układu to 306 KM, co czyni model Across najmocniejszym oferowanym w Europie pojazdem Suzuki.

</doc>
<doc id="4865926" url="https://pl.wikipedia.org/wiki?curid=4865926" title="Czerniszki (ujednoznacznienie)">
Czerniszki (ujednoznacznienie)



</doc>
<doc id="4865927" url="https://pl.wikipedia.org/wiki?curid=4865927" title="Karol Chmielowski">
Karol Chmielowski

Karol Chmielowski (ur. 1935, zm. 2 lipca 2020) – doktor habilitowany nauk medycznych, specjalista medycyny nuklearnej i neurologii, pułkownik. Pracował na stanowisku profesora w Zakładzie Medycyny Nuklearnej Wojskowego Instytutu Medycznego.
Życiorys.
W 1963 ukończył studia w Wojskowej Akademii Medycznej, w latach 1963–1972 pracował jako lekarz w jednostce wojskowej. W latach 1972–1974 był zatrudniony w Wojskowym Instytucie Higieny i Epidemiologii, od 1975 w Centrum Kształcenia Podyplomowego Wojskowej Akademii Medycznej (od 1983 działającym pod nazwą Centralny Wojskowy Szpital Kliniczny, od 2002 Wojskowy Instytut Medyczny), gdzie w latach 1975–1996 kierował Zakładem Medycyny Nuklearnej, od 1996 Ośrodkiem Medycyny Nuklearnej.
Pracę doktorską obronił w 1977, stopień doktora habilitowanego otrzymał w 1986.

</doc>
<doc id="4865929" url="https://pl.wikipedia.org/wiki?curid=4865929" title="Dubinowo">
Dubinowo

Dubinowo (; ) – wieś na Białorusi, w obwodzie witebskim, w rejonie brasławskim, w sielsowiecie Plusy.
Historia.
W czasach zaborów ówczesna wieś leżała w granicach Imperium Rosyjskiego.
W latach 1921–1939 kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Plusy.
Według Powszechnego Spisu Ludności z 1921 roku zamieszkiwało tu 396 osób, 16 było wyznania rzymskokatolickiego, 18 staroobrzędowego, a 362 mojżeszowego. Jednocześnie 16 mieszkańców zadeklarowało białoruską przynależność narodową, 362 żydowską, a 18 rosyjską. Było tu 77 budynków mieszkalnych. W 1931 w 71 domach zamieszkiwały 382 osoby.
Miejscowość należała do parafii rzymskokatolickiej w Plusach i prawosławnej w Brasławiu. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Plusach.
Po 1934 roku strażnica KOP „Olszany” została przeniesiona do Dubinowa. Strażnica liczyła około 18 żołnierzy i rozmieszczona była przy linii granicznej z zadaniem bezpośredniej ochrony granicy państwowej, podlegała pod 3 kompanię KOP „Dundery”. W 1939 umiejscowiono tu placówkę Straży Granicznej I linii „Dubinowo”. 

</doc>
<doc id="4865941" url="https://pl.wikipedia.org/wiki?curid=4865941" title="Eustachy Lorenowicz">
Eustachy Lorenowicz

Eustachy Lorenowicz, Eustachy Jan de Drda Lorenowicz (ur. 14 sierpnia 1870 w Rudce, zm. 27 września 1934 w Krakowie) – austriacki prawnik i urzędnik państwowy, polski urzędnik konsularny.
Syn Jana Lorenowicza, artysty malarza (1821-1895). Eustachy ukończył III Gimnazjum w Krakowie (1891), następnie Wydział Prawa Uniwersytetu Jagiellońskiego (1896), urzędnik w randze koncypisty namiestnictwa, kolejno w Brzesku (1902) i Borszczowie (1907).
W II Rzeczypospolitej wstąpił do polskiej służby zagranicznej, w której powierzono mu funkcje konsulów – we Wrocławiu (1920) i Czerniowcach (1920–1928).
Pochowany na Cmentarzu Rakowickim w Krakowie (kwatera O, zach.). 

</doc>
<doc id="4865942" url="https://pl.wikipedia.org/wiki?curid=4865942" title="Dudele">
Dudele

Dudele (; ) – wieś na Białorusi, w obwodzie witebskim, w rejonie brasławskim, w sielsowiecie Plusy.
Historia.
W czasach zaborów wieś leżała w granicach Imperium Rosyjskiego.
W latach 1921–1939 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Plusy.
Według Powszechnego Spisu Ludności z 1921 roku zamieszkiwały tu 73 osób, wszystkie były wyznania rzymskokatolickiego. Jednocześnie 3 mieszkańców zadeklarowało polską przynależność narodową, a 70 białoruska. Było tu 14 budynków mieszkalnych. W 1931 w 18 domach zamieszkiwało 78 osób.
Miejscowość należała do parafii rzymskokatolickiej w Plusach. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Plusach.

</doc>
<doc id="4865943" url="https://pl.wikipedia.org/wiki?curid=4865943" title="Edmund Żochowski">
Edmund Żochowski



</doc>
<doc id="4865944" url="https://pl.wikipedia.org/wiki?curid=4865944" title="Acta Societatis pro Fauna et Flora Fennica">
Acta Societatis pro Fauna et Flora Fennica

Acta Societatis pro Fauna et Flora Fennica (w piśmiennictwie naukowym cytowane jako "Acta Soc. Fauna Flora fenn.") – wychodzące w Finlandii przyrodnicze czasopismo naukowe wydawane przez Societas pro Fauna et Flora Fennica. Czasopismo wychodziło w latach 1855–1922, jego artykuły pisane były w języku angielskim, fińskim, niemieckim, norweskim i szwedzkim.
Wszystkie numery czasopisma zostały zdigitalizowane i są dostępne w internecie. Opracowano 5 istniejących w internecie skorowidzów umożliwiających odszukanie artykułu:
Istnieje też indeks numerów ze spisem zawartości w poszczególnych numerach.

</doc>
<doc id="4865948" url="https://pl.wikipedia.org/wiki?curid=4865948" title="Jot-Wu-Pe Clan">
Jot-Wu-Pe Clan

Jot-Wu-Pe Clan – wspólny mixtape polskich zespołów muzycznych JWP/Bez Cenzury oraz DJ-a Tuniziano. Wydawnictwo ukazało się 13 grudnia 2014 roku nakładem wytwórni muzycznej RHW Records. Album zawiera unikalny miks beatów i zwrotek legendarnego zespołu Wu-Tang Clan z twórczością polskich zespołów JWP/Bez Cenzury.

</doc>
<doc id="4865952" url="https://pl.wikipedia.org/wiki?curid=4865952" title="Gomer">
Gomer

 

</doc>
<doc id="4865956" url="https://pl.wikipedia.org/wiki?curid=4865956" title="Ernest Kuchar">
Ernest Kuchar

Ernest Piotr Kuchar (ur. 4 lutego 1967 w Sosnowcu) – polski lekarz, pediatra, dr hab. nauk medycznych, specjalista chorób zakaźnych i medycyny sportowej. Kierownik Kliniki Pediatrii z Oddziałem Obserwacyjnym Warszawskiego Uniwersytetu Medycznego. Przewodniczący Polskiego Towarzystwa Wakcynologii.
Życiorys.
W 1991 ukończył studia medyczne w Akademii Medycznej im. Piastów Śląskich, 10 stycznia 1997 obronił pracę doktorską "Uszkodzenie trzustki w przebiegu nagminnego zapalenia ślinianek u dzieci", 15 października 2014 habilitował się na podstawie pracy zatytułowanej "Szczepienia w wybranych chorobach zakaźnych występujących w Polsce z uwzględnieniem znaczenia rotawirusowych zakażeń szpitalnych".
Został zatrudniony na stanowisku kierownika w Klinice Pediatrii z Oddziałem Obserwacyjnym Warszawskiego Uniwersytetu Medycznego.
Jest przewodniczącym Polskiego Towarzystwa Wakcynologii.

</doc>
<doc id="4865963" url="https://pl.wikipedia.org/wiki?curid=4865963" title="Tomasz Twardowski">
Tomasz Twardowski

Tomasz Twardowski (ur. 13 marca 1949 w Poznaniu) – polski biolog molekularny i specjalista w obszarze biotechnologii, profesor nauk biologicznych, pracownik naukowy Instytutu Chemii Bioorganicznej PAN, gdzie kieruje Zakładem Biosyntezy Białka.
Życiorys.
Urodził się w 1949 r. w Poznaniu. W 1974 r. ukończył studia na Wydziale Chemii, Fizyki i Matematyki Uniwersytetu im. Adama Mickiewicza. Związał się następnie z grupą prof. Macieja Wiewiórowskiego i utworzonym później Instytutem Chemii Bioorganicznej PAN. W 1974 r. uzyskał stopień doktora (IChO PAN), a w 1982 r. stopień doktora habilitowanego (IBB PAN). Tytuł profesora nauk biologicznych nadano mu w 1993 r. Odbył staże w Roche Institute of Molecular Biology (Nutley, USA) i Max-Planck-Institut für molekulare Genetik (Berlin). Był też profesorem na Wydziale Biotechnologii i Nauk o Żywności Politechniki Łódzkiej.
Prowadzi badania dotyczące kwasów nukleinowych i białek, ponadto zajmuje się aspektami prawnymi biotechnologii. Jest członkiem prezydium Komitetu Biotechnologii PAN oraz członkiem dwóch komitetów narodowych PAN: do spraw Współpracy z Międzyakademijnym Panelem Problemów Międzynarodowych (IAP) oraz do spraw Współpracy z Europejską Federacją Akademii Nauk (ALLEA), a wcześniej dwóch innych: do spraw Współpracy z Komitetem Danych dla Nauki i Techniki ICSU (CODATA) oraz do spraw Współpracy z Międzynarodową Radą Nauki (ICSU). Był też członkiem Komitetu Prognoz PAN "Polska 2000 Plus" i Rady Upowszechniania Nauki PAN oraz członkiem Centralnej Komisji do Spraw Stopni i Tytułów. Jest wiceprzewodniczącym Polskiej Federacji Biotechnologii (wcześniej był jej prezesem). W latach 1989–2010 był redaktorem naczelnym czasopisma „Biotechnologia”.
Jest współautorem ok. 80 publikacji naukowych, wypromował 13 doktorów (m.in. Kamilla Bąkowska-Żywicka).

</doc>
<doc id="4865967" url="https://pl.wikipedia.org/wiki?curid=4865967" title="Okręgowe rozgrywki w piłce nożnej woj. warmińsko-mazurskiego (2020/2021)">
Okręgowe rozgrywki w piłce nożnej woj. warmińsko-mazurskiego (2020/2021)

Okręgowe rozgrywki w piłce nożnej województwa warmińsko-mazurskiego prowadzone są przez Warmińsko-Mazurski Związek Piłki Nożnej, rozgrywane są na czterech poziomach ligowych z podziałem na grupy. 
Drużyny z województwa warmińsko-mazurskiego występujące w ligach centralnych i makroregionalnych:
Rozgrywki okręgowe
Baraże o klasę okręgową.
Uzupełniające.
Baraż został zarządzony po decyzji PZPN utrzymującej GKS Wikielec w III lidze.
Baraże o klasę A.
Finał.
Start Kruklanki też się utrzymał w klasie A po decyzji PZPN utrzymującej GKS Wikielec w III lidze.
Wycofania z rozgrywek.
Tęcza II Biskupiec, Stomil II Olsztyn, GKS Dźwierzuty
Nowe zespoły.
Mini Soccer Academy Mrągowo, CWKS 2020 Lamkowo, GKS II Szczytno, Torpeda Rożental, Orzyc Janowo, Zryw Jedwabno, PFT Sampława

</doc>
<doc id="4865970" url="https://pl.wikipedia.org/wiki?curid=4865970" title="Związek syntagmatyczny">
Związek syntagmatyczny

Związek syntagmatyczny – jest to związek składniowy pomiędzy dwoma wyrazami. Może, ale nie musi on dotyczyć wyrazów występujących w tekście tuż obok siebie. Taka relacja może występować np. pomiędzy rodzajnikiem a rzeczownikiem, rzeczownikiem a czasownikiem lub przyimkiem a uzupełenieniem. Związek syntagmatyczny można przedstawić w postaci schematu, np. "wysokie drzewo" i "przystojny mężczyzna" realizują schemat: 
przymiotnik + rzeczownik 
(przy czym oba te elementy muszą być w tym samym przypadku, liczbie i rodzaju). 
W powyższych przykładach można stwierdzić, że elementy pozostają ze sobą w związku syntagmatycznym, ponieważ: 
W powyższym przykładzie brak elementu oznaczonego „*(…)” powoduje zdanie nieakceptowalne. 
Związek syntagmatyczny przeciwstawia się związkowi paradygmatycznemu, czyli relacji pomiędzy elementami, które w tym samym kontekście mogą być wzajemnie zastępowalne. 
Pojęcie zostało wprowadzone do językoznawstwa przez Ferdinanda de Saussure’a.

</doc>
<doc id="4865975" url="https://pl.wikipedia.org/wiki?curid=4865975" title="Metallica 808">
Metallica 808

Metallica 808 – trzeci singel polskiego duetu Taconafide, czyli rapera Taco Hemingwaya i Quebonafide, promujący album zatytułowany "Soma 0,5 mg". Wydawnictwo w formie digital download ukazało się 4 kwietnia 2018 roku nakładem Taco Corp. Napisany przez Filipa Szcześniaka oraz Kubę Grabowskiego, a wyprodukowany przez Zeppy Zep został zarejestrowany w Nobocoto Studio. 
Przyjęcie.
Singiel zebrał bardzo mieszane recenzje. 
Krytyk Piotr Szwed ze strony Screenagers.pl w swojej recenzji przyznał mu tylko jedną gwiazdkę w skali na dziesięć. Napisał, że singiel to "wyjątkowe złe zło" i rzadko zdarza się taki utwór twórcom którzy posiadają jakieś umiejętności. W swoim artykule stwierdził, że porównania do Republiki czy zespołu Metalliki są tutaj totalnie nie na miejscu. Rafał Samborski z portalu Interia.pl w swojej recenzji płyty, wyróżnił podkład muzyczny singla z wykorzystaniem samplowanych dźwięków gitary. Maciej Wernio z portalu Noizz w swojej recenzji napisał pochwalił singiel za wykorzystanie fajnych skojarzeń, porównań i wielokrotnych rymów.
Singiel w dniu premiery został obejrzany ponad milion razy w serwisie YouTube, ostatecznie osiągając wynik ponad 13 mln wyświetleń.
Personel.
Książeczka dodana do płyty oraz Itunes/Youtube wymieniają następujących członków zespołu.

</doc>
<doc id="4865980" url="https://pl.wikipedia.org/wiki?curid=4865980" title="To the Metal!">
To the Metal!

To the Metal! – dziesiąty album studyjny niemieckiego zespołu power metalowego Gamma Ray wydany 29 stycznia 2010 roku przez earMUSIC. Nagrany został w studio należącym do Kaia Hansena jesienią 2009 roku. Zespół nagrał 12 utworów, z których dwa znalazły się na japońskim wydaniu. Po wydaniu albumu zespół wyruszył w trasę razem z zespołami Freedom Call i Secret Sphere. Jest to ostatni album studyjny z udziałem Dana Zimmermanna.

</doc>
<doc id="4865986" url="https://pl.wikipedia.org/wiki?curid=4865986" title="Pomnik Robotników Solidarności w Zielonej Górze">
Pomnik Robotników Solidarności w Zielonej Górze

Pomnik Robotników Solidarności – pomnik znajdujący się na skwerze przy ul. Ułańskiej autorstwa rzeźbiarza Henryka Gawanowskiego. Odsłonięty został w 1981 r.
Historia.
Pomnik stanął w maju 1981 r. przed pierwszą siedzibą NSZZ Solidarność w Zielonej Górze. Trzy figury robotników ustawiono bezpośrednio na ziemi, bez cokołu i pomalowano na żywe kolory: żółty, zielony i brązowy. Po wprowadzeniu stanu wojennego mieszkańcy składali pod pomnikiem kwiaty i znicze. W 1982 r. pomnik został zdemontowany i ukryty. Postaci robotników zostały przypadkowo odkopane w 1996 r. Zostały zrekonstruowane, odnowione, pomalowane na biało i wkrótce powróciły na pierwotne miejsce. 
Opis.
Pomnik składa się z trzech ponad dwumetrowych postaci robotników oraz kilku tablic. Na jednej widnieje napis logo Solidarność, następna zawiera cytat: „Solidarność to jedność serc, wysiłków i rąk, zakorzeniona w ideałach, które są zdolne przemieniać świat na lepszy - ks. Jerzy Popiełuszko”. Kolejna głosi: „Bóg Honor Ojczyzna - Ofiarom stanu wojennego zamordowanym i represjonowanym w obronie godności, wolności i solidarności w latach 1981-1990 - Stowarzyszenie Osób Represjonowanych w Stanie Wojennym 13.12.2011”. 

</doc>
<doc id="4865989" url="https://pl.wikipedia.org/wiki?curid=4865989" title="Herb gminy Józefów nad Wisłą">
Herb gminy Józefów nad Wisłą



</doc>
<doc id="4865991" url="https://pl.wikipedia.org/wiki?curid=4865991" title="Dumaryszki 1">
Dumaryszki 1

Dumaryszki 1 (; ) – chutor na Białorusi, w obwodzie witebskim, w rejonie brasławskim, w sielsowiecie Plusy.
Inna nazwa wsi to Dumaryszki-Bohany.
Historia.
W czasach zaborów wieś leżała w granicach Imperium Rosyjskiego.
W latach 1921–1939 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Plusy.
W Powszechnym Spisie Ludności z 1921 roku siedem wiosek o nazwie Dumaryszki zostały spisane pod jedną nazwą. We wszystkich miejscowościach (od I do VII) zamieszkiwało 300 osób, 265 było wyznania rzymskokatolickiego, 7 prawosławnego a 28 staroobrzędowego. Jednocześnie 271 mieszkańców zadeklarowało polską przynależność narodową a 29 białoruską. Były tu 52 budynki mieszkalne. 
W 1931 Dumaryszki-Bohany liczyły 5 domów i 22 mieszkańców.
Miejscowość należała do parafii rzymskokatolickiej w Plusach. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Plusach.

</doc>
<doc id="4865992" url="https://pl.wikipedia.org/wiki?curid=4865992" title="Dumaryszki-Bohany">
Dumaryszki-Bohany



</doc>
<doc id="4865994" url="https://pl.wikipedia.org/wiki?curid=4865994" title="Dumaryszki 2">
Dumaryszki 2

Dumaryszki 2 (; ) – chutor na Białorusi, w obwodzie witebskim, w rejonie brasławskim, w sielsowiecie Plusy.
Inna nazwa wsi to Dumaryszki-Antosiniaty.
Historia.
W czasach zaborów wieś leżała w granicach Imperium Rosyjskiego.
W latach 1921–1939 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Plusy.
W Powszechnym Spisie Ludności z 1921 roku siedem wiosek o nazwie Dumaryszki zostały spisane pod jedną nazwą. We wszystkich miejscowościach (od I do VII) zamieszkiwało 300 osób, 265 było wyznania rzymskokatolickiego, 7 prawosławnego a 28 staroobrzędowego. Jednocześnie 271 mieszkańców zadeklarowało polską przynależność narodową a 29 białoruską. Były tu 52 budynki mieszkalne.
W 1931 Dumaryszki-Antosiniaty liczyły 12 domów i 52 mieszkańców.
Miejscowość należała do parafii rzymskokatolickiej w Plusach. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Plusach.

</doc>
<doc id="4865999" url="https://pl.wikipedia.org/wiki?curid=4865999" title="Dumaryszki-Antosiniaty">
Dumaryszki-Antosiniaty



</doc>
<doc id="4866001" url="https://pl.wikipedia.org/wiki?curid=4866001" title="Dumaryszki 3">
Dumaryszki 3

Dumaryszki 3 (; ) – chutor na Białorusi, w obwodzie witebskim, w rejonie brasławskim, w sielsowiecie Plusy.
Inna nazwa wsi to Dumaryszki-Kałybki.
Historia.
W czasach zaborów wieś leżała w granicach Imperium Rosyjskiego.
W latach 1921–1939 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Plusy.
W Powszechnym Spisie Ludności z 1921 roku siedem wiosek o nazwie Dumaryszki zostały spisane pod jedną nazwą. We wszystkich miejscowościach (od I do VII) zamieszkiwało 300 osób, 265 było wyznania rzymskokatolickiego, 7 prawosławnego a 28 staroobrzędowego. Jednocześnie 271 mieszkańców zadeklarowało polską przynależność narodową a 29 białoruską. Były tu 52 budynki mieszkalne. 
W 1931 Dumaryszki-Kałybki liczyły 7 domów i 31 mieszkańców.
Miejscowość należała do parafii rzymskokatolickiej w Plusach. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Plusach.

</doc>
<doc id="4866002" url="https://pl.wikipedia.org/wiki?curid=4866002" title="Dumaryszki-Kałybki">
Dumaryszki-Kałybki



</doc>
<doc id="4866005" url="https://pl.wikipedia.org/wiki?curid=4866005" title="Galeria Nowoczesna w Zagrzebiu">
Galeria Nowoczesna w Zagrzebiu

Galeria Nowoczesna (chorw. "Moderna galerija") – Narodowe Muzeum Sztuki Współczesnej w Zagrzebiu powstało w 1905 roku. Od 1934 roku znajduje się w pałacu Vranyczany.
W muzeum znajduje się ponad 11 000 eksponatów (700 w stałej ekspozycji) głównie w wykonaniu chorwackich artystów tworzących w XIX i XX wieku.
Obecnie w muzeum znajduje się obraz Jana Matejki "Śmierć Przemysława w Rogoźnie".

</doc>
<doc id="4866009" url="https://pl.wikipedia.org/wiki?curid=4866009" title="Dumaryszki 4">
Dumaryszki 4

Dumaryszki 4 (; ) – dawny chutor na Białorusi, w obwodzie witebskim, w rejonie brasławskim, w sielsowiecie Plusy.
Inna nazwa miejscowości to Dumaryszki-Kozły.
Historia.
W czasach zaborów wieś leżała w granicach Imperium Rosyjskiego.
W latach 1921–1939 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Plusy.
W Powszechnym Spisie Ludności z 1921 roku siedem wiosek o nazwie Dumaryszki zostały spisane pod jedną nazwą. We wszystkich miejscowościach (od I do VII) zamieszkiwało 300 osób, 265 było wyznania rzymskokatolickiego, 7 prawosławnego a 28 staroobrzędowego. Jednocześnie 271 mieszkańców zadeklarowało polską przynależność narodową a 29 białoruską. Były tu 52 budynki mieszkalne. 
W 1931 Dumaryszki-Kozły liczyły 10 domów i 70 mieszkańców.
Miejscowość należała do parafii rzymskokatolickiej w Plusach. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Plusach.

</doc>
<doc id="4866010" url="https://pl.wikipedia.org/wiki?curid=4866010" title="Fiat e-Ducato">
Fiat e-Ducato



</doc>
<doc id="4866019" url="https://pl.wikipedia.org/wiki?curid=4866019" title="Chondracanthus neali">
Chondracanthus neali

Chondracanthus neali – gatunek widłonogów z rodziny Chondracanthidae. Nazwa naukowa tego gatunku skorupiaków została opublikowana w 1930 roku przez zoologa Williama Harolda Leigh-Sharpe'a. Gatunek został ujęty w Catalogue of Life.

</doc>
<doc id="4866023" url="https://pl.wikipedia.org/wiki?curid=4866023" title="James Mascall Morrison Crombie">
James Mascall Morrison Crombie

James Mascall Morrison Crombie (ur. w 1831 w Aberdeen, zm. 12 maja 1906 w Ewhurst) – szkocki duchowny i lichenolog.
Życiorys.
Crombie uczęszczał do Marischal College, a potem studiował na Uniwersytecie Edynburskim. W 1862 roku został wyświęcony na pastora Kościoła Szkockiego. Interesował się botaniką i w 1869 r. został członkiem Towarzystwa Linneuszowskiego. W 1879 roku Crombie został zatrudniony jako wykładowca botaniki w St. Mary's Hospital Medical School. W 1891 roku Crombie opuścił St Mary's i przeniósł się do Londynu, gdzie pełnił różne funkcje, m.in. urzędnika synodu w Anglii. Przeszedł na emeryturę w 1903 roku i zmarł w Ewhurst w wieku 75 lat.
Praca naukowa.
Jego pierwszą publikacją był mały tom poświęcony historii naturalnej Braemar (1861). Od 1870 r. zaczął publikować prace o porostach. Zdecydował się na okazy przywiezione przez podróżników i zagłębił się w badanie zbiorów porostów Michaela Dillena i Williama Witheringa. Liczne okazy tych zbiorów znajdowały się w zielniku Kew Gardens. J.M.M. Crombie wraz ze swoim przyjacielem W.G. Smithem odrzucali teorię, że porosty są organizmami symbiotycznymi, składającymi się z glonów i grzybów.
W naukowych nazwach utworzonych przez niego taksonów dodawany jest skrót jego nazwiska Cromb. Crombie został pośmiertnie umieszczony w Encyklopedii Britannica z 1911 roku. Artykuły przypisywane temu autorowi oznaczone są inicjałami „J. M. C.".

</doc>
<doc id="4866028" url="https://pl.wikipedia.org/wiki?curid=4866028" title="Związek Socjalistycznej Młodzieży Wiejskiej">
Związek Socjalistycznej Młodzieży Wiejskiej



</doc>
<doc id="4866029" url="https://pl.wikipedia.org/wiki?curid=4866029" title="Wieżowce w Berlinie">
Wieżowce w Berlinie



</doc>
<doc id="4866034" url="https://pl.wikipedia.org/wiki?curid=4866034" title="Zbigniew Warkocki">
Zbigniew Warkocki

Zbigniew Warkocki – polski biolog, pracownik naukowy Instytutu Chemii Bioorganicznej PAN w Poznaniu, gdzie kieruje Zakładem Metabolizmu RNA. Zajmuje się m.in. retrotranspozonami, metabolizmem RNA i regulacją ekspresji genów.
Życiorys.
Rozprawę doktorską pt. "Reconstitution of both steps of yeast pre-mRNA splicing with purified components" wykonał pod kierunkiem prof. Reinharda Luhrmanna, a obronił ją w 2012 r. na Uniwersytecie w Getyndze z wyróżnieniem "magna cum laude". Odbył 6-letni staż podoktorski w zespole prof. Andrzeja Dziembowskiego w Instytucie Biochemii i Biofizyki PAN w Warszawie. W 2018 r. objął w Instytucie Chemii Bioorganicznej PAN kierownictwo własnego Zakładu Metabolizmu RNA. Na przełomie 2018 i 2019 roku przebywał na kilkumiesięcznym stażu w Instytucie Genetyki i Medycyny Molekularnej na Uniwersytecie w Edynburgu, w Szkocji. Stopień doktora habilitowanego nauk biologicznych uzyskał w 2020 r. na Wydziale Biologii UAM na podstawie pracy pt. "Określenie mechanizmów regulacji podaży i funkcji RNA w komórkach eukariontów przez enzymy działające na koniec 3' RNA".

</doc>
<doc id="4866036" url="https://pl.wikipedia.org/wiki?curid=4866036" title="Kościół św. Marcina w Łaszczynie">
Kościół św. Marcina w Łaszczynie

Kościół pw. św. Marcina w Łaszczynie – parafialny kościół rzymskokatolicki znajdujący się w Łaszczynie. Zbudowany pod koniec XIX wieku.

</doc>
<doc id="4866037" url="https://pl.wikipedia.org/wiki?curid=4866037" title="Chondracanthus nodosus">
Chondracanthus nodosus

Chondracanthus nodosus – gatunek widłonogów z rodziny Chondracanthidae. Nazwa naukowa tego gatunku skorupiaków została opublikowana w 1776 roku przez duńskiego przyrodnika Otto Friedricha Müllera. Gatunek został ujęty w Catalogue of Life.

</doc>
<doc id="4866042" url="https://pl.wikipedia.org/wiki?curid=4866042" title="Anna Krzywicka">
Anna Krzywicka

Anna Krzywicka (ur. 15 grudnia 1905, zm. 7 kwietnia 1980) – Polka, rolniczka, Sprawiedliwa wśród Narodów Świata.
Życiorys.
Podczas drugiej wojny światowej Anna Krzywicka oraz jej mąż Stanisław ukrywali w swoim gospodarstwie w Dulkowszczyznie trzyosobową rodzinę Trachtenbergów, pochodzących z Grodna właścicieli magazynu maszyn rolniczych. Ukrywani Żydzi zbiegli z grodzieńskiego getta przed jedną z ostatnich akcji likwidacyjnych. W marcu 1943 r. dotarli do wsi Dulkowszczyzna, gdzie zwrócili się po pomoc do znajomej im sprzed wojny rodziny Krzywickich. Anna i Stanisław z pomocą dzieci; Henryka, Janiny i Józefa przygotowali dla nich kryjówkę w oborze. W gospodarstwie Krzywickich Niemcy dwukrotnie przeprowadzali rewizje, jednak nie znaleźli Żydów. Ukrywanie Meira Trachtenberga, nieznanej z imienia jego żony oraz ich syna, Leona, trwało ponad rok. W czerwcu 1944 r., po wyzwoleniu regionu przez Armię Czerwoną, trójka wyjechała do Białegostoku, a następnie wyemigrowała do Stanów Zjednoczonych. W 1944 r. Krzywicka straciła kontakt z uratowanymi osobami. W latach 50. Trachtenbergowie zaczęli pisać listy do swoich wybawców.
15 grudnia 2009 r. Anna Krzywicka oraz jej małżonek Stanisław Krzywicki zostali odznaczeni medalami Sprawiedliwych wśród Narodów Świata.

</doc>
<doc id="4866046" url="https://pl.wikipedia.org/wiki?curid=4866046" title="Abner Graboff">
Abner Graboff

Abner Graboff (ur. 28 czerwca 1919 w East Orange, New Jersey, zm. 1986) – amerykański artysta grafik rosyjskiego pochodzenia, ilustrator książek dla dzieci.
Życiorys.
Graboff pochodził z rodziny rosyjskich imigrantów posiadających i prowadzących pralnię. Rodzice, Joseph i Sonia, mieli po 6 latach kolejnego syna. Ira został architektem. Ojciec chłopców zmarł wcześnie, w wieku 48 lat, z powodu nowotworu. Po ukończeniu szkoły średniej Abner rozpoczął naukę w Parsons School of Design w Nowym Jorku, gdzie był stypendystą. W czasie II wojny światowej służył w armii USA w Wielkiej Brytanii i Francji.
W 1945 roku poślubił rodaczkę z East Orange, Vivian Linde. Mieli trzech synów – Michaela (1951), Paula i Jonathana, muzyka (1954).
Twórczość.
Graboff był freelancerem. Projektował reklamy, okładki książek, ilustracje, tworzył projekty graficzne dla telewizji (pracował m.in. dla stacji CBS).
W 1949 brał udział w wystawie w Nowym Jorku na Manhattanie w Museum of Modern Art. Zaprojektował kilkadziesiąt okładek płyt dla wytwórni muzycznych, m.in. Columbia Masterworks, RCA Victor, MGM Records, Scholastic Records, Vanguard. Zilustrował kilkadziesiąt książek, głównie dla dzieci. Ilustrował również książki muzyczne i kucharskie.
Według relacji syna, artysta preferował zamaszystą pracę bez udziwnień. Cenił styl, jaki prezentowali m.in. Franz Kline, Mark Rothko, Rockwell Kent.
W 1954 zilustrowana przez niego książka "The Sun Looks Down" otrzymała doroczną nagrodę „The New York Times Best Illustrated Children's Book” gazety The New York Times dla 10 najlepszych ilustrowanych książek dla dzieci.
Książki.
Zilustrowane i napisane publikacje:
Okładki płyt.
Źródło:
Tłumaczenia.
W 2020 roku ukazały się pierwsze polskie wydania książek z ilustracjami Graboffa: "Była raz starsza pani" (ang. There Was an Old Lady) oraz "Co potrafią koty?" (ang. What Can Cats Do?), do której napisał treść i narysował ilustracje. Na język polski przetłumaczyła autorka i tłumaczka książek dla dzieci i młodzieży Emilia Kiereś, córka Małgorzaty Musierowicz.

</doc>
<doc id="4866054" url="https://pl.wikipedia.org/wiki?curid=4866054" title="Journal of botany, British and foreign.">
Journal of botany, British and foreign.

Journal of botany, British and foreign. (w piśmiennictwie naukowym cytowane jako "J. Bot.") – wychodzące w Anglii czasopismo naukowe. Publikowało artykuły z zakresu botaniki i mykologii. Czasopismo wychodziło w latach 1864–1923, jego artykuły pisane były w języku angielskim. Wychodziło także pod alternatywnymi tytułami "Journal of botany" i "Trimen's journal of botany".
Prawa autorskie do artykułów i ilustracji już wygasły. Wszystkie numery czasopisma zostały zdigitalizowane i są dostępne w internecie. Opracowano 5 istniejących w internecie skorowidzów umożliwiających odszukanie artykułu:
Istnieje też skorowidz alfabetyczny obejmujący wszystkie te grupy zagadnień.

</doc>
<doc id="4866056" url="https://pl.wikipedia.org/wiki?curid=4866056" title="Leon Żyrzyński">
Leon Żyrzyński

Leon Żyrzyński herbu Zadora – skarbnik stężycki w 1733 roku.
Podpisał "pacta conventa" Stanisława Leszczyńskiego w 1733 roku.

</doc>
<doc id="4866060" url="https://pl.wikipedia.org/wiki?curid=4866060" title="Dumaryszki-Kozły">
Dumaryszki-Kozły



</doc>
<doc id="4866062" url="https://pl.wikipedia.org/wiki?curid=4866062" title="Trimen's journal of botany">
Trimen's journal of botany



</doc>
<doc id="4866063" url="https://pl.wikipedia.org/wiki?curid=4866063" title="Journal of botany">
Journal of botany



</doc>
<doc id="4866066" url="https://pl.wikipedia.org/wiki?curid=4866066" title="Dark Endless">
Dark Endless

Dark Endless – pierwszy album studyjny szwedzkiego zespołu black metalowego Marduk. Wydawnictwo ukazało się 23 grudnia 1992 roku nakładem wytwórni muzycznej No Fashion Records. Nagrania zostały zarejestrowane w Hellspawn Studios w ciągu czterech dni w czerwcu 1992 roku. 4 kwietnia 2006 roku ukazała się reedycja w wersji digipak z dodatkowymi utworami nagranymi na żywo w 1991 roku.
"Dark Endless" w porównaniu do pozostałych płyt Marduka prezentuje styl bliższy gatunkowi blackened death metal, jak wiele innych wczesnych albumów black metalowych zawiera on zauważalne wpływy death metalu, łącząc black metalowe wokale z death metalem. To także jedyny album, na którym pojawia się wokalista Andreas Axelsson i basista Rikard Kalm, których na następnym albumie zastąpili Joakim Göthberg (wystąpił na albumie, ale grał tylko na perkusji) i Roger "B War" Svensson.
Lista utworów.
Opracowane na podstawie materiału źródłowego.
Twórcy.
Opracowane na podstawie materiału źródłowego.

</doc>
<doc id="4866088" url="https://pl.wikipedia.org/wiki?curid=4866088" title="Chondracanthus ornatus">
Chondracanthus ornatus

Chondracanthus ornatus – gatunek widłonogów z rodziny Chondracanthidae. Nazwa naukowa tego gatunku skorupiaków została opublikowana w 1900 roku przez angielskiego zoologa Thomasa Scotta. Gatunek został ujęty w Catalogue of Life.

</doc>
<doc id="4866091" url="https://pl.wikipedia.org/wiki?curid=4866091" title="Ten moment (singel)">
Ten moment (singel)

Ten moment – trzeci singel wydany w maju 2020 promujący album "Ten moment".

</doc>
<doc id="4866097" url="https://pl.wikipedia.org/wiki?curid=4866097" title="Stanisław Krzywicki">
Stanisław Krzywicki

Stanisław Krzywicki (ur. 3 grudnia 1906, zm. 17 czerwca 1983) – Polak, rolnik, Sprawiedliwy wśród Narodów Świata.
Życiorys.
Stanisław Krzywicki mieszkał razem z małżonką Anną Krzywicką we wsi Dulkowszczyzna, gdzie razem prowadzili gospodarstwo rolne. Podczas okupacji niemieckiej małżeństwo ukryło znajomą trzyosobową rodzinę Trachtenbergów z Grodna, właścicieli magazynu maszyn rolniczych. Trójka dotarła do Dulkowszczyzny w marcu 1943 r. po ucieczce z grodzieńskiego getta przed jedną z ostatnich akcji likwidacyjnych. Stanisław i Anna Krzywiccy ukryli ich z pomocą dzieci; Henryka, Janiny i Józefa w skrytce w oborze. Mimo dwóch rewizji przeprowadzonych przez Niemców, ratowane osoby nie zostały odnalezione. Meir, jego nieznana z imienia żona oraz syn Leon Trachtenbergowie ukrywali się u Krzywickich przez ponad rok. Po wyzwoleniu regionu przez Armię Czerwoną w czerwcu 1944 r. trójka wyjechała do Białegostoku, później wyemigrowała do Stanów Zjednoczonych. W 1944 r. urwał się kontakt między rodzinami Krzywickich i Trachtenbergów. W latach 50. uratowani wznowili kontakt.
15 grudnia 2009 r. Stanisław Krzywicki oraz jego małżonka Anna Krzywicka zostali odznaczeni medalami Sprawiedliwych wśród Narodów Świata.

</doc>
<doc id="4866110" url="https://pl.wikipedia.org/wiki?curid=4866110" title="Kontrola (językoznawstwo)">
Kontrola (językoznawstwo)

Kontrola – konstrukcja, w której (domyślny) podmiot danej predykacji jest określony przez pewne wyrażenie w kontekście. Stereotypowe przypadki kontroli obejmują czasowniki. Czasownik nadrzędny kontroluje argumenty czasownika podrzędnego w bezokoliczniku.
Na przykład w zdaniu:
mamy do czynienia z dwoma czasownikami: "postanowić" i " kupić", ale tylko z jednym ("Marysia") powierzchniowym podmiotem.
Biorąc pod uwagę fakt, że każdy argument czasownika powinien być wypełniony, postuluje się istnienie pewnego rodzaju „podmiotu domyślnego” bezokoliczników. Jest to element o charakterze bliskim zaimkowi – podobnie jak zaimki charakteryzuje się on koreferencją (odnoszeniem się do tego samego desygnatu, czy mówiąc prościej – do tej samej osoby lub rzeczy, co jakiś rzeczownik). W wypadku zdania (1) wykonawcą obu czynności ("postanowić" i "kupić") jest "Marysia".
Omawiany element jest konwencjonalnie oznaczany symbolem PRO. Pełni funkcję „ukrytego” podmiotu czasownika "kupić". PRO jest koindeksowane z kontrolerem „Marysia” (podmiot zdania głównego) z indeksem dolnym „i” wskazującym, że oba składniki odnoszą się do tego samego referenta (obiektu pozajęzykowego). Koindeksowanie uświadamia również, że PRO nie może wskazywać innego odniesienia.
Jedyna poprawna interpretacja semantyczna tego zdania to taka, że osoba kupująca zegarek jest tożsama z osobą podejmującą postanowienie.
W konstrukcji z kontrolą mamy do czynienia z dwoma czasownikami. Jeden – w formie osobowej ma argument rzeczownikowy, zachowujący się jak semantyczny podmiot obu czasowników, oraz uzupełnienie, którym jest zdanie podrzędne.
Czasownik, który występuje w konstrukcji kontrolującej nazywany jest czasownikiem kontrolującym, natomiast argument rzeczownikowy jest kontrolerem. Czasownikiem kontrolującym jest w podanym przykładzie „postanowiła”, zakłada on dwa argumenty (ktoś + postanowić + coś): jednym z nich jest podmiot oraz kontroler – „Marysia”, a drugim podrzędne bezokolicznikowe zdanie "kupić nowy zegarek".
Rozróżniamy kontrolę podmiotową i dopełnieniową.
Czasowniki kontrolne determinują, które wyrażenie jest interpretowane jako podmiot czasownika w bezokoliczniku. Zdanie (1) i (2) są przykładami kontroli podmiotowej, ponieważ podmiot czasownika kontrolującego jest również podmiotem domyślnym predykatu zdania podrzędnego. Zdanie (3) jest przykładem kontroli dopełnieniowej, ponieważ dopełnienie czasownika kontrolującego jest podmiotem czasownika zdania podrzędnego (wykonawcami czynności strzelania są "żołnierze" (dopełnienie dalsze), a nie podmiot – "dowódca").
Kontrola arbitralna pojawia się, gdy kontroler jest rozumiany dowolnie, może nim być każda osoba (uogólnienie), np.:
"Czytać książki jest przyjemnie"

</doc>
<doc id="4866112" url="https://pl.wikipedia.org/wiki?curid=4866112" title="Cyrk (singel)">
Cyrk (singel)

Cyrk – drugi singel wydany w październiku 2019 promujący album "Ten moment".

</doc>
<doc id="4866117" url="https://pl.wikipedia.org/wiki?curid=4866117" title="Lovesong (singel Edyty Bartosiewicz)">
Lovesong (singel Edyty Bartosiewicz)

Lovesong – pierwszy singel wydany w październiku 2018 promujący album "Ten moment".

</doc>
<doc id="4866126" url="https://pl.wikipedia.org/wiki?curid=4866126" title="Alicja Gronau-Osińska">
Alicja Gronau-Osińska

Alicja Dorota Gronau-Osińska (ur. 7 grudnia 1957 w Warszawie) – polska kompozytorka, dr hab., profesor nadzwyczajny i kierownik Katedry Teorii Muzyki Wydziału Kompozycji, Dyrygentury i Teorii Muzyki Uniwersytetu Muzycznego Fryderyka Chopina.
Życiorys.
Alicja Gronau, po mężu Osińska, urodziła się 7 grudnia 1957 w Warszawie. Jej ojciec, Ładysław Gronau (ur. 25.09.1922), pochodził z Poznania. Z zawodu był inżynierem, w młodości amatorsko grywał na akordeonie. Matka, Stanisława Gronau z domu Kaszubska (ur. 19.12.1925 w Żółkwi, zm. 24.09.2003 w Warszawie), była nauczycielką języka polskiego w III Liceum Ogólnokształcącym im. gen. J. Sowińskiego w Warszawie. Alicja Gronau w 1964 rozpoczęła naukę gry na fortepianie w Państwowej Szkole Muzycznej I stopnia. W 1971 rozpoczęła naukę w Państwowej Szkole Muzycznej II stopnia im. F. Chopina.
Obroniła pracę doktorską, następnie uzyskała stopień doktora habilitowanego. Została zatrudniona na stanowisku adiunkta w Katedrze Kompozycji na Wydziale Kompozycji, Dyrygentury i Teorii Muzyki Uniwersytetu Muzycznego Fryderyka Chopina.
Jest profesorem nadzwyczajnym i kierownikiem w Katedrze Teorii Muzyki na Wydziale Kompozycji, Dyrygentury i Teorii Muzyki Uniwersytetu Muzycznego Fryderyka Chopina.
W 1985 wyszła za mąż za Witolda Osińskiego (ur. 22.08.1958 w Warszawie), od 2003 profesora AMFC, od 2005 dziekana Wydziału Reżyserii Dźwięku. Alicja i Witold Osińscy mają troje dzieci: Joannę (ur. 1985), Lecha (ur. 1989) i Agnieszkę (ur. 1993).

</doc>
<doc id="4866138" url="https://pl.wikipedia.org/wiki?curid=4866138" title="Wyższa Szkoła Biznesu – National-Louis University">
Wyższa Szkoła Biznesu – National-Louis University



</doc>
<doc id="4866153" url="https://pl.wikipedia.org/wiki?curid=4866153" title="Sikorsky Aircraft Corporation">
Sikorsky Aircraft Corporation



</doc>
<doc id="4866155" url="https://pl.wikipedia.org/wiki?curid=4866155" title="Dumaryszki 5">
Dumaryszki 5

Dumaryszki 5 (; ) – chutor na Białorusi, w obwodzie witebskim, w rejonie brasławskim, w sielsowiecie Plusy.
Inna nazwa wsi to Dumaryszki-Szaki.
Historia.
W czasach zaborów wieś leżała w granicach Imperium Rosyjskiego.
W latach 1921–1939 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Plusy.
W Powszechnym Spisie Ludności z 1921 roku siedem wiosek o nazwie Dumaryszki zostały spisane pod jedną nazwą. We wszystkich miejscowościach (od I do VII) zamieszkiwało 300 osób, 265 było wyznania rzymskokatolickiego, 7 prawosławnego a 28 staroobrzędowego. Jednocześnie 271 mieszkańców zadeklarowało polską przynależność narodową a 29 białoruską. Były tu 52 budynki mieszkalne.
W 1931 Dumaryszki-Szaki liczyły 7 domów i 28 mieszkańców.
Miejscowość należała do parafii rzymskokatolickiej w Plusach. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Plusach.
Od 1926 umiejscowiona była tu Strażnica KOP „Dumaryszki”. W 1939 zlokalizowano tu placówkę Straży Granicznej I linii „Dumaryszki”.

</doc>
<doc id="4866156" url="https://pl.wikipedia.org/wiki?curid=4866156" title="Opus Nocturne">
Opus Nocturne

Opus Nocturne – trzeci album studyjny z szwedzkiego zespołu black metalowego Marduk. Wydawnictwo ukazało się 12 grudnia 1994 roku nakładem wytwórni muzycznej Osmose Productions. Nagrania zostały zarejestrowane w Hellspawn Syudios we wrześniu 1994 roku. W 2006 roku album został ponownie wydany jako digipak, który zawierał dodatkowe utwory będące utworami z prób. Jest to ostatni album z udziałem Joakima Göthberga na wokalu, a także drugi z udziałem Rogera Svenssona na gitarze basowej i pierwszy z Fredrikiem Anderssonem na perkusji. To również ostatni album zespołu, za którego miks i inżynierię dźwięku odpowiadał Dan Swanö.
"Opus Nocturne" to pierwszy album Marduka, który prezentował charakterystyczne dla zespołu bardzo szybkie blast beatsy , jednak wciąż zawierał większość melodii z albumu "Those of the Unlight", zachowując tę prędkość, zamiast brutalności, która była na kolejnych dwóch albumach czyli "Heaven Shall Burn... When We Are Gathered" i "Nightwing".
Tytuł utworu "Materialized in Stone" miał pierwotnie być tytułem utworu "From the Dark Past" norweskiej grupy Mayhem, który znalazł się na albumie "De Mysteriis Dom Sathanas". Tytuł ten został zmieniony przez wokalistę Pera Yngve Ohlina znanego lepiej jako Dead przed jego samobójczą śmiercią w 1991 roku. Na poprzednim albumie zespół użył innego tytułu piosenki stworzonego przez Ohlina. Uważa się, że jest to hołd dla Pera i jego dzieł.
Lista utworów.
Opracowano na podstawie materiału źródłowego.
Twórcy.
Opracowane na podstawie materiału źródłowego.

</doc>
<doc id="4866158" url="https://pl.wikipedia.org/wiki?curid=4866158" title="Kazimierz Paryszek">
Kazimierz Paryszek

Kazimierz Paryszek (ur. 10 sierpnia 1930 w Woli Miastkowskiej) – polski działacz partyjny i państwowy, były I sekretarz Komitetów Powiatowych PZPR w Płońsku i Przasnyszu, w latach 1984–1989 I sekretarz Komitetu Wojewódzkiego PZPR w Ciechanowie, członek Komitetu Centralnego Polskiej Zjednoczonej Partii Robotniczej.
Życiorys.
Syn Józefa i Katarzyny. Należał do Związku Walki Młodych (m.in. jako skarbnik warszawskiego koła) oraz Związku Młodzieży Polskiej (1948–1953; przewodniczył zarządowi batalionowemu). W 1963 uzyskał tytuł magistra ekonomii po trzyletnich studiach w Wyższej Szkole Nauk Społecznych przy KC PZPR, w 1976 i 1978 uczestniczył w kursach na Akademii Nauk Społecznych.
W 1951 wstąpił do Polskiej Zjednoczonej Partii Robotniczej, należał do Związku Zawodowego Pracowników PZPR. Od 1950 do 1951 sekretarz Prezydium Gminnej Rady Narodowej w Tuchowicach i II sekretarz tamtejszego Komitetu Gminnego, a od 1951 do 1953 członek egzekutywy Komitetów Gminnych w Nowym Sączu i Żywcu. W latach 1953–1960 związany z Komitetem Powiatowym w Garwolinie, gdzie był instruktorem, kierownikiem Wydziału Propagandy i sekretarzem. W latach 1963–1969 I sekretarz KP w Przasnyszu, a w latach 1969–1972 – KP w Płońsku. Od 1965 związany z Warszawskim Komitetem Wojewódzkim PZPR, gdzie obejmował stanowiska członka egzekutywy (1969–1975), kierownika Wydziału Organizacyjnego (1972) i sekretarza (1973–1981). W latach 1981–1984 starszy inspektor w Centralnej Komisji Kontroli Partyjnej. Od 26 stycznia 1984 do 21 października 1989 pełnił funkcję I sekretarza Komitetu Wojewódzkiego PZPR w Ciechanowie, na stanowisko powołano go po dymisji Zdzisława Lucińskiego w atmosferze skandalu. Od lipca 1986 należał też do Komitetu Centralnego partii.
W 1955 otrzymał Medal 10-lecia Polski Ludowej.

</doc>
<doc id="4866159" url="https://pl.wikipedia.org/wiki?curid=4866159" title="Dumaryszki-Szaki">
Dumaryszki-Szaki



</doc>
<doc id="4866161" url="https://pl.wikipedia.org/wiki?curid=4866161" title="Dumaryszki 6">
Dumaryszki 6

Dumaryszki 6 (; ) – chutor na Białorusi, w obwodzie witebskim, w rejonie brasławskim, w sielsowiecie Plusy.
Inna nazwa wsi to Dumaryszki-Sikuny.
Historia.
W czasach zaborów wieś leżała w granicach Imperium Rosyjskiego.
W latach 1921–1939 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Plusy.
W Powszechnym Spisie Ludności z 1921 roku siedem wiosek o nazwie Dumaryszki zostały spisane pod jedną nazwą. We wszystkich miejscowościach (od I do VII) zamieszkiwało 300 osób, 265 było wyznania rzymskokatolickiego, 7 prawosławnego a 28 staroobrzędowego. Jednocześnie 271 mieszkańców zadeklarowało polską przynależność narodową a 29 białoruską. Były tu 52 budynki mieszkalne. 
W 1931 Dumaryszki-Sikuny liczyły 8 domów i 48 mieszkańców.
Miejscowość należała do parafii rzymskokatolickiej w Plusach. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Plusach.

</doc>
<doc id="4866162" url="https://pl.wikipedia.org/wiki?curid=4866162" title="Dumaryszki-Sikuny">
Dumaryszki-Sikuny



</doc>
<doc id="4866164" url="https://pl.wikipedia.org/wiki?curid=4866164" title="Chondracanthus polymixiae">
Chondracanthus polymixiae

Chondracanthus polymixiae – gatunek widłonogów z rodziny Chondracanthidae. Nazwa naukowa tego gatunku skorupiaków została opublikowana w 1939 roku przez japońskiego zoologa-parazytologa Satyu Yamaguti.

</doc>
<doc id="4866165" url="https://pl.wikipedia.org/wiki?curid=4866165" title="Those of the Unlight">
Those of the Unlight

Those of the Unlight – drugi album studyjny szwedzkiego zespołu black metalowego Marduk. Wydawnictwo ukazało się 1 października 1993 roku nakładem wytwórni muzycznej Osmose Productions. Nagrania zostały zarejestrowane w Hellspawn Studios w kwietniu 1993 roku. W 2006 roku ukazała się reedycja w wersji digipak wydanej przez Regain Records. Jest to jedyny album zespołu, na którym Joakim Göthberg jednocześnie śpiewał i grał na perkusji. Na kolejnej płycie funkcję perkusisty w grupie przejął Fredrik Andersson.
"Those of the Unlight" prezentuje styl bardziej black metalowy w porównaniu do pierwszej płyty, która prezentowała podejście trochę bliższe gatunkowi blackened death metal. Jest to również ostatni do płłyty "Plague Angel" z 2004 roku album z udziałem Magnusa "Devo" Anderssona i ostatni, na którym grał on na gitarze ponieważ od swojego powrotu do zespołu w 2004 roku grał on na gitarze basowej.
Tytuł utworu "Burn My Coffin" miał być pierwotnie tytułem utworu, który miał się pojawić na albumie "De Mysteriis Dom Sathanas" norweskiej grupy Mayhem. Jednak tytuł ten został zmieniony przez wokalistę Deada. Później Marduk wykorzystał ten tytuł jako tytuł jednej ze swoich piosenek.
Lista Utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="4866168" url="https://pl.wikipedia.org/wiki?curid=4866168" title="Dumaryszki 7">
Dumaryszki 7

Dumaryszki 1 (; ) – dawny chutor na Białorusi, w obwodzie witebskim, w rejonie brasławskim, w sielsowiecie Plusy.
Inna nazwa wsi to Dumaryszki-Szersznie.
Historia.
W czasach zaborów wieś leżała w granicach Imperium Rosyjskiego.
W latach 1921–1939 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Plusy.
W Powszechnym Spisie Ludności z 1921 roku siedem wiosek o nazwie Dumaryszki zostały spisane pod jedną nazwą. We wszystkich miejscowościach (od I do VII) zamieszkiwało 300 osób, 265 było wyznania rzymskokatolickiego, 7 prawosławnego a 28 staroobrzędowego. Jednocześnie 271 mieszkańców zadeklarowało polską przynależność narodową a 29 białoruską. Były tu 52 budynki mieszkalne. 
W 1931 Dumaryszki-Szersznie liczyły 5 domów i 28 mieszkańców.
Miejscowość należała do parafii rzymskokatolickiej w Plusach. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Plusach.
W 2011 miejscowość została zniesiona.

</doc>
<doc id="4866169" url="https://pl.wikipedia.org/wiki?curid=4866169" title="Dumaryszki-Szersznie">
Dumaryszki-Szersznie



</doc>
<doc id="4866170" url="https://pl.wikipedia.org/wiki?curid=4866170" title="Układ z Saragossy">
Układ z Saragossy

Układ z Saragossy, w niektórych źródłach również jako Traktat z Saragossy – umowa dotycząca podziału stref wpływów na półkuli wschodniej podpisana przez władców Portugalii i Hiszpanii 22 kwietnia 1529 w Saragossie, stanowiąca dopełnienie traktatu z Tordesillas.
Podpisany w 1494 traktat z Tordesillas rozstrzygał o podziale stref wpływów między Portugalią a Hiszpanią na zachodzie, jednak nie decydował o podziale terytoriów na wschodzie. Postępująca ekspansja terytorialna obu państw w Azji Wschodniej doprowadziła do sporów między nimi w kwestii zwierzchnictwa nad terytoriami w tym regionie. W 1524 cesarz Karol V Habsburg prowadził negocjacje z Portugalią w kwestii podziału dostępu do, będących główną osią tego konfliktu, Moluków, jednak zakończyły się one niepowodzeniem. Również kolejne próby rozwiązania tego sporu nie przynosiły sukcesów.
Ostatecznie po kilku latach obie strony doszły jednak do porozumienia i 22 kwietnia 1529 w Saragossie Karol V Habsburg oraz Jan III Aviz zawarli traktat rozdzielający strefy wpływów na wschodzie. W ramach tego układu Karol V za sumę 350 tysięcy dukatów zrzekł się wszelkich roszczeń do Moluków, a linię dzielącą wschód między oba państwa wyznaczona na 279,5 mili na wschód od tychże wysp, 17° stopni na wschód od późniejszych Filipin, a według niektórych źródeł wzdłuż południka 133°E (inne źródła: 135-145°E) – terytoria na zachód od tejże linii przypadły Portugalii, a na wschód od niej Hiszpanii. Na podjęcie takiej decyzji przez hiszpańską stronę wpływ miały nieudane wyprawy z 1525 (pod dowództwem Juana Garcíi Jofre de Loaísy) i 1527 (pod dowództwem Álvaro de Saavedry).
Układ z Saragossy był znacznie korzystniejszy dla strony portugalskiej, w której strefie wpływów znalazła się większość Azji Wschodniej, w tym w całości sporne dotąd Moluki oraz wyspy tworzące późniejsze Filipiny. Strona hiszpańska przez pewien czas respektowała ustalenia traktatu, jednak w 1542 wysłała kolejną ekspedycję (pod dowództwem Lópeza de Villalobosa), której celem było podbicie Filipin leżących w portugalskiej strefie wpływów – choć udało się jej dotrzeć na te terytoria (Villalbos nadał wówczas na cześć Filipa II Habsburga wyspie Leyte nazwę "Filipina", którą w późniejszym czasie zaczęto stosować na określenie całego archipelagu) to finalnie trafiła ona na Moluki, gdzie Hiszpanie zostali pojmani przez Portugalczyków co na kilkanaście lat powstrzymało ich dalszą ekspansję. Strona hiszpańska ostatecznie zignorowała jednak postanowienia układu z Saragossy – w 1559 Filip II wydał rozkaz podbicia późniejszych Filipin, w 1564 wyruszyła mająca zrealizować to polecenie wyprawa (pod dowództwem Miguela Lópeza de Legazpiego), a rok później po dotarciu na późniejsze Filipiny Hiszpanie zaczęli stopniowy podbój tych terytoriów.

</doc>
<doc id="4866171" url="https://pl.wikipedia.org/wiki?curid=4866171" title="Traktat z Saragossy">
Traktat z Saragossy



</doc>
<doc id="4866173" url="https://pl.wikipedia.org/wiki?curid=4866173" title="Kaplica Zwiastowania (Tal-Għolja) w Siġġiewi">
Kaplica Zwiastowania (Tal-Għolja) w Siġġiewi



</doc>
<doc id="4866174" url="https://pl.wikipedia.org/wiki?curid=4866174" title="Viktoria (album Marduka)">
Viktoria (album Marduka)

Viktoria – czternasty album studyjny szwedzkiego zespołu black metalowego Marduk, wydany 22 czerwca 2018 roku przez Century Media Records.

</doc>
<doc id="4866175" url="https://pl.wikipedia.org/wiki?curid=4866175" title="Lista zabytków w Siġġiewi">
Lista zabytków w Siġġiewi

To jest lista zabytków w miejscowości Siġġiewi na Malcie, które są umieszczone na liście National Inventory of the Cultural Property of the Maltese Islands.

</doc>
<doc id="4866176" url="https://pl.wikipedia.org/wiki?curid=4866176" title="Wilhelm Holzschuher">
Wilhelm Holzschuher

Wilhelm Holzschuher (Holtschuer) herbu własnego (zm. w 1656 roku) – kasztelan dorpacki w latach 1653-1654, starosta kremoński w latach 1622-1654, starosta bolnicki.
W 1655 roku był sygnatariuszem układu w Kiejdanach.

</doc>
<doc id="4866178" url="https://pl.wikipedia.org/wiki?curid=4866178" title="Michael &quot;Vorph” Locher">
Michael &quot;Vorph” Locher



</doc>
<doc id="4866184" url="https://pl.wikipedia.org/wiki?curid=4866184" title="Grzybówka żółtobiała">
Grzybówka żółtobiała

Grzybówka żółtobiała ("Atheniella flavoalba" (Bull.) Redhead, Moncalvo, Vilgalys, Desjardin &amp; B.A. Perry) – gatunek grzybów należący do rodziny grzybówkowatych ("Mycenaceae").
Systematyka i nazewnictwo.
Pozycja w klasyfikacji według Index Fungorum: "Atheniella, Mycenaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1838 r. Elias Fries nadając mu nazwę "Agaricus flavoalbus". W 1872 r. Lucien Quélet przeniósł go do rodzaju "Mycena". W 2012 r. mykolodzy Redhead, Moncalvo, Vilgalys, Desjardin i B.A. Perry stwierdzili jednak, że pewne cechy wskazują na przynależność tego gatunku do rodziny twardzioszkowatych. Utworzyli nowy rodzaj "Atheniella" i nadali gatunkowi obecną, uznaną przez Index Fungorum nazwę.
Synonimy naukowe:
Nazwę zwyczajową nadała Maria Lisiewska w 1987 r.. Po przeniesieniu taksonu do rodzaju "Atheniella" nazwa polska stała się niespójna z nazwą naukową.
Morfologia.
Średnica 0,8–2 cm. Kształt początkowo dzwonkowato-stożkowaty ze stożkowym garbem, potem łukowaty, w końcu płaski. Brzeg delikatnie falowany, czasami wywinięty. Powierzchnia naga, gładka, matowa. Jest higrofaniczny, czasami żłobkowany aż do samego środka. Barwa od jasnożółtej do żółtej z nieco pomarańczowym odcieniem. Przy brzegu jaśniejszy, białawy, czasami cały bywa białawy.
Wąsko przyrośnięte i nieco zbiegające ząbkiem, szerokie. Ostrza gładkie.
Wysokość 2,5–6 cm, grubość 1–1,5 mm, cylindryczny, pusty w środku, prosty. Powierzchnia matowa, biaława, żółtawa lub szarawa, biało oprószona. Charakterystyczna jego cechą jest, że jest elastyczny, jak u twardzioszków.
Bardzo cienki, wodnisty, białawy lub lekko żółtawy. Smak i zapach rzodkiewkowy.
Podstawki 24–30 × 5,5–6,5 μm, smukłe, maczugowate, 4–zarodnikowe, ze sprzążkami. Zarodniki 6,5–9 × 3–4,5 μm nieamyloidalne. Cheilocystydy 30-60 × 5,5–12,5 μm, zmieszane z podstawkami, wrzecionowate, o szypułkach różnej długości, ze sprzążkami, na wierzchołkowo czasami pokryte galaretowate. Pleurocystydy podobne. Strzępki skórki o szerokości 2–6,5 μm, zbite, pokryte prostymi lub bardzo rozgałęzionymi, cylindrycznymi lub silnie nabrzmiałymi naroślami o wymiarach 2–20 × 2–6,5 μm. Mają tendencję do tworzenia bardzo gęstych mas i żelatynizacji. Strzępki warstwy korowej o szerokości 2,5–4,5 μm, zbite, gładkie. Kaulocystydy o wymiarach 65 × 20 μm, wrzecionowate, baryłkowate, prawie cylindryczne, maczugowate lub prawie kuliste.
Występowanie i siedlisko.
Zanotowano występowanie tego gatunku w Ameryce Północnej i Europie. W Europie jest szeroko rozprzestrzeniony. W Polsce podano liczne stanowiska na terenie całego kraju. Jest dość pospolity.
Saprotrof. Owocniki pojawiają się pojedynczo lub w niewielkich grupkach od sierpnia do listopada. Występuje w lasach i poza lasami, na igliwiu, w trawach, mchach, wśród opadłych liści.
Gatunki podobne.
Grzybówka cytrynowa ("Mycena epipterygia". Odróżnia się lepkim i śliskim trzonem i kapeluszem oraz cytrynowym zabarwieniem. Grzybówka zielonawa ("Mycena arcangeliana") występuje na obumarłym, próchniejącym drewnie i ma kapelusz o oliwkowym odcieniu. Grzybówka modrooliwkowa ("Mycena amicta") ma trzon o niebieskawym odcieniu.

</doc>
<doc id="4866185" url="https://pl.wikipedia.org/wiki?curid=4866185" title="Atheniella flavoalba">
Atheniella flavoalba



</doc>
<doc id="4866187" url="https://pl.wikipedia.org/wiki?curid=4866187" title="Mycena flavoalba">
Mycena flavoalba



</doc>
<doc id="4866190" url="https://pl.wikipedia.org/wiki?curid=4866190" title="Jan Teodorowicz Szostowicki">
Jan Teodorowicz Szostowicki

Jan Teodorowicz Szostowicki herbu Odyniec – stolnik żmudzki od 1655 roku.
Żonaty z Anną Kulwińską.
W 1655 roku był sygnatariuszem układu w Kiejdanach.

</doc>
<doc id="4866191" url="https://pl.wikipedia.org/wiki?curid=4866191" title="František Sušil">
František Sušil

František Sušil (ur. 14 czerwca 1804 w Novym Rousínovie, zm. 31 maja 1868 w Bystřicy pod Hostýnem) – czeski ksiądz katolicki, profesor teologii, poeta, teoretyk literatury oraz zbieracz i wydawca pieśni ludowych. Tworzył przekłady z łaciny i języka greckiego.

</doc>
<doc id="4866194" url="https://pl.wikipedia.org/wiki?curid=4866194" title="Gutin Tomnatyk">
Gutin Tomnatyk



</doc>
<doc id="4866195" url="https://pl.wikipedia.org/wiki?curid=4866195" title="Élisabeth Jacquet de La Guerre">
Élisabeth Jacquet de La Guerre

Élisabeth Claude de La Guerre, z domu Jacquet (ochrzczona 17 marca 1665 w Paryżu, zm. 27 czerwca 1729 tamże) – francuska klawesynistka i kompozytorka.
Życiorys.
Pochodziła z rodziny muzyków. Jej talent został dostrzeżony przez Ludwika XIV, w latach 1682–1684 przebywała na dworze pod opieką królewskiej faworyty, markizy de Monstespan. W 1684 roku poślubiła organistę Marina de La Guerre (1658–1704). Po śmierci męża urządziła w swoim paryskim mieszkaniu salon muzyczny, gdzie dawała koncerty. Cieszyła się sławą jako nauczycielka klawesynu i improwizatorka.
Napisała operę "Céphale et Procris" (wyst. Paryż 1694). Była to pierwsza francuska opera skomponowana przez kobietę. Ponadto była autorką baletu, suit klawesynowych i skrzypcowych, kantat, zaginionego "Te Deum". Obok François Couperina należała do kompozytorów francuskich, którzy najwcześniej zaadaptowali włoską formę sonaty triowej.

</doc>
<doc id="4866197" url="https://pl.wikipedia.org/wiki?curid=4866197" title="Daniel Rostén">
Daniel Rostén

Daniel Rostén, właściwie Daniel Hans Johan Rostén (ur. 26 kwietnia 1977 roku) – szwedzki wokalista black metalowy, znany przede wszystkim jako obecny wokalista zespołu Marduk. Dawniej grał w takich zespołach jak Funeral Mist czy Triumphator.
Biografia.
Początki z muzyką (1994).
W 1994 Daniel dołączył do zespołu Funeral Mist, w którym grał na gitarze basowej. Później przejął też funkcje gitarzysty i wokalisty. Obie funkcje pełni do dziś. W 1997 roku dołączył do zespołu Triuphator, w którym przejął funkcje gitarzysty i wokalisty.
Marduk (2004–nadal).
W 2004 roku dołączył do szwedzkiego zespołu black metalowego Marduk zastępując wieloletniego wokalistę Legiona. Pierwszym albumem nagranym z zespołem był Plague Angel wydany w 2004 roku. Przyjął w zespole pseudonim Mortuus. Od tego czasu nagrywa z zespołem płyty aż do dziś.
Poza muzyką.
Rostén poza muzyką jest także zawodowym grafikiem. Od dołączenia do Marduka niejednokrotnie odpowiada za okładki i oprawy graficzne albumów grupy
Dyskografia.
Marduk (2004–nadal)
Funeral Mist (1994–nadal)
Triumphator (1997–nadal)

</doc>
<doc id="4866199" url="https://pl.wikipedia.org/wiki?curid=4866199" title="Jarzyny po polsku">
Jarzyny po polsku



</doc>
<doc id="4866202" url="https://pl.wikipedia.org/wiki?curid=4866202" title="Lotnisko im. gen. Jindřicha Hanáka">
Lotnisko im. gen. Jindřicha Hanáka

Lotnisko im. gen. Jindřicha Hanáka – nieistniejące już lotnisko niedaleko miasta Dolní Benešov w Czechosłowacji (teren obecnych Czech). Funkcjonowało w latach 1928–1958.
Historia.
W 1925 roku powstała komisja mająca na celu znalezienie odpowiedniego miejsca na budowę cywilnego lotniska pod Ostrawą. Rozmaite problemy spowodowały jednak, że Ministerstwo Robót Publicznych zdecydowało się na budowę lotniska w nieco oddalonym od Ostrawy Dolním Benešovie (właściwie na polu położonym między miejscowościami Dolní Benešov, Bohuslavice i Bolatice), stworzenie lotniska w Ostrawie odkładając na nieokreśloną przyszłość. Duże zasługi dla powstania lotniska miał gen. Jindřich Hanák, którego imieniem zostało ono później nazwane.
Uroczyste otwarcie nowego lotniska miało miejsce 16 września 1928 roku. Na otwarcie przybyło od 8 do 10 tys. ludzi, gośćmi byli m.in. gen. Jindřich Hanák oraz przedstawiciele Ministerstwa Obrony Narodowej i Ministerstwa Robót Publicznych. Całkowita powierzchnia terenu lotniska wynosiła 77 ha. Początkowo właścicielem obiektu była Masarykova letecká liga, później odsprzedała go państwu i od 1 stycznia 1932 roku była jego najemcą. W lutym 1935 roku linie lotnicze ČSA uruchomiły pierwsze cywilne połączenie lotnicze pomiędzy Pragą a Ostrawą. Rejsy odbywały się z międzylądowaniem w Hradcu Králové. Pasażerowie byli zabierani na lotnisko z Placu Masaryka na godzinę przed odlotem (podróż z Ostrawy na lotnisko zajmowała ok. 30–40 minut). W 1935 roku w Dolním Benešovie powstał również oddział żandarmerii lotniczej. 1 czerwca 1936 roku w związku z budową przygranicznych fortyfikacji wstrzymano działanie lotniska. Połączenie z lotniska w Dolním Benešovie organizowane przez ČSA nie zostało już później wznowione. W 1937 roku ČSA reaktywowała loty między Pragą i Ostrawą, ale były one już realizowane z lotniska Hrabůvka.
Po układzie monachijskim Dolní Benešov znalazł się w granicach Niemiec, a obiekt przejęła Luftwaffe. Początkowo na lotnisku umieszczono tylko kilka samolotów, ale z czasem wykorzystanie obiektu wzrosło, prowadzono na nim szkolenia i używano go przy obronie przed nacierającą Armią Czerwoną pod koniec II wojny światowej. W dniach 15–16 kwietnia 1945 roku lotnisko zostało ewakuowane, następnie przejęła je armia radziecka. W lipcu 1945 roku obiekt został przekazany wojsku czechosłowackiemu.
Od maja 1946 roku działała przy lotnisku szkoła lotnicza. W pierwszej połowie lat 50. armia opuściła obiekt, był on jednak wciąż używany przez organizację paramilitarną Svazarm. Pod koniec lat 50. XX wieku, gdy budowany był port lotniczy Ostrava-Mošnov, szukano miejsca pod rezerwowe lotnisko dla wojska. Początkowo planowano rozbudowę lotniska Dolní Benešov, ale ostatecznie zdecydowano się na budowę od podstaw nowego lotniska w nieodległej lokalizacji (w Zábřehu, dzielnicy Dolnego Benešova). W 1958 roku zamknięto lotnisko Dolní Benešov, z czasem stopniowo zlikwidowano elementy jego infrastruktury, w tym cywilny hangar, w miejscu którego dziś znajduje się tablica informacyjna przypominająca o istnieniu dawnego lotniska. Nowe lotnisko w Zábřehu otwarto w 1960 roku.

</doc>
<doc id="4866213" url="https://pl.wikipedia.org/wiki?curid=4866213" title="Mikołaj z Jerzykowa">
Mikołaj z Jerzykowa

Mikołaj z Jerzykowa Jerzykowski herbu Ostoja (zm. po 1390) – dziedzic Gortatowa i Jerzykowa, kasztelan ostrowski.
Życiorys.
Mikołaj z Jerzykowa Jerzykowski, według Bonieckiego, należał do rodu Ostojów. Mikołaj z Jerzykowa posiadał Gortatowo koło Swarzędza, które w roku 1380 oddał kapitule katedry poznańskiej w zamian za wieś Jurzykowo z młynem (obecnie Jerzykowo k. Pobiedzisk). W imieniu kapituły transakcji dokonał ks. kan. Andrzej z Siernicza Wielkiego. Z nowo nabytej przez kapitułę wsi przeznaczono 2 grzywny rocznie na altarię świętych – Bartłomieja Apostoła i Jerzego Męczennika, ufundowaną w katedrze poznańskiej. Mikołaj Jerzykowski od nowo nabytych dóbr począł się pisać "z Jerzykowa". Występował w dokumentach w latach 1378-1390. W tym czasie pełnił urząd kasztelana ostrowskiego (Ostrów Lednicki). W roku 1390 prowadził spór o 15 grzywien z Pawłem Naramem z Baranowa.

</doc>
<doc id="4866221" url="https://pl.wikipedia.org/wiki?curid=4866221" title="Dzieruki">
Dzieruki

Dzieruki (; ) – dawna wieś na Białorusi, w obwodzie witebskim, w rejonie brasławskim, w sielsowiecie Plusy.
Wieś została zniesiona w 2011.
Historia.
W czasach zaborów wieś leżała w granicach Imperium Rosyjskiego.
W latach 1921–1939 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Plusy.
Według Powszechnego Spisu Ludności z 1921 roku zamieszkiwały tu 104 osoby, 88 było wyznania rzymskokatolickiego, a 16 staroobrzędowego. Jednocześnie 15 mieszkańców zadeklarowało polską przynależność narodową, 73 białoruską, a rosyjską. Było tu 20 budynków mieszkalnych. W 1931 w 25 domach zamieszkiwało 115 osób.
Miejscowość należała do parafii rzymskokatolickiej i prawosławnej w Brasławiu. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Plusach.

</doc>
<doc id="4866226" url="https://pl.wikipedia.org/wiki?curid=4866226" title="Gliniszki">
Gliniszki

Gliniszki (; ) – chutor na Białorusi, w obwodzie witebskim, w rejonie brasławskim, w sielsowiecie Plusy.
Historia.
W czasach zaborów wieś leżała w granicach Imperium Rosyjskiego.
W latach 1921–1939 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Plusy.
Według Powszechnego Spisu Ludności z 1921 roku zamieszkiwało tu 26 osób, wszystkie były wyznania rzymskokatolickiego i zadeklarowały polską przynależność narodową. Były tu 4 budynki mieszkalne. W 1931 w 4 domach zamieszkiwało 27 osób.
Miejscowość należała do parafii rzymskokatolickiej w Plusach. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Plusach.

</doc>
<doc id="4866228" url="https://pl.wikipedia.org/wiki?curid=4866228" title="Knowledge Organization">
Knowledge Organization

Knowledge Organization – czasopismo naukowe poświęcone organizacji wiedzy. Jest indeksowane w bazach: Social Sciences Citation Index, Web of Science, Information Science Abstracts, INSPEC, Library &amp; Information Science Abstracts, Library, Information Science &amp; Technology Abstracts, Library Literature and Information Science, PASCAL, Referativnyi Zhurnal Informatika oraz Sociological Abstracts. W 2019 r. wskaźnik cytowań czasopisma według Journal Citation Reports wynosił 0.977. W tym samym roku czasopismo uzyskało 40 punktów na liście czasopism punktowanych Ministerstwa Nauki i Szkolnictwa Wyższego.
Historia.
W latach 1974-1992 wychodziło pod tytułem "International Classification". W 1989 r. czasopismo zostało oficjalnym organem . Od 1993 r. wychodzi pod obecnym tytułem. Redaktorami naczelnymi czasopisma byli:

</doc>
<doc id="4866229" url="https://pl.wikipedia.org/wiki?curid=4866229" title="Heike Lehmann">
Heike Lehmann

Heike Lehmann, obecnie Weber, primo voto Grund (ur. 29 marca 1962 w Neustrelitz) – niemiecka siatkarka, medalistka igrzysk olimpijskich i mistrzostw Europy oraz siatkarka plażowa.
Życiorys.
Lehmann była w składzie reprezentacji Niemiec Wschodnich podczas igrzysk olimpijskich 1980 odbywających się w Moskwie. Zagrała wówczas we wszystkich meczach olimpijskiego turnieju, w tym w przegranym finale ze Związkiem Radzieckim. Zdobyła dwa medale mistrzostw Europy – złoty w 1983 w NRD oraz srebrny w 1985 w Holandii.
Była zawodniczką klubu SC Dynamo Berlin, z którym sześciokrotnie zdobyła mistrzostwo Niemiec Wschodnich – w 1979 i w latach 1985–1989 oraz tryumfowała w Pucharze Europy Zdobywczyń Pucharów 1977/1978. Po zjednoczeniu Niemiec grała w pierwszej i drugiej Bundeslidze w zespołach Rudow Berlin, Bayern Lohhof, 1. VC Hamburg, SC Langenhorn i TV Fischbek Hamburg, w którym zakończyła karierę sportową w 1998. W latach 1992–1997 grał w siatkówkę plażową w parze z Andreą Marunde.

</doc>
<doc id="4866234" url="https://pl.wikipedia.org/wiki?curid=4866234" title="Heike Weber">
Heike Weber



</doc>
<doc id="4866237" url="https://pl.wikipedia.org/wiki?curid=4866237" title="ZNTK Poznań">
ZNTK Poznań



</doc>
<doc id="4866240" url="https://pl.wikipedia.org/wiki?curid=4866240" title="Hej, Jezu!">
Hej, Jezu!

Hej, Jezu! – pierwszy album studyjny polskiej grupy muzycznej Deus Meus, wydany w 1995 roku nakładem Inicjatywy Muzycznej Ludźmierz.
Pomysł nagrania utworów powstał w czasie III Spotkań Muzyków Chrześcijańskich w Ludźmierzu w 1994 roku. Autorami aranżacji do różnych piosenek wykonywanych przez wspólnoty chrześcijańskie byliː Marcin Pospieszalski, Mietek Szcześniak i Andrzej Bujnowski OP. Zespołowi towarzyszyli, śpiewającː Lidia Pospieszalska, Beata Bednarz i Marek Bałat. Nagrań dokonano w listopadzie 1994 roku w Studio S-2 Polskiego Radia i Telewizji w Szczecinie. W 1995 roku album wznowiło Wydawnictwo M. W sumie sprzedano ponad 50 tys. egzemplarzy. 
Lista utworów.
Na krążku znalazły się następujące utwory: 

</doc>
<doc id="4866242" url="https://pl.wikipedia.org/wiki?curid=4866242" title="Franciszek Kareu">
Franciszek Kareu

Franciszek Kareu (ur. 10 grudnia 1731 w Orszy, zm. 11 sierpnia 1802 w Połocku) – polski duchowny katolicki pochodzenia brytyjskiego (prezbiter), jezuita, misjonarz. Był Tymczasowym Wikarym Generalnym w Rosji od 1799 do 1801. Po tajnej aprobacie Piusa VII istnienia Towarzystwa Jezusowego w Rosji i Przełożony Generalny Towarzystwa Jezusowego (1801–1802).
Przyszedł na świat w rodzinie pochodzenia walijskiego (Carew), osiadłej na Litwie. Zdobył wykształcenie w Orszy, nim wstąpił do zakonu. Po dwóch latach nowicjatu w Wilnie (1754–56), wykładał w kolegium jezuitów w Krożach (1756–58) potem studiował teologię w Pińsku (1759–63) gdzie otrzymał święcenia kapłańskie w 1762 r. Działał w Połocku aż do śmierci w 1802.

</doc>
<doc id="4866243" url="https://pl.wikipedia.org/wiki?curid=4866243" title="Ilża">
Ilża

Ilża – dawna wieś. Tereny, na których była położona, leżą obecnie na Białorusi, w obwodzie witebskim, w rejonie brasławskim.
Inne nazwy wsi to Iłża lub Iłże.
Historia.
W czasach zaborów wieś leżała w granicach Imperium Rosyjskiego.
W latach 1921–1939 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Plusy.
Według Powszechnego Spisu Ludności z 1921 roku zamieszkiwały tu 24 osoby, wszystkie były wyznania staroobrzędowego i zadeklarowały rosyjską przynależność narodową. Było tu 6 budynków mieszkalnych. W 1931 w 5 domach zamieszkiwało 25 osób.
Miejscowość należała do parafii rzymskokatolickiej w Plusach. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Plusach.

</doc>
<doc id="4866248" url="https://pl.wikipedia.org/wiki?curid=4866248" title="Kazimierz Bubula">
Kazimierz Bubula

Kazimierz Antoni Bubula (ur. 12 czerwca 1952 w Grabiu, zm. 22 marca 2002 w Wiśniowej) – magister wychowania fizycznego, nauczyciel dyplomowany, kolarz, trener narciarstwa biegowego, działacz sportowy, twórca sukcesów sportowych dzieci i młodzieży.
Życie prywatne.
Żona Irena, nauczycielka dyplomowana Szkoły Podstawowej i Gimnazjum w Wiśniowej, narciarka klubu sportowego „Śrubiarnia Żywiec”, trenerka narciarstwa biegowego, współtwórczyni sukcesów męża. Trójka dzieci: syn Paweł – lekarz stomatolog, medalista wielu imprez ogólnopolskich i mistrzostw świata lekarzy w narciarstwie biegowym, ojciec dwójki dzieci: Antoniego i Hanny, córka Anna – doktor nauk o kulturze fizycznej, nauczycielka dyplomowana SP Wiśniowa, trenerka LKS „Markam” Wiśniowa-Osieczany, wychowała mistrzów i reprezentantów Polski w narciarstwie biegowym, syn Piotr – lekarz medycyny specjalizacja chirurgia ogólna, ojciec trzech synów: Wojciecha, Jana i Bartłomieja. Małżeństwo Ireny i Kazimierza Bubulów wybudowało własny dom w Wiśniowej, woj. małopolskie.
Życiorys.
Urodził się 12 czerwca 1952 w Grabiu, powiat bocheński. Rodzice – Julian i Bronisława Bubulowie. Ukończył SP w Grabiu, LO w Bochni, w latach 1972-1977 studia wyższe w AWF w Krakowie. Pracował przez rok w SP nr 7 w Krakowie, od 1978 do śmierci 22.03.2002 w SP im. Władysława Orkana i Gimnazjum w Wiśniowej. Kolarz „Olimpii” Bochnia i „Prądniczanki” Kraków. W 1979 ukończył kurs instruktorski narciarstwa biegowego, w 1980 – kurs sędziowski z narciarstwa, w latach 1987 -88 studia trenerskie uzyskując tytuł trenera II klasy w narciarstwie biegowym.
W 1979 założył LKS Wiśniowa, w 1998 UKS „Orliki” Wiśniowa. W 1982 inicjator Sztafety Szlakiem Walk AK i BCH na trasie Dobczyce – Wiśniowa. Zmodernizował i usprawnił wiele obiektów sportowych na terenie gminy Wiśniowa, wybudował trasę narciarską w Wierzbanowej, na której w 1987 rozegrano Ogólnopolskie Igrzysk Młodzieży Szkolnej. 
Kariera trenerska.
Od 1979 w SP Wiśniowa realizował program tzw. „próby limanowskiej” z ukierunkowaniem lekcji wychowania fizycznego klas usportowionych na narciarstwo klasyczne. Na tej bazie utworzył sekcję narciarską LKS Wiśniowa – jedyną taką w woj. krakowskim, gdzie rozwijał talenty narciarskie, trenując przyszłych  medalistów różnych imprez sportowych, a przede wszystkim mistrzów, wicemistrzów, brązowych medalistów Mistrzostw Polski i Świata w biegach narciarskich.
Trener Sylwii Jaśkowiec – wielokrotnej medalistki Mistrzostw Polski, złotej medalistki Mistrzostw Świata Młodzieżowców 2009, brązowej medalistki Mistrzostw Świata  w sprincie drużynowym 2015 (z Justyną Kowalczyk), reprezentantki Polski w biegach narciarskich na Igrzyskach Olimpijskich w Vancouver, Soczi i Pjongczang.
Organizator i prowadzący wielu obozów letnich Kadry Polski LZS, Kadry Wojewódzkiej i Makroregionu w narciarstwie klasycznym, obozów UKS i organizowanych przez Zarząd Wojewódzki SZS w Krakowie.
W 2001 otrzymał List Gratulacyjny za wybitne osiągnięcia trenerskie od Starosty Myślenickiego i zdobył tytuł Trenera Młodzieży w XIX plebiscycie redakcji „Gazety Krakowskiej”.
Od 2003 organizowany jest Memoriał im. Kazimierza Bubuli w ramach Małopolskiej Ligi Szkolnej w Biegach Narciarskich.
W dniu 18 września 2020 roku nadano imię Kazimierza Bubuli Hali Sportowej w Wiśniowej oraz odsłonięto tablicę pamiątkową poświęconej jego postaci i dokonaniom.
Sukcesy zawodników.
Medalowe osiągnięcia zawodników LKS Wiśniowa, wychowanków mgr Kazimierza Bubuli w narciarstwie klasycznym

</doc>
<doc id="4866252" url="https://pl.wikipedia.org/wiki?curid=4866252" title="Jacyniszki">
Jacyniszki

Jacyniszki (; ) – dawna wieś na Białorusi, w obwodzie witebskim, w rejonie brasławskim, w sielsowiecie Plusy.
Historia.
W czasach zaborów ówczesna wieś leżała w granicach Imperium Rosyjskiego.
W latach 1921–1939 zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Plusy.
Według Powszechnego Spisu Ludności z 1921 roku zamieszkiwało tu 56 osób, wszystkie były wyznania rzymskokatolickiego i zadeklarowały polską przynależność narodową. Było tu 9 budynków mieszkalnych. W 1938 w 10 domach zamieszkiwały 54 osoby.
Miejscowość należała do parafii rzymskokatolickiej w Plusach. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Plusach.

</doc>
<doc id="4866278" url="https://pl.wikipedia.org/wiki?curid=4866278" title="Balls to the Wall">
Balls to the Wall

Balls to the Wall – piąty album studyjny niemieckiego zespołu heavy metalowego Accept wydany 5 grudnia 1983 roku.

</doc>
<doc id="4866281" url="https://pl.wikipedia.org/wiki?curid=4866281" title="Harijesy Razafindramahatra">
Harijesy Razafindramahatra

Harijesy Razafindramahatra (ur. 5 stycznia 1977) – madagaskarska pływaczka, uczestniczka igrzysk olimpijskich.
Reprezentowała Madagaskar na Letnich Igrzyskach Olimpijskich 1996 odbywających się w Atalancie. W eliminacjach na 100 m stylem grzbietowym osiągnęła czas 1:13,83, który nie premiował awansu do finału i był najsłabszym rezultatem podczas olimpijskiej rywalizacji w tej konkurencji.

</doc>
<doc id="4866284" url="https://pl.wikipedia.org/wiki?curid=4866284" title="Linia M3 metra w Kopenhadze">
Linia M3 metra w Kopenhadze

Linia M3 metra w Kopenhadze (nazywana też duń. Cityringen) – jedna z czterech linii systemu metra w stolicy Danii, Kopenhadze kursująca po okrężnej trasie wokół centrum miasta.
W 2005 r., po trzech latach od otwarcia systemu metra w Kopenhadze (linii M1 i M2), rozpoczęto planowanie rozbudowy systemu o linię okrężną łączącą najważniejsze punkty w śródmieściu Kopenhagi. Powstała koncepcja 15,5-kilometrowej linii liczącej 17 stacji. W 2007 r. decyzję o finansowaniu tej inwestycji podjął duński parlament. Całość miała kosztować 21,3 mld DKK, a prace miały potrwać do lipca 2019 r. W 2011 r. wybrano wykonawcę prac budowlanych – zostało nim konsorcjum "Copenhagen Metro Team" (joint venture spółek Salini Impregilo, Technimont oraz SELI) oraz dostawcę pociągów metra, za które podobnie jak w przypadku dwóch wcześniejszych linii, odpowiedzialny był koncern Hitachi. W 2013 r. rozpoczęto budowę linii. Do drążenia tuneli o średnicy ok. 4,9 m znajdujących się na głębokości 20–35 m pod powierzchnią gruntu wykorzystano łącznie 4 maszyny drążące nazwane "Eva", "Minerva", "Nora" i "Tria". Ostateczne otwarcie linii M3 nastąpiło 29 września 2019 r.
Linia M3 ma na swojej 15,5-kilometrowej trasie 17 stacji, a czas przejazdu całej trasy wynosi 24 min. Na stacjach Kongens Nytorv oraz Frederiksberg przecina się z trasą linii M1 i M2, natomiast odcinek 6 stacji pomiędzy stacjami København H oraz Østerport jest współdzielony z linią M4 (oddana do użytku w 2020 r. na odcinku København H – Orientkaj). Ponadto na stacjach København H, Østerport i Nørrebro możliwa jest przesiadka na pociągi aglomeracyjne S-tog, a na stacjach København H i Østerport także na kolej regionalną i dalekobieżną DSB. Trasa M3 jest położona na terenie dwóch stref taryfowych.
Linia M3, podobnie jak pozostałe linie metra w Kopenhadze, kursuje wszystkie dni w tygodniu przez całą dobę. W godzinach szczytu pociągi M3 kursują w takcie 3-minutowym, poza szczytem oraz w weekendy co 4–5 min. W nocy z piątku na sobotę i soboty na niedzielę pociągi kursują co 12 min, z kolei w pozostałe noce co 6 min, ale tylko w jednym kierunku. 
Pociągi obsługujące linie M3 niewiele różnią się od tych wykorzystywanych na liniach M1 i M2. Zostały wykonane przez tego samego producenta – włoskie przedsiębiorstwo AnsaldoBreda należące do koncernu Hitachi. Składy są autonomiczne. Każdy z nich może pomieścić 314 pasażerów. 

</doc>
<doc id="4866291" url="https://pl.wikipedia.org/wiki?curid=4866291" title="Mój Jezus">
Mój Jezus

Mój Jezus – trzeci album studyjny polskiej grupy muzycznej Deus Meus, wydany w 1997 roku nakładem Fundacji Veritas.
Na płycie, która ukazała się 1 czerwca 1997 roku, pojawiły się utwory utrzymane w różnych stylachː funk, reggae, calipso, rock, a także tradycyjna muzyka żydowska. W nagraniach wziął udział chór składający się z 24 osób. Przy powstaniu płyty współpracowaliː Marcin Pospieszalski, Robert Friedrich (utwór "Niechaj zstąpi..."), Leszek Możdżer (utwór "Jezus, wychwalajmy Go"), Paweł Golec (utwory "Ogłaszamy" oraz "Pan jest wśród nas"), Łukasz Golec, Joszko Broda, Michał Kulenty, Piotr Żyżelewicz, Mietek Szcześniak, Tomek Budzyński, Beata Bednarz (utwór "Pan jest wśród nas"), Sebastian Urban. Album nagrywano w lipcu i listopadzie 1996 roku w studiu nagrań „EXE” i kościele Arcybiskupiego Wyższego Seminarium Duchownego w Szczecinie oraz w lutym i maju 1997 roku w studiu nagrań „Psalm” w Warszawie. Ukazała się również kaseta magnetofonowa z nagraniami.
Lista utworów.
Na krążku znalazły się następujące utworyː

</doc>
<doc id="4866307" url="https://pl.wikipedia.org/wiki?curid=4866307" title="Predator (album Accept)">
Predator (album Accept)

Predator – jedenasty album studyjny niemieckiego zespołu heavy metalowego Accept wydany 15 stycznia 1996 roku. Jest to ostatni album z udziałem wieloletniego wokalisty Udo Dirkschneidera.
Twórcy.
Skład zespołu
Dodatkowi muzycy

</doc>
<doc id="4866317" url="https://pl.wikipedia.org/wiki?curid=4866317" title="Blind Rage">
Blind Rage

Blind Rage – czternasty album studyjny niemieckiego zespołu heavy metalowego Accept wydany 15 sierpnia 2014 roku przez Nuclear Blast Records. Jest to ostatni album z udziałem perkusisty Stefana Schwarzmanna oraz gitarzysty Hermana Franka.

</doc>
<doc id="4866326" url="https://pl.wikipedia.org/wiki?curid=4866326" title="The Rise of Chaos">
The Rise of Chaos

The Rise of Chaos – piętnasty album studyjny niemieckiego zespołu heavy metalowego Accept wydany 4 sierpnia 2017 roku przez Nuclear Blast Records. Jest to pierwszy album studyjny po odejściu Stefana Schwarzmanna i Hermana Franka i pierwszy z udziałem Uwe Lulisa i Christophera Williamsa. Jest to również ostatni album z udziałem oryginalnego basisty Petera Baltesa.

</doc>
<doc id="4866327" url="https://pl.wikipedia.org/wiki?curid=4866327" title="Port lotniczy Bingöl">
Port lotniczy Bingöl

Port lotniczy Bingöl (IATA: BGG, ICAO: LTCU) – wojskowo-cywilny port lotniczy położony w Bingöl, w prowincji Bingöl, w Turcji. Został oficjalnie otwarty 12 lipca 2013 w obecności prezydenta Turcji Recepa Tayyipa Erdoğana.
Połączenia.
Z portu lotniczego Bingöl realizowane są połączenia lotnicze do:

</doc>
<doc id="4866329" url="https://pl.wikipedia.org/wiki?curid=4866329" title="Sembratowicz">
Sembratowicz

Sembratowicz (, Sembratowycz) – ukraińskie i polskie nazwisko.
Przynajmniej część z nosicieli tego nazwiska ma korzenie łemkowskie i wywodzi się z okolic Nowej Wsi. Najbardziej znani Sembratowiczowie związani byli z rodziną duchownych unickich (greckokatolickich), działających m.in. na obszarze ziemi sanockiej i sądeckiej. Wśród przedstawicieli tej rodziny są m.in.: 

</doc>
<doc id="4866344" url="https://pl.wikipedia.org/wiki?curid=4866344" title="Giovanni Santini">
Giovanni Santini

Giovanni Santini (ur. 30 stycznia 1787 w Caprese w Toskanii, zm. 26 czerwca 1877 w Noventa Padovana) – włoski astronom i matematyk.

</doc>
<doc id="4866345" url="https://pl.wikipedia.org/wiki?curid=4866345" title="Biblioteka Narodowa Madagaskaru">
Biblioteka Narodowa Madagaskaru

Biblioteka Narodowa Madagaskaru – biblioteka narodowa w Republice Madagaskaru z siedzibą w Antananarywie w dzielnicy Ampefiloha.
Historia.
Początki istnienia biblioteki sięgają 1905 roku, gdy powstała "Bibliothèque du Gouvernement Général". Pierwszym bibliotekarzem był Eugène Jaeglé, który jako bibliotekarz przygotowywał i wydawał tematyczne bibliografie dokumentów m.in. na temat rolnictwa, przemysłu czy handlu. Gromadził zdjęcia, dokumenty i wycinki dotyczące historii Madagaskaru. Przygotował trzy broszury (łącznie 329 stron) bibliografii Madagaskaru z lat 1905–1930, a w Bibliotece Narodowej Madagaskaru zachowało się około 100 albumów jego autorstwa ze zdjęciami i wycinkami. Siedzibą biblioteki była rezydencja Gubernatora kolonii, obecnie Palais d'Ambohitsorohitra.
Biblioteka uzyskała status narodowej w 1961 roku. Ponieważ posiada cenne zbiory z zakresu historii Madagaskaru z których korzystają badacze i studenci w 2017 roku rozpoczęto proces digitalizacji.
Zbiory.
Pierwsze rozporządzenie w sprawie egzemplarza obowiązkowego wydał 16 marca 1896 Hyppolyte Laroche stojący na czele Gouvernement Général i dotyczyło ono przekazywania gazet i czasopism. Do 1960 roku wydano kilka rozporządzeń. Egzemplarze obowiązkowe wydawnictw trafiały do działającej przy nim "Bibliothèque du Gouvernement Général" i do Biblioteki Narodowej Francji. Po odzyskaniu niepodległości ukazało się kilka aktów prawnych. Zgodnie z ustawą nr 90-031 z dnia 21 grudnia 1990 roku obowiązek przekazywania egzemplarza spoczywa na drukarni, a z drugiej na wydawcy. Przekazują oni 6 egzemplarzy do Ministerstwa spraw Wewnętrznych, które zatrzymuje 2 kopie. Biblioteka Narodowa ma prawo do dwóch egzemplarzy obowiązkowych.
Zbiory biblioteki w 2011 roku liczyły 236 470 woluminów.

</doc>
<doc id="4866347" url="https://pl.wikipedia.org/wiki?curid=4866347" title="Russian Roulette (album)">
Russian Roulette (album)

Russian Roulette – siódmy album studyjny niemieckiego zespołu heavy metalowego Accept wydany 21 kwietnia 1986 roku. Jest to ostatni do wydania albumu Objection Overruled album z udziałem Udo Dirkschneidera.

</doc>
<doc id="4866350" url="https://pl.wikipedia.org/wiki?curid=4866350" title="Clair Burgener">
Clair Burgener

Clair Burgener właściwie Sinclair Walter Burgener (ur. 5 grudnia 1921 w Vernal, zm. 9 września 2006 w Encinitas) – amerykański polityk, członek Partii Republikańskiej.
Działalność polityczna.
W latach 1953-1957 zasiadał w Radzie Miasta, a od 1955 do 1956 był również zastępcą burmistrza miasta San Diego. Od 1962 do 1966 zasiadał w California State Assembly, a od 1967 w stanowym Senacie Kalifornii. Następnie od 3 stycznia 1973 do 3 stycznia 1975 był przez jedną kadencję przedstawicielem nowo utworzonego 42. okręgu, od 3 stycznia 1975 do 3 stycznia 1983 przez cztery kadencje 43. okręgu wyborczego w stanie Kalifornia w Izbie Reprezentantów Stanów Zjednoczonych.

</doc>
<doc id="4866357" url="https://pl.wikipedia.org/wiki?curid=4866357" title="Radoszyn (stacja kolejowa na Ukrainie)">
Radoszyn (stacja kolejowa na Ukrainie)

Radoszyn (, ) – towarowa stacja kolejowa w pobliżu miejscowości Radoszyn, w rejonie kowelskim, w obwodzie wołyńskim, na Ukrainie. Stacja obsługuje kopalnię piasku Radoszyn.

</doc>
<doc id="4866363" url="https://pl.wikipedia.org/wiki?curid=4866363" title="Schleife-Slepo (stacja kolejowa)">
Schleife-Slepo (stacja kolejowa)



</doc>
<doc id="4866369" url="https://pl.wikipedia.org/wiki?curid=4866369" title="Bitwa pod Drohiczynem (2 VIII 1920)">
Bitwa pod Drohiczynem (2 VIII 1920)

Bitwa pod Drohiczynem – część bitwy nad Bugiem. Walki 15 Wielkopolskiej Dywizji Piechoty gen. Władysława Junga z oddziałami sowieckiej 27 Dywizji Strzelców Witowta Putny w czasie II ofensywy Frontu Zachodniego Michaiła Tuchaczewskiego w okresie wojny polsko-bolszewickiej.
Sytuacja ogólna.
W pierwszej dekadzie lipca przełamany został front polski nad Autą, a wojska Frontu Północno-Wschodniego gen. Stanisława Szeptyckiego cofały się pod naporem ofensywy Michaiła Tuchaczewskiego.
Naczelne Dowództwo Wojska Polskiego nakazało powstrzymanie wojsk sowieckiego Frontu Zachodniego na linii dawnych okopów niemieckich z okresu I wojny światowej.
Sytuacja operacyjna, a szczególnie upadek Wilna i obejście pozycji polskich od północy, wymusiła dalszy odwrót wojsk polskich.
1 Armia gen. Gustawa Zygadłowicza cofała się nad Niemen, a 4 Armia nad Szczarę.
Obrona wojsk polskich na linii Niemna i Szczary również nie spełniła oczekiwań. W walce z przeciwnikiem oddziały polskie poniosły duże straty i zbyt wcześnie rozpoczęły wycofanie na linię Bugu.
Już 31 lipca 4 Armia gen. Leonarda Skierskiego przekroczyła Bug w rejonie Mielnika i obsadziła zachodni brzeg rzeki na odcinku Granne – Pratulin.
1 sierpnia, po utracie pozycji nad Orlanką i Leśną, lewe skrzydło 4 Armii wycofało się za Bug.
W ślad za nią natarcie kontynuowała sowiecka 16 Armia Nikołaja Sołłohuba. Na Drohiczyn uderzyła 27 Dywizja Strzelców, na Łosice 17 Dywizja Strzelców, na Międzyrzec – Białą Podlaską 8 Dywizja Strzelców.
Walki pod Drohiczynem.
Oddziały 15 Wielkopolskiej Dywizji Piechoty wycofały się za Bug nocą z 31 na 1 sierpnia 1920. 2 sierpnia uderzyły na forsujące rzekę w okolicach Drohiczyna jednostki sowieckiej 27 Dywizji Strzelców i odrzuciły je na drugi brzeg. Wzięto przy tym do niewoli około 100 jeńców i zdobyto dwa działa.
4 sierpnia 27 DS skupiła większość swoich sił na północny zachód od Drohiczyna. Tym razem Sowieci sforsowali Bug i utworzyli przyczółek na lewym brzegu rzeki. Polskie kontrataki okazały się bezskuteczne.
W następnych dniach Sowieci kontynuowali natarcie. Lewe skrzydło i centrum polskiej 15 Dywizji Piechoty wycofało się do rejonu Sokołowa Podlaskiego.
W związku z ogólnym odwrotem wojsk polskich znad Bugu i przegrupowaniem do bitwy nad Wisłą, zaniechano kolejnych kontrataków i teren pozostał w rękach sowieckich.

</doc>
<doc id="4866371" url="https://pl.wikipedia.org/wiki?curid=4866371" title="Casanova ’70">
Casanova ’70

Casanova ’70 – włosko-francuski film komediowy z 1965 roku w reżyserii Mario Monicellego.

</doc>
<doc id="4866372" url="https://pl.wikipedia.org/wiki?curid=4866372" title="Casanova '70">
Casanova '70



</doc>
<doc id="4866375" url="https://pl.wikipedia.org/wiki?curid=4866375" title="Spremberg-Grodk (stacja kolejowa)">
Spremberg-Grodk (stacja kolejowa)



</doc>
<doc id="4866378" url="https://pl.wikipedia.org/wiki?curid=4866378" title="Cerkiew Wniebowstąpienia Pańskiego w Moskwie (Basmannyj)">
Cerkiew Wniebowstąpienia Pańskiego w Moskwie (Basmannyj)

Cerkiew Wniebowstąpienia Pańskiego – prawosławna cerkiew w Moskwie, w dekanacie Objawienia Pańskiego eparchii moskiewskiej Rosyjskiego Kościoła Prawosławnego. Położona przy ulicy Radio w rejonie Basmannym.
Historia.
Świątynia na tym miejscu wzmiankowana jest przed 1771 r., w tym okresie znajdowała się w granicach prywatnego majątku należącego do Aleksieja Razumowskiego. Od wymienionego roku pełniła funkcje cerkwi parafialnej, w związku ze wzrostem liczby prawosławnych mieszkańców najbliżej położonych terenów nad Jauzą. Kamień węgielny pod budowę nowego murowanego obiektu sakralnego położono 25 maja 1788 r., zaś w 1793 r. wyświęcono główny ołtarz pod wezwaniem Wniebowstąpienia Pańskiego. Głównym fundatorem budynku był Nikołaj Diemidow, który również posiadał majątek w okolicy, wznoszenie cerkwi współfinansowali parafianie. Oprócz ołtarza głównego w cerkwi znalazły się ołtarze św. Mikołaja oraz Proroka Mojżesza; ten drugi nawiązywał swoim wezwaniem do monasteru św. Mojżesza na Placu Maneżowym. Został on zlikwidowany i rozebrany krótko wcześniej; pozyskany z niego materiał budowlany został użyty do budowy cerkwi Wniebowstąpienia Pańskiego, ponadto trafiła do niej część wyposażenia z klasztornego soboru.
Prawdopodobnie autorem projektu cerkwi był Matwiej Kazakow, jednak nie zostało to ostatecznie rozstrzygnięte.
Cerkiew nie została zamknięta natychmiast po rewolucji październikowej i wojnie domowej. Była czynna jeszcze w połowie lat 30., dopiero później zaadaptowano ją na klub Instytutu Aerodynamicznego. Następnie mieściła się w niej pracownia ślusarska, internat, magazyny i sala wystawowa. W latach 60. XX wieku obiekt został odrestaurowany i zaadaptowany na drukarnię, następnie należał do chóru Moskiewskiej Filharmonii Obwodowej.
Cerkiew została zwrócona Rosyjskiemu Kościołowi Prawosławnemu w 1990 r. Nabożeństwa w niej wznowiono trzy lata później. Miejscowa parafia stała się ośrodkiem kultu Mikołaja II i jego rodziny, jeszcze przed jego formalną kanonizacją.
W latach 30. XX wieku w cerkwi służyli dwaj kapłani, którzy ponieśli następnie śmierć w czasie wielkiej czystki i zostali kanonizowani jako nowomęczennicy – Piotr Kanardow i Dmitrij Bajanow.
Architektura.
Cerkiew Wniebowstąpienia Pańskiego uważana jest za jeden z cenniejszych przykładów wczesnej moskiewskiej architektury klasycystycznej, jeden z wyróżniających się monumentalizmem zabytków tego okresu. 
Świątynia wzniesiona jest na planie nawiązującym do okrętu, co może stanowić zapożyczenie z architektury zachodnioeuropejskiej. Nawa, obszerny przedsionek i trójkondygnacyjna dzwonnica nad wejściem rozmieszczone są na jednej osi. Nawa wzniesiona została na planie koła i jest znacznie wyższa od niskiego przedsionka. Budowla zdobiona jest korynckimi pilastrami i kolumnami. Wnętrze nawy-rotundy jest bardzo dobrze oświetlone dzięki trzem rzędom okien.

</doc>
<doc id="4866381" url="https://pl.wikipedia.org/wiki?curid=4866381" title="Kanał Sportowy">
Kanał Sportowy

Kanał Sportowy – kanał internetowy o tematyce sportowej, założony pod koniec 2019 roku (zaczął działać w marcu 2020).
Dużą część programów prowadzą jego właściciele: Krzysztof Stanowski, Michał Pol, Mateusz Borek i Tomasz Smokowski. Z kanałem współpracują też m.in.: Janusz Pindera czy Wojciech Kowalczyk.
W styczniu 2023 kanał posiadał ponad 900 tys. subskrybentów oraz łącznie ponad 500 milionów wyświetleń zamieszczonych tam materiałów. Kolejne 200 tysięcy subskrybentów i 47 milionów wyświetleń odnotował Kanał Sportowy Extra, zawierający dodatkowe materiały.
Historia.
Czterech polskich dziennikarzy sportowych: Mateusz Borek, Michał Pol, Tomasz Smokowski i Krzysztof Stanowski, pod koniec 2019 roku zdecydowało się stworzyć projekt z pogranicza internetowej telewizji i publicystyki sportowej w ramach kanału YouTube, wypromowanego za pomocą prywatnych profili w mediach społecznościowych (wówczas na Twitterze Borek miał 600 000, Pol ponad 500 000, Stanowski 250 000, a Smokowski niemal 150 000 obserwujących). Kilka dni po ogłoszeniu startu programu kanał miał ponad pięćdziesiąt tysięcy subskrypcji, a twórcy w tym czasie nie opublikowali żadnego filmu. W grudniu 2019 dziennikarze przeprowadzili świąteczną charytatywną transmisję na żywo, ale oficjalny start Kanału Sportowego odbył się 1 marca 2020. Do tego czasu liczba subskrypcji urosła do osiemdziesiąt tysięcy, a dwa dni później przekroczyła sto tysięcy. Początkowo na projekt zainwestowano dwieście tysięcy złotych. Z powodu uruchomienia kanału część właścicieli musiała odejść ze swojej pracy w telewizji.
Pierwszym programem Kanału Sportowego była "Misja Futbol", realizowana jako koprodukcja Onetu. Prowadzący przenieśli jego produkcję do własnego studia. Pierwszy odcinek oglądało na YouTube na żywo średnio 65 000 widzów. W kolejnych transmisjach seria zbliżała się do 100 000 widzów na żywo, a w trakcie "Hejt Parku" z selekcjonerem reprezentacji Polski w piłce nożnej Czesławem Michniewiczem transmisja na żywo w szczytowym momencie oglądało ponad 106 000 widzów.
Od 2021 roku program pod nazwą "Moc Futbolu" jest realizowany samodzielnie przez Kanał Sportowy.
W czasie kryzysu epidemiologicznego w ramówce pojawił się program "Hejt Park", w którym w czasie transmisji widzowie mogą dzwonić do studia oraz zadawać pytania gościom i prowadzącemu. W Hejt Parkach zaczęły pojawiać się również gwiazdy niezwiązane ze sportem – w czerwcu 2021 roku najpopularniejsze były nagrania z Marcinem Najmanem, Jasiem Kapelą, Parisem Platynovem, Quebonafide, Sławomirem Mentzenem oraz Robertem Mazurkiem.
Inny autorski program Kanału Sportowego – "Liga PL" – 1 czerwca 2020 r. pojawił się również na antenie TVP Sport (była to cykliczna transmisja w każdy poniedziałek).
Na kanale sporadycznie pojawiają się transmisje na żywo z wydarzeń sportowych. 15 listopada wyemitowano pierwszą transmisję sportową na żywo – mecz A-klasy pomiędzy KTS Weszło a Madziarem Nieporęt. W kwietniu 2021 roku poinformowano o transmisji niektórych meczów Ekstraligi rugby.
W lipcu i sierpniu 2021 kanał współpracował z Telewizją Polską podczas piłkarskich Mistrzostw Europy 2020. Codziennie, w dniu rozgrywania meczów, na antenie TVP Sport nadawany był autorski program nagrywany w studiu Kanału Sportowego. Jego dziennikarze występowali również na antenach TVP w roli ekspertów.
Kanał był patronatem medialnym gal federacji Fame MMA i Gromdy.
Od września 2021 roku prezesem Kanału Sportowego jest Maciej Sawicki, były piłkarz i sekretarz generalny PZPN w latach 2012–2021, który zastąpił na tym stanowisku Tomasza Smokowskiego. W październiu 2022 roku Kanał Sportowy uruchomił platformę streamingową. 
Programy.
Poniższa lista przedstawia cykle programowe, które znalazły się na Kanale Sportowym.
Lista programów:
Zespół.
Lista dziennikarzy i stałych ekspertów (w tym osoby dawniej związane z kanałem):
Znaczenie i wpływ na media tradycyjne.
Podczas kryzysu epidemicznego wpływ COVID-19 na globalny sport relacjonowano na Kanale Sportowym w regularnych transmisjach od 9 marca, prowadząc wywiady z piłkarzami, trenerami i najważniejszymi osobami polskiej piłki, natomiast Canal+ Sport i Eleven skorzystały z takiego rozwiązania tydzień później. Telewizje powielające rozwiązania wykorzystane już w projekcie Borka, Pola, Smokowskiego i Stanowskiego uzyskiwały znacznie mniejsze zainteresowanie.

</doc>
<doc id="4866383" url="https://pl.wikipedia.org/wiki?curid=4866383" title="Wybory do Senatu Republiki Czeskiej w 2020 roku">
Wybory do Senatu Republiki Czeskiej w 2020 roku

Wybory do Senatu Republiki Czeskiej w 2020 roku odbyły się 2 i 3 października 2020 roku (I tura) oraz 9 i 10 października 2020 roku (II tura), zgodnie z postanowieniem prezydenta Miloša Zemana z 9 kwietnia 2020 roku. Wybranych zostało w nich na sześcioletnią kadencję 27 senatorów, odnawiając tym samym 1/3 składu Senatu.
Zwycięzcą wyborów zostali Burmistrzowie i Niezależni (STAN), zdobywając razem z „bliźniaczym” ruchem Burmistrzowie na rzecz Kraju Libereckiego (SLK) 11 mandatów i zyskując ogółem największą reprezentację w Senacie na kadencję 2020–2022. Miejsca w izbie wyższej parlamentu zyskali także kandydaci ośmiu dalszych partii i ruchów politycznych: Obywatelska Partia Demokratyczna (ODS), ANO 2011 (ANO), Czeska Partia Piratów (Piráti), Hradecki Klub Demokratyczny (HDK), Senator 21 (SEN 21), TOP 09, KDU-ČSL oraz Wolni (Svobodní).
Pierwsza tura wyborów odbyła się równocześnie z wyborami do rad krajów.
Ordynacja wyborcza.
Podstawą do przeprowadzenia wyborów była Ustawa z dnia 27 września 1995 o wyborach do Parlamentu Republiki Czeskiej oraz zmianie i uzupełnieniu niektórych innych ustaw (Zákon ze dne 27. září 1995 o volbách do Parlamentu České republiky a o změně a doplnění některých dalších zákonů). Głosowanie odbyło się jedynie w części państwa – w 27 okręgach jednomandatowych o numerach formula_1 (3, 6, 9...) – gdyż co dwa lata odnawiana jest 1/3 składu izby (27 z 81 mandatów).
Głosowanie przeprowadzono na zasadzie większości bezwzględnej. Jeśli żaden z kandydatów nie uzyskał w danym okręgu ponad 50% głosów ważnych, po sześciu dniach od zakończenia głosowania odbywała się decydująca tura z udziałem 2 kandydatów z najlepszymi wynikami w I turze. Liczba ludności żadnego z okręgów nie mogła niższa lub wyższa o 15% od średniej liczby mieszkańców przypadającej na mandat w skali państwa (tzw. normy przedstawicielskiej).
Czynne prawo wyborcze przysługiwało każdemu obywatelowi Republiki Czeskiej, który najpóźniej w drugim dniu głosowania (I tura) ukończył 18. rok życia. Bierne prawo wyborcze miały osoby z prawem czynnym, które najpóźniej w drugim dniu głosowania ukończyły 40. rok życia. Zgłaszać kandydatów mogły partie i ruchy polityczne oraz ich koalicje, ponadto prawo wysunięcia swojej kandydatury przysługiwało każdemu wyborcy, który przedłożył okręgowej komisji wyborczej 1000 podpisów poparcia wyborców zamieszkałych w danym okręgu.
Podział miejsc w Senacie przed wyborami.
Kolumna wyróżniona odcieniem czerwieni wskazuje liczbę mandatów senatorskich wygasających i obsadzanych na nowo w 2020 roku.
Wybory do Senatu w 2020 roku były drugimi odbywającymi się w czasie trwania VIII kadencji Izby Poselskiej. Władzę w kraju sprawował od czerwca 2018 roku drugi rząd Andreja Babiša, gabinet koalicji ANO 2011 i ČSSD (wotum zaufania otrzymał przy wsparciu KSČM, która jednak nie miała przedstawicieli w rządzie). Przed wyborami do Senatu w 2020 roku koalicja rządowa nie posiadała większości bezwzględnej ani w izbie niższej parlamentu, ani w wyższej, gdyż w Senacie partie ją tworzące reprezentowało tylko 19 na 81 deputowanych.
Przewodniczącym Senatu przed wyborami był Miloš Vystrčil z Obywatelskiej Partii Demokratycznej, sprawujący tę funkcję od lutego 2020 roku.
Lista senatorów, którzy nie ubiegali się o reelekcję.
"Podano nazwę partii lub ruchu zgłaszającego danego kandydata do poprzednich wyborów."
Pierwsza tura.
O 27 mandatów senatorskich ubiegało się 224 kandydatów zgłoszonych przez partie i ruchy polityczne oraz 11 niezależnych. Żadne ze stronnictw nie wysunęło kandydatów we wszystkich okręgach; w ponad połowie okręgów zarejestrowano przedstawicieli: Wolności i Demokracji Bezpośredniej (26), Komunistycznej Partii Czech i Moraw (21), Czeskiej Partii Socjaldemokratycznej (20), ANO 2011 i Trikolóry (po 18), Obywatelskiej Partii Demokratycznej (17) oraz Burmistrzów i Niezależnych (15).
Dziewięć spośród stronnictw reprezentowanych w Senacie nie musiało bronić w 2020 roku wygasających mandatów: Czeska Partia Piratów, Marek Hilšer do Senatu, Obywatele Patrioci, Obywatele Razem – Niezależni, Ostrawiak, Ruch na rzecz Pragi 11, Severočeši.cz, TOP 09 i Zjednoczeni Demokraci – Stowarzyszenie Niezależnych. Łącznie o ponowny wybór ubiegało się 23 senatorów, w tym:
Pierwsza tura głosowania rozpoczęła się 2 października 2020 (godziny 14–22), a zakończyła kolejnego dnia (godziny 8–14). Frekwencja wyniosła 36,74%; najwyższa była w okręgu nr 60 – Brno-miasto (47,20%), najniższa w okręgu nr 75 – Karwina (26,67%).
Dzięki uzyskaniu bezwzględnej większości głosów mandat senatorski w I turze zdobył Zbyněk Linhart z ramienia STAN (okręg nr 33 – Děčín). W pozostałych 26 okręgach konieczne było przeprowadzenie kolejnej tury wyborów.
Druga tura.
Decydująca tura przeprowadzona została 9 i 10 października 2020 w godzinach analogicznych do poprzedniej rundy głosowania.
Zmierzyli się w niej kandydaci: Obywatelskiej Partii Demokratycznej (10), Burmistrzów i Niezależnych (9), ANO 2011 (8), KDU-ČSL (7), Czeskiej Partii Socjaldemokratycznej i TOP 09 (po 3), Czeskiej Partii Piratów i Senatora 21 (po 2) oraz dalszych partii i ruchów: Burmistrzowie i Osobistości na rzecz Moraw, Burmistrzowie na rzecz Kraju Libereckiego, DLA OBYWATELI, Hradecki Klub Demokratyczny, NIEZALEŻNI, Partia Przedsiębiorców Republiki Czeskiej, Partia Zielonych oraz Wolni (po 1). Najwięcej było pojedynków między przedstawicielami STAN i ANO – cztery.
Frekwencja była równo o 20 punktów procentowych niższa niż tydzień wcześniej – 16,74%; najwięcej osób zagłosowało w okręgu nr 21 – Praga 5 (25,48%), najmniej ponownie w okręgu nr 75 – Karwina (7,72%).
Wyniki wyborów.
Źródło: Český statistický úřad. 
Podział miejsc w Senacie po wyborach.
Kolumna wyróżniona odcieniem zieleni wskazuje liczbę mandatów senatorskich obsadzonych przez dane stronnictwa w 2020 roku.
Największą liczbę mandatów i najliczniejszą reprezentację w izbie uzyskały wspólnie STAN i SLK, choć przewodniczącym Senatu pozostał po wyborach Miloš Vystrčil z ODS. Po raz kolejny porażkę poniosły ugrupowania koalicji rządowej – ANO i ČSSD (łącznie straciły 11 miejsc), przy czym druga z nich pozostała z najniższą liczbą senatorów w historii. Ogółem w kadencji 2020–2022 Senatu zasiedli deputowani zgłoszeni przez rekordowo wysoką liczbę 20 partii i ruchów politycznych.
Lista wybranych senatorów.
"Gwiazdką oznaczono deputowanych, którzy ubiegali się o reelekcję. W nawiasach podano miejsce zajęte przez danego kandydata w I turze."
Źródło: Český statistický úřad.
Lista senatorów, którzy nie uzyskali reelekcji.
"W nawiasach podano miejsce zajęte przez danego kandydata w I turze."
Źródło: Český statistický úřad.

</doc>
<doc id="4866384" url="https://pl.wikipedia.org/wiki?curid=4866384" title="Poleckiszki">
Poleckiszki

Poleckiszki (, "Palackiszki"; , "Poleckiszki") – agromiasteczko na Białorusi, w obwodzie grodzieńskim, w rejonie werenowskim, w sielsowiecie Podhorodno, przy granicy z Litwą.
Znajduje tu się rzymskokatolicka kaplica pw. Miłosierdzia Bożego z 1992 roku, należąca do parafii Świętych Apostołów Szymona i Judy Tadeusza w Woronowie.
Historia.
Pod zaborem rosyjskim oraz w Polsce do 18 grudnia 1925 roku siedziba zarządu gminy Aleksandrowo. W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminach Aleksandrowo (do 1925 roku), Mackiszki (1925 - 1929) oraz Werenów (od 1929 roku).
Po II wojnie światowej w granicach Związku Radzieckim. Od 1991 w niepodległej Białorusi. Do 18 października 2013 siedziba sielsowietu Poleckiszki. W 2009 roku 89,51% mieszkańców tego sielsowietu stanowili Polacy.

</doc>
<doc id="4866385" url="https://pl.wikipedia.org/wiki?curid=4866385" title="Polećkiszki">
Polećkiszki



</doc>
<doc id="4866390" url="https://pl.wikipedia.org/wiki?curid=4866390" title="Vetschau-Wětošow (stacja kolejowa)">
Vetschau-Wětošow (stacja kolejowa)



</doc>
<doc id="4866391" url="https://pl.wikipedia.org/wiki?curid=4866391" title="Jerzy Prusiecki">
Jerzy Prusiecki

Jerzy Prusiecki (ur. 11 stycznia 1936 w Łodzi) – polski działacz partyjny i państwowy, w latach 1980–1986 I sekretarz Komitetu Wojewódzkiego PZPR w Elblągu.
Życiorys.
Syn Wacława i Stanisławy. W 1962 wstąpił do Polskiej Zjednoczonej Partii Robotniczej, zasiadał w Miejskiej Radzie Narodowej w Elblągu. Związał się z Komitetem Zakładowym PZPR przy Zakładach Mechanicznych im. gen. K. Świerczewskiego „Zamech”, gdzie od 1970 do 1972 był I sekretarzem. Następnie do 1975 pozostawał sekretarzem ds. ekonomicznych i II sekretarzem w Komitecie Miasta i Powiatu w Elblągu. Od 1975 związany z tamtejszym Komitetem Wojewódzkim PZPR, w którym zajmował stanowiska kierownika Wydziału Ekonomicznego (1975–1977) i sekretarza (1977–1980). Od 11 grudnia 1980 do 13 stycznia 1986 pełnił funkcję I sekretarza KW PZPR w Elblągu (w 1984 uzyskał reelekcję). Od lipca 1981 pozostawał zastępcą członka Komitetu Centralnego partii i członkiem Komisji Wewnątrzpartyjnej przy KC.

</doc>
<doc id="4866394" url="https://pl.wikipedia.org/wiki?curid=4866394" title="Linia kolejowa Chociebuż – Forst">
Linia kolejowa Chociebuż – Forst



</doc>
<doc id="4866403" url="https://pl.wikipedia.org/wiki?curid=4866403" title="Pomnik Friedricha Schillera w Poznaniu">
Pomnik Friedricha Schillera w Poznaniu

Pomnik Friedricha Schillera – pomnik upamiętniający Friedricha Schillera, usytuowany w latach 1907–1919 na terenie parku im. Friedricha Schillera (niem. "Schillerpark"), późniejszy park im. Karola Marcinkowskiego w śródmieściu Poznania. Popiersie zniszczono w 1919 roku, jednakże postument nie uległ uszkodzeniu i w 1923 roku posłużył do ustawienia na nim popiersia Juliusza Słowackiego.
Projekt.
Pomnik składał się z wysokiego postumentu z piaskowca pochodzącego z kamieniołomu Cotta, niedaleko Pirny w Saksonii oraz z nienaturalnej wielkości popiersia Friedricha Schillera wykonanego z marmuru. Popiersie wykonał rzeźbiarz Strassberger-Reinickendorf, który skopiował je z rzeźby autorstwa Johanna Heinricha von Danneckera, znajdującej się w bibliotece na zamku w Weimarze. Pomnik otaczały wysokie trejaże umieszczone półkoliście, przestrzeń pomiędzy nimi wypełniały kwietniki i donice z krzewami ozdobnymi. Wykonano także żeliwną niską barierkę, umieszczoną na kamiennej podmurówce, która oddzielała monument od alei parkowej.
Historia.
Pomnik sfinansowany został przez komitet obchodów 100. rocznicy śmierci poety, przypadającej w maju 1905 roku. Komitet powstał w marcu 1905 roku z inicjatywy ówczesnego rektora Akademii Królewskiej, prof. dr. Eugena Kühnemanna. Komitetowi przewodniczył nadburmistrz miasta Poznania Ernst Wilms. Celem komitetu było zgromadzenie środków potrzebnych do budowy monumentu. Cel osiągnięto dzięki zbiórce funduszy, prowadzonej przy okazji organizacji imprez kulturalnych.
Popiersie miało być pierwotnie umieszczone w auli Akademii Królewskiej. Ostatecznie w 1907 roku stanęło w parku, nazwanym później im. Friedricha Schillera.
Pomnik uniknął zniszczenia w nocy z 3 na 4 kwietnia 1919 roku, po manifestacji, która odbyła się na Starym Rynku w obronie praw Polski do miasta Gdańska, po zakończeniu której zaczęło się spontaniczne usuwanie wszystkich pruskich pomników stojących na terenie miasta. Jednakże kilka dni później popiersie zostało zrzucone z postumentu.
W 1923 roku na piedestale umieszczono popiersie poety Juliusza Słowackiego, którego autorem był rzeźbiarz Władysław Marcinkowski.

</doc>
<doc id="4866409" url="https://pl.wikipedia.org/wiki?curid=4866409" title="Bolesław Smagała">
Bolesław Smagała

Bolesław Michał Smagała (ur. 27 września 1936 w Trzcianie, zm. 9 kwietnia 2022 w Elblągu) – polski działacz partyjny i państwowy, inżynier i przedsiębiorca, były I sekretarz Komitetu Miasta i Powiatu PZPR w Elblągu, w latach 1986–1990 I sekretarz Komitetu Wojewódzkiego PZPR w Elblągu.
Życiorys.
Syn Józefa i Jadwigi, pochodził z podkarpackiej Trzciany. Ukończył studia na Akademii Górniczo-Hutniczej, po których w 1962 przeprowadził się do Elbląga. Podjął pracę w miejscowych Zakładach Mechanicznych „Zamech”. Został szefem Klubu Naczelnej Organizacji Technicznej w Elblągu, był również pomysłodawcą Radiowej Agencji Młodych nadawanej w ramach zakładowego radia. Działał kolejno w Związku Młodzieży Polskiej, Związku Młodzieży Socjalistycznej (m.in. jako szef komórki zakładowej) i Zrzeszeniu Studentów Polskich.
W 1964 wstąpił do Polskiej Zjednoczonej Partii Robotniczej. Zasiadał w Miejskiej Radzie Narodowej w Elblągu. W latach 1967–1971 zastępca i kierownik Wydziału Przemysłu i Budownictwa Komitetu Wojewódzkiego PZPR w Gdańsku. Następnie od 1973 do 1975 pozostawał I sekretarzem w Komitecie Miasta i Powiatu w Elblągu, a od 1975 do 1977 – sekretarzem ds. organizacyjnych w tamtejszym Komitecie Wojewódzkim. Jednocześnie w 1973 objął fotel przewodniczącego prezydium MRN w Elblągu. Współautor uchwały Rady Ministrów z 1971 dotyczącej rozwoju i modernizacji Elbląga, a także pomysłodawca Pomnika Odrodzenia w tym mieście.
Od 1977 do 1981 I sekretarz Komitetu Zakładowego w Ministerstwie Przemysłu Maszynowego, następnie do 1984 na analogicznym stanowisku w Ministerstwie Hutnictwa i Przemysłu Maszynowego (w latach 1981–1984 także dyrektor generalny tego resortu). W 1984 został zastępcą kierownika Wydziału Polityki Kadrowej w Komitecie Centralnym partii. Od 9 stycznia 1986 do stycznia 1990 pełnił funkcję I sekretarza KW PZPR w Elblągu, od tegoż roku należał do Centralnej Komisji Kontrolno-Rewizyjnej. Po 1990 nie dołączył do SdRP, zajął się działalnością biznesową. Został m.in. prezesem zarządu przedsiębiorstwa handlowo-usługowego.
Współautor książki "Ten twój Elbląg" (2006) i autor publikacji, m.in. "Sporu o miasto" (1995) i "Kiedy prawda milczy" (2010).
Zmarł 9 kwietnia 2022 i został pochowany na Cmentarzu komunalnym Dębica.

</doc>
<doc id="4866410" url="https://pl.wikipedia.org/wiki?curid=4866410" title="Linia kolejowa Chociebuż – Guben">
Linia kolejowa Chociebuż – Guben



</doc>
<doc id="4866413" url="https://pl.wikipedia.org/wiki?curid=4866413" title="Stanisław Malinowski (chemik)">
Stanisław Malinowski (chemik)

Stanisław Malinowski (ur. 30 czerwca 1909 w Druskienikach, zm. 12 października 2001 w Warszawie) – polski chemik, profesor zwyczajny doktor inżynier nauk chemicznych technologii organicznej na Wydziale Chemicznym. Członek rzeczywisty Polskiej Akademii Nauk.
Życiorys.
Syn ziemianina Michała Malinowskiego i Józefy z Dokalskich, jego ojciec był dzierżawcą uzdrowiska. Studiował na Wydziale Chemicznym Politechniki Warszawskiej, w 1937 uzyskał tytuł zawodowy inżyniera chemika. 7 czerwca 1950 obronił na Wydziale Chemicznym PW pracę doktorską „Reakcje nitrometanu z formaldehydem i aminami”, której promotorem był profesor Tadeusz Urbański. W 1954 został docentem, a w dniu 27 listopada 1958 otrzymał tytuł naukowy profesora nadzwyczajnego, od 1971 był profesorem zwyczajnym. Od 1972 członek korespondent Polskiej Akademii Nauk, od 1980 członek rzeczywisty. 
Pochowany na cmentarzu Powązkowskim w Warszawie (kwatera pod Temlerem-77/78).

</doc>
<doc id="4866414" url="https://pl.wikipedia.org/wiki?curid=4866414" title="Ron Packard">
Ron Packard

Ron Packard właściwie Ronald C. Packard (ur. 19 stycznia 1931 w Meridian) – amerykański polityk, członek Partii Republikańskiej.
Działalność polityczna.
Od 1976 zasiadał w Radzie Miasta, a od 1978 do 1982 był burmistrza miasta Carlsbad. W okresie od 3 stycznia 1983 do 3 stycznia 1993 był przez pięć kadencję przedstawicielem 43. okręgu, od 3 stycznia 1993 do 3 stycznia 2001 przez cztery kadencje nowo utworzonego 48. okręgu wyborczego w stanie Kalifornia w Izbie Reprezentantów Stanów Zjednoczonych.

</doc>
<doc id="4866415" url="https://pl.wikipedia.org/wiki?curid=4866415" title="Linia kolejowa Cottbus – Forst">
Linia kolejowa Cottbus – Forst



</doc>
<doc id="4866430" url="https://pl.wikipedia.org/wiki?curid=4866430" title="Florian Ratajczak">
Florian Ratajczak

Florian Ratajczak (ur. 3 maja 1935 w Wirach) – polski działacz partyjny i państwowy, nauczyciel oraz dyplomata, w latach 1981–1986 I sekretarz Komitetu Wojewódzkiego PZPR w Gorzowie Wielkopolskim.
Życiorys.
Syn Ludwika i Jadwigi. W 1969 ukończył studia pedagogiczne na Uniwersytecie im. Adama Mickiewicza w Poznaniu, kształcił się też w zakresie administracji na UAM (1978) i na kursie w Akademii Nauk Społecznych w Moskwie (1981). Należał do Związku Harcerstwa Polskiego (1948–1949) i Związku Młodzieży Polskiej (1949–1953). Później działał też m.in. w Związku Nauczycielstwa Polskiego (od 1953 do 1975 członek władz w Choszcznie), Froncie Jedności Narodu (od 1963 do 1968 przewodniczący powiatowego komitetu w Choszcznie) oraz Towarzystwie Przyjaźni Polsko-Radzieckiej (szef zarządu wojewódzkiego i członek władz krajowych).
Od 1953 do 1954 pracował jako nauczyciel w Zatomie i Breniu, potem został kierownikiem Wydziału Oświaty w Prezydium Powiatowej Rady Narodowej w Choszcznie. W 1960 wstąpił do Polskiej Zjednoczonej Partii Robotniczej. Od 1974 związany z Komitetem Powiatowym PZPR w Choszcznie, w którym był sekretarzem ds. propagandy i członkiem egzekutywy. Od 1975 do 1978 dyrektor Wydziału ds. Wyznań Urzędu Wojewódzkiego w Gorzowie Wielkopolskim, następnie do 1981 kierownik Wydziału Pracy Ideowo-Wychowawczej w tamtejszym Komitecie Wojewódzkim. Od 20 czerwca 1981 do 15 stycznia 1986 pełnił funkcję I sekretarza KW PZPR w Gorzowie Wielkopolskim, później został radcą ambasady w Berlinie. Działał także jako wiceprezes Gorzowskiego Towarzystwa Kultury.

</doc>
<doc id="4866436" url="https://pl.wikipedia.org/wiki?curid=4866436" title="Linia kolejowa Chociebuż – Frankfurt nad Odrą">
Linia kolejowa Chociebuż – Frankfurt nad Odrą



</doc>
<doc id="4866463" url="https://pl.wikipedia.org/wiki?curid=4866463" title="Stanisław Czerniewicz (jezuita)">
Stanisław Czerniewicz (jezuita)

Stanisław Czerniewicz (ur. 15 sierpnia 1728 w Kownie, zm. 7 lipca 1785) – polsko-litewski duchowny katolicki (prezbiter), jezuita, rektor kolegium jezuitów w Połocku w momencie kasaty Towarzystwa Jezusowego (1773). Został wybrany Wikariuszem Generalnym Jezuitów na terenie Rosji w 1782 r.
Początek kariery zakonnej.
Po kształceniu zakonnym – filozofia (1747–50) oraz teologia (1753–57) na Akademii Wileńskiej – Czerniewicz wykładał gramatykę i poezję w kolegium jezuitów w Krożach (1750–53), zanim został wysłany do Rzymu, gdzie służył w Asystenturze polskiej Towarzystwa (1759–68). Tam zapoznał się z organizacją. W 1770 r. powrócił do Rzeczypospolitej Obojga Narodów, aby objąć stanowisko rektora kolegium w Połocku.
Kasata Towarzystwa.
W 1769 pod naciskiem Burbonów (zastosowano weto w stosunku do 23 kandydatów) papieżem został wybrany Klemens XIV, który został zmuszony do realizacji obietnicy likwidacji Towarzystwa Jezusowego. W 1772 zamknął on kolegium jezuickie w Rzymie, a następnie wszystkie ich domy i kościoły w krajach papieskich. Ostatecznym ciosem było jego brewe "Dominus ac Redemptor", w którym uginając się pod presją polityczną zniósł oficjalnie, formalnie Towarzystwo Jezusowe we wszystkich krajach. Sposób przeprowadzenia kasaty zakonu określiła powołana 13 sierpnia 1773 specjalna kongregacja kardynałów i konsultorów do wykonania brewe kasacyjnego, ustanowiona przez papieża, która 18 sierpnia 1773 wydała odpowiednie szczegółowe pismo. Klemens XIV w brewe kasacyjnym zastrzegł jego ważność i moc wykonawczą na określonym terenie od decyzji monarchy panującego w danym kraju. Na terenie Rzeczypospolitej majątkiem pojezuickim z polecenia królewskiego zajęły się Komisje Rozdawnicze Koronna i Litewska.
Caryca Katarzyna II demonstrując swą niezależność od polityki Burbonów, na złość papiestwu, a także w uznaniu dla wysokiego poziomu edukacji w kolegiach, pozwoliła jezuitom pozostać na terenach pozyskanych rok wcześniej podczas I rozbioru Polski. Tamtejsi, głównie polscy, jezuici - a było ich wtedy 201, dalej pracowali jak po staremu. Na terenie państwa rosyjskiego zwoływali tymczasowe kongregacje od 1775, wybierając każdorazowo wikariusza generalnego z nadzwyczajnym pełnomocnictwem funkcji głównego przełożonego i tak wybrali (tymczasowego) wikariusza generalnego Stanisława Czerniewicza. On zaś w liście do następcy Klemensa XIV – papieża Piusa VI prosił o radę co do dalszego postępowania. Pius VI wyraził w odpowiedzi nadzieję, że „rezultat twej modlitwy, jak ja przewiduję, a ty pragniesz, może być szczęśliwy”. Od 1776 Czerniewicz począł gościć (byłych) jezuitów z innych krajów, a w 1779 r. dostał pozwolenie na otwarcie Nowicjatu w Połocku dla nowych kandydatów.
Regionalna (Polska) Kongregacja I.
Skoro to się działo nieoficjalnie, a on nie miał autorytetu nad zgromadzeniem, Czerniewicz zyskał pozwolenie u lokalnego biskupa i od Katarzyny, aby zwołać Regionalną (Polską) Kongregację, po to żeby móc wybrać Wikariusza generalnego Towarzystwa. Kongregacja się zebrała w 1782, a 17 października Czerniewicz został wybrany na Wikariusza generalnego z pełnomocnictwem przełożonego generalnego. Otwarcie nowicjatu i elewacja wikariusza spowodowały kryzys dyplomatyczny między Katarzyną a Burbonami w Europie, ale Caryca obroniła „swych jezuitów” za cichą zgodą Piusa VI.
Wikariusz Generalny.
Lojalny konstytucji ignacjańskiej, Czerniewicz po cichu przygotowywał odrodzenie Towarzystwa, prowadząc obszerną korespondencję z byłymi jezuitami we wielu krajach i informował ich o postępach na terenie Rosji. Jego zrozumienie mentalności rosyjskiej oraz wychowanie i poparcie Towarzystwa pomagały mu w rozważaniu jak radzić w bardzo trudnym okresie. Zmarł w lipcu 1785 r.

</doc>
<doc id="4866478" url="https://pl.wikipedia.org/wiki?curid=4866478" title="Gabriel Lenkiewicz-Ipohorski">
Gabriel Lenkiewicz-Ipohorski

Gabriel Lenkiewicz, właściwie Gabriel Lenkiewicz-Ipohorski herbu Kotwicz, (ur. 15 marca 1722, w Połocku, zm. 21 listopada 1798 tamże) – polski duchowny katolicki (prezbiter), jezuita, pedagog i architekt. Był Tymczasowym Wikarym Generalnym w Rosji od 1785 do 1798 (w okresie Kasaty Towarzystwa) i projektantem budowy..
Życiorys.
Urodził się w starej polskiej rodzinie szlacheckiej. Zanim wstąpił do zakonu, zdobywał wykształcenie w Połocku. Studiował filozofię w Nieświeżu (1748–1751) a następnie matematykę, astronomię oraz architekturę na Akademii Wileńskiej (1752–1754). W latach 1754–1758 studiował teologię w Warszawie, gdzie przyjął święcenia kapłańskie w 1757. Po kilku latach wykładania matematyki w Warszawie wysłano go do Papieskiego Kolegium Polskiego w Rzymie na dalszą specjalizację w architekturze (1762–1765).
Po powrocie do Polski wykładał nauki ścisłe w Połocku (1765–68). Zyskał renomę architekta dzięki m.in. nowemu kolegium jezuickiemu w Płocku, które zaprojektował podczas rektoratu Stanisława Czerniewicza. Gabriel Lenkiewicz-Ipohorski stał się „prawą ręką” Czerniewicza w kwestiach prowadzenia organizacji. Stało się to szczególnie istotne po pierwszym rozbiorze Polski i Litwy oraz w czasie pertraktacji z Carycą Katarzyną, zawsze podtrzymując dobre szkolenie jako warunek przetrwania Towarzystwa w Rosji. Po śmierci Czerniewicza w 1785 Lenkiewicz zwołał Drugą Regionalną Kongregację, na której został wybrany „Tymczasowym Wikariuszem Generalnym”. Funkcję tę pełnił aż do śmierci w 1798. Okres jego wikariatu przyniósł Towarzystwu stabilność, a Połock zasłynął z doskonałego szkolenia, bibliotek i wyposażeń szkolnych.

</doc>
<doc id="4866479" url="https://pl.wikipedia.org/wiki?curid=4866479" title="Babia Góra (województwo podlaskie)">
Babia Góra (województwo podlaskie)



</doc>
<doc id="4866480" url="https://pl.wikipedia.org/wiki?curid=4866480" title="Borowe (województwo podlaskie)">
Borowe (województwo podlaskie)



</doc>
<doc id="4866483" url="https://pl.wikipedia.org/wiki?curid=4866483" title="Bielscy (województwo podlaskie)">
Bielscy (województwo podlaskie)



</doc>
<doc id="4866484" url="https://pl.wikipedia.org/wiki?curid=4866484" title="Bokowe (województwo podlaskie)">
Bokowe (województwo podlaskie)



</doc>
<doc id="4866485" url="https://pl.wikipedia.org/wiki?curid=4866485" title="Kordon (województwo podlaskie)">
Kordon (województwo podlaskie)



</doc>
<doc id="4866488" url="https://pl.wikipedia.org/wiki?curid=4866488" title="Kordon sanitarny">
Kordon sanitarny



</doc>
<doc id="4866490" url="https://pl.wikipedia.org/wiki?curid=4866490" title="Porosłe">
Porosłe

 

</doc>
<doc id="4866492" url="https://pl.wikipedia.org/wiki?curid=4866492" title="Jezioro Mantasoa">
Jezioro Mantasoa

Jezioro Mantasoa - sztuczny zbiornik wodny o powierzchni 20 km² położony około 60 km na wschód od stolicy Madagaskaru Antananarivo. Powstał w 1938 roku w wyniku zbudowania tamy na rzece Varahina-Nord, dopływie rzeki Ikopa, drugiej co do długości rzece wyspy.
W wyniku powstania zbiornika zalany został pierwszy kompleks przemysłowy Madagaskaru zbudowany w pierwszej połowie XIX wieku przez Jeana Laborde, francuskiego podróżnika i przemysłowca w skład którego wchodził m.in. fabryka broni palnej, amunicji, kuźnia ale także letni pałac królowej Ranavalony I.

</doc>
<doc id="4866497" url="https://pl.wikipedia.org/wiki?curid=4866497" title="Bukowina (powiat piotrkowski)">
Bukowina (powiat piotrkowski)



</doc>
<doc id="4866498" url="https://pl.wikipedia.org/wiki?curid=4866498" title="Józefina (powiat piotrkowski)">
Józefina (powiat piotrkowski)



</doc>
<doc id="4866499" url="https://pl.wikipedia.org/wiki?curid=4866499" title="Kamienny Most (województwo łódzkie)">
Kamienny Most (województwo łódzkie)



</doc>
<doc id="4866509" url="https://pl.wikipedia.org/wiki?curid=4866509" title="Kotków (powiat gliwicki)">
Kotków (powiat gliwicki)



</doc>
<doc id="4866519" url="https://pl.wikipedia.org/wiki?curid=4866519" title="Kicker Sportmagazin">
Kicker Sportmagazin



</doc>
<doc id="4866536" url="https://pl.wikipedia.org/wiki?curid=4866536" title="Jakubiańce">
Jakubiańce

Jakubiańce (; ) – wieś na Białorusi, w obwodzie witebskim, w rejonie brasławskim, w sielsowiecie Plusy.
Historia.
W czasach zaborów wieś leżała w granicach Imperium Rosyjskiego.
W latach 1921–1939 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Plusy.
Według Powszechnego Spisu Ludności z 1921 roku zamieszkiwało tu 75 osób, 67 było wyznania rzymskokatolickiego a 8 staroobrzędowego. Jednocześnie 71 mieszkańców zadeklarowało polską przynależność narodową, a 4 białoruską. Było tu 18 budynków mieszkalnych. W 1931 w 19 domach zamieszkiwało 87 osób.
Miejscowość należała do parafii rzymskokatolickiej w Plusach. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Plusach.

</doc>
<doc id="4866543" url="https://pl.wikipedia.org/wiki?curid=4866543" title="Vintage (zespół muzyczny)">
Vintage (zespół muzyczny)

Vintage – polski zespół muzyczny, trio, oficjalnie utworzony w 2005 roku przez Krzysztofa Wałeckiego. Zespół wykonywał muzykę rockową i wydał dwa albumy: "No.1" (2007) i "Wielki Zen" (2010). Do zespołu należał m.in. basista i gitarzysta Mieczysław Jurecki (Budka Suflera, Wieko). Został rozwiązany w 2016 roku.

</doc>
<doc id="4866546" url="https://pl.wikipedia.org/wiki?curid=4866546" title="Jęczmieniszki (Białoruś)">
Jęczmieniszki (Białoruś)

Jęczmieniszki (; ) – wieś na Białorusi, w obwodzie witebskim, w rejonie brasławskim, w sielsowiecie Plusy.
Historia.
W czasach zaborów wieś leżała w granicach Imperium Rosyjskiego.
W latach 1921–1945 wieś a następnie kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Plusy.
Według Powszechnego Spisu Ludności z 1921 roku zamieszkiwało tu 61 osób, wszystkie były wyznania rzymskokatolickiego i zadeklarowały polską przynależność narodową. Było tu 14 budynków mieszkalnych. W 1931 w 13 domach zamieszkiwało 68 osób.
Miejscowość należała do parafii rzymskokatolickiej w Plusach. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Plusach.

</doc>
<doc id="4866548" url="https://pl.wikipedia.org/wiki?curid=4866548" title="Kicker (ujednoznacznienie)">
Kicker (ujednoznacznienie)

Osoby o tym nazwisku:

</doc>
<doc id="4866549" url="https://pl.wikipedia.org/wiki?curid=4866549" title="Jurany">
Jurany

Jurany (; ) – wieś na Białorusi, w obwodzie witebskim, w rejonie brasławskim, w sielsowiecie Plusy.
Historia.
W czasach zaborów wieś leżała w granicach Imperium Rosyjskiego.
W latach 1921–1945 kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Plusy.
Według Powszechnego Spisu Ludności z 1921 roku zamieszkiwały tu 74 osoby, 67 było wyznania rzymskokatolickiego, a 7 staroobrzędowego. Jednocześnie 67 mieszkańców zadeklarowało polską przynależność narodową, a 7 białoruską. Było tu 15 budynków mieszkalnych. W 1931 w 15 domach zamieszkiwało 65 osób.
Miejscowość należała do parafii rzymskokatolickiej w Plusach. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Plusach.

</doc>
<doc id="4866573" url="https://pl.wikipedia.org/wiki?curid=4866573" title="Jan Janicki">
Jan Janicki

Jan Ludwik Janicki (ur. 31 grudnia 1937 w Ostrowie Wielkopolskim, zm. 9 grudnia 2019 tamże) – polski działacz partyjny i państwowy, inżynier mechanik, w latach 1982–1990 I sekretarz Komitetu Wojewódzkiego PZPR w Kaliszu, członek Komitetu Centralnego PZPR.
Życiorys.
Syn Jana i Antoniny. W 1963 ukończył studia z budowy maszyn na Politechnice Poznańskiej. Działał w Związku Młodzieży Polskiej (w latach 1953–1956 kierował kołem ZMP w Ostrowie Wielkopolskim), a w 1963 wstąpił do Polskiej Zjednoczonej Partii Robotniczej. Od 1962 pracował z Zakładach Automatyki Przemysłowej, a od 1978 kierował Zakładami Naprawczymi Taboru Kolejowego w Ostrowie Wielkopolskim (jako ich szef stosował represje wobec strajkujących w lipcu 1980 robotników). W ZAP był szefem Oddziałowej Organizacji Partyjnej i sekretarzem Komitetu Zakładowego. W 1981 został członkiem Komitetu Wojewódzkiego PZPR w Kaliszu, a od 17 lutego 1982 do marca 1990 pełnił funkcję I sekretarza KW. Od 1982 należał także do Komitetu Centralnego partii.
Był żonaty, miał dzieci. 14 grudnia 2019 został pochowany na cmentarzu w Ostrowie Wielkopolskim przy ul. Limanowskiego.

</doc>
<doc id="4866589" url="https://pl.wikipedia.org/wiki?curid=4866589" title="Osowo (rejon werenowski)">
Osowo (rejon werenowski)

Osowo (; ) – wieś na Białorusi, w obwodzie grodzieńskim, w rejonie werenowskim, w sielsowiecie Podhorodno.
Znajduje tu się rzymskokatolicka parafia św. Jerzego, z kościołem z 1909.
Historia.
W 1666 powstał pierwszy kościół katolicki w Osowie. W wyniku III rozbioru Polski wieś znalazła się w granicach Rosji.
W dwudziestoleciu międzywojennym leżało w Polsce, w województwie nowogródzkim, w powiecie lidzkim, w gminie Żyrmuny. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4866601" url="https://pl.wikipedia.org/wiki?curid=4866601" title="Wojdagi">
Wojdagi



</doc>
<doc id="4866605" url="https://pl.wikipedia.org/wiki?curid=4866605" title="Wojdagi (Białoruś)">
Wojdagi (Białoruś)

Wojdagi (; ) – wieś na Białorusi, w obwodzie grodzieńskim, w rejonie werenowskim, w sielsowiecie Podhorodno.
Do II wojny światowej okolica szlachecka. W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminach Aleksandrowo (do 1925), Mackiszki (1925 - 1929) oraz Werenów (od 1929). Po II wojnie światowej w granicach Związku Radzieckim. Od 1991 w niepodległej Białorusi.

</doc>
<doc id="4866609" url="https://pl.wikipedia.org/wiki?curid=4866609" title="Wołanie do Yeti">
Wołanie do Yeti

Wołanie do Yeti – tom poetycki z 1957 roku autorstwa Wisławy Szymborskiej, wydany po raz pierwszy nakładem Wydawnictwa Literackiego. Po dwóch utrzymanych w duchu socrealizmu tomach "Dlatego żyjemy" (1952) i "Pytania zadawane sobie" (1954) uznawany za właściwy debiut literacki Szymborskiej oraz początek nowego etapu jej twórczości. Już w "Wołaniu do Yeti" zaznacza się charakterystyczny dla jej twórczości styl, polegający na stosowaniu aforyzmów i paradoksów jako podstawowych figur retorycznych, filozoficznym dystansie do świata oraz nieufności wobec doktryn i systemów.
Treść.
W "Wołaniu do Yeti" Szymborska rozliczała się ze swą dotychczasową twórczością, krytykując swoją postawę wobec „zdrajców” systemu stalinowskiego. W wierszu "Minuta ciszy po Ludwice Wawrzyńskiej" podmiot liryczny pisze: „Tyle wiemy o sobie, / ile nas sprawdzono. / Mówię to wam / ze swego nieznanego serca”. W utworze "Obmyślam świat" pojawia się ironiczne stwierdzenie, iż ów terapeutyczny gest autorskiej przemiany może się nie zdać na wiele: „wydanie drugie, poprawione / idiotom na śmiech, / melancholikom na płacz, / łysym na grzebień, / psom na buty”. Innym przykładem świadomej skruchy Szymborskiej był jej wiersz "Rehabilitacja":
Świadomość dotychczasowego uwikłania w dotychczasowy okres terroru stalinowskiego zmusiła Szymborską do sceptycyzmu wobec świata. W wierszu "Obmyślam świat" pojawia się sformułowanie, iż rzeczywistość „jest jak Bach / chwilowo grany / na pile”. Krystyna Dąbrowska pisze, iż u Szymborskiej „nieufność wobec wszelkich niesprawdzonych prawd uruchamia wyobraźnię, skłania do tego, by przyglądać się rzeczywistości z nietypowych punktów widzenia, zmieniać i zderzać ze sobą różne perspektywy”. Wszelako nigdy ta postawa w "Wołaniu do Yeti" nie jest nihilistyczna. Autorka w wierszu "Drobne ogłoszenia" broniła „wpatrywania się / w gwiaździste niebo, / żuchwy sinantropusa, / skok pasikonika, / plankton, / płatek śniegu”. W utworze "Z nie odbytej wyprawy w Himalaje" pojawia się iskierka nadziei: 
Za najsłynniejszy utwór Szymborskiej z "Wołania do Yeti" uchodzi "Nic dwa razy", ośmiozgłoskowiec zaczynający się filozoficznym banałem wywiedzionym z twórczości Heraklita, jednak płynnie przechodzący w subtelny erotyk:
Utwór Szymborskiej, jak twierdzi Stanisław Balbus, bardziej od przemijania życia akcentuje przemijalność uczuć erotycznych. Co więcej, owa przemijalność jest oceniana pozytywnie, albowiem w "Nic dwa razy „"owo bycie miłości w stałej gotowości do ucieczki, na granicy utraty [...] gwarantuje autentyczność i pewność jej faktycznego istnienia". "Nic dwa razy" stał się „filozoficznym szlagierem” i był wykonywany jako piosenka przez Łucję Prus, a następnie przez Korę Jackowską z zespołu Maanam. Agnieszka Osiecka pisała, iż ów wiersz „opowiada mądrze i prawdziwie, a jednocześnie najprościej o ludzkim życiu i wszystkim, co w nim”.

</doc>
<doc id="4866616" url="https://pl.wikipedia.org/wiki?curid=4866616" title="Pomnik Katyński w Zielonej Górze">
Pomnik Katyński w Zielonej Górze

Pomnik Katyński w Zielonej Górze – pomnik upamiętniający ofiary zbrodni katyńskiej powstały w 1993 staraniem Lubuskiej Rodziny Katyńskiej. W dalszych latach rozbudowywany i modyfikowany.
Historia powstania.
Idea upamiętnienia ofiar stalinizmu w Zielonej Górze zrodziła się pod koniec PRL, kiedy to w 1988 na skwerze przy ul. Bohaterów Westerplatte nielegalnie postawiono kamień jako symbol zbrodni stalinowskich. W 1993 z inicjatywy osób skupionych wokół Włodzimierza Boguckiego, późniejszego prezesa Lubuskiej Rodziny Katyńskiej, postawiono granitowy głaz upamiętniający ofiary stalinizmu. W 1994 zawiązał się w Zielonej Górze Komitet Katyński (od 1995 funkcjonujący jako Lubuska Rodzina Katyńska), dzięki jego staraniom na głazie 5 marca 1994 posadowiona została tablica z napisem: OFIAROM STALINIZMU – SOLIDARNOŚĆ. Tablica ta wielokrotnie była niszczona, ostatecznie bezpowrotnie zniknęła. Wówczas postanowiono miejsce to przeznaczyć pod Obelisk Katyński. Zaczęto zwozić duże granitowe głazy. Wystąpiono do władz miasta o lokalizację i zezwolenie na budowę Obelisku Katyńskiego. 10 kwietnia 2003 Obelisk Katyński wzbogacono o wizerunek z mosiądzu Matki Bożej Katyńskiej, poświęcony przez przybyłego na uroczystość ks. prałata Zdzisława Peszkowskiego. Po zdewastowaniu pomnika w 2004, nowy, zmodyfikowany Obelisk Katyński został odsłonięty 22 kwietnia 2005. W miejsce zniszczonego drewnianego krzyża pojawił się krzyż metalowy, postawiono też 6-tonowy głaz. W 2017 na prośbę Lubuskiej Rodziny Katyńskiej Obelisk Katyński został zmodernizowany przez zielonogórskiego artystę Roberta Tomaka. Na miejscu trzech krzyży pozostał jeden krzyż w prostej formie z grafitową formą.
Opis.
Pomnik składa się z dominującego krzyża oraz trzech głazów. Na największym, środkowym głazie znajduje się wizerunek Orderu Virtuti Militari pod nim napis KATYŃ, a niżej tablica z napisem:
Na lewym głazie znajduje się tablica:
Na prawym głazie znajduje się wizerunek Matki Bożej Katyńskiej.
Lokalizacja.
Pomnik został wzniesiony w centrum miasta na skwerze przy ul. Bohaterów Westerplatte w Zielonej Górze.

</doc>
<doc id="4866621" url="https://pl.wikipedia.org/wiki?curid=4866621" title="Bartłomiej Marszałek">
Bartłomiej Marszałek

Bartłomiej Marszałek (ur. 9 września 1983 w Warszawie) – polski motorowodniak, zawodnik klubu Polonia Warszawa. Jest synem motorowodniaka Waldemara Marszałka oraz bratem Bernarda Marszałka, również motorowodniaka. W 2005 uzyskał licencję krajową Polskiego Związku Motorowodnego i Narciarstwa Wodnego. Już rok później zdobył tytuł wicemistrza świata w klasie O-350. Jest pierwszym Polakiem biorącym udział w wyścigach w Formule 1 H2O – od lutego 2020 startuje tam w barwach ORLEN Team.

</doc>
<doc id="4866640" url="https://pl.wikipedia.org/wiki?curid=4866640" title="Digitalowy Marketing Funkcjonalny (DMF)">
Digitalowy Marketing Funkcjonalny (DMF)

Digitalowy Marketing Funkcjonalny [DMF] – pojęcie z zakresu marketingu internetowego. Digitalowy Marketing Funkcjonalny wykracza poza konwencjonalne ujęcie marketingu marek i firm w Internecie, ponieważ przedkłada cel nadrzędny, jakim jest skuteczne budowanie biznesu klienta, nad konwencjonalne podejście skupiające się na osiąganiu wyników i kluczowych wskaźników efektywności [eng. Key Performance Indicator - KPI] w poszczególnych pojedynczych działaniach czy kampaniach reklamowych. Określenie „funkcjonalny” oznacza w tym wypadku: koncentrujący się na budowaniu wzrostu biznesu poprzez wykorzystanie interaktywnego systemu komunikacyjnego, na który składają się wszelkie dostępne kanały komunikacyjne oraz użytkownicy stanowiący istotny element tego systemu. DMF zakłada: rozumienie kontekstu biznesu marki, przeprowadzenie digitalowej analizy biznesowej, określenie strategii digitalowej i planu realnych praktyk w spójności z ideą marki i jej komunikacji oraz egzekucję wspartą i nadzorowaną analityką internetową.
Pojęcie efektywności w modelu DMF.
Digitalowy Marketing Funkcjonalny reprezentuje elastyczne podejście do kluczowych wskaźników efektywności, zakładając, że powinny być one wyznaczane indywidualnie dla danej firmy, marki czy branży, z uwzględnieniem dodatkowych czynników specyficznych dla konkretnego podmiotu, takich jak np. czas funkcjonowania na rynku. Nie precyzuje elementów składowych efektywności, nakreślając jednocześnie ogólne ramy, w jakich należy je wyznaczać. W DMF wskaźnikiem marketingowej efektywności jest wzrost biznesu marki. Jest on mierzony dzięki wielu pośrednim KPI z wielu obszarów, w tym m.in. dotyczących aspektów świadomości marki, jak i ściśle mierzonych konwersji dla poszczególnych działań marketingowych.

</doc>
<doc id="4866661" url="https://pl.wikipedia.org/wiki?curid=4866661" title="Golmonciszki">
Golmonciszki

Golmonciszki (; ) – wieś na Białorusi, w obwodzie grodzieńskim, w rejonie werenowskim, w sielsowiecie Podhorodno.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminach Aleksandrowo (do 1925), Mackiszki (1925 - 1929) oraz Ejszyszki (od 1929). Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4866663" url="https://pl.wikipedia.org/wiki?curid=4866663" title="Jerzmanów">
Jerzmanów



</doc>
<doc id="4866666" url="https://pl.wikipedia.org/wiki?curid=4866666" title="Parafia Najświętszego Sakramentu w Dobrym Lesie">
Parafia Najświętszego Sakramentu w Dobrym Lesie

Parafia pw. Najświętszego Sakramentu w Dobrym Lesie – rzymskokatolicka parafia należąca do dekanatu Łomża – św. Brunona, diecezji łomżyńskiej, metropolii białostockiej.
Historia.
Parafia została erygowana w 1918 przez biskupa łomżyńskiego Romualda Jałbrzykowskiego. Wydzielono ją z terenu parafii Zbójna. Do parafii dołączono wsie Rudka-Skroda i Piasutno Żelazne z parafii Łosewo.
W marcu 1919 w prywatnym domu w Dobrym Lesie wierni zorganizowali kaplicę. Od 30 marca 1919 zamieszkał tu kapłan. W maju 1919 gospodarze z Dobrego Lasu wydzielili plac pod kościół, cmentarz i zabudowania parafialne. Wybrano miejsce zwane Górką Kulasowizna. W maju 1919 miejsce wizytował bp Romuald Jałbrzykowski. Kościół drewniany budowano od lipca 1919 staraniem ks. Wacława Budrewicza. W 1920 pobłogosławienia świątyni dokonał bp Romuald Jałbrzykowski.
Krótko po założeniu parafii wydzielono cmentarz grzebalny. Położony jest na wzgórzu ok. 100 m od kościoła.
W 1925 parafia, przypisana do dekanatu kolneńskiego, liczyła 1325 wiernych. W 1935 działało Katolickie Stowarzyszenie Młodzieży Męskiej (15 członków) i Katolickie Stowarzyszenie Młodzieży Żeńskiej (10 członkiń).
Murowaną plebanię wystawiono 1991 dzięki staraniom ks. proboszcza Andrzeja Garbulewskiego.
W parafii obchodzone są odpusty: w uroczystość Bożego Ciała, w uroczystość Matki Bożej Częstochowskiej 26 sierpnia i w uroczystość apostołów Piotra i Pawła 29 czerwca.
W czerwcu 2019 parafia świętowała stulecie. Wydano broszurę pt. "100-lecie Parafii pw. Najświętszego Sakramentu w Dobrym Lesie" opracowaną przez Edytę Krzynówek i Aldonę Dąbkowską.
W 2021 zakończono budowę stacji drogi krzyżowej. Ulokowano je wokół kościoła. Drzewo do figur podarował jeden z parafian. Stacje w formie kapliczek słupowych przypominających barcie zwieńczono daszkami z odnalezionych po 75 latach kościelnych dachówek, które w czasie II wojny światowej ukradli Niemcy. Rzeźby umieszczone w kapliczkach sfinansowano dzięki internetowej zbiórce i wsparciu darczyńców z parafii. Droga krzyżowa powstała z inicjatywy proboszcza ks. Krzysztofa Górskiego przy wsparciu parafian.
Przed kościołem stoi tablica informacyjna z historią parafii i krzyż misyjny.
Obszar parafii.
W granicach parafii znajdują się miejscowości (podano odległość do kościoła parafialnego):

</doc>
<doc id="4866667" url="https://pl.wikipedia.org/wiki?curid=4866667" title="Deishuan Booker">
Deishuan Booker

Deishuan Booker (ur. 29 grudnia 1996 w Las Vegas) – amerykański, koszykarz występujący na pozycjach rozgrywającego lub rzucającego obrońcy, obecnie zawodnik BG Getynga.
16 lipca 2020 zawarł umowę z Anwilem Włocławek. 12 listopada 2020 klub poinformował o rozwiązaniu kontraktu z zawodnikiem. 25 grudnia dołączył do niemieckiego BG Getynga.

</doc>
<doc id="4866671" url="https://pl.wikipedia.org/wiki?curid=4866671" title="Dowgierdziszki (rejon werenowski)">
Dowgierdziszki (rejon werenowski)

Dowgierdziszki (; ) – wieś na Białorusi, w obwodzie grodzieńskim, w rejonie werenowskim, w sielsowiecie Podhorodno, przy granicy z Litwą.
W pobliżu znajduje się źródło Dzitwy.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Ejszyszki. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4866675" url="https://pl.wikipedia.org/wiki?curid=4866675" title="Ibrahima Dabo">
Ibrahima Dabo

Ibrahima Ousmane Arthur Dabo (ur. 22 lipca 1992 w Créteil) – madagaskarski piłkarz grający na pozycji bramkarza w JS Saint-Pierroise oraz w reprezentacji Madagaskaru.
Kariera reprezentacyjna.
Dabo w reprezentacji Madagaskaru zadebiutował 22 marca 2017 roku w meczu z Wyspami Świętego Tomasza i Książęcej. Znalazł się w kadrze na Puchar Narodów Afryki 2019.

</doc>
<doc id="4866686" url="https://pl.wikipedia.org/wiki?curid=4866686" title="Osad (minialbum)">
Osad (minialbum)

Osad – minialbum studyjny polskiego rapera Włodiego. Wydawnictwo ukazało się 30 listopada 2018 nakładem wytwórni muzycznej Universal Music Polska.

</doc>
<doc id="4866698" url="https://pl.wikipedia.org/wiki?curid=4866698" title="Dayon Griffin">
Dayon Griffin

Dayon Griffin (ur. 21 grudnia 1995 w St. Petersburgu) – amerykański koszykarz występujący na pozycji rzucającego obrońcy, obecnie zawodnik Tarnopolu TNEU.
22 czerwca 2020 zawarł kontrakt z HydroTruckiem Radom. 21 lipca 2021 dołączył do ukraińskiego Tarnopolu TNEU.

</doc>
<doc id="4866705" url="https://pl.wikipedia.org/wiki?curid=4866705" title="Marcus Armstrong">
Marcus Armstrong

Marcus Armstrong (ur. 29 lipca 2000 w Christchurch) – nowozelandzki kierowca wyścigowy. Mistrz Włoskiej Formuły 4 w 2017 roku, wicemistrz Niemieckiej Formuły 4 w 2017, Formuły 3 w 2019 oraz Toyota Racing Series w 2019. Od 2017 roku członek Akademii Kierowców Ferrari. W 2022 roku kierowca Formuły 2 w zespole Hitech Grand Prix.
Wyniki.
Podsumowanie.
† - Jako gość nie mógł zdobywać punktów.

</doc>
<doc id="4866707" url="https://pl.wikipedia.org/wiki?curid=4866707" title="Gorączka złota (teleturniej)">
Gorączka złota (teleturniej)



</doc>
<doc id="4866714" url="https://pl.wikipedia.org/wiki?curid=4866714" title="Tramwaj na pedały Sylvestra Krnki">
Tramwaj na pedały Sylvestra Krnki

Tramwaj na pedały Sylvestra Krnki – pojazd szynowy napędzany siłą ludzkich mięśni, skonstruowany w 1895 r. przez czeskiego wynalazcę i rusznikarza Sylvestra Krnkę.
Historia.
Głównym celem Krnki była chęć skonstruowania czegoś nowatorskiego. W tamtym czasie z różnych powodów odrzucano pewne rodzaje wagonów tramwajowych. Tramwaj parowy zanieczyszczał powietrze dymem, tramwaj elektryczny był krytykowany za nieestetyczną sieć trakcyjną. Tramwaj konny rozwijał niewielką prędkość, więc poszukiwano alternatywnych sposobów napędu. Sylvestr Krnka – czeski wynalazca (znany przede wszystkim jako rusznikarz) – postanowił zastosować w tramwaju napęd oparty o siłę ludzkich mięśni. Prototyp tramwaju mieścił dwudziestu pasażerów na miejscach siedzących i dodatkowe miejsca dla konduktora i motorniczego.
Opis układu napędowego.
Podstawą układu była maszyna pneumatyczna. Obsługiwana była ona przez jedną lub dwie osoby poprzez wprawianie nożnych pedałów w ruch. To uruchomiało maszynę i mogło ją ponownie zatrzymać za pomocą układu hamulcowego. Moment obrotowy z pedałów był przenoszony na proste dźwignie połączone dwoma cylindrami. Początkowo trzeba było przyłożyć do pedałów nieco większą siłę, by umożliwić rozruch maszyny. Prędkość tramwaju z takim układem była równa lub większa od prędkości tramwaju konnego. Jechał dość płynnie po płaskim terenie, żaden większy wysiłek fizyczny nie był potrzebny nawet w przypadku całkowitego zapełnienia przedziału pasażerskiego. Podczas wjazdu na wzniesienie lub rozruchu wymagana była niekiedy pomoc drugiego pasażera lub konduktora.
Eksploatacja.
Torowisko, po którym kursował ten tramwaj, było używane w trakcie Czesko-słowiańskiej wystawy etnograficznej w Pradze od 15 maja do 23 października 1895 r. Tor miał 500 m długości i znajdował się we wschodniej części terenów wystawowych. Prowadził ze wschodu od ówczesnej stacji kolejowej wzdłuż ogrodzenia do tzw. Chaty Jaroměřa. Tramwaj na pedały Sylvestra Krnki był atrakcją wystawy, ale ze względów praktycznych nie wyszedł poza stadium prototypu. Brak jest danych dotyczących dalszych losów jedynego powstałego egzemplarza.

</doc>
<doc id="4866725" url="https://pl.wikipedia.org/wiki?curid=4866725" title="Alicja Nowak">
Alicja Nowak

Alicja Zofia Nowak (ur. 1972) – polska filolog, dr hab. nauk humanistycznych, adiunkt i kierownik Katedry Ukrainoznawstwa Wydziału Studiów Międzynarodowych i Politycznych Uniwersytetu Jagiellońskiego.
Życiorys.
W 1997 ukończyła studia z filologii ukraińskiej na Uniwersytecie Jagiellońskim, 25 czerwca 2005 obroniła pracę doktorską pt. "Człowiek wobec wieczności w ukraińskim piśmiennictwie żałobnym końca XVI i XVII wieku", napisaną pod kierunkiem prof. Włodzimierza Mokrego. 30 listopada 2018 uzyskała stopień doktora habilitowanego. Została zatrudniona na stanowisku adiunkta i kierownika w Katedrze Ukrainoznawstwa na Wydziale Studiów Międzynarodowych i Politycznych Uniwersytetu Jagiellońskiego.

</doc>
<doc id="4866731" url="https://pl.wikipedia.org/wiki?curid=4866731" title="Jabłuszko">
Jabłuszko



</doc>
<doc id="4866735" url="https://pl.wikipedia.org/wiki?curid=4866735" title="Bitwa o przedmoście warszawskie">
Bitwa o przedmoście warszawskie

Bitwa o przedmoście warszawskie – część Bitwy Warszawskiej stoczona na przedmościu warszawskim. Walki polskiej 1 Armii gen. Franciszka Latinika z sowieckimi 3. i 16 Armią w czasie II ofensywy Frontu Zachodniego Michaiła Tuchaczewskiego w okresie wojny polsko-bolszewickiej.
Charakterystyka obszaru.
Przedmoście warszawskie to obszar na wschód od stolicy Polski. To linia fortyfikacji i umocnień ciągnąca się od Ryni nad Narwią, przez Strugę, Zielonkę, Starą Miłosnę, Wiązownę i Józefów aż do Wisły.
27 lipca 1920 dowództwo polskie podjęło decyzję o wykorzystaniu umocnień w trójkącie Warszawa − Modlin − Zegrze, bazując na planie niemieckim z roku 1915. Około 100-kilometrowa zewnętrzna linia obrony biegła od Modlina wzdłuż Narwi, z przyczółkami mostowymi „Dębe” i „Zegrze”, dalej do Serocka, przez Radzymin − Okuniew − Wiązownę − Karczew wzdłuż Świdra do Wisły i Wisłą do Góry Kalwarii.
Na pierwszej linii obrony wykonano jeden–dwa rzędy okopów, osłoniętych pojedynczymi zasiekami z drutu kolczastego; na drugiej linii zdążono przygotować tylko pozycję ryglową Borki – Fort Beniaminów i częściowo chronione zasiekami okopy w rejonie Wólki Radzymińskiej. Trzecią linię obrony tworzyły stare umocnienia Pragi.
Sytuacja ogólna.
W pierwszej dekadzie lipca 1920 przełamany został front polski nad Autą, a wojska Frontu Północno-Wschodniego gen. Stanisława Szeptyckiego cofały się pod naporem ofensywy Michaiła Tuchaczewskiego.
Naczelne Dowództwo Wojska Polskiego nakazało powstrzymanie wojsk sowieckiego Frontu Zachodniego na linii dawnych okopów niemieckich z okresu I wojny światowej.
Sytuacja operacyjna, a szczególnie upadek Wilna i obejście pozycji polskich od północy, wymusiła dalszy odwrót wojsk polskich.
1 Armia gen. Gustawa Zygadłowicza cofała się nad Niemen, a 4 Armia nad Szczarę.
Obrona wojsk polskich na linii Niemna i Szczary również nie spełniła oczekiwań. W walce z przeciwnikiem oddziały polskie poniosły duże straty i zbyt wcześnie rozpoczęły wycofanie na linię Bugu.
Plan polskiego Naczelnego Dowództwa zakładał, że 1. i 4. Armia oraz Grupa Poleska powstrzymają bolszewików i umożliwią przygotowanie kontrofensywy z rejonu Brześcia. Rozstrzygającą operację na linii Bug, Ostrołęka, Omulew doradzał też gen. Maxime Weygand.
Utrata twierdzy brzeskiej spowodowała, że plan Naczelnego Dowództwa Wojska Polskiego uderzenia znad Bugu w skrzydło wojsk Frontu Zachodniego Michaiła Tuchaczewskiego i rozegrania tam decydującej bitwy przestał być realny. Wojska polskie cofały się nadal, a kolejną naturalną przeszkodą terenową dogodną do powstrzymania sowieckiej ofensywy była Wisła.
Położenie wojsk przed bitwą.
Wojsko Polskie.
Celem obrony przedmościa, Gubernatorstwo Wojskowe na Warszawę wydało 5 sierpnia rozkaz operacyjny nr 1. Zarządzono obronę trójkąta Modlin – Zegrze – Warszawa i wyznaczono zewnętrzną linię obrony: Płock – Wyszogród – Modlin, wzdłuż Narwi, przyczółek mostowy Dębe, przyczółek mostowy Zegrze, przechodząc na lewy brzeg Narwi koło Serocka, Radzymin, Okuniew, Wiązowna, Karczew, a do chwili wybudowania linii obronnej Wiązowna – Karczew, linia biegła od Wiązowny: Emów, Rycice, wzdłuż rzeki Świder do Wisły oraz Wisłą do Góry Kalwarii.&lt;br&gt;Obronę odcinków organizowano w sposób następujący:
Razem w „Grupie Warszawa” było 9 baonów i 80 dział.
Razem 6 batalionów. Oprócz tego w jej skład wchodziły oddziały policji i straż obywatelska.
Razem Grupa „Góra Kalwaria” liczyła około 1 ½ batalionu i 12 dział
W miarę rozwoju sytuacji operacyjnej Naczelne Dowództwo obsadziło przedmoście warszawskie przede wszystkim wycofującymi się znad Bugu jednostkami 1 Armii. 
W dniach 11 i 12 sierpnia jej dywizje przyjęły następujące ugrupowanie obronne:
Polskie oddziały broniące przedmościa liczyły w stanie bojowym 39000 żołnierzy, wspieranych przez 259 dział (w tym 56 ciężkich), 450 ckm, 39 czołgów i dwa pociągi pancerne.
11 sierpnia szef lotnictwa Naczelnego Dowództwa przydzielił 1 Armii 8 eskadrę wywiadowczą, 19 eskadrę myśliwską oraz eskadrę toruńską. Szefem lotnictwa armii został podpułkownik Aleksander Serednicki, zaś doradcą technicznym kapitan Franciszek Peter.
W swojej dyspozycji z 13 sierpnia gen. Franciszek Latinik napisał:
Armia Czerwona.
3 sierpnia 1920 naczelny dowódca Armii Czerwonej Siergiej Kamieniew wydał dyrektywę podporządkowującą Michaiłowi Tuchaczewskiemu 12 Armię i 1 Armię Konną, działające do tej pory w składzie Frontu Południowo-Zachodniego. Zwrócił też uwagę, iż siły Frontu Zachodniego są zbyt mocno przesunięte na północ, ale Tuchaczewski, zafascynowany własnym planem, zignorował tę uwagę. 
Rankiem 10 sierpnia 1920 wydał on własną dyrektywę do uderzenia na Warszawę. Polecał w niej ostatecznie rozbić cofające się siły polskie i sforsować Wisłę.
Zgodnie z dyrektywą dowódcy Frontu Zachodniego, na przedmoście uderzyć miała 16 Armia komarm. Nikołaja Sołłohuba oraz część sił 3 Armii Władimira Łazariewicza. Po opanowaniu przedmościa, Sowieci planowali 14 sierpnia sforsować Wisłę na północ od Warszawy. W tym celu dowódca 3 Armii wydzielił 21 Dywizję Strzelców komdyw. Iwana Smolina do uderzenia z rejonu Zegrze – Załubice w kierunku Pragi, a dowódca 16 A skierował na północ od Pragi swoje główne siły. Miały one sforsować Wisłę między Nowym Bródnem a Modlinem: 10 DS Nikołaja Kakurina na odcinku od Nowego Bródna do Karczewa, a 8 DS Andrieja Riabinina od Karczewa do Dęblina. W ugrupowanie 16 Armii weszła 27 Dywizja Strzelców Witowta Putny.
W atmosferze przepełnionej pewnością zwycięstwa zarysowała się między Putną i Smolinem, tolerowana przez obu dowódców armii, rywalizacja o pierwszeństwo wkroczenia do stolicy Polski. Warszawa miała być zdobyta do 15 sierpnia.
Walki na przedmościu.
12 sierpnia patrole sowieckiej 16 Armii nawiązały styczność bojową z oddziałami polskiej 11 Dywizji Piechoty, a już 13 sierpnia dowódcy 21 DS i 27 DS wydzielili gros swoich sił do natarcia na Radzymin. Pozycji polskich przed obu sowieckimi dywizjami nad Rządzą bronił 46 pułk piechoty.
Pierwsze natarcie Polacy odparli, ale wieczorem na stanowiska polskie uderzyło zgrupowanie 80 i 81 BS z dywizji Putny oraz 61 i 62 BS z dywizji Smolina. Działania strzelców wspierało 59 dział. Zarówno olbrzymia przewaga Sowietów, jak i źle funkcjonująca łączność i niesprawny system dowodzenia, brak efektywnego wsparcia artylerią pododdziałów 46 pp spowodowały, że Sowieci po dwugodzinnych walkach opanowali Radzymin i tym samym przełamali polską obronę na pierwszej linii obrony przedmościa. W tej sytuacji interweniował dowódca 1 Armii gen. Franciszek Latinik i do natarcia na Radzymin skierował odwodową 1 Dywizję Litewsko-Białoruską. W tym czasie do natarcia szykowały się też sowieckie 27 i 21 Dywizje Strzelców. O świcie 14 sierpnia Sowieci uprzedzili działania polskie i pierwsi ruszyli do natarcia. Po opanowaniu Aleksandrowa, Ciemnego, Helenowa i Wólki Radzymińskiej zagrozili przerwaniem słabo obsadzonej drugiej linii obrony. Dopiero przed południem rozpoczęła przeciwnatarcie 1 Dywizja L-B. Bezpośrednio na Radzymin uderzył Wileński pułk strzelców, pobił oddziały sowieckich 61 i 62 Brygady Strzelców i opanował Radzymin.
W tym czasie bez powodzenia na Ciemne i Helenów nacierał Nowogródzki pułk strzelców, a na Aleksandrów Grodzieński pułk strzelców.
Sowieci zorganizowali kontratak na Radzymin i siłami 61, 62, 63 BS oraz 21 pułku kawalerii ponownie zdobyli miasto. Atakując dalej, zagrozili przerwaniem drugiej linii obrony. Zostali jednak powstrzymani ogniem polskich baterii artylerii strzelających „na wprost”. 
Również na odcinku 8 Dywizji Piechoty wytworzyła się niebezpieczna sytuacja. W rejonie między Wołominem a Leśniakowizną 79 Brygada Strzelców uderzyła 235 i 236 pułkami wzdłuż drogi Leśniakowizna – Ossów i przełamała obronę I/33 pułku piechoty i I/36 pp LA. Polacy stracili Leśniakowiznę. Dalszy atak Sowietów na Ossów zagroził wyjściem na tyły drugiej linii obrony przedmościa.
Sytuacji nie poprawił kontratak II/33 pp. Wówczas do walki skierowano I batalion ochotniczego 236 pułku piechoty. Ochotnicy, wspierani przez dwie kompanie 221 pp oraz grupy rozbitków z 33. i 36 pp, w zaciętej walce zatrzymali 79 Brygadę Strzelców.
Wykorzystując powodzenie, 8 Dywizja Piechoty płk. Burhardt-Bukackiego przegrupowała swoje siły i skierowała do kontrataku 13 pułk piechoty. Około południa III batalion tego pułku wyrzucił nieprzyjaciela z Ossowa. W trakcie pościgu, prowadzonego siłami 236, 211, 33 i 36 pp oraz kompanią 47 pp, rozproszono oba pułki sowieckie. W wyniku walk, sowiecka 79 Brygada Strzelców utraciła zdolność bojową. 
Na innych odcinkach frontu Polacy skutecznie odpierali słabe natarcia nieprzyjaciela.
Północny odcinek frontu został zaatakowany przez 81 Brygadę Strzelców. Atakowała ona w kierunku na Jabłonnę. W nocy z 14 na 15 sierpnia osiągnęła rejon Wólka Radzymińska – Nieporęt – Izabelin, zagrażając drugiej linii obrony. Na Nieporęt kierowała się także 21 Dywizja Strzelców, z zadaniem wsparcia 6 Dywizji Strzelców atakującej przyczółek mostowy „Zegrze”. 
W tym czasie 17 Dywizja Strzelców szykowała się do natarcia na pozycje polskiej 8 Dywizji Piechoty, a 10 Dywizja Strzelców Kakurina na 15 Wielkopolską Dywizję Piechoty. 
Dowódca Frontu Północnego generał Józef Haller wprowadził do walki na kierunek radzymiński swoją odwodową 10 Dywizję Piechoty gen. Żeligowskiego. W ten sposób osiągnięto na tym kierunku względną równowagę sił. Generał Żeligowski jeszcze w nocy z 14 na 15 sierpnia wysłał 28 i 29 pułk piechoty w rejon Wólki Radzymińskiej. Tam oba polskie pułki otoczyły 81 Brygadę Strzelców. Dzielnie walczył I/28 pułku piechoty por. Stefana Pogonowskiego, ale pod Aleksandrowem w 5 i 6 kompanii 28 pp chwilowo zapanował chaos i żołnierze zaczęli samorzutnie wycofywać się w stronę Nieporętu. Sytuację opanowało wprowadzenie do walki pozostałych pododdziałów 28 i 29 pp, a 81 BS rozpoczęła pospieszny odwrót.
&lt;br&gt;Atak batalionu por. Pogonowskiego tak określił komdiw Putna:
Tej samej nocy silne zgrupowanie artylerii polskiej pod Nieporętem ogniem na wprost odparło atak 243 pułku strzelców. Po sukcesie odniesionym pod Wólką Radzymińską gen. Żeligowski nie podjął pościgu za 81 Brygadą Strzelców. Nie wsparł też natarcia 1 Dywizji L-B na Radzymin.
Rano 15 sierpnia na Radzymin uderzył Wileński pułk strzelców wzmocniony plutonem czołgów. Po dwugodzinnej walce miasto powtórnie było w rękach Polaków. W tym czasie Grodzieński pułk strzelców zdobył Aleksandrów, Słupno i Cegielnię, ale nie mając styczności z oddziałami 10 Dywizji Piechoty, wstrzymał natarcie.
Sukcesów nie odnotowały miński i nowogródzki pułki strzelców walczące na południe od Radzymina. Dowódca 1 DLB gen. Jan Rządkowski rozdysponował swoje odwody i nie mógł wspomóc walczących pułków, a oddziały gen. Żeligowskiego wstrzymały natarcie.
Niezdecydowanie wśród polskich dowódców wykorzystał nieprzyjaciel i siłami 61 i 62 Brygady Strzelców ponownie zajął Radzymin. Dopiero w południe dowódca XIX Brygady Piechoty ppłk Wiktor Thommée, nie czekając na rozkazy swojego przełożonego gen. Żeligowskiego, wznowił natarcie 28 i 29 pułku piechoty i opanował rejony na północ od Radzymina. Na miasto miały uderzyć grodzieński pułk strzelców i 30 pułk piechoty.
W tym czasie dowództwo sowieckie rozpoczęło ewakuację wojsk własnych z Radzymina. O zmroku patrol zwiadowców konnych 30 pp wjechał do miasta, a dwie kompanie tegoż pułku, po krótkiej walce z sowiecką strażą tylną, opanowały miasto. 
Od 15 sierpnia na całym froncie w działaniach przeciwnika zauważono brak rozmachu i pewności działań.
16 sierpnia w rejonie Mokre nieprzyjaciel zgrupował trzy pułki strzelców i pułk kawalerii z zamiarem uderzenia na Radzymin. Skutecznie zareagowała polska artyleria. Dwadzieścia baterii jednocześnie prowadziło półgodzinną nawałę ogniową. Po jej zakończeniu 28 pułk piechoty zajął Mokre bez walki, a 30 pułk piechoty, wsparty ogniem artylerii i plutonem czołgów, około 14.00 opanował Dybów.
17 sierpnia na stanowiska obronne wszedł odwód 10 Dywizji Piechoty i w ten sposób cała pierwsza linia obrony przedmościa ponownie znalazła się w rękach Polaków. 16 Armia Sołłohuba zaprzestała aktywnych działań na przedmościu.
W tym czasie polska 15 Dywizja Piechoty, wzmocniona czołgami, uderzyła na 10 Dywizję Strzelców i opanowała Dębe Wielkie, dwa polskie pociągi pancerne zajęły dworzec w Mińsku Mazowieckim, a lotnictwo rozproszyło sowieckie odwody zmierzające na pole walki. 
W związku z sukcesami polskiej kontrofensywy znad Wieprza, dowódca Frontu Zachodniego Michaił Tuchaczewski wydał rozkaz odwrotu spod Warszawy.
Bilans walk.
W walkach o przedmoście warszawskie jednostki polskie straciły około 5100 poległych, rannych i zaginionych żołnierzy. Straty sowieckie też były wysokie i w niektórych jednostkach sięgały ponad 50% stanu osobowego. 
Bitwa związała duże siły sowieckie na tym obszarze i ułatwiła zakończenie koncentracji wojsk polskich nad Wieprzem.
Szczegółowe zestawienie strat polskich:

</doc>
<doc id="4866743" url="https://pl.wikipedia.org/wiki?curid=4866743" title="Lauren Santo Domingo">
Lauren Santo Domingo

Lauren Santo Domingo de domo Davis (ur. 28 lutego 1976 w Greenwich w stanie Connecticut) – amerykańska bizneswoman, redaktorka magazynów kobiecych, bywalczyni salonów. 
Współzałożycielka internetowego sklepu odzieżowego Moda Operandi, od 2005 roku współpracuje z czasopismem „Vogue”. 
Życiorys.
Córka Ronalda V. Davisa i Judy Davis. Urodziła się i dorastała w Greenwich w stanie Connecticut. Jako nastolatka często pojawiała się w magazynie Sassy, wystąpiła także w kilku reklamach telewizyjnych, między innymi w japońskiej reklamie dżinsów razem z Bradem Pittem. Uczęszczała do Kent School, następnie ukończyła studia na Uniwersytecie Południowej Kalifornii otrzymując dyplom w dziedzinie historii w 1998 roku. Po ukończeniu studiów przeniosła się do Paryża.
Kariera.
Lauren rozpoczęła karierę w magazynie „Vogue” jako asystentka działu mody. W późniejszym czasie pracowała tam jako Associate Fashion Editor, a później Sittings Editor. Następnie pracowała jako dyrektor do spraw public relations u J. Mendela, kierowała również działem PR u Caroliny Herrery. W 2005 roku powróciła do czasopisma „Vogue” jako redaktor współpracujący. 
Lauren postanowiła również stworzyć platformę zakupową, która pozwoliłaby kobietom kupować produkty modowe prezentowane na pokazach kolekcji znanych projektantów. W lutym 2011 roku Lauren wraz z Aslaug Magnusdottir założyła więc sklep Moda Operandi, rewolucjonizując branżę modową i sposób, w jaki kobiety mogły robić zakupy. 
Została wpisana na listę Hall of Fame Best-Dressed List 2017 czasopisma Vanity Fair. 
Lauren wspiera finansowo kampanie amerykańskich polityków, takich jak Hillary Clinton, Joseph P. Kennedy i Kamala Harris. 
Lauren jest żoną biznesmena Andrésa Santo Domingo, współwłaściciela niezależnej wytwórni muzycznej Mexican Summer. 

</doc>
<doc id="4866767" url="https://pl.wikipedia.org/wiki?curid=4866767" title="Dyscophus insularis">
Dyscophus insularis

Dyscophus insularis – gatunek płaza z rodziny wąskopyskowatych zasiedlający zachodni Madagaskar. Przybiera brązowo-szarawe barwy oraz osiąga rozmiar 4-5 cm. Występuje w suchych siedliskach, a jego populacji nie zagraża wyginięcie. 
Wygląd.
Z wyglądu przypomina dwa pozostałe gatunki z rodzaju "Dyscophus," ale jest od nich mniejszy osiągając rozmiary od 4 do 5 cm (przy czym samce są mniejsze od samic). Skóra "D. insularis" jest brązowo-szarawa z miejscowymi ciemniejszymi znakowaniami. Zaobserwowano dużą zmienność w morfologii oraz kolorze skóry pomiędzy populacjami z różnych regionów, co sugeruje, że "D. insularis" może być w rzeczywistości zbiorem kilku blisko spokrewnionych gatunków. 
Występowanie i siedlisko.
Płaz ten występuje na północnozachodnim oraz zachodnim Madagaskarze. Osobniki tego gatunku widywane były na wysokości do 751 m n.p.m. Jego obecność została stwierdzona w m.in. w Ambanja, Tsingy de Bemaraha, oraz w Parkach Narodowych Tsimanampetsotsa i Ankarafantsika. "D. insularis" zasiedla sawanny oraz suche lasy tropikalne. Rozmnaża się w płytkich okresowych zbiornikach wodnych. 
Status.
W związku z jego szerokim zasięgiem występowania, dużą populacją oraz dużym potencjałem do adaptacji, gatunek ma status najmniejszej troski (LC) w czerwonej księdze gatunków zagrożonych. Przewiduje się natomiast, że zanik jego naturalnych siedlisk może w przyszłości doprowadzić do spadku populacji. Osobniki "D. insularis" sprzedawane są również sporadycznie jako zwierzęta terrarystyczne, nie ma to jednak znacznego wpływu na wielkość jego populacji.

</doc>
<doc id="4866771" url="https://pl.wikipedia.org/wiki?curid=4866771" title="Masaki Honda">
Masaki Honda

 – japoński wojskowy, generał porucznik Cesarskiej Armii Japońskiej.
Życiorys.
Urodził się 17 maja 1889 r. w prefekturze Nagano. W 1910 r. ukończył akademię wojskową, a siedem lat później szkołę sztabu armii.
Od 1921 do 1924 r. był attaché wojskowym we Francji, a w latach 1927–1929 pracował w Ministerstwie Wojny. Po awansie na majora służył od 1930 r. jako instruktor w szkole piechoty, a dwa lata później przeszedł do Inspektoratu Szkolenia Wojskowego. Po awansie na podpułkownika otrzymał w 1933 r. dowodzenie 22. Pułkiem Piechoty, a od 1935 do 1936 r. był instruktorem w szkole piechoty, po czym do 1937 r. pracował w Inspektoracie Generalnym Wyszkolenia. W tym samym roku został mianowany generałem majorem i od tego momentu dowodził 2. Brygadą Piechoty. W 1938 r. ponownie skierowano go do szkoły piechoty, a w 1939 r. został jej komendantem. Dwa miesiące później otrzymał awans na generała porucznika i po kolejnych dwóch miesiącach został zastępcą szefa sztabu armii ekspedycyjnej w Chinach.
W 1940 r. powierzono mu dowództwo 8. Dywizji w Mandżurii. Następnie od 1941 do 1943 r. kierował sekcją oświaty wojskowej Departamentu Uzbrojenia, po czym objął dowodzenie 20. Armią, a w kwietniu 1944 r. przejął dowodzenie 33. Armią w Birmie i dowodził nią w trakcie odwrotu po porażkach pod Kohimą i Imphal. Z pomocą gen. por. Raizō Tanaki i 18. Dywizji, Honda bronił północną Birmę przed chińską armią. W styczniu 1945 r. powierzono mu utrzymanie linii z Lasho do Mandalaj i powstrzymanie wojsk gen. Josepha Stilwella przed odblokowaniem drogi birmańskiej. Wskutek ataku sił gen. Williama Slima i gen. Franka Messervy’ego, Honda był zmuszony opuścić południową Birmę, by uchronić się przed okrążeniem po zajęciu przez Aliantów Miktili. Podczas trudnego odwrotu, po zniszczeniu wszystkich środków transportu przez przeciwnika, podtrzymywał morale żołnierzy opowiadając im pikantne dowcipy. Kiedy powierzono mu dowództwo wojsk w regionie Miktili, Honda był bliski odcięcia Brytyjczyków w mieście, ale pod wpływem przewagi przeciwnika jego armia została prawie w całości zniszczona między styczniem a kwietniem 1945 r., podczas walk nad Irawadi. Skapitulował 28 sierpnia 1945 r. W sierpniu 1947 r. odszedł na emeryturę.
Zmarł 17 lipca 1964 r.

</doc>
<doc id="4866777" url="https://pl.wikipedia.org/wiki?curid=4866777" title="Jerzy Buzek (polityk)">
Jerzy Buzek (polityk)



</doc>
<doc id="4866780" url="https://pl.wikipedia.org/wiki?curid=4866780" title="Magazyn śledczy Anity Gargas">
Magazyn śledczy Anity Gargas

Magazyn śledczy Anity Gargas – autorski program Anity Gargas, emitowany na antenie TVP1.
Z przerwami nadawany jest od 7 września 2016 roku. 
Program pomaga w rozwikłaniu problemów istotnych z punktu widzenia ludzi zwracających się o pomoc listownie, telefonicznie oraz pocztą elektroniczną.
Średnia oglądalność w listopadzie 2019 roku to 1,08 mln widzów.
Prowadzącą program jest Anita Gargas, a lektorem - Robert Samot.
Program można też oglądać w internecie na oficjalnej stronie internetowej programu i na vod.tvp.pl.
Od połowy marca 2020 z powodu epidemii koronawirusa (COVID-19) odcinki są nagrywane z samym udziałem Pani Anity Gargas.
Ten program nie ma wakacyjnych przerw.
Do 27 sierpnia 2020 roku program jest emitowany w czwartki pomiędzy godz. 22:20 a godz. 22:55, a od 1 września 2020 roku – będzie emitowany we wtorki o godz. 18:55.
W związku z treścią opublikowaną w odcinku programu wyemitowanego 23 stycznia 2020, dotyczącego inwestycji deweloperskich w Katowicach, złożono skargi na TVP w Krajowej Rady Radiofonii i Telewizji, w Rady Etyki Mediów, w zarządzie Telewizji Polskiej, zaś władze miasta Katowice złożyły pozew sądowy przeciwko Telewizji Polskiej i Anicie Gargas.

</doc>
<doc id="4866781" url="https://pl.wikipedia.org/wiki?curid=4866781" title="Jan Donimirski">
Jan Donimirski



</doc>
<doc id="4866784" url="https://pl.wikipedia.org/wiki?curid=4866784" title="Mistrzostwa Polski w kolarstwie torowym - wyścig punktowy mężczyzn">
Mistrzostwa Polski w kolarstwie torowym - wyścig punktowy mężczyzn



</doc>
<doc id="4866785" url="https://pl.wikipedia.org/wiki?curid=4866785" title="Mistrzostwa Polski w kolarstwie torowym - wyścig punktowy kobiet">
Mistrzostwa Polski w kolarstwie torowym - wyścig punktowy kobiet



</doc>
<doc id="4866786" url="https://pl.wikipedia.org/wiki?curid=4866786" title="Kabosze">
Kabosze

Kabosze (; ) – wieś na Białorusi, w obwodzie witebskim, w rejonie brasławskim, w sielsowiecie Plusy.
Historia.
W czasach zaborów ówczesna wieś leżała w granicach Imperium Rosyjskiego.
W latach 1921–1945 kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Plusy.
Według Powszechnego Spisu Ludności z 1921 roku zamieszkiwały tu 72 osoby, wszystkie były wyznania rzymskokatolickiego i zadeklarowały polską przynależność narodową. Było tu 17 budynków mieszkalnych. W 1931 w 16 domach zamieszkiwały 72 osoby.
Miejscowość należała do parafii rzymskokatolickiej w Plusach. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Plusach.

</doc>
<doc id="4866787" url="https://pl.wikipedia.org/wiki?curid=4866787" title="Mistrzostwa Polski w kolarstwie torowym - wyścig na 500 metrów ze startu zatrzymanego kobiet">
Mistrzostwa Polski w kolarstwie torowym - wyścig na 500 metrów ze startu zatrzymanego kobiet



</doc>
<doc id="4866788" url="https://pl.wikipedia.org/wiki?curid=4866788" title="Mistrzostwa Polski w kolarstwie torowym - wyścig na 1000 metrów ze startu zatrzymanego mężczyzn">
Mistrzostwa Polski w kolarstwie torowym - wyścig na 1000 metrów ze startu zatrzymanego mężczyzn



</doc>
<doc id="4866789" url="https://pl.wikipedia.org/wiki?curid=4866789" title="Mistrzostwa Polski w kolarstwie torowym - wyścig indywidualny na dochodzenie mężczyzn">
Mistrzostwa Polski w kolarstwie torowym - wyścig indywidualny na dochodzenie mężczyzn



</doc>
<doc id="4866790" url="https://pl.wikipedia.org/wiki?curid=4866790" title="Mistrzostwa Polski w kolarstwie torowym - wyścig indywidualny na dochodzenie kobiet">
Mistrzostwa Polski w kolarstwie torowym - wyścig indywidualny na dochodzenie kobiet



</doc>
<doc id="4866791" url="https://pl.wikipedia.org/wiki?curid=4866791" title="Mazda CX-30">
Mazda CX-30

Mazda CX-30 – samochód osobowy typu crossover klasy kompaktowej produkowany przez japońską firmę Mazda od 2019 roku.
Historia i opis pojazdu.
Mazda CX-30 została po raz pierwszy zaprezentowana podczas Międzynarodowych Targów Motoryzacyjnych w Genewie w 2019 roku. Samochód bazuje na Maździe 3, a gamie producenta plasuje się pomiędzy modelem CX-3 a CX-5. 
Za stylistykę Mazdy CX-30 odpowiada europejskie studio projektowe. Linia boczna zaprojektowana zgodnie z językiem stylistycznym Kodo wykorzystuje świato i cień do ożywienia obłej linii CX-30. Przewaga karoserii nad powierzchnią szyb ma za zadanie zbliżyć ją do aut segmentu Premium.
W Polsce samochód zadebiutował we wrześniu 2019 roku. Do końca roku polski importer marki sprzedał 827 egzemplarzy. Ceny zaczynają się od 101 900 zł.
W ciągu roku od debiutu sprzedano łącznie 2130 egzemplarze pojazdu. 34% kupujących zdecydowało się na najmocniejszy silnik benzynowy 2.0 SkyActiv-X o mocy 180 KM, samochody w czerwonym kolorze zakupiło ponad 44% osób, natomiast na pojazdy z automatyczną skrzynią biegów zdecydowało się 55% klientów.

</doc>
<doc id="4866792" url="https://pl.wikipedia.org/wiki?curid=4866792" title="Mistrzostwa Polski w kolarstwie torowym - sprint indywidualny mężczyzn">
Mistrzostwa Polski w kolarstwie torowym - sprint indywidualny mężczyzn



</doc>
<doc id="4866793" url="https://pl.wikipedia.org/wiki?curid=4866793" title="Mistrzostwa Polski w kolarstwie torowym - sprint indywidualny kobiet">
Mistrzostwa Polski w kolarstwie torowym - sprint indywidualny kobiet



</doc>
<doc id="4866794" url="https://pl.wikipedia.org/wiki?curid=4866794" title="Mistrzostwa Polski w kolarstwie torowym - scratch mężczyzn">
Mistrzostwa Polski w kolarstwie torowym - scratch mężczyzn



</doc>
<doc id="4866795" url="https://pl.wikipedia.org/wiki?curid=4866795" title="Mistrzostwa Polski w kolarstwie torowym - scratch kobiet">
Mistrzostwa Polski w kolarstwie torowym - scratch kobiet



</doc>
<doc id="4866796" url="https://pl.wikipedia.org/wiki?curid=4866796" title="Mistrzostwa Polski w kolarstwie torowym - keirin mężczyzn">
Mistrzostwa Polski w kolarstwie torowym - keirin mężczyzn



</doc>
<doc id="4866797" url="https://pl.wikipedia.org/wiki?curid=4866797" title="Mistrzostwa Polski w kolarstwie torowym - keirin kobiet">
Mistrzostwa Polski w kolarstwie torowym - keirin kobiet



</doc>
<doc id="4866798" url="https://pl.wikipedia.org/wiki?curid=4866798" title="Mistrzostwa Polski w kolarstwie szosowym - jazda indywidualna na czas">
Mistrzostwa Polski w kolarstwie szosowym - jazda indywidualna na czas



</doc>
<doc id="4866804" url="https://pl.wikipedia.org/wiki?curid=4866804" title="Magdalena Koleśnik">
Magdalena Koleśnik

Magdalena Koleśnik (ur. 27 lutego 1990 w Białymstoku) – polska aktorka.
Kariera aktorska.
Jest absolwentką Państwowej Wyższej Szkoły Teatralnej im. Ludwika Solskiego w Krakowie, którą ukończyła w 2015. Debiutowała w Teatrze Ateneum w Warszawie rolą w spektaklu "Siła przyzwyczajenia" w reżyserii Magdaleny Miklasz. Od 2015 występuje w Teatrze Powszechnym w Warszawie. Współpracowała także z teatrami warszawskimi: Ochoty, Żydowskim oraz z Teatrem „Bagatela” im. Tadeusza Boya-Żeleńskiego w Krakowie. W Teatrze Wielkim – Operze Narodowej występuje w roli Widma Marii w "Umarłym mieście" Korngolda w reżyserii Mariusza Trelińskiego.
W 2014 została nagrodzona za rolę Marii Łukianowny w spektaklu "Samobójca" na 32. Festiwalu Szkół Teatralnych w Łodzi, w 2015 otrzymała nagrodę im. Andrzeja Nardellego za najlepszy debiut aktorski w spektaklu "Dybuk", zaś w 2017 zdobyła nagrodę 4. Festiwalu Nowego Teatru w Rzeszowie dla Młodego Twórcy za rolę Jagny w "Chłopach" ze względu na „wykreowanie niebywale przejmującej roli Jagny, która dzięki imponującej precyzji warsztatu aktorskiego, przełamuje klasyczne uwizerunkowienie postaci”. Laureatka nagrody Festiwalu Polskich Filmów Fabularnych w Gdyni za pierwszoplanową rolę kobiecą (2020) oraz nagrody im. Zbyszka Cybulskiego za film "Sweat".
Życie prywatne.
Jest siostrą przyrodnią aktora Bartosza Bieleni.

</doc>
<doc id="4866809" url="https://pl.wikipedia.org/wiki?curid=4866809" title="Koczergi (sielsowiet Plusy)">
Koczergi (sielsowiet Plusy)

Koczergi (; ) – wieś na Białorusi, w obwodzie witebskim, w rejonie brasławskim, w sielsowiecie Plusy.
Dawna nazwa wsi to Kaczergi.
Historia.
W czasach zaborów wieś leżała w granicach Imperium Rosyjskiego.
W latach 1921–1939 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Plusy.
Według Powszechnego Spisu Ludności z 1921 roku zamieszkiwało tu 48 osób, wszystkie były wyznania rzymskokatolickiego i zadeklarowały polską przynależność narodową. Było tu 9 budynków mieszkalnych. W 1931 w 11 domach zamieszkiwało 42 osoby.
Miejscowość należała do parafii rzymskokatolickiej w Plusach. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Plusach.

</doc>
<doc id="4866817" url="https://pl.wikipedia.org/wiki?curid=4866817" title="Koczergi (ujednoznacznienie)">
Koczergi (ujednoznacznienie)



</doc>
<doc id="4866820" url="https://pl.wikipedia.org/wiki?curid=4866820" title="Jerzy Ziółko">
Jerzy Ziółko

Jerzy Maciej Ziółko (ur. 29 listopada 1934 w Radomiu, zm. 13 lipca 2020) – polski inżynier budownictwa lądowego, prof. dr hab. inż.
Życiorys.
W 1957 ukończył studia budownictwa w Politechnice Gdańskiej. Obronił pracę doktorską, następnie uzyskał stopień doktora habilitowanego. W 1971 nadano mu tytuł profesora w zakresie nauk technicznych. Został zatrudniony na stanowisku profesora w Katedrze Konstrukcji Metalowych i Zarządzania w Budownictwie na Wydziale Inżynierii Lądowej i Środowiska Politechniki Gdańskiej.
Był profesorem nadzwyczajnym w Katedrze Konstrukcji Budowlanych na Wydziale Budownictwa i Inżynierii Środowiska Uniwersytetu Technologiczno-Przyrodniczego im. Jana i Jędrzeja Śniadeckich w Bydgoszczy, oraz kierownikiem w Katedrze Konstrukcji Metalowych na Wydziale Inżynierii Lądowej i Środowiska Politechniki Gdańskiej.
Był zatrudniony na stanowisku profesora zwyczajnego w Katedrze Konstrukcji Budowlanych na Wydziale Budownictwa, Architektury i Inżynierii Środowiska Uniwersytetu Technologiczno-Przyrodniczego im. Jana i Jędrzeja Śniadeckich w Bydgoszczy, a także członka Komitetu Inżynierii Lądowej i Wodnej na IV Wydziale Nauk Technicznych Polskiej Akademii Nauk i Sekcji VI - Nauk Technicznych Centralnej Komisji do Spraw Stopni i Tytułów.
Zmarł 13 lipca 2020. Pochowany na cmentarzu Srebrzysko (rejon I, taras II).

</doc>
<doc id="4866823" url="https://pl.wikipedia.org/wiki?curid=4866823" title="Katarzyna Grabowska">
Katarzyna Grabowska

Katarzyna Grabowska (ur. 8 marca 1991 w Krakowie) – polska aktorka.
Życiorys.
Jest córką aktorów Andrzeja Grabowskiego i Anny Tomaszewskiej oraz młodszą siostrą aktorki Zuzanny Grabowskiej. 
Od 2014 roku związana jest z Teatrem Powszechnym w Łodzi.
W 2015 roku ukończyła studia na Wydziale Aktorskim PWSFTiT im. Leona Schillera w Łodzi. W 2017 roku otrzymała nagrodę im. Wiesława Nowickiego przyznawana przez Towarzystwo Przyjaciół Łodzi wraz z Fundacją im. Wiesława Nowickiego w celu „wyróżnienia i wspierania rozwoju młodych łódzkich talentów w dziedzinie sztuki, a w szczególności filmu i teatru”.
Filmografia.
Sporządzono na podstawie materiału źródłowego.
Życie prywatne.
Katarzyna Grabowska jest w związku małżeńskim z Damianem Kulcem. W październiku 2021 urodziła córkę Jagodę.

</doc>
<doc id="4866828" url="https://pl.wikipedia.org/wiki?curid=4866828" title="Paweł Danilewicz">
Paweł Danilewicz

Paweł Danilewicz (Danielewicz) herbu Ostoja (zm. 1667) – dziedzic dóbr Leszna, sędzia ziemski wileński w latach 1649-1667, podsędek wileński w latach 1646-1649, cześnik lidzki w latach 1642-1646, sędzia grodzki wileński w latach 1641-1646, starosta niegrodowy inturski w 1655 roku, marszałek Trybunału Głównego Wielkiego Księstwa Litewskiego w 1655 roku.
Paweł Danilewicz, w 1648 roku, był elektorem Jana II Kazimierza Wazy z województwa wileńskiego. Poseł na sejm nadzwyczajny 1654 roku. W 1655 roku był sygnatariuszem układu w Kiejdanach. 
Wspominał go Wojciech Wijuk Kojałowicz pisząc: 
Paweł Danilewicz wymieniony został także przez Kaspra Niesieckiego w "Herbarzu polskim". Ożeniony był z Zofią Duninówną Kitlicką. Jego synem był Adam Karol, sędzia grodzki wileński.

</doc>
<doc id="4866831" url="https://pl.wikipedia.org/wiki?curid=4866831" title="Kieziki (sielsowiet Opsa)">
Kieziki (sielsowiet Opsa)

Kieziki – dawny zaścianek. Tereny, na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Opsa.
Historia.
W czasach zaborów ówczesna wieś leżała w granicach Imperium Rosyjskiego.
W latach 1921–1945 zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Opsa.
Według Powszechnego Spisu Ludności z 1921 roku zamieszkiwało tu 14 osób, wszystkie były wyznania rzymskokatolickiego i zadeklarowali polską przynależność narodową. Były tu 2 budynki mieszkalne. W 1931 w 2 domach zamieszkiwało 6 osób.
Miejscowość należała do parafii rzymskokatolickiej w Opsie. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Opsie.

</doc>
<doc id="4866835" url="https://pl.wikipedia.org/wiki?curid=4866835" title="Koczergi (rejon brasławski)">
Koczergi (rejon brasławski)



</doc>
<doc id="4866837" url="https://pl.wikipedia.org/wiki?curid=4866837" title="Leo Rover">
Leo Rover

Leo Rover – niewielki, czterokołowy łazik mobilny z oprogramowaniem open source opracowany i produkowany we Wrocławiu przez Kell ideas sp. z o.o.. Robot po raz pierwszy trafił na rynek w 2017 roku (wtedy pod nazwą "Turtle").
Konstrukcja i wydajność.
Leo Rover to niewielki, zdalnie sterowany, czterokołowy łazik o wymiarach 447mm x 443mm x 249mm i masie 6,5kg. Każde z czterech kół robota napędzane jest silnikiem prądu stałego w piaście z przekładnią planetarną 73.2:1 i enkoderem 12 CPR. Opony wykonane są z gumowego materiału z wypełnieniem piankowym.
Robot zasilany jest litowo-jonową baterią o pojemności 5000mAh i napięciu 11,1 V.
Leo Rover osiąga maksymalną prędkość liniową wynoszącą ok. 0,4m/s oraz prędkość kątową wynoszącą do 60 stopni na sekundę.
Robot wyposażony jest w 5 MPx kamerę o polu widzenia 170° umieszczoną w przedniej części konstrukcji. Na górnej części obudowy znajdują się liczne otwory montażowe do mocowania w nich dodatkowego sprzętu. Nominalne obciążenie robota wynosi 5kg. 
Łazik posiada punkt dostępowy WiFi 2,4 GHz z anteną zewnętrzną.
Znaczna część elementów konstrukcji robota Leo Rover produkowana jest poprzez druk 3D. Całość konstrukcji utrzymuje wodoszczelność na poziomie IP64.
Software.
Łazik Leo Rover pracuje w systemie Ubuntu 20.04 z ROS Noetic Ninjammys. Funkcję głównego komputera robota pełni Raspberry Pi 4. Kontrolerem silników jest customizowana płytka elektroniczna o nazwie "LeoCore", która zastąpiła wcześniej używaną płytkę CORE2-ROS firmy Husarion.
Jeśli chodzi o języki programowania wykorzystywane w robocie, interfejs użytkownika napisano w języku JavaScript wraz z CSS i HTML. Do firmware’u łazika wykorzystano języki C i C++. Inne komponenty opracowane przez firmę, działające na komputerze Raspberry Pi, w przeważającej mierze napisano w języku Python. Ponadto znaczna część oprogramowania używanego w łaziku Leo Rover jest dostarczana przez pakiety open source dostępne w ekosystemie ROS.
Interfejs użytkownika.
Łazik Leo Rover posiada wcześniej wspomniany, własny interfejs użytkownika, który dostępny jest w postaci strony internetowej uruchamianej po połączeniu się z robotem. Po uruchomieniu interfejsu użytkownik widzi obraz z kamery łazika i ma możliwość sterowania nim. Użytkownik może operować robotem na ekranie dotykowym swojego urządzenia, za pomocą myszki, klawiatury bądź podłączonego joysticka. Do dyspozycji użytkownika są także funkcje wyłączenia i reboot robota, a także informacja o napięciu baterii.
European Rover Challenge.
W latach 2020-2022 łazik Leo Rover był standardowym robotem wykorzystywanym przez uczestników zdalnej formuły zawodów European Rover Challenge.
Nazwa.
Początkowa iteracja robota nosiła nazwę "Turtle""," jednak w 2019 roku została zmieniona ze względu na podobieństwo do nazwy innego robota – "TurtleBota" – co było powodem mylenia obu produktów przez potencjalnych konsumentów. Nieprzypadkowo firma zmieniła nazwę produktu na "Leo Rover" – zachowując koncepcję "żółwia", słowo "Leo" w nazwie łazika nawiązuje do fikcyjnej postaci Leonardo znanej z serii komiksów o Wojowniczych Żółwiach Ninja.
Obszar zastosowań.
Leo Rover służy jako platforma rozwojowa do implementowania własnych rozwiązań technologicznych poprzez możliwość podłączenia zewnętrznej elektroniki, edytowania oprogramowania open-source, a także wprowadzania zmian w konstrukcji robota. Mimo iż produkt dostępny jest zarówno dla osób prywatnych jak i firm, przeważającą część konsumentów stanowią uczelnie wyższe oraz placówki badawcze, wykorzystujące robota do swoich projektów i badań.
Licencje.
Oprogramowanie i pliki układów elektronicznych łazika Leo Rover są udostępniane na licencji MIT. Pliki CAD i projekty mechaniki są udostępniane na licencji Creative Commons BY-NC-SA.

</doc>
<doc id="4866841" url="https://pl.wikipedia.org/wiki?curid=4866841" title="São Domingos do Azeitão">
São Domingos do Azeitão

São Domingos do Azeitão – miasto i gmina w Brazylii, w Regionie Północno-Wschodnim, w stanie Maranhão. 
Ma powierzchnię 960,93 km2. Według danych szacunkowych z 2019 roku gminę zamieszkiwały 7392 osoby. 
W 2017 roku produkt krajowy brutto per capita wyniósł 23 804,32 reali brazylijskich.
Gminę utworzono w 1994 roku.

</doc>
<doc id="4866842" url="https://pl.wikipedia.org/wiki?curid=4866842" title="Sao Domingos do Azeitao">
Sao Domingos do Azeitao



</doc>
<doc id="4866845" url="https://pl.wikipedia.org/wiki?curid=4866845" title="Zbigniew Szczypka">
Zbigniew Szczypka

Zbigniew Stanisław Szczypka (ur. 1928, zm. 10 lipca 2020) – polski specjalista w zakresie telekomunikacji, prof. dr hab.
Życiorys.
Obronił pracę doktorską, w 1989 habilitował się na podstawie pracy zatytułowanej "Metoda estymacji zespolonego współczynnika odbicia na podstawie wielosondowego próbkowania rozkładu fali stojącej". Pracował w Wyższej Szkole Informatyki, Zarządzania i Administracji w Warszawie, oraz był zatrudniony na stanowisku profesora w Przemysłowym Instytucie Telekomunikacji S.A.
Zmarł 10 lipca 2020.

</doc>
<doc id="4866848" url="https://pl.wikipedia.org/wiki?curid=4866848" title="Ewelina Leonarda Pierzyńska-Jelska">
Ewelina Leonarda Pierzyńska-Jelska

Ewelina Leonarda Pierzyńska-Jelska h. Korab (ur. 6 czerwca 1938 w Poznaniu) – polska historyczka sztuki, muzealnik i malarka współczesna.
Życiorys.
Córka Telesfora (1907-1980) i Izabelli z domu Łukaszewicz (1898-1973). Ukończyła Społeczne Ognisko Kultury Plastycznej Związku Polskich Artystów Plastyków w Poznaniu (1959). Studiowała historię sztuki na Wydziale Filozoficzno-Historycznym Uniwersytetu im. Adama Mickiewicza w Poznaniu, mgr historii sztuki (1963), dr nauk humanistycznych – muzeolog (1980).
Mąż – Andrzej Stefan Jelski h. Pielesz, absolwent etnografii na Wydziale Historycznym (1966) i Podyplomowego Studium Afrykanistycznego (1974) Uniwersytetu Warszawskiego. Kawaler Maltański. Córka – Adrianna Izabella Pierzyńska, absolwentka prawa na Wydziale Prawa i Administracji (1996) Uniwersytetu Jagiellońskiego w Krakowie, prawnik, radca prawny (2015).
Po studiach, do 1966 r., pełniła funkcję Powiatowego Konserwatora Zabytków (Gorlice i Jasło), następnie – do 1972 r., jako adiunkt, kierowała Działem Sztuki w Muzeum Ziemi Kaliskiej w Kaliszu. Od 1973 r. mieszka w Radomiu. W l. 1974 – 1990 prowadziła, początkowo jako kierownik, później zaś dyrektor – Biuro Wystaw Artystycznych w Radomiu.
Kurator i aranżer szeregu wystaw w zakresie sztuki współczesnej w kraju i za granicą.
Była pomysłodawczynią oraz inicjatorką cyklicznej wystawy Triennale „Prezentacje Portretu Współczesnego” (ekspozycja ogólnopolska w l. 1978, 1981, 1984, międzynarodowa w l. 1987, 1990). Triennale było pierwszą międzynarodową ekspozycją w Radomiu w zakresie profesjonalnej plastyki (malarstwo i grafika).
Zorganizowała w 1984 r. Galerię Autoportretu Współczesnego w siedzibie BWA w Radomiu (Dom Esterki i Dom Gąski). Była to jedyna tego typu w Polsce stała ekspozycja wizerunków własnych w malarstwie wybitnych współczesnych polskich twórców i jedna z nielicznych w świecie.
Z Jej inicjatywy, w tym samym roku, w warszawskiej „Zachęcie”, została zorganizowana obszerna, retrospektywna ekspozycja „Polskie malarstwo portretowe 1944-1984”, będąca obszerną panoramą wizerunków malarskich autorstwa najwybitniejszych, powojennych polskich artystów malarzy.
Znany mistrz pędzla Krzysztof Jackowski z Kielc, w dowód uznania dla Jej zasług na polu upowszechniania sztuki portretu i organizacji Triennale „Prezentacje Portretu Współczesnego”, nadał Jej przydomek „Matka Współczesnego Portretu” i uwiecznił malarskim wizerunkiem pod tym samym tytułem.
Dla uczczenia przypadającej w 1980 r. – 450 rocznicy urodzin. i w 1984 r. – 400 rocznicy śmierci Jana Kochanowskiego z Czarnolasu, zorganizowała w salach ekspozycyjnych radomskiego BWA dwie edycje ogólnopolskiej, interdyscyplinarnej, pokonkursowej wystawy w zakresie rzeźby kameralnej, medalierstwa, grafiki, rysunku i tkaniny artystycznej „Jan Kochanowski i Jego Epoka”. Medale i inne eksponaty z tych wystaw zostały zakupione do zbiorów Muzeum im. Jana Kochanowskiego w Czarnolesie.
W l. 2010 i 2012 była kuratorem wystawy „Galeria Autoportretu Współczesnego 1984 – 1990”, prezentowanej w Muzeum im. Jacka Malczewskiego w Radomiu i Muzeum Niepodległości w Warszawie.
Od 1990 r. była zatrudniona jako adiunkt, wykładowca w zakresie historii sztuki i wzornictwa przemysłowego w Politechnice im. K. Pułaskiego w Radomiu. W l. 2005 -2017 pracowała jako nauczyciel akademicki, adiunkt w Prywatnej Wyższej Szkole Ochrony Środowiska w Radomiu, gdzie prowadziła ćwiczenia i wykłady z historii kultury, architektury i sztuki oraz muzealnictwa. Ponadto, w obu uczelniach prowadziła seminaria dyplomowe.
W zakresie pracy naukowo-badawczej zajmuje się niektórymi zagadnieniami zabytkowej architektury oraz dawnej i współczesnej sztuki. Opracowała dokumentację historyczno-artystyczną dla pewnej liczby cennych sakralnych obiektów zabytkowych oraz ok. 700 kart ewidencji zabytków ruchomych i architektury z terenu dawnego woj. radomskiego dla potrzeb Wojewódzkiego Urzędu Ochrony Zabytków w Warszawie. Delegatura w Radomiu oraz Instytutu Dziedzictwa Narodowego w Warszawie.
W 2022 r. E.L. Pierzyńska-Jelska oraz jej mąż – A. Jelski byli kuratorami wystawy „Polskie malarstwo portretowe u schyłku XXw.”, prezentowanej w Muzeum im. Jacka Malczewskiego w Radomiu.

</doc>
<doc id="4866850" url="https://pl.wikipedia.org/wiki?curid=4866850" title="Swiatłana Cichanouska">
Swiatłana Cichanouska

Swiatłana Hieorhijeuna Cichanouska z domu Pilipczuk ( / Піліпчук; ur. 11 września 1982 w Mikaszewiczach; imię wymawia się jako: Światłana) – białoruska działaczka polityczna, kandydatka na prezydenta Białorusi w wyborach prezydenckich w 2020 roku.
Życiorys.
Wczesne lata i aktywność zawodowa.
Urodziła się 11 września 1982 roku w Mikaszewiczach w obwodzie brzeskim. W 2000 ukończyła II Liceum w Mikaszewiczach, a następnie studia językoznawcze na Państwowym Uniwersytecie Pedagogicznym w Mozyrzu. Cichanouska pracowała jako tłumaczka w różnych organizacjach, w tym w irlandzkiej organizacji charytatywnej "Chernobyl Life Line".
Działalność polityczna.
15 maja 2020, po odmowie przez Centralną Komisję Republiki Białorusi ds. Wyborów i Prowadzenia Referendów Krajowych (CKW) rejestracji grupy inicjatywnej, jak również aresztowaniu jej męża, Siarhieja, Swiatłana Cichanouska złożyła w CKW dokumenty w celu zarejestrowania własnej grupy inicjatywnej w wyborach prezydenckich.
20 maja 2020 CKW, na czele której stała Lidzija Jarmoszyna, zarejestrowała grupę inicjatywną Swiatłany Cichanouskiej. Jej mąż, Siarhiej Cichanouski, został przewodniczącym sztabu grupy inicjatywnej. 29 maja 2020 w Grodnie odbyło się zgromadzenie w celu zebrania podpisów w celu rejestracji Swiatłany Cichanouskiej jako kandydatki na urząd prezydenta Białorusi, podczas której zatrzymano Siarhieja Cichanouskiego, koordynatora grupy inicjatywnej Dmitrija Furmanowa i innych. W sumie zatrzymano 10 osób.
Kolejne zgromadzenia zbierające podpisy wsparcia Swiatłany Cichanouskiej gromadziły kolejki w Mińsku i innych miastach Białorusi. Na członków grupy inicjatywnej Swiatłany Cichanouskiej wywierano presję; koordynatorów i działaczy zatrzymywano w całym kraju. 15 maja 2020 zatrzymano sekretarza prasowego grupy inicjatywnej Aleksandra Kabanowa. Razem z członkami grupy inicjatywnej zatrzymano już zebrane podpisy. 11 czerwca 2020 Cichanouska opublikowała apel, w którym powiedziała, że odwołuje wszystkie zgromadzenia w celu zbierania podpisów w Mińsku i miastach regionalnych w dniach 12, 13 i 14 czerwca z powodu obaw, że może tam dojść do prowokacji przeciwko członkom jej grupy inicjatywnej. 16 czerwca poinformowano, że zebrano ponad 100 tysięcy podpisów poparcia dla Cichanouskiej.
16 czerwca 2020 podczas podróży w celu przekazania list podpisów komisjom wyborczym Swiatłana Cichanouska odebrała telefon, w którym nieznana osoba zażądała zaprzestania udziału w kampanii prezydenckiej, grożąc Cichanouskiej i jej dzieciom. Później Swiatłana Cichanouska ogłosiła, że zamierza nadal uczestniczyć w wyborach. 30 czerwca Cichanouska złożyła dokumenty do CKW w celu jej rejestracji jako kandydatki na urząd prezydenta.
14 lipca 2020 odbyło się posiedzenie CKW w sprawie rejestracji kandydatów na urząd prezydenta, w wyniku którego zarejestrowano Swiatłanę Cichanouską mimo błędu w zeznaniu podatkowym – Cichanouska nie wskazała, że jej mąż posiada dom w obwodzie homelskim. Członkowie CKW jednogłośnie przegłosowali zarejestrowanie Cichanouskiej jako kandydatki na prezydenta.
16 lipca 2020 odbyło się spotkanie przedstawicieli sztabu Swiatłany Cichanouskiej, Wiktara Babaryki i Waleryja Cepkały. W wyniku spotkania sztaby zgodziły się na zjednoczenie i przedstawiły wspólne cele, w tym wezwanie do głosowania 9 sierpnia, udział w obserwacji wyborów, uwolnienie więźniów politycznych i ekonomicznych. Istotnym motywem zjednoczenia są ponowne wybory, w których będą uczestniczyły kandydaci alternatywni, którzy obecnie przebywają w więzieniu.
W wyborach prezydenckich na Białorusi w 2020 roku według oficjalnych danych uzyskała wynik 10,1% (588 622 głosów), jednocześnie przegrywając z urzędującym prezydentem Alaksandrem Łukaszenką. Wynik nie został uznany przez samą Cichanouską, a także przeciwników obecnego prezydenta. Przez kraj przetoczyły się fale protestów i strajków, a ich inicjatorzy oskarżali białoruskie władze o fałszerstwo.
10 sierpnia 2020 media podały, że Swiatłana Cichanouska jest przetrzymywana w biurze CKW. Jej sztab potwierdził tę informację, a także przekazał, że z byłą kandydatką nie ma kontaktu. Następnego dnia w internecie został opublikowany film, w którym Cichanouska potwierdza informację o swoim wyjeździe na Litwę: "„Sama podjęłam decyzję o wyjeździe z kraju [na Litwę] (...) Nie daj Boże, by ktoś stanął przed takim wyborem, przed jakim stanęłam ja”".
14 sierpnia 2020 Cichanouska opublikowała film, w którym twierdzi, że wygrała wybory prezydenckie na Białorusi w 2020 roku uzyskując od 60 do 70% głosów i zaapelowała do społeczności międzynarodowej o uznanie jej za zwycięzcę. Cichanouska poinformowała również o utworzeniu Rady Koordynacyjnej, która zajmie się przekazaniem władzy od Łukaszenki. O członkostwo w radzie mógł ubiegać się każdy obywatel Białorusi, który uznał wybory za sfałszowane, a któremu zaufała grupa społeczna, będący autorytetem, np. lekarzem, nauczycielem, przedstawiciel biznesu, pisarzem czy sportowcem. 17 sierpnia 2020 Cichanouska ogłosiła, że jest gotowa zostać narodowym liderem Białorusi.
W sierpniu 2022 ogłosiła zamiar powołania rządu tymczasowego Białorusi pod swoim przywództwem.
W styczniu 2023 roku Ministerstwo Spraw Wewnętrznych Białorusi uznało struktury Swietłany Cichanowskiej za ugrupowanie ekstremistyczne. Zgodnie z białoruskim prawem członkom grup ekstremistycznych grozi więzienie.
W marcu 2023 roku białoruski sąd skazał Cichanouską zaocznie na 15 lat więzienia.
Biuro Swiatłany Cichanouskiej.
Biuro Swiatłany Cichanouskiej kontynuuje pracę na emigracji.
Życie prywatne.
Jest żoną Siarhieja Cichanouskiego. Ma z nim dwójkę dzieci.

</doc>
<doc id="4866856" url="https://pl.wikipedia.org/wiki?curid=4866856" title="Kieziki (sielsowiet Plusy)">
Kieziki (sielsowiet Plusy)

Kieziki (; ) – wieś na Białorusi, w obwodzie witebskim, w rejonie brasławskim, w sielsowiecie Plusy.
Historia.
W czasach zaborów wieś leżała w granicach Imperium Rosyjskiego.
W latach 1921–1939 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Plusy.
Według Powszechnego Spisu Ludności z 1921 roku zamieszkiwało tu 175 osób, 89 było wyznania rzymskokatolickiego, 81 staroobrzędowego a 5 mojżeszowego. Jednocześnie 12 mieszkańców zadeklarowało polską przynależność narodową, 94 białoruską a 69 inną. Były tu 33 budynki mieszkalne. W 1931 w 39 domach zamieszkiwało 195 osób.
Miejscowość należała do parafii rzymskokatolickiej w Plusach i prawosławnej w Brasławiu. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Plusach.

</doc>
<doc id="4866875" url="https://pl.wikipedia.org/wiki?curid=4866875" title="Robert Gliński (muzyk)">
Robert Gliński (muzyk)

Robert Gliński (ur. 20 marca 1970 w Częstochowie) – polski gitarzysta, kompozytor, a także nauczyciel gry na gitarze z uprawnieniami pedagogicznymi i animator kultury.
Kariera muzyczna.
Pierwsze muzyczne kroki stawiał, grając w szkolnym trio bluesowym Black &amp; Blue. Po ponad 20 latach mieszkania w Blachowni przeprowadził się do Częstochowy. Przez niemal całą dekadę lat 90. XX w. był członkiem częstochowskiej hard rockowej formacji GUSH, z którą nagrał kilka płyt i koncertował (zespół cieszył się uznaniem wśród miłośników ciężkich brzmień). W 1998 roku razem z wokalistą Mariuszem Koziołem założył zespół rockowy GrajStasiek ("Piosenka taty Staśka" ukazała się na kompilacji pt. "Piotr Kaczkowski Minimax Pl 3" w listopadzie 2005 roku). Również od 1998 przez około 20 lat współpracował z gliwickim Teatrem A jako wykonawca autorskich partii gitarowych w spektaklach:
Jest współautorem muzyki do musicali "Apokalipsa wg św. Jana" i "David". Jego dorobek sceniczny dopełnia ponad 100 spektakli wykonanych w kraju i w Europie. Ponadto współpracował z aktorem Teatru Rampa Mariuszem Domaszewiczem (m.in. "Misterium o Bogu ukrytym").
Przed laty związał się także ze sceną muzyki country. Współpracował z zespołem Tomasza Szweda, nadal występuje z zespołem Gang Marcela. Na przełomie lat 1999/2000 jako muzyk sesyjny nagrał kilkadziesiąt płyt z muzykami polskimi i zagranicznymi (z Niemiec i Hiszpanii). W kolejnych latach współpracował m.in. z Mateuszem Ziółko.
Od marca 2019 roku jest członkiem grupy Chłopcy z Placu Broni.
Działalność pedagogiczna.
W wieku 20 lat zaczął pracę jako nauczyciel gry na gitarze w Miejskim Domu Kultury w Blachowni oraz w Studium Muzyki Rozrywkowej w Oleśnie. Doświadczenie w animacji kultury wykorzystywał m.in. w ministerialnych projektach społeczno-kulturalnych z ramienia warszawskiego Stowarzyszenia Centrum Aktywności Lokalnej CAL.
Założył własną firmę „Fabryka Animacji Muzycznej SYNERGIA” (Częstochowa), którą nadal prowadzi.

</doc>
<doc id="4866876" url="https://pl.wikipedia.org/wiki?curid=4866876" title="Eugeniusz Jakubaszek">
Eugeniusz Jakubaszek

Eugeniusz Jakubaszek (ur. 8 marca 1947 w Wągrowcu) – polski działacz partyjny i państwowy, nauczyciel, były I sekretarz KG PZPR w Brzeźnie i KMG w Karlinie, w latach 1981–1990 I sekretarz Komitetu Wojewódzkiego PZPR w Koszalinie.
Życiorys.
Syn Andrzeja i Genowefy. W 1966 ukończył liceum pedagogiczne w Wągrowcu, a w 1975 – studia z inżynierii rolnictwa na Akademii Rolniczej w Szczecinie. Kształcił się też w Wieczorowym Uniwersytecie Marksizmu-Leninizmu (1979). Podjął pracę nauczyciela, w latach 1969–1973 był dyrektorem Szkoły Podstawowej w Cieszeniewie, a od 1973 do 1975 – Zbiorczej Szkoły Gminnej w Brzeźnie.
W 1967 wstąpił do Polskiej Zjednoczonej Partii Robotniczej. Zajmował stanowiska I sekretarza Komitetu Gminnego w Brzeźnie (1975–1979) i Komitetu Miejsko-Gminnego w Karlinie (1979–1981). Od 20 lipca 1981 do 1990 pełnił funkcję I sekretarza Komitetu Wojewódzkiego PZPR w Koszalinie, zastąpił Waldemara Czyżewskiego. Od 1981 był zastępcą członka, a od 1986 członkiem Komitetu Centralnego partii. W III RP działał jako wspólnik i członek organów spółek handlowych. W 2001 z poparciem Polskiej Partii Socjalistycznej kandydował do Senatu w okręgu nr 39, zajmując ostatnie, siódme miejsce. W 2018 kandydował do rady miejskiej Koszalina z listy SLD Lewicy Razem.

</doc>
<doc id="4866878" url="https://pl.wikipedia.org/wiki?curid=4866878" title="Formuła 2 - Catalunya 2017">
Formuła 2 - Catalunya 2017



</doc>
<doc id="4866889" url="https://pl.wikipedia.org/wiki?curid=4866889" title="Heterixalus alboguttatus">
Heterixalus alboguttatus

Heterixalus alboguttatus – gatunek płaza z rodziny sitówkowatych zasiedlający południowowschodni Madagaskar. Osiąga rozmiary 3–3,3 cm i spotykany jest głównie na otwartych przestrzeniach takich jak sawanny. Nie jest gatunkiem zagrożonym.
Wygląd.
Jeden z większych przedstawicieli rodzaju "Heterixalus""." Samice dorastają do 3–3,3 cm. Grzbiet jest czarnawy albo ciemnoszary z charakterystycznymi pomarańczowymi albo żółtymi plamkami. Uda, dłonie oraz stopy są pomarańczowe.
Występowanie i siedliska.
Występuje na nizinach południowo-wschodniego Madagaskaru. Gatunek ten spotykany jest w m.in. w okolicach Mananjary i Ifanadiany, a także w Parku Narodowym Midongy du Sud. Zasiedla sawanny, użytki zielone, użytki rolne, a także pola ryżowe. Występuje od 0 do 800 m n.p.m.
Rozmnażanie.
"H. alboguttatus" rozmnaża się w różnorakich stałych i tymczasowych zbiornikach wodnych, a także na polach ryżowych. Samice składają około 500 biało-czarnych jaj o średnicy 1,5 mm.
Status.
Jest to gatunek najmniejszej troski w związku z jego szerokim obszarem występowania, a także dużą populacją i dużym potencjałem do adaptacji do różnych środowisk. U przedstawicieli rodzaju "Heterixalus" wykrywany był pasożytniczy grzyb "Batrachochytrium dendrobatidis," jednak nie ma on negatywnego wpływu na populacje tych płazów. "H. alboguttatus" odławiany jest sporadycznie jako zwierzę hodowlane. Nie wpływa to jednak w znaczący sposób na ogólną populację tego gatunku.

</doc>
<doc id="4866901" url="https://pl.wikipedia.org/wiki?curid=4866901" title="Primera División (2020/2021)">
Primera División (2020/2021)

Primera División 2020/2021 – 90. edycja tych rozgrywek w historii. Brało w nich udział 20 drużyn. Pierwszy mecz został rozegrany 12 września 2020 roku, natomiast ostatni odbył się 23 maja 2021. Tytułu z poprzedniego sezonu bronił Real Madryt. Mistrzem Hiszpanii zostało Atlético Madryt.
Rozgrywki.
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Statystyki.
Najlepsi strzelcy.
Źródło:
Najlepsi asystenci.
Źródło:
Trofeo Zamora.
Trofeo Zamora to nagroda przyznawana przez hiszpański dziennik "Marca" zawodnikowi, który wpuścił najmniej bramek w stosunku do rozegranych meczów. Bramkarz musi rozegrać minimum 28 spotkań w sezonie po minimum 60 minut.
Źródło:

</doc>
<doc id="4866906" url="https://pl.wikipedia.org/wiki?curid=4866906" title="Waldemar Czyżewski">
Waldemar Czyżewski

Waldemar Stanisław Czyżewski (ur. 20 stycznia 1934 w Mszadli Starej, zm. 26 lutego 2001) – polski działacz partyjny i państwowy, były I sekretarz Komitetów Powiatowych PZPR w Wałczu i Szczecinku, w latach 1975–1976 wicewojewoda koszaliński, w latach 1980–1981 I sekretarz Komitetu Wojewódzkiego PZPR w Koszalinie.
Życiorys.
Syn Stanisława i Marianny. W 1967 został absolwentem Wyższej Szkoły Nauk Społecznych przy KC PZPR. Od 1953 do 1958 kierownik Państwowego Ośrodka Maszynowego w Wałczu. W 1956 wstąpił do Polskiej Zjednoczonej Partii Robotniczej. Od 1958 związany z Komitetem Powiatowym PZPR w Wałczu, od 1964 do 1965 był w nim sekretarzem. Następnie zajmował stanowiska I sekretarza Komitetu Powiatowego w Szczecinku (1967–1973) oraz Komitetu Miasta i Powiatu w Koszalinie (1973–1975). W grudniu 1973 wybrano go szefem Prezydium Miejskiej Rady Narodowej w Koszalinie. Od czerwca 1975 do lutego 1976 pozostawał wicewojewodą koszalińskim, następnie został sekretarzem Komitetu Wojewódzkiego PZPR w Koszalinie. Od 10 grudnia 1980 do 21 czerwca 1981 pełnił funkcję I sekretarza KW PZPR. Powołano go na fali zmian w kierownictwie partii w miejsce sympatyzującego z Edwardem Gierkiem Władysława Kozdry, odwołano już po pół roku ze względu na niedostateczne rozliczenia. Kilka miesięcy później został wydalony z PZPR.
Pochowany na cmentarzu komunalnym w Koszalinie (R-18/7/4).

</doc>
<doc id="4866920" url="https://pl.wikipedia.org/wiki?curid=4866920" title="Heterixalus andrakata">
Heterixalus andrakata

 
Heterixalus andrakata – gatunek płaza z rodziny sitówkowatych, zasiedlający południowowschodni Madagaskar. Samce osiągają rozmiar 2,9 cm, a samice 3,2 cm. Występuje głównie w pobliżu pól ryżowych, a jego populacji nie zagraża wyginięcie.
Wygląd.
Jest to średniej wielkości przedstawiciel rodzaju "Heterixalus". Samce dorastają do 2,3–2,9 cm, a samice do 2,8–3,2 cm. Grzbiet jest żółty z miejscowymi zielono-niebieskimi lub czarnymi znakowaniami, które na udach układają się w dwa podłużne rzędy. Obecne są dwa fałdy grzbietowo-boczne o żółtawej barwie. Uda, dłonie, stopy, a także brzuszna część kończyn są pomarańczowe. Łono przybiera białawą barwę.
Występowanie i siedliska.
"H. andrakata" występuje w południowowschodniej części Madagaskaru. Spotykany jest w okolicach miast Andapa i Sambava, a także w gminie Andrakata oraz w Parku Narodowym Montagne des Français. Występuje na otwartych przestrzeniach w pobliżu pól ryżowych, oraz w miastach i wsiach do 500 m n.p.m. Rozmnaża się w okresowych i stałych zbiornikach wodnych.
Status.
Jest to gatunek najmniejszej troski w związku z dużą populacją i wysokim potencjałem adaptacji.

</doc>
<doc id="4866927" url="https://pl.wikipedia.org/wiki?curid=4866927" title="Dymitr Vacev">
Dymitr Vacev

Dymitr Petrov Vacev (ur. 1943 w Septemwri) – bułgarski artysta zajmujący się rzeźbą i konserwacją sztuki.
Życiorys.
Ojciec był stolarzem. Dymitr studiował na Wydziale rzeźby Akademii Sztuk Pięknych w Sofii. Po wygraniu konkursu stypendialnego w 1967 roku przyjechał do Polski, aby studiować malarstwo na Akademii Sztuk Pięknych w Warszawie. Dyplom obronił z konserwacji sztuki. Po pobycie w 1975 roku z okazji Ogólnopolskiego Święta Prasy Młodzieżowej i Sportowej w Głogowie wziął udział w konkursie na projekt Pomnika Dzieci Głogowskich. W 1988 roku wyjechał do Niemiec i tam mieszka z żoną Bogną Sosnowską i dwójką dzieci. W 2019 roku otrzymał tytuł honorowego obywatela Głogowa.

</doc>
<doc id="4866936" url="https://pl.wikipedia.org/wiki?curid=4866936" title="Parafia św. Michała Archanioła w Blankach">
Parafia św. Michała Archanioła w Blankach

Parafia świętego Michała Archanioła w Blankach – parafia rzymskokatolicka znajdująca się w archidiecezji warmińskiej, w dekanacie Jeziorany.

</doc>
<doc id="4866942" url="https://pl.wikipedia.org/wiki?curid=4866942" title="Parafia św. Stanisława Biskupa Męczennika we Franknowie">
Parafia św. Stanisława Biskupa Męczennika we Franknowie

Parafia świętego Stanisława Biskupa Męczennika we Franknowie – parafia rzymskokatolicka znajdująca się w archidiecezji warmińskiej, w dekanacie Jeziorany.

</doc>
<doc id="4866944" url="https://pl.wikipedia.org/wiki?curid=4866944" title="Kiźliszki">
Kiźliszki

Kiźliszki – dawna kolonia. Tereny, na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Plusy.
Historia.
W czasach zaborów ówczesna wieś leżała w granicach Imperium Rosyjskiego.
W latach 1921–1945 kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Plusy.
Według Powszechnego Spisu Ludności z 1921 roku zamieszkiwały tu 24 osoby, wszystkie były wyznania rzymskokatolickiego i zadeklarowały polską przynależność narodową. Było tu 5 budynków mieszkalnych. W 1931 w 6 domach zamieszkiwały 23 osoby.
Miejscowość należała do parafii rzymskokatolickiej w Plusach. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Plusach.

</doc>
<doc id="4866945" url="https://pl.wikipedia.org/wiki?curid=4866945" title="Parafia św. Anny i św. Jerzego w Radostowie">
Parafia św. Anny i św. Jerzego w Radostowie

Parafia świętej Anny i świętego Jerzego w Radostowie – parafia rzymskokatolicka znajdująca się w archidiecezji warmińskiej, w dekanacie Jeziorany.

</doc>
<doc id="4866948" url="https://pl.wikipedia.org/wiki?curid=4866948" title="Język zenaga">
Język zenaga

Język zenaga ("Tuḍḍungiyya") – znajdujący się na skraju wymarcia język berberyjski, którym obecnie posługuje się kilkaset osób w Mauretanii i północnym Senegalu.
Zenaga jest używany w okolicy miasta Mederdra. Język jest uznawany przez rząd Mauretanii. 
Dzieli swoją podstawową strukturę językową z innymi językami berberyjskimi w Maroku i Algierii, ale posiada wiele specyficznych, zupełnie innych cech. 
Nazwa „Zenaga” pochodzi od nazwy znacznie większego starożytnego plemienia Berberów, znanego po arabsku jako Sanhadża.

</doc>
<doc id="4866952" url="https://pl.wikipedia.org/wiki?curid=4866952" title="Parafia św. Jana Ewangelisty w Żegotach">
Parafia św. Jana Ewangelisty w Żegotach

Parafia świętego Jana Ewangelisty w Żegotach – parafia rzymskokatolicka znajdująca się w archidiecezji warmińskiej, w dekanacie Jeziorany.

</doc>
<doc id="4866953" url="https://pl.wikipedia.org/wiki?curid=4866953" title="Kołoniszki">
Kołoniszki

Kołoniszki (; ) – wieś na Białorusi, w obwodzie witebskim, w rejonie brasławskim, w sielsowiecie Plusy.
Historia.
W czasach zaborów wieś leżała w granicach Imperium Rosyjskiego.
W latach 1921–1939 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Plusy.
Według Powszechnego Spisu Ludności z 1921 roku zamieszkiwało tu 58 osób, 51 było wyznania rzymskokatolickiego, a 7 prawosławnego. Jednocześnie wszyscy mieszkańcy zadeklarowali polską przynależność narodową. Było tu 12 budynków mieszkalnych. W 1931 w 13 domach zamieszkiwały 53 osoby.
Miejscowość należała do parafii rzymskokatolickiej w Plusach i prawosławnej w Brasławiu. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Plusach.

</doc>
<doc id="4866955" url="https://pl.wikipedia.org/wiki?curid=4866955" title="Bogdan Babicz">
Bogdan Babicz

Bogdan Stanisław Babicz (ur. 19 lipca 1950 w Sierpcu, zm. 1990) – polski działacz partyjny i państwowy, nauczyciel, były I sekretarz Komitetu Miejsko-Gminnego PZPR w Nasielsku, w latach 1989–1990 I sekretarz Komitetu Wojewódzkiego PZPR w Ciechanowie.
Życiorys.
Syn Wacława i Heleny. Z wykształcenia nauczyciel, zamieszkał w Nasielsku. Ukończył także Międzywojewódzką Szkołę Partyjną w Bydgoszczy i kurs w Akademii Nauk Społecznych. W 1970 wstąpił do Polskiej Zjednoczonej Partii Robotniczej, od 1976 do 1981 był I sekretarzem Komitetu Miejsko-Gminnego PZPR w Nasielsku. Od 1979 był członkiem, a od 1981 do 1990 sekretarzem ds. organizacyjnych w Komitecie Wojewódzkim PZPR w Ciechanowie. W latach 80. był także radnym i szefem klubu PZPR w Wojewódzkiej Radzie Narodowej w Ciechanowie, a także przewodniczącym Rady Wojewódzkiej Ludowych Zespołów Sportowych i Wojewódzkiego Społecznego Komitetu ORMO. Od 21 października 1989 do 20 stycznia 1990 pełnił funkcję ostatniego I sekretarza Komitetu Wojewódzkiego w Ciechanowie. Był oskarżany o zorganizowanie prowokacji w 1984 wobec Zdzisława Lucińskiego (polegającej na przyłapaniu go na jeździe pod wpływem alkoholu) i chęć przejęcia od niego stanowiska I sekretarza KW (co nie nastąpiło aż do 1989).

</doc>
<doc id="4866962" url="https://pl.wikipedia.org/wiki?curid=4866962" title="Iwona Przychocka">
Iwona Przychocka

Iwona Małgorzata Przychocka (ur. 1972) – polska ekonomistka, dr hab., profesor nadzwyczajny Katedry Ekonomii i Zarządzania Wydziału Zarządzania i Logistyki Uczelni Techniczno-Handlowej im. Heleny Chodkowskiej, adiunkt Uczelni Medycznej im. Marii Skłodowskiej-Curie w Warszawie.
Życiorys.
W latach 1991–1996 studiowała w Szkole Głównej Handlowej na kierunku Finanse i Bankowość. Tytuł magistra uzyskała w roku 1996. Stopień doktora nauk ekonomicznych uzyskała w roku 2005. W 2005 na Uniwersytecie w Białymstoku obroniła pracę doktorską, następnie uzyskała stopień doktora habilitowanego. Jest zatrudniona na stanowisku adiunkta w Uczelni Medycznej im. Marii Skłodowskiej-Curie w Warszawie i profesora nadzwyczajnego w Katedrze Ekonomii i Zarządzania na Wydziale Zarządzania i Logistyki, oraz rektora w Uczelni Techniczno-Handlowej im. Heleny Chodkowskiej.
Była dziekanem na Wydziale Zarządzania i Finansów Uczelni Techniczno-Handlowej im. Heleny Chodkowskiej.

</doc>
<doc id="4866969" url="https://pl.wikipedia.org/wiki?curid=4866969" title="Kardeliszki (sielsowiet Plusy)">
Kardeliszki (sielsowiet Plusy)

Kardeliszki – dawna wieś. Tereny, na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Plusy.
Dawna nazwa wsi Kordeliszki.
Historia.
W czasach zaborów wieś leżała w granicach Imperium Rosyjskiego.
W latach 1921–1939 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Plusy.
Według Powszechnego Spisu Ludności z 1921 roku zamieszkiwało tu 59 osób, 53 było wyznania rzymskokatolickiego a 6 prawosławnego. Jednocześnie 53 mieszkańców zadeklarowało polską przynależność narodową a 6 białoruską. Było tu 12 budynków mieszkalnych. W 1931 w 12 domach zamieszkiwało 48 osób.
Miejscowość należała do parafii rzymskokatolickiej w Plusach i prawosławnej w Brasławiu. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Plusach.

</doc>
<doc id="4866971" url="https://pl.wikipedia.org/wiki?curid=4866971" title="Jim Bates">
Jim Bates

Jim Bates (ur. 21 lipca 1941 w Denver) – amerykański polityk, członek Partii Demokratycznej.
Działalność polityczna.
W okresie od 3 stycznia 1983 do 3 stycznia 1991 był przez cztery kadencje przedstawicielem nowo utworzonego 44. okręgu wyborczego w stanie Kalifornia w Izbie Reprezentantów Stanów Zjednoczonych.

</doc>
<doc id="4866975" url="https://pl.wikipedia.org/wiki?curid=4866975" title="Harinela Randriamanarivo">
Harinela Randriamanarivo

Harinela J. Randriamanarivo (ur. 25 stycznia 1966) – madagaskarski sztangista, uczestnik igrzysk olimpijskich.
Reprezentował Madagaskar na Letnich Igrzyskach Olimpijskich 1992 odbywających się w Barcelonie. W konkurencji do 62 kg osiągnął rezultat 195,0 i został sklasyfikowany na ostatnim, 30. miejscu spośród wszystkich zawodników, którzy ukończyli rywalizację.

</doc>
<doc id="4867001" url="https://pl.wikipedia.org/wiki?curid=4867001" title="Tojohanitra Andriamanjatoarimanana">
Tojohanitra Andriamanjatoarimanana

Tojohanitra Tokin'aina Andriamanjatoarimanana (ur. 31 października 1990) – madagaskarska pływaczka, uczestniczka igrzysk olimpijskich.
Reprezentowała Madagaskar na Letnich Igrzyskach Olimpijskich 2004 odbywających się w Atenach. W eliminacjach na 50 m stylem dowolnym osiągnęła czas 29,35 s, który nie premiował awansu do finału, a w końcowej klasyfikacji zajęła 56. miejsce. Podczas igrzysk olimpijskich 2008 w Pekinie w tej samej konkurencji udział zakończyła na eliminacjach z czasem 28,54 s i 60. miejscem w klasyfikacji końcowej.

</doc>
<doc id="4867005" url="https://pl.wikipedia.org/wiki?curid=4867005" title="Duke Cunningham">
Duke Cunningham

Duke Cunningham właściwie Randall Harold Cunningham (ur. 8 grudnia 1941 w Los Angeles) – amerykański polityk, członek Partii Republikańskiej.
Działalność polityczna.
W okresie od 3 stycznia 1991 do 3 stycznia 1993 był przez jedną kadencję przedstawicielem 44. okręgu, następnie do 3 stycznia 2003 przez pięć kadencji nowo utworzonego 51. okręgu, a od 3 stycznia 2003 do rezygnacji 1 grudnia 2005 przez dwie kadencje przedstawicielem 50. okręgu wyborczego w stanie Kalifornia w Izbie Reprezentantów Stanów Zjednoczonych.

</doc>
<doc id="4867010" url="https://pl.wikipedia.org/wiki?curid=4867010" title="Kościół Narodzenia Najświętszej Maryi Panny w Blizanowie">
Kościół Narodzenia Najświętszej Maryi Panny w Blizanowie

Kościół Narodzenia Najświętszej Maryi Panny w Blizanowie – rzymskokatolicki kościół parafialny należący do parafii pod tym samym wezwaniem (dekanat Stawiszyn diecezji kaliskiej).
Charakterystyka.
Jest to świątynia wzniesiona w 1532 roku. W 2 połowie XVI wieku należała do innowierców. Rozbudowana została o kaplicę ok. 1610 roku. W 1 połowie XVIII wieku została dobudowana wieża. Odestaurowanya i przebudowana została w 1760 roku razem z przebudową kaplicy pod wezwaniem Świętej Tekli, dzięki staraniom Maksymiliana Molskiego kasztelana rogozińskiego. Polichromia wykonana w 1761 roku nie zachowała się do dnia dzisiejszego. Remontowana była w latach 1875 – 85 i 1969 – 73 – wówczas wymieniono gonty, podłogę i wzmocniono konstrukcję, a także w latach 1988 – 90.
Budowla jest drewniana, składa się z jednej nawy, posiada konstrukcję zrębową. Świątynia jest orientowana, wybudowano ją z drzewa modrzewiowego. Jej prezbiterium jest mniejsze w stosunku do nawy, zamknięte jest trójbocznie, przylega do niego zakrystia. Z boku nawy jest umieszczona kaplica, nakryta gontowym dachem namiotowym. Od frontu znajduje się wieża, posiadająca konstrukcję słupową, mieszcząca kruchtę w przyziemiu. Jest ona zwieńczona dachem namiotowym z blaszanym cebulastym dachem hełmowym z latarnią i chorągiewką z datą „1885”. Świątynię nakrywa dach jednokalenicowy, pokryty gontem. Wnętrze nakryte jest stropem płaskim obejmującym nawę i prezbiterium. Chór muzyczny jest podparty dwoma słupami i posiada prospekt organowy i parapet z prostą linią. Podłoga została wykonana z desek. Ołtarze reprezentują styl rokokowy: główny pochodzi z 1780 roku, dwa boczne i w kaplicy powstały w 1760 roku. Ambona w stylu wczesnobarokowym pochodzi z 1 połowy XVII wieku i jest ozdobiona namalowanymi wizerunkami czterech ewangelistów. Cenne obrazy i tryptyk zostały namalowane w XVII wieku.

</doc>
<doc id="4867012" url="https://pl.wikipedia.org/wiki?curid=4867012" title="François Francœur">
François Francœur

François Francœur, zwany le cadet (ur. 8 września 1698 w Paryżu, zm. 5 sierpnia 1787 tamże) – francuski kompozytor.
Życiorys.
W 1713 roku został członkiem zespołu paryskiej Opery jako skrzypek. W 1720 roku odbył podróż do Wiednia, a w 1723 roku do Pragi na uroczystości koronacyjne cesarza Karola VI, gdzie poznał Tartiniego, Quantza i Fuxa. W latach 1727–1756 był nadwornym kompozytorem Ludwika XV, a w latach 1730–1756 także członkiem zespołu 24 Violons du Roi. Od 1739 roku pełnił funkcję maître de musique w paryskiej Operze, od 1743 roku jej inspektora, a od 1757 do 1766 roku był jej dyrektorem. Od 1760 roku był intendentem muzyki królewskiej. W 1764 roku otrzymał z rąk króla tytuł szlachecki.
Przyjaźnił się i współpracował z François Rebelem, wspólnie z którym pisał sztuki sceniczne na potrzeby paryskiej Opery (m.in. "Pyrame et Thisbé", 1726). Ponadto był autorem muzyki instrumentalnej, w tym 2 zbiorów sonat skrzypcowych.

</doc>
<doc id="4867029" url="https://pl.wikipedia.org/wiki?curid=4867029" title="Józef Tofilski">
Józef Tofilski

Józef Tofilski (ur. 24 stycznia 1938 w Stróży, zm. 19 maja 1991) – polski działacz partyjny i państwowy, nauczyciel, były I sekretarz Komitetu Powiatowego PZPR w Brzozowie, w latach 1986–1990 I sekretarz Komitetu Wojewódzkiego PZPR w Krośnie.
Życiorys.
Syn Stanisława i Rozalii. Absolwent Wyższej Szkoły Nauk Społecznych przy KC PZPR. Należał do ZMP i ZMS, w 1960 wstąpił do Polskiej Zjednoczonej Partii Robotniczej. Podjął pracę nauczyciela, uczył m.in. nauk politycznych w Policealnym Studium Animatorów Kultury w Krośnie. Od 1968 do 1974 związany z Komitetem Powiatowym PZPR w Leżajsku, gdzie był szefem Powiatowego Ośrodka Propagandy Partyjnej i sekretarzem organizacyjnym. Od 1974 do 1975 był I sekretarzem KP w Brzozowie, następnie w latach 1975–1986 pozostawał kuratorem oświaty i wychowania województwa krośnieńskiego. Od 17 września 1986 do 30 stycznia 1990 pełnił funkcję ostatniego I sekretarza Komitetu Wojewódzkiego PZPR w Krośnie (i zarazem członka jego egzekutywy). W latach 1981–1988 kierował też krośnieńskim oddziałem Towarzystwa Przyjaciół Dzieci.
Został pochowany na cmentarzu komunalnym w Krośnie.

</doc>
<doc id="4867034" url="https://pl.wikipedia.org/wiki?curid=4867034" title="Parafia pw. Najświętszego Sakramentu w Dobrym Lesie">
Parafia pw. Najświętszego Sakramentu w Dobrym Lesie



</doc>
<doc id="4867036" url="https://pl.wikipedia.org/wiki?curid=4867036" title="Aleksandr Gusiew">
Aleksandr Gusiew



</doc>
<doc id="4867047" url="https://pl.wikipedia.org/wiki?curid=4867047" title="Katharina Bullin">
Katharina Bullin

Katharina Bullin (ur. 2 marca 1959 w Stalinstadcie) – niemiecka siatkarka, medalistka igrzysk olimpijskich i mistrzostw Europy.
Życiorys.
Bullin była w składzie reprezentacji Niemiec Wschodnich podczas igrzysk olimpijskich 1980 odbywających się w Moskwie. Zagrała wówczas we wszystkich meczach olimpijskiego turnieju, w tym w przegranym finale ze Związkiem Radzieckim. Zdobyła dwa srebrne medale mistrzostw Europy – w 1977 w Finlandii i w 1979 we Francji.
Była zawodniczką klubu SC Dynamo Berlin, z którym trzykrotnie zdobyła mistrzostwo Niemiec Wschodnich w 1975, 1978 i 1979 oraz tryumfowała w Pucharze Europy Zdobywczyń Pucharów 1977/1978.
Doping.
Bullin była jedną z ofiar dopingu w Niemieckiej Republice Demokratycznej. Nieświadomie zażywała sterydy anaboliczne, które podawano jej wymieszane z pożywieniem, w postaci tabletek witaminowych i zastrzyków. Miało to umożliwić jej osiąganie lepszych wyników sportowych. Trenowała nawet 50 godzin tygodniowo. Ponadto była zmuszana do zażywania środków dopingujących. Po igrzyskach w 1980 została wykluczona z reprezentacji, ponieważ sztab uznał ją za niezdolną do występów w spotkaniach międzynarodowych. W konsekwencji wpadła w spiralę uzależnienia od alkoholu i leków. Po odbudowaniu swojego życia domagała się odszkodowania za długotrwałe skutki nadużywania dopingu. Pomimo 12 operacji występował u niej chroniczny ból całego ciała, które przybrało męskie cechy płciowe. W 2005 na Międzynarodowym Festiwalu Filmowym w Berlinie zaprezentowano film dokumentalny o jej życiu, zatytułowany "Katharina Bullin - Und ich dachte, ich wär 'die Größte".

</doc>
<doc id="4867050" url="https://pl.wikipedia.org/wiki?curid=4867050" title="Koreniki">
Koreniki

Koreniki (; ) – wieś na Białorusi, w obwodzie witebskim, w rejonie brasławskim, w sielsowiecie Plusy.
Historia.
W czasach zaborów ówczesna wieś leżała w granicach Imperium Rosyjskiego.
W latach 1921–1939 kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Plusy.
Według Powszechnego Spisu Ludności z 1921 roku zamieszkiwały tu 62 osoby, wszystkie były wyznania rzymskokatolickiego i zadeklarowały polską przynależność narodową. Było tu 12 budynków mieszkalnych. W 1931 w 11 domach zamieszkiwały 62 osoby.
Miejscowość należała do parafii rzymskokatolickiej w Plusach. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Plusach.

</doc>
<doc id="4867051" url="https://pl.wikipedia.org/wiki?curid=4867051" title="Stanisław Sawicki (działacz partyjny)">
Stanisław Sawicki (działacz partyjny)

Stanisław Kazimierz Sawicki (ur. 26 stycznia 1943 w Adolfowie) – polski działacz partyjny i państwowy, były I sekretarz Komitetu Miejskiego PZPR w Gostyniu, w latach 1986–1990 I sekretarz Komitetu Wojewódzkiego PZPR w Lesznie.
Życiorys.
Syn Stefana i Izabeli. Absolwent Wieczorowego Uniwersytetu Marksizmu-Leninizmu. W 1961 wstąpił do Polskiej Zjednoczonej Partii Robotniczej. W drugiej połowie lat 70. był I sekretarzem Komitetu Miejskiego i następnie Miejsko-Gminnego PZPR w Gostyniu. W latach 80. był sekretarzem i członkiem egzekutywy Komitetu Wojewódzkiego PZPR w Lesznie, należał też do Wojewódzkiej Komisji Rewizyjnej. Od 10 stycznia 1986 do stycznia 1990 pełnił funkcję I sekretarza KW PZPR w Lesznie; od 1986 należał też do Centralnej Komisji Rewizyjnej przy Komitecie Centralnym.

</doc>
<doc id="4867063" url="https://pl.wikipedia.org/wiki?curid=4867063" title="Duszenie (gotowanie)">
Duszenie (gotowanie)



</doc>
<doc id="4867066" url="https://pl.wikipedia.org/wiki?curid=4867066" title="Krasnogórka (sielsowiet Plusy)">
Krasnogórka (sielsowiet Plusy)

Krasnogórka (; ) – wieś na Białorusi, w obwodzie witebskim, w rejonie brasławskim, w sielsowiecie Plusy.
Historia.
W czasach zaborów ówczesna wieś leżała w granicach Imperium Rosyjskiego. Siedziba zarządu gminy włościańskiej Krasnogórka. Mieściła się tu także cerkiew prawosławna.
W latach 1921–1945 kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Plusy.
Według Powszechnego Spisu Ludności z 1921 roku zamieszkiwało tu 169 osób, 7 było wyznania rzymskokatolickiego, 1 prawosławnego, 1 ewangelickiego, 155 staroobrzędowego a 5 mojżeszowego. Jednocześnie 12 mieszkańców zadeklarowały polską przynależność narodową a 157 białoruskiego. Było tu 27 budynków mieszkalnych. W 1931 w 27 domach zamieszkiwało 206 osób.
Miejscowość należała do parafii rzymskokatolickiej w Plusach. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Plusach.

</doc>
<doc id="4867067" url="https://pl.wikipedia.org/wiki?curid=4867067" title="Krasnogórka">
Krasnogórka



</doc>
<doc id="4867069" url="https://pl.wikipedia.org/wiki?curid=4867069" title="Mary Bono">
Mary Bono

Mary Bono wcześniej Mary Whitaker (ur. 24 października 1961 w Cleveland) – amerykańska polityczka, członkini Partii Republikańskiej.
Działalność polityczna.
W okresie od 7 kwietnia 1998 do 3 stycznia 2003 przez trzy kadencje była przedstawicielką 44. okręgu, a następnie do 3 stycznia 2013 przez pięć kadencji przedstawicielką 45. okręgu wyborczego w stanie Kalifornia w Izbie Reprezentantów Stanów Zjednoczonych.
Jej małżonkami byli: Sonny Bono, Connie Mack IV, a od 2015 jest Stephen Oswald.

</doc>
<doc id="4867072" url="https://pl.wikipedia.org/wiki?curid=4867072" title="Jan Płóciniczak">
Jan Płóciniczak

Jan Płóciniczak (ur. 28 marca 1928 w Jezierzycach Kościelnych, zm. 2004) – polski działacz partyjny i państwowy, były I sekretarz Komitetu Powiatowego PZPR w Lesznie, w latach 1981–1986 I sekretarz Komitetu Wojewódzkiego PZPR w Lesznie.
Życiorys.
Syn Stanisława i Marianny. Kształcił się w Wieczorowym Uniwersytecie Marksizmu-Leninizmu (1967) i w Wyższej Szkole Partyjnej KPZR (1974). Należał do Organizacji Młodzieży Towarzystwa Uniwersytetu Robotniczego, Związku Młodzieży Polskiej (1950–1953) oraz Związku Zawodowego Pracowników Państwowych i Społecznych. W 1954 wstąpił do Polskiej Zjednoczonej Partii Robotniczej. Był m.in. zastępcą przewodniczącego Prezydium Powiatowej Rady Narodowej w Krotoszynie. Od 1958 związany z Komitetem Powiatowym PZPR w Lesznie, gdzie był kolejno instruktorem, członkiem egzekutywy, sekretarzem, a w latach 1972–1975 I sekretarzem. Od 1975 członek egzekutywy i sekretariatu Komitetu Wojewódzkiego PZPR w Lesznie. Od 1975 do 1980 był w nim sekretarzem ds. rolnych, a od 1980 do 1981 kierował Wojewódzką Komisją Rewizyjną. Od 13 czerwca 1981 do 10 stycznia 1986 pełnił funkcję I sekretarza KW PZPR w Lesznie; od 1986 był zastępcą członka Komitetu Centralnego partii.
Pochowany na Cmentarzu Komunalnym w Lesznie.

</doc>
<doc id="4867073" url="https://pl.wikipedia.org/wiki?curid=4867073" title="Rów Natoliński">
Rów Natoliński

Rów Natoliński – rów wodny w Warszawie, w dzielnicy Wilanów.
Położenie i charakterystyka.
Rów znajduje się na terenie dzielnicy Wilanów, leży w zlewni rzeki Wilanówki, uchodzi do Jeziora Powsinkowskiego. Według państwowego rejestru nazw geograficznych początek rowu położony jest w rejonie ulic Potułkały i Kwitnącej Łąki, a ujście niedaleko ulicy Europejskiej. Jego długość wynosi ok. 6 km. Według innych danych, powstałych na zamówienie miasta, rów rozpoczyna się na skraju Lasu Natolińskiego, niedaleko ulicy Pałacowej, a jego długość to 4 km.
Rów biegnie przez Las Natoliński, na terenie którego przepływa przez staw Łasice. W pobliżu rezerwatu do cieku wpadają rowy R-P6 i R-P4, które doprowadzają wody od południa z rozbudowanej sieci rowów z terenów znajdujących się w zachodnim Powsinie, ograniczonych ulicami Drewny, Opieńki i Gąsek, a także inne, nienazwane. Po wypłynięciu z lasu rów biegnie równolegle do ulicy Marcepanowej. Po minięciu przepustu pod ulicą Przyczółkową kieruje się na północny wschód i uchodzi do Jeziora Powsinkowskiego. Ciek na ostatnim odcinku przecina trasę Południowej Obwodnicy Warszawy (droga ekspresowa S2), na której zaprojektowano przepust.
Rów zasilany jest głównie wodami gruntowymi i źródliskowymi spod skarpy warszawskiej. W skład jego zlewni wchodzą tereny znajdujące się w dzielnicach Wilanów (ok. ⅓ powierzchni) oraz Ursynów. Część zlewni znajduje się też na terenie gminy Konstancin-Jeziorna. W jej skład wchodzą głównie tereny rolnicze oraz zurbanizowane zabudową jednorodzinną. Rów zasilany jest także wodami odprowadzanymi z oczyszczalni wód deszczowych znajdującej się przy ulicy Karuzela, która odwadnia Powsin oraz Miasteczko Wilanów. Całkowita powierzchnia zlewni wynosi 16,0813 km².
Przy ulicy Stefana Korbońskiego zlokalizowany jest przystanek autobusowy Warszawskiego Transportu Publicznego o nazwie „Rów Natoliński”.
Przyroda i czystość.
Część biegu rowu położona jest na terenie rezerwatu przyrody Las Natoliński i jego otuliny, a także na obszarze Warszawskiego Obszaru Chronionego Krajobrazu, utworzonego rozporządzeniem Wojewody Warszawskiego z dnia 29 sierpnia 1997 r. w sprawie utworzenia obszaru chronionego krajobrazu na terenie województwa warszawskiego. Rezerwat Las Natoliński jest także objęty specjalnym obszarem ochrony siedlisk Natura 2000 o kodzie PLH140042, który został utworzony ze względu na jego puszczański charakter i dużą bioróżnordność. Południowe krańce rowu lub też jego dopływy, w zależności od przyjętych źródeł, leżą na terenie otuliny rezerwatu przyrody Las Kabacki.
Ciek zanieczyszczony jest związkami manganu oraz żelaza, przez co obserwuje się powstawanie rdzawych i pomarańczowych osadów na skarpach rowu, zmieniony jest także odcień koloru wody. Wynika to z intensywnej zabudowy Wilanowa i odwadniania wykopów budowlanych.

</doc>
<doc id="4867076" url="https://pl.wikipedia.org/wiki?curid=4867076" title="Klaus Egge">
Klaus Egge

Klaus Egge (ur. 19 lipca 1906 w Gransherad w Telemarku, zm. 7 marca 1979 w Oslo) – norweski kompozytor.
Życiorys.
Studiował w konserwatorium w Oslo u Arilda Sandvolda (organy), Nilsa Larsena (fortepian) i Farteina Valena (kompozycja). Następnie był uczniem Walthera Gmeindla w Hochschule für Musik w Berlinie. W latach 1932–1945 był nauczycielem śpiewu w Oslo. Od 1935 do 1938 roku był redaktorem czasopisma "Tonekunst", pisywał też krytyki muzyczne do "Arbeiderbladet". 
W latach 1945–1972 był przewodniczącym stowarzyszenia kompozytorów norweskich. Był też członkiem zarządu norweskiego stowarzyszenia autorów (TONO) i Norweskiego Komitetu UNESCO. Członek Królewskiej Akademii Muzycznej w Sztokholmie. W 1949 roku przyznano mu pensję państwową. Odznaczony Orderem Świętego Olafa w stopniu kawalera 1. klasy (1958) i komandora (1977). Otrzymał też Order Sokoła Islandzkiego.
Jako jeden z nielicznych kompozytorów norweskich połączył elementy ludowe z osiągnięciami muzycznej awangardy lat 30. XX wieku. Tworzył w stylu zarówno neoromantycznym, jak i neoklasycznym. Swoje partytury podpisywał często nutami oznaczającymi dźwięki e, g, g i e, a w jego utworach często przewija się motyw E–G–G–E.

</doc>
<doc id="4867086" url="https://pl.wikipedia.org/wiki?curid=4867086" title="Kruhliszki">
Kruhliszki

Kruhliszki – dawna wieś. Tereny, na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Plusy.
Dawna nazwa wsi to Krugliszki.
Historia.
W czasach zaborów wieś leżała w granicach Imperium Rosyjskiego.
W latach 1921–1939 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Plusy.
Według Powszechnego Spisu Ludności z 1921 roku zamieszkiwało tu 36 osób, wszystkie były wyznania staroobrzędowego i zadeklarowały rosyjską przynależność narodową. Było tu 6 budynków mieszkalnych. W 1931 w 10 domach zamieszkiwały 53 osoby.
Miejscowość należała do parafii rzymskokatolickiej w Plusach i prawosławnej w Brasławiu. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Plusach.

</doc>
<doc id="4867087" url="https://pl.wikipedia.org/wiki?curid=4867087" title="Krugliszki">
Krugliszki



</doc>
<doc id="4867089" url="https://pl.wikipedia.org/wiki?curid=4867089" title="Krzywosielce">
Krzywosielce

Krzywosielce (; ) – wieś na Białorusi, w obwodzie witebskim, w rejonie brasławskim, w sielsowiecie Plusy.
Historia.
W czasach zaborów wieś leżała w granicach Imperium Rosyjskiego.
W latach 1921–1939 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Plusy.
Według Powszechnego Spisu Ludności z 1921 roku zamieszkiwały tu 174 osoby, 168 było wyznania rzymskokatolickiego, a 6 prawosławnego. Jednocześnie 169 mieszkańców zadeklarowało polską przynależność narodową, a 5 białoruską. Było tu 37 budynków mieszkalnych. W 1931 w 38 domach zamieszkiwało 177 osób.
Miejscowość należała do parafii rzymskokatolickiej w Plusach i prawosławnej w Brasławiu. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Plusach.

</doc>
<doc id="4867091" url="https://pl.wikipedia.org/wiki?curid=4867091" title="Matematyzacja">
Matematyzacja

Matematyzacja – porządkowanie rzeczywistości za pomocą środków matematycznych, jedna z aktywności matematycznych.
Definicja matematyzacji.
Hans Freudenthal opisał matematyzację w następujący sposób:
Anna Zofia Krygowska przedstawiła bardziej szczegółową definicję matematyzacji w procesie nauczania. Matematyzacją w procesie nauczania nazywa się konstrukcję matematycznego schematu dla pewnego układu stosunków, ujętego poprzez analizę rzeczywistej, wyobrażonej lub abstrakcyjnej sytuacji. Innymi słowy, matematyzacja jest konstrukcją matematycznego schematu, nadającego się do opisu pozamatematycznej sytuacji problemowej w języku matematyki i w konsekwencji rozwiązania zmatematyzowanego problemu za pomocą aparatu matematycznego należącego do skonstruowanego schematu. Tenże uproszczony schemat, będący wynikiem matematyzacji, nazywany jest modelem matematycznym.
Matematyzacja prymitywna.
Anna Zofia Krygowska zauważyła, iż nie zawsze uczeń jest w stanie od razu dokonać właściwej matematyzacji sytuacji realnej. Dostrzegła, iż uczniowie często stosują pewne konstrukcje myślowe, których nie można nazwać matematyzacją ze względu na ich prymitywny charakter, lecz stanowią istotny etap na drodze do matematyzacji – nazwała to "matematyzacją prymitywną".
Matematyzacja prymitywna (inaczej: matematyzacja wstępna lub matematyzacja poglądowa) – konstrukcja schematu myślowego dla pewnego układu stosunków, którego nie można uznać jeszcze za schemat matematyczny włączony do pewnej teorii matematycznej, lecz którego konstrukcja jest od początku ukierunkowana na właściwą późniejszą matematyzację. Zatem matematyzacja prymitywna jest konstrukcją połowicznie poglądowego schematu myślowego, który w dalszym procesie nauki zostanie przekształcony i włączony do spójnego schematu matematycznego.
Zdaniem Krygowskiej matematyzacja prymitywna jest nie mniej ważna od matematyzacji właściwej. Uczniowskie błędy popełnione na etapie matematyzacji prymitywnej mają bardzo głębokie konsekwencje i stanowią źródło wielu trudności uczniów w rozumieniu pojęć matematycznych.
Spontaniczna matematyzacja.
Badania naukowe wskazują na to, iż już kilkuletnie dzieci są zdolne do podejmowania spontanicznej "matematyzacji prymitywnej". Na przykład – dziecko chce dowiedzieć się, za ile godzin będzie mogło obejrzeć dobranockę; wie, że dobranocka jest o godzinie 7, a od rodziców dowiedziało się, iż jest godzina 4. Spontanicznie, nienauczone tego przez żadną osobę dorosłą, prostuje siedem palców (odpowiada to godzinie transmisji dobranocki w telewizji), a następnie zgina 4 z wyprostowanych palców (co odpowiada aktualnej godzinie). Odpowiada: "muszę poczekać trzy palcowe godziny". Użyte przez dziecko sformułowanie "palcowe godziny" sugeruje, że dziecko ma świadomość, iż obliczanie godzin na palcach jest tylko pewnym modelem dla sytuacji rzeczywistego upływu czasu. Rozróżnia także między sobą modele "godzin palcowych" i "godzin zegarowych" jako dwa różne modele tej samej sytuacji rzeczywistej. Świadczy to o tym, że zdolność matematyzowania jest uniwersalną ludzką zdolnością, tak samo jak np. zdolność mówienia.
Wyidealizowana konkretyzacja.
Matematyzacja sytuacji realnej, tzn. przyjęcie pewnego modelu matematycznego odpowiadającego sytuacji realnej, często wymaga dokonania pewnej idealizacji sytuacji realnej. Na przykład zakłada się, że pewien ciąg operacji jest nieskończony, mimo że w rzeczywistości takie nieskończone ciągi nie istnieją, albo zakłada się, że pewne dwie wielkości są równe, mimo że w rzeczywistości nie są idealnie równe. Konstruowanie wyidealizowanego modelu matematycznego dla sytuacji realnej nazywa się wyidealizowaną konkretyzacją. Anna Zofia Krygowska opisała znaczenie "wyidealizowanej konkretyzacji" w procesie nauczania–uczenia się matematyki następująco:
Konieczność idealizacji widoczna jest szczególnie w matematyzowaniu sytuacji realnych w kierunku geometrii, ponieważ już w czasach pitagorejskich geometria była traktowana jako „nauka o rzeczach nieistniejących”. Na przykład – styczna do okręgu, według teorii czysto matematycznej, jest prostą, która ma dokładnie jeden punkt incydencji z okręgiem, natomiast na uczniowskim rysunku część wspólna tych dwóch obiektów zawsze będzie miała pewną „długość”. Nauczyciel w takiej sytuacji może odruchowo (i błędnie) wytłumaczyć, że wynika to z niedokładności rysunku, a rysunek wykonany cieńszymi liniami byłby bliższy „sytuacji realnej”. Właściwym wytłumaczeniem jest fakt, iż pojęcia geometryczne są jedynie abstrakcyjnymi schematami upraszczającymi i idealizującymi rzeczywistość. Rumuński podręcznik z końca lat 50. do klasy VI obrazuje geometrię jako dobieranie pewnych wyidealizowanych, uproszczonych modeli matematycznych dla pewnych sytuacji realnych, poprzez następujące zadanie:
Matematyzacja w praktyce szkolnej.
Anna Zofia Krygowska stwierdziła:
Treliński postuluje, że matematyzacja w edukacji szkolnej powinna być prowadzona już od najmłodszych lat uczniów, ponieważ brak matematyzacji w nauczaniu może prowadzić do zdegenerowanego formalizmu. Zgadza się z tym Krygowska, dodatkowo zauważając, że brak matematyzacji czasem przemyca się pod płaszczykiem "pseudomatematyzacji", której fałszywy schemat zapisany w umyśle dziecka jest w późniejszym etapie bardzo trudny do wyplenienia. Niektórzy nauczyciele próbują uzasadniać brak matematyzacji błędnie rozumianą zasadą poglądowości w nauczaniu szkolnym.
Matematyzacja matematyki.
Hans Freudenthal zauważył, że matematyzacja nie dotyczy wyłącznie sytuacji realnych – możliwe jest także matematyzowanie samej matematyki. Zjawisko to określa jako porządkowanie środkami matematycznymi "matematycznych doświadczeń", począwszy od lokalnego ustalania, które fakty matematyczne będą traktowane jak definicje, a które jako twierdzenia, skończywszy na systemie aksjomatyki. Lokalna matematyzacja matematyki może polegać również na procesie przekształcania, precyzowania definicji, wraz z rozwojem danego działu matematyki – np. formowanie na przestrzeni dziesięcioleci definicji krzywej od klasycznej do topologicznej. Proces trwał długo, ponieważ definicje okazywały się zbyt szerokie lub zbyt wąskie w stosunku do tego, co matematyk „chciał nazwać krzywą” (formalna matematyzacja pewnej idei matematycznej). Matematyzację matematyki Freudenthal uznał za "jedno z głównych zajęć współczesnych matematyków". Zdaniem Krygowskiej matematyzacją matematyki w szerokim znaczeniu jest konstruowanie systemów aksjomatycznych dla dziedzin matematyki, które wcześniej tych systemów formalnych nie posiadały, np. dla arytmetyki, geometrii, topologii, algebry abstrakcyjnej i tak dalej. Rezultatem matematyzacji matematyki na wysokim poziomie jest dziś teoria kategorii.
Z matematyzacją matematyki związane jest również pojęcie schematyzowania, które z kolei implikuje zjawisko uogólniania matematycznego – pomijania pewnych parametrów w tworzonych schematach matematycznych w celu uzyskania schematów ogólniejszych.
Niejednoznaczność matematyzacji.
Matematyzacja sytuacji realnej nie jest jednoznaczna, tzn. dla danej rzeczywistej sytuacji na drodze rozmaitych matematyzacji można dobrać nierównoważne modele matematyczne.
Przykładem nierównoważności modeli matematycznych utworzonych dla sytuacji realnej jest tzw. paradoks Bertranda. Sytuacja realna brzmi: "na okręgu w losowy sposób rysuje się cięciwę; jakie jest prawdopodobieństwo, że wylosowana cięciwa będzie dłuższa od boku trójkąta równobocznego wpisanego w ten okrąg?". Aby móc zastosować teorie rachunku prawdopodobieństwa, sytuację realną należy zmatematyzować, tzn. ustalić matematycznie sposób „losowania” cięciwy. Można to zrobić na trzy sposoby.
Cięciwa jest dłuższa od boku trójkąta, gdy kąt środkowy ma miarę większą od formula_1. W tym modelu prawdopodobieństwo wylosowania „dłuższej cięciwy” wynosi formula_2.
Cięciwa jest dłuższa od boku trójkąta, gdy odległość środka cięciwy od środka okręgu jest mniejsza od połowy promienia okręgu. W tym modelu prawdopodobieństwo wylosowania „dłuższej cięciwy” wynosi formula_3.
Cięciwa jest dłuższa od boku trójkąta, gdy środek cięciwy znajduje się wewnątrz koła o tym samym środku, co środek okręgu i promieniu o połowie mniejszym. W tym modelu prawdopodobieństwo wylosowania „dłuższej cięciwy” wynosi formula_4.
Istnieją trzy różne odpowiedzi na to samo pytanie – prawdopodobieństwo wylosowania takiej cięciwy może wynosić zarówno formula_5 formula_6 jak i formula_7 i każda z tych odpowiedzi jest równie poprawna w swoim modelu matematycznym. Każdy model matematyczny w procesie matematyzacji inaczej precyzował pojęcie "losowego rysowania cięciwy", więc każdy z tych modeli wygenerował odpowiedź odpowiadającą wybranemu sposobowi losowania (w każdej z trzech matematyzacji inaczej zdefiniowano przestrzeń probabilistyczną, co poskutkowało różnymi wynikami). To znaczy, że nie można identyfikować schematu matematycznego z rzeczywistością. Sposoby matematyzacji tego samego problemu mogą być absolutnie nierównoważne i wręcz niemożliwe do skoordynowania między sobą – są to sprzeczne reprezentacje matematyczne tej samej rzeczywistości.

</doc>
<doc id="4867099" url="https://pl.wikipedia.org/wiki?curid=4867099" title="Jackie Kahane">
Jackie Kahane

Jackie Kahane (ur. 29 września 1921 w Montrealu, zm. 26 marca 2001 w Encino) – kanadyjsko-amerykański stand-uper, który występował przed koncertami różnych muzyków, m.in. Elvisa Presleya. W 1961 roku redakcja amerykańskiego tygodnika „Time” uznała Kahane’a, obok Billa Cosby’ego, za jednego z najlepszych ówczesnych komików młodego pokolenia.
Życiorys.
Kahane dorastał w kanadyjskim mieście Montreal (Quebec). Najbardziej znany był ze współpracy z Elvisem Presleyem, któremu towarzyszył podczas występów od 1971 roku aż do śmierci muzyka w 1977 roku. Zwykle jego popisy przed pojawieniem się Presleya trwały niespełna 20 minut. Jednak podczas koncertów piosenkarza w jego ostatnich dwóch latach życia występy komika przeciągane były do 45 minut, ponieważ Presley potrzebował wtedy coraz więcej czasu na przygotowanie się do koncertu. Podczas jednej z takich imprez artystycznych w nowojorskiej hali widowiskowej Madison Square Garden został wygwizdany przez zniecierpliwioną publiczność, która oczekiwała koncertu Presleya; ostatni raz piosenkarz pojawił się tam 18 lat wcześniej.
Kahane rozbawiał też publiczność przed koncertami takich piosenkarzy jak: Tina Turner, Tony Bennett i Dionne Warwick.
Kahane wystąpił również w amerykańskim filmie dokumentalnym "Elvis w trasie" ("Elvis on Tour", 1972). Pojawiał się też wielokrotnie w popularnych wówczas amerykańskich programach telewizyjnych, m.in.: "The David Frost Show", "The Tonight Show with Johnny Carson" i "The Ed Sullivan Show".
Napisał i wygłosił mowę pochwalną podczas ceremonii pogrzebowej Elvisa Presleya.
Zmarł 26 marca 2001 roku w wieku 79 lat z powodu choroby nowotworowej w Encino (Kalifornia).
Życie prywatne.
Kahane z żoną Rosanną miał dwie córki, Giselle Vogel i Karen Kahane.

</doc>
<doc id="4867100" url="https://pl.wikipedia.org/wiki?curid=4867100" title="Nanette Barragán">
Nanette Barragán

Nanette Díaz Barragán (ur. 15 września 1976 w Los Angeles) – amerykańska polityk, członkini Partii Demokratycznej.
Działalność polityczna.
W okresie od 2013 do 2015 była członkinią Rady Miasta Hermosa Beach. Od 3 stycznia 2017 jest przedstawicielką 44. okręgu wyborczego w stanie Kalifornia w Izbie Reprezentantów Stanów Zjednoczonych.

</doc>
<doc id="4867101" url="https://pl.wikipedia.org/wiki?curid=4867101" title="Włodzimierz Michaluk">
Włodzimierz Michaluk

Włodzimierz Michaluk (ur. 30 stycznia 1932 w Ogrodnikach, województwo białostockie, zm. 28 marca 2019 w Łomży) – polski działacz partyjny i państwowy, inżynier rolnik, w latach 1981–1986 I sekretarz Komitetu Wojewódzkiego PZPR w Łomży.
Życiorys.
Syn Onufrego i Nadziei, pochodzi z rodziny chłopskiej. Zdobył wykształcenie wyższe rolnicze. Wstąpił do Polskiej Zjednoczonej Partii Robotniczej. Działał w radach narodowych różnego szczebla, został m.in. wiceprzewodniczącym Prezydium Wojewódzkiej Rady Narodowej w Białymstoku. W latach 1958–1967 był sekretarzem i I sekretarzem Komitetu Powiatowego PZPR w Bielsku Podlaskim. W 1975 wybrany sekretarzem i członkiem egzekutywy Komitetu Wojewódzkiego PZPR w Łomży. Od 21 czerwca 1981 do 8 stycznia 1986 pełnił funkcję I sekretarza KW PZPR w Łomży. Po rezygnacji ze stanowiska w 1986 przeszedł na placówkę dyplomatyczną.
18 stycznia 1958 zawarł w Charkowie związek małżeński z Ludmiłą, w 2008 świętował 50-lecie małżeństwa.

</doc>
<doc id="4867104" url="https://pl.wikipedia.org/wiki?curid=4867104" title="Łabuciszki (sielsowiet Plusy)">
Łabuciszki (sielsowiet Plusy)

Łabuciszki – dawna kolonia. Tereny, na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Plusy.
Historia.
W czasach zaborów miejscowość leżała w granicach Imperium Rosyjskiego.
W latach 1921–1945 kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Plusy.
Według Powszechnego Spisu Ludności z 1921 roku zamieszkiwało tu 38 osób, 5 było wyznania rzymskokatolickiego a 33 staroobrzędowego. Jednocześnie 5 mieszkańców zadeklarowało polską przynależność narodową, 31 białoruską a 2 inną. Było tu 7 budynków mieszkalnych. W 1931 w 9 domach zamieszkiwało 41 osób.
Miejscowość należała do parafii rzymskokatolickiej w Plusach i prawosławnej w Brasławiu. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Plusach.

</doc>
<doc id="4867115" url="https://pl.wikipedia.org/wiki?curid=4867115" title="Numer kierunkowy">
Numer kierunkowy



</doc>
<doc id="4867118" url="https://pl.wikipedia.org/wiki?curid=4867118" title="Ressurection">
Ressurection

Resurrection – dziesiąty album studyjny brytyjskiego zespołu metalowego Venom wydany 25 kwietnia 2000 roku. Jest to ostatni album z udziałem oryginalnego gitarzysty zespołu Mantasa.

</doc>
<doc id="4867129" url="https://pl.wikipedia.org/wiki?curid=4867129" title="Łakino">
Łakino

Łakino (; ) – wieś na Białorusi, w obwodzie witebskim, w rejonie brasławskim, w sielsowiecie Plusy.
Historia.
W czasach zaborów ówczesna wieś leżała w granicach Imperium Rosyjskiego.
W latach 1921–1945 kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Plusy.
Według Powszechnego Spisu Ludności z 1921 roku zamieszkiwało tu 119 osób, 94 było wyznania rzymskokatolickiego, a 25 staroobrzędowego. Jednocześnie 94 mieszkańców zadeklarowało polską przynależność narodową, 7 białoruską, a 18 rosyjską. Było tu 19 budynków mieszkalnych. W 1931 we wsi w 16 domach zamieszkiwały 84 osoby. Wykaz wymienia również zaścianek o tej samej nazwie, w jednym domu zamieszkiwało 10 osób. Zaścianek znajdował się około kilometra na północny zachód od wsi.
Miejscowość należała do parafii rzymskokatolickiej w Plusach i prawosławnej w Brasławiu. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Plusach.

</doc>
<doc id="4867131" url="https://pl.wikipedia.org/wiki?curid=4867131" title="Katie Porter">
Katie Porter

Katie Porter właściwie Katherine Moore Porter (ur. 3 stycznia 1974 w Fort Dodge) – amerykańska polityczka, członkini Partii Demokratycznej.
Działalność polityczna.
Od 3 stycznia 2019 jest przedstawicielką 45. okręgu wyborczego w stanie Kalifornia w Izbie Reprezentantów Stanów Zjednoczonych.

</doc>
<doc id="4867132" url="https://pl.wikipedia.org/wiki?curid=4867132" title="The Waste Lands">
The Waste Lands

The Waste Lands – ósmy album studyjny brytyjskiego zespołu metalowego Venom wydany 29 października 1992 roku. Jest to ostatni album studyjny bez Cronosa.

</doc>
<doc id="4867138" url="https://pl.wikipedia.org/wiki?curid=4867138" title="Stumpffia davidattenboroughi">
Stumpffia davidattenboroughi

Stumpffia davidattenboroughi – gatunek płaza z rodziny wąskopsykowatych nazwany na cześć brytyjskiego przyrodnika Davida Attenborough. Dotychczas opisany został zaledwie jeden przedstawiciel tego gatunku, który mierzył 11,72 mm i złapany został w rezerwacie Betampona. Gatunek ten jest krytycznie zagrożony w związku z jego bardzo ograniczonym obszarem występowania, a także małą populacją.
Wygląd.
Jest to niewielki przedstawiciel rodzaju "Stumpffia" nazwany na cześć brytyjskiego przyrodnika Davida Attenborough"." Jedyny zbadany okaz miał 11,72 mm długości. Ma smukłe ciało z podłużną głową, a także smukłymi przednimi kończynami. Grzbiet jest ciemnobrązowy, z wyjątkiem dwóch jasnobrązowych pasków ciągnących się od tylnej części głowy do tylnych kończyn. Przednie kończyny mają ciemnobrązowy kolor, który przechodzi w miedziany w okolicach łokcia. Kończyny tylne są trójkolorowe – ciemnobrązowe od biodra do połowy golenia; czarne w okolicach środkowej części golenia, oraz miedziane od połowy golenia do stóp. Jako że opisany został zaledwie jeden osobnik tego gatunku, zmienność wewnątrzgatunkowa nie jest znana.
Występowanie i siedlisko.
Jedyny zbadany osobnik tego gatunku złapany został w północnowschodniej części Madagaskaru. Holotyp znaleziony został w lesie w rezerwacie Betampona, 558 m. n.p.m.
Status.
W związku z domniemaną małą populacją, a także z niewielkim (26 km2) obszarem występowania, odkrywcy holotypu zasugerowali, że gatunek powinien zostać zakwalifikowany jako krytycznie zagrożony (CR) w czerwonej księdze gatunków zagrożonych.

</doc>
<doc id="4867140" url="https://pl.wikipedia.org/wiki?curid=4867140" title="Cast in Stone">
Cast in Stone

Cast in Stone – dziewiąty album studyjny brytyjskiego zespołu metalowego Venom wydany 11 listopada 1997 roku. Jest to pierwszy album od płyty Possessed nagrany w oryginalnym składzie.

</doc>
<doc id="4867143" url="https://pl.wikipedia.org/wiki?curid=4867143" title="Agnieszka Frączek">
Agnieszka Frączek

Agnieszka Frączek (ur. 1969 w Warszawie) – polska językoznawczyni, specjalizująca się w językoznawstwie polskim i niemieckim oraz leksykografii, popularyzatorka wiedzy o języku ojczystym, a także autorka książek dla dzieci. Wyróżniona prestiżowym tytułem Ambasadora Polszczyzny. 
W 1998 roku uzyskała stopień doktora nauk humanistycznych na Wydziale Neofilologii Uniwersytetu Warszawskiego. Tytuł jej rozprawy doktorskiej brzmiał: "Zur Geschichte der deutsch-polnischen und polnisch-deutschen Lexikographie (1772-1868)", a promotorem był Józef Wiktorowicz. W 2012 roku uzyskała, na tej samej uczelni, stopień doktora habilitowanego nauk humanistycznych na podstawie rozprawy: "Słowniki polsko-niemieckie i niemiecko-polskie z przełomu XVII i XVIII wieku. Analiza leksykograficzna". Pracuje na stanowisku adiunkta na Wydziale Neofilologii Uniwersytetu Warszawskiego.
Jest autorką licznych opowiadań i wierszy dla dzieci. W swoich utworach wykorzystuje gry słowne oraz wprowadza pojęcia z zakresu językoznawstwa (homonimy, frazeologizmy, idiomy). Opowiada o kulturze języka polskiego i rozprawia się z błędami językowymi. W 2017 roku jej książka "Rany Julek! O tym, jak Julian Tuwim został poetą" została umieszczona na liście lektur do wspólnego i indywidualnego czytania dla klas I-III. W 2019 roku została uhonorowana tytułem Ambasadora Polszczyzny Literatury Dziecięcej i Młodzieżowej.

</doc>
<doc id="4867160" url="https://pl.wikipedia.org/wiki?curid=4867160" title="Heban (reportaż)">
Heban (reportaż)



</doc>
<doc id="4867165" url="https://pl.wikipedia.org/wiki?curid=4867165" title="Imperium (reportaż)">
Imperium (reportaż)



</doc>
<doc id="4867171" url="https://pl.wikipedia.org/wiki?curid=4867171" title="Cesarz (reportaż)">
Cesarz (reportaż)



</doc>
<doc id="4867173" url="https://pl.wikipedia.org/wiki?curid=4867173" title="Wojna futbolowa (utwór)">
Wojna futbolowa (utwór)



</doc>
<doc id="4867176" url="https://pl.wikipedia.org/wiki?curid=4867176" title="Szachinszach (utwór)">
Szachinszach (utwór)



</doc>
<doc id="4867192" url="https://pl.wikipedia.org/wiki?curid=4867192" title="Józef Brożek">
Józef Brożek

Józef Brożek (ur. 16 września 1940 w Nowym Sączu) – polski działacz partyjny i państwowy, w latach 1981–1989 I sekretarz Komitetu Wojewódzkiego PZPR w Nowym Sączu.
Życiorys.
Syn Stanisława i Marii. W latach 1959–1963 zatrudniony w Wojewódzkim Przedsiębiorstwie Handlu Spożywczego w Nowym Sączu, a w latach 1963–1980 w Podhalańskich Zakładach Przemysłu Owocowo-Warzywnego w tym mieście, awansował od magazyniera do dyrektora naczelnego. W 1969 wstąpił do Polskiej Zjednoczonej Partii Robotniczej. W 1980 został sekretarzem, a od 15 czerwca 1981 do 29 marca 1989 pełnił funkcję I sekretarza KW PZPR w Nowym Sączu. Od 1981 był także zastępcą członka Komitetu Centralnego partii.

</doc>
<doc id="4867195" url="https://pl.wikipedia.org/wiki?curid=4867195" title="Ferenc Nagy (polityk)">
Ferenc Nagy (polityk)



</doc>
<doc id="4867207" url="https://pl.wikipedia.org/wiki?curid=4867207" title="Aleksander Prugar">
Aleksander Prugar

Aleksander Prugar (ur. 16 grudnia 1984 r. w Gliwicach) – polski przedsiębiorca, designer oraz fotograf. Właściciel studia projektowego MI POLIN. Prezes Zarządu Mi Polin / Z Polski Fundacja. Ekspert biznesowy w Fundacji Inicjatyw Społeczno-Ekonomicznych. Kolekcjoner polskiego szkła artystycznego.
Działalność artystyczna.
Fotografia.
Karierę jako fotograf rozpoczął w Gazecie Wyborczej Katowice. Zajmował się głównie fotografią śląskiego krajobrazu przemysłowego. Następnie zatrudniony w centrali Gazety Wyborczej w Warszawie gdzie realizował zadania redakcyjne dla Gazety Stołecznej, Wysokich Obcasów oraz Dużego Formatu. Specjalizował się w dokumencie subiektywnym. W 2008 przez kuratorów oraz krytyków związanych z Miesiącem Fotografii zaliczony do 100 najlepszych polskich fotografów działających w latach 2000 do 2010 w programie "Aktualizacja. Przegląd nowej fotografii polskiej". W okresie 2006 - 2009 jego prace były reprezentowane przez Agence VU z Francji. Były członek Związku Polskich Artystów Fotografików.
Autor reportaży:
Film.
Debiut reżyserski na festiwalu Młodzi i Film w Koszalinie filmem komediowym "12 metrów 45 centymetrów" opowiadającym o przyczynach i kulisach powstania największego pomnika Jana Pawła 2 na świecie oraz jego twórcach. Jako operator debiutował dokumentem "Saszka, Saszka" poświęconym historii relacji młodego chłopaka z matką. Film otrzymał nagrodę specjalną London Film Academy podczas festiwalu T-Mobile Nowe Horyzonty (2012) oraz nagrodę za zdjęcia VGIK Summer FilmSchool w Kazaniu (2011).
Design.
Współtwórca serii „Mezuza z tego domu”, której celem jest odlewanie w brązie śladów po mezuzach. Jeden z obiektów z tej serii został pokazany na wystawie "Po drugiej stronie rzeczy. Polski dizajn po roku 1989" będącej podsumowaniem najciekawszych osiągnięć w polskim designie po 1989 roku.
Współtwórca Tangible Mezuzah (Namacalna mezuza), w której słowo Szaddaj – jedno z imion Boga – zapisano hebrajskim alfabetem Braille'a. W 2018 mezuza została dołączona do kolekcji stałej Jewish Musem w Nowym Jorku jako pierwszy tego typu obiekt wykonany w Polsce po wojnie.
Kariera zawodowa.
Założyciel oraz współwłaściciel studia projektowego MI POLIN – pierwszego w Polsce studia zajmującego się projektowaniem, produkcją oraz eksportem współczesnych judaików. W MI POLIN odpowiada za rozwój produktu oraz planowanie strategiczne. Ekspert biznesowy w Fundacji Inicjatyw Społeczno-Ekonomicznych, zajmuje się usprawnianiem procesów zarządczych, rozwiązywaniem konfliktów oraz poprawą wyników operacyjnych w podmiotach ekonomii społecznej oraz NGO. Współtwórca akcji społecznej „Jeden za Wszystkich” przeciwdziałającej negatywnym skutkom społecznym wywołanym przez pandemię COVID-19. Pomysłodawca i współtwórca projektu "Design for Bantayan", który powstał 3 tygodnie po tajfunie Haiyan. Tajfun zniszczył 95% miejsc pracy na wyspie. Celem DfB było stworzenie kolekcji biżuterii wykonanej z dostępnych materiałów takich jak drzewo kokosowe oraz nauczenie lokalnych wytwórców produkcji i sprzedaży gwarantującej dochód mieszkańcom zniszczonej wyspy.
Wystawy.
Lista najważniejszych wystaw i spotkań autorskich:
PRACE W ZBIORACH
Wybrane nagrody oraz osiągnięcia.
Finalista i laureat ogólnopolskich zawodowych konkursów fotograficznych: Grand Press Photo, BZ WBK, Press Photo Contest, Śląska Fotografia Prasowa (2006 – 2010).
Działalność edukacyjna.
Prowadzi warsztaty, wykłady i spacery edukacyjne poświęcone kulturze i tradycji żydowskiej, żydowskiej przeszłości warszawy i lokalnych, przedwojennych wspólnot. 
Najważniejsze zrealizowane zadania edukacyjne
Kolekcja polskiego szkła.
Kolekcjoner polskiego szklanego designu z lat 60-80, ze szczególnym uwzględnieniem dorobku Jana Sylwestra Drosta oraz Eryki Trzewik-Drost a wyprodukowanego przez Hutę Szkła Gospodarczego „Ząbkowice”. Odkrywca nieznanej pracy Jana Sylwestra Drosta "Pion / Lot" osobiście zidentyfikowanej przez artystę:
"W 1975 r. HSG "Ząbkowice" zainstalowała nową frezarko-kopiarkę, którą wykonano eksperymentalną formę metalową tego świecznika. Uformowane próbnie ręcznym prasowaniem świeczniki przeznaczono jako egzemplarze reklamowe. Świecznik wykonany został w krótkiej serii, około 150 sztuk."
Obecnie Aleksander Prugar realizuje antologię polskiego szklanego designu o roboczej nazwie "Szkło Polskie" dzięki środkom uzyskanym ze stypendium Ministra Kultury i Dziedzictwa Narodowego na upowszechnianie polskiej kultury w internecie.
Rodzina.
Syn Andrzeja Prugara, reżysera dźwięku do filmów Andrzeja Wajdy, Lecha Majewskiego oraz realizatora nagrań muzycznych Paktofoniki, Dżemu, Zbigniewa Wodeckiego, Józefa Skrzeka, Jerzego Miliana, Ankh, Kalibru 44 i innych. Syn Danieli Prugar, przedsiębiorcy i byłej pilot szybowcowej. Wnuk Eryka Prugara, profesora Politechniki Gliwickiej, prodziekana Wydziału Mechaniczno-Energetycznego PG, autora 4 wynalazków.
Ślady po mezuzach.
Od 2014 roku prowadzi projekt, którego celem jest poszukiwanie oraz utrwalanie śladów po mezuzach. W ramach poszukiwań odbył wielokrotne podróże na Ukrainę, Białoruś i do Rumunii. Do chwili obecnej odszukał i udokumentował 130 śladów po mezuzach w 90 miastach. To największa baza śladów po mezuzach na świecie. Współorganizator Festiwalu Mezuza, pierwszego w Polsce edukacyjnego festiwalu poświęconego problematyce śladów po mezuzach. Projekt poszukiwania śladów po mezuzach realizuje razem z Heleną Czernek, projektantką m.in. papierowego żonkila związanego z obchodami rocznicy wybuchu Powstania w Getcie Warszawskim oraz pasów w formie klawiatury fortepianu znajdujących się na ulicy Emilii Plater w Warszawie.

</doc>
<doc id="4867218" url="https://pl.wikipedia.org/wiki?curid=4867218" title="Songbun">
Songbun

Songbun – system podziału społecznego funkcjonujący w Koreańskiej Republice Ludowo-Demokratycznej.
Charakterystyka.
System został wprowadzony przez Kim Ir Sena pod koniec lat 50. XX w.
Społeczeństwo Korei Północnej zostało podzielone na trzy klasy/grupy (przyjazna, neutralna/niestała i wroga) oraz 51 podklas/grup.
Najwyższa klasa to ok. 28% społeczeństwa. Wywodzą się oni z ubogich rodzin robotniczych i rolniczych, rodzin kombatantów wojny koreańskiej i ruchu oporu wymierzonego w Japończyków. W skład tej grupy wchodzą: urzędnicy, dziennikarze, dyplomaci, uczeni, artyści, dowódcy wojskowi i przedstawiciele innych służb mundurowych (policja, straż graniczna), mieszkańcy Pjongjangu, członkowie Partii Pracy Korei. Członkowie tej klasy są otoczeni lepszą opieką medyczną, niż pozostałe grupy, otrzymują większe racje żywnościowe, mogą liczyć na karierę w strukturach państwa (administracja, armia, nauka), mogą wyjeżdżać do innych państw. Dzieci uczęszczają do najlepszych szkół i uczelni.
Najliczniejszą klasą "Songbun" jest grupa druga, która obejmuje ok. 45% społeczeństwa. W jej skład wchodzą ludzie, którzy są politycznie niepewni, ale nie zagrażają panującemu reżimowi. Zalicza się do nich pozostałych rolników i pracowników fizycznych, nauczycieli, byłych mieszkańców z innych państw. Ludzie ci nie mają szans na zdobywanie wiedzy w najlepszych uczelniach.
Najniższa klasa obejmuje ok. 27% społeczeństwa. Są oni uważani za wrogów północnokoreańskiej władzy. Zalicza się do niej byłych ziemian, osoby, które mają rodzinę w Korei Południowej, uznawane za sympatyków USA i Japonii, uczestnicy wojny domowej traktowani jako zdrajcy, wyznawcy różnych religii. Przynależność do tej grupy jest dziedziczna i jej członkowie podlegają ciągłej inwigilacji, a za przewinienia trafiają do obozów. Nie mają szans na akces do Partii Pracy Korei, awans oficerski w armii czy prawa do edukacji.
Funkcjonowanie "Songbun" stanowi zaprzeczenie komunistycznego egalitaryzmu. System ten wyklucza awans społeczny, ale dopuszcza degradację, np. poprzez zawarcie związku małżeńskiego z osobą z niższej klasy. Obywatele nie mają pojęcia, do której klasy należą.

</doc>
<doc id="4867224" url="https://pl.wikipedia.org/wiki?curid=4867224" title="Niepokonana Jane">
Niepokonana Jane

Niepokonana Jane (ang. "Jane Got a Gun") – amerykański western z 2015 roku w reżyserii Gavina O’Connora, wyprodukowany przez wytwórnię The Weinstein Company.
Fabuła.
Akcja filmu rozgrywa się na Dzikim Zachodzie. Piękna Jane Hammond (Natalie Portman) decyduje się poślubić jednego z najgroźniejszych przestępców w mieście. Pewnego dnia jej ukochany, Bill (Noah Emmerich), występuje przeciwko członkom własnego gangu. Okrutni Bishop Boys nie tolerują jednak zdrady. Nielojalny kompan otrzymuje osiem strzałów w plecy. Zrozpaczona kobieta postanawia sama chwycić za broń. Jej bezkompromisowa postawa wywołuje prawdziwą wściekłość u przywódcy bandy, bezwzględnego Johna (Ewan McGregor). Ostatnią nadzieją Jane staje się dawna miłość – Dan Frost (Joel Edgerton). Rewolwerowiec nienawidzi wprawdzie Billa, ale wciąż darzy uczuciem jego żonę. Po namyśle decyduje się jej pomóc. Razem opracowują szczegóły planu zemsty.
Odbiór.
Krytyka.
Film "Niepokonana Jane" spotkał się z mieszaną reakcją krytyków. W serwisie Rotten Tomatoes 43% z osiemdziesięciu recenzji filmu jest pozytywne (średnia ocen wyniosła 5,22 na 10). Na portalu Metacritic średnia ocen z 17 recenzji wyniosła 49 punktów na 100.

</doc>
<doc id="4867226" url="https://pl.wikipedia.org/wiki?curid=4867226" title="Tadeusz Jelski">
Tadeusz Jelski

Tadeusz Jelski (ur. 14 sierpnia 1941 w Leszczanach) – polski działacz partyjny i państwowy, były I sekretarz Komitetu Miejskiego PZPR w Bartoszycach, w latach 1986–1989 I sekretarz Komitetu Wojewódzkiego PZPR w Olsztynie.
Życiorys.
Syn Józefa i Zofii. Absolwent Wyższej Szkoły Nauk Społecznych przy KC PZPR (1978). Od 1960 do 1961 pracował jako górnik w KWK Knurów, od 1963 do 1967 starszy instruktor w zarządzie powiatowym Ligi Obrony Kraju w Bartoszycach.
W latach 1963–1970 członek Związku Młodzieży Socjalistycznej, od 1967 kierował jego zarządem powiatowym w Bartoszycach. W 1965 wstąpił do Polskiej Zjednoczonej Partii Robotniczej. Od 1971 związany z Komitetem Powiatowym PZPR w Bartoszycach, w którym m.in. kierował Powiatowym Ośrodkiem Pracy Partyjnej. W latach 1978–1981 I sekretarz Komitetu Miejskiego partii w tym mieście. Od 1979 do 1981 był zastępcą członka Komitetu Centralnego PZPR, jednocześnie kierował Miejską Radą Narodową w Bartoszycach. Od 1981 zajmował stanowiska sekretarza ds. propagandy i organizacyjnych Komitetu Wojewódzkiego w Olsztynie. Od 11 października 1986 do października 1989 pełnił funkcję I sekretarza KW PZPR w Olsztynie (odszedł z niej po złożeniu rezygnacji). Zajmował także stanowiska przewodniczącego zarządu wojewódzkiego Towarzystwa Przyjaźni Polsko-Radzieckiej i zastępcy przewodniczącego Rady Wojewódzkiej Patriotycznego Ruchu Odrodzenia Narodowego; należał również do ORMO.

</doc>
<doc id="4867230" url="https://pl.wikipedia.org/wiki?curid=4867230" title="Dlaczego ty nie - tak ale">
Dlaczego ty nie - tak ale



</doc>
<doc id="4867233" url="https://pl.wikipedia.org/wiki?curid=4867233" title="Capitanopsis">
Capitanopsis

Capitanopsis – rodzaj roślin z rodziny jasnotowatych, obejmujący trzy gatunki. Są to endemity Madagaskaru. Występują w suchych lasach i na wychodniach skalnych w środkowej części wyspy – na Płaskowyżu Centralnym w rejonie Ankazobe. 
Systematyka.
Jeden z rodzajów w podplemieniu "Plectranthinae", w plemieniu "Ocimeae" w ramach podrodziny "Nepetoideae" w rodzinie jasnotowatych.
Zagrożenie i ochrona.
Dwa gatunki "Capitanopsis" zostały ujęte w Czerwonej liście gatunków zagrożonych IUCN ze statusem: najmniejszej troski ("C. cloiselii") i narażony na wyginięcie ("C. angustifolia").

</doc>
<doc id="4867236" url="https://pl.wikipedia.org/wiki?curid=4867236" title="Vert-A-Pac">
Vert-A-Pac



</doc>
<doc id="4867238" url="https://pl.wikipedia.org/wiki?curid=4867238" title="Chevrolet Nova">
Chevrolet Nova



</doc>
<doc id="4867239" url="https://pl.wikipedia.org/wiki?curid=4867239" title="Agenci T.A.R.C.Z.Y. (sezon 7)">
Agenci T.A.R.C.Z.Y. (sezon 7)

Siódmy sezon amerykańskiego serialu Agenci T.A.R.C.Z.Y. opowiada dalszą historię agentach i sojusznikach organizacji T.A.R.C.Z.A., którzy podróżują w towarzystwie androida LMD ze świadomością Colusona po różnych epokach dziejów T.A.R.C.Z.Y. z przeszłości, aby powstrzymać rasę Chronicomów, którzy chcą zmienić Ziemię w ich nowy dom, Chronikę-3 i wymazać istnienie T.A.R.C.Z.Y. z historii. 
Showrunnerami sezonu byli Jed Whedon, Maurissa Tancharoen i Jeffrey Bell. Wyprodukowany został przez ABC Studios, Marvel Television i Mutant Enemy Productions. W głównych rolach wystąpili: Clark Gregg, Ming-Na Wen, Chloe Bennet, Elizabeth Henstridge, Henry Simmons, Natalia Cordova-Buckley i Jeff Ward.
Emisja, składającego się z 13. odcinków sezonu, trwała od 27 maja do 12 sierpnia 2020 roku na antenie amerykańskiej stacji telewizyjnej ABC. W Polsce sezon dostępny jest od 14 czerwca 2022 roku na Disney+. 18 lipca 2019 roku poinformowano, że serial zostanie zakończony po siódmym sezonie.
Emisja.
Emisja, składającego się z 13. odcinków sezonu, trwała od 27 maja do 12 sierpnia 2020 roku na antenie amerykańskiej stacji telewizyjnej ABC. W Polsce został udostępniony 14 czerwca 2022 roku na Disney+.
Lista odcinków.
&lt;onlyinclude&gt;
Produkcja.
Rozwój projektu.
16 listopada tego samego roku został on przedłużony o 7 sezon. 18 lipca 2019 roku poinformowano, że serial zostanie zakończony po tym sezonie.
Casting.
W listopadzie 2018 roku poinformowano, że Ming-Na Wen jako Melinda May, Chloe Bennet jako Daisy Johnson, Elizabeth Henstridge jako Jemma Simmons, Iain De Caestecker jako Leo Fitz, Henry Simmons jako Alphonso „Mack” MacKenzie, Natalia Cordova-Buckley jako Elena „Yo–Yo” Rodriguez i Jeff Ward jako Deke Shaw. Po finale sezonu szóstego potwierdzono, że Clark Gregg zagra ponownie Phila Coulsona, ale tym razem będzie to android Life Model Decoy z jego świadomością. 
W kwietniu 2020 roku ujawniono, że Enver Gjokaj powtórzy swoją rolę z serialu "Agentka Carter".
Zdjęcia.
Zdjęcia do sezonu rozpoczęły się pod koniec lutego 2019 roku w Culver City w Kalifornii. Kręcenie sezonu zakończono 30 lipca tego samego roku.

</doc>
<doc id="4867249" url="https://pl.wikipedia.org/wiki?curid=4867249" title="Leon Szeląg">
Leon Szeląg

Leon Edward Szeląg (ur. 9 listopada 1947 w Gzowie) – polski działacz partyjny i państwowy, inżynier rolnictwa, w latach 1989–1990 I sekretarz Komitetu Wojewódzkiego PZPR w Olsztynie.
Życiorys.
Syn Władysława i Janiny. Absolwent technikum rolniczego w Łowiczu i studiów z inżynierii rolnictwa Wyższej Szkoły Rolniczej w Olsztynie. Ukończył studia doktoranckie w Wyższej Szkole Nauk Społecznych przy KC PZPR, uzyskał stopień doktora. Kierował uczelnianą i wojewódzką organizacją Związku Młodzieży Wiejskiej, należał do Zrzeszenia Studentów Polskich. W latach 1976–1983 sekretarz i przewodniczący zarządu wojewódzkiego Związku Socjalistycznej Młodzieży Polskiej w Olsztynie.
W 1968 wstąpił do Polskiej Zjednoczonej Partii Robotniczej. Od 1976 związany z Komitetem Wojewódzkim PZPR w Olsztynie, gdzie był zastępcą kierownika Wydziału Społeczno-Ekonomicznego (1982–1983) i kierownikiem Wydziału Społeczno-Rolnego (1983–1985). Od 1984 był członkiem KW, a od 21 października 1989 do stycznia 1990 pełnił funkcję I sekretarza Komitetu Wojewódzkiego PZPR w Olsztynie. W 1990 został pełnomocnikiem Socjaldemokracji Rzeczypospolitej Polskiej na województwo olsztyńskie, potem przeszedł do Sojuszu Lewicy Demokratycznej. W III RP związany m.in. z organizacją absolwentów olsztyńskiej uczelni i Polskim Stowarzyszeniem Rzeczoznawców Wyceny Nieruchomości, w latach 90. był wiceszefem olsztyńskiego oddziału Agencji Własności Rolnej Skarbu Państwa.

</doc>
<doc id="4867250" url="https://pl.wikipedia.org/wiki?curid=4867250" title="Agrariusz">
Agrariusz

Agrariusz – obrońca interesów rolnictwa i rolników, szczególnie większych właścicieli ziemskich. W tym znaczeniu – członek zawodowych związków i stowarzyszeń rolników i ziemian.
W niektórych krajach agrariusze występują jako zorganizowane stronnictwo polityczne, mające na celu obronę interesów, ekonomiczne wzmocnienie i przez to powiększenie wpływów politycznych warstwy rolniczo-ziemiańskiej.

</doc>
<doc id="4867251" url="https://pl.wikipedia.org/wiki?curid=4867251" title="Jerzy Głowacki (działacz partyjny)">
Jerzy Głowacki (działacz partyjny)

Jerzy Głowacki (ur. 22 grudnia 1947 w Kępie Polskiej) – polski działacz partyjny i państwowy, inżynier, w latach 1986–1989 I sekretarz Komitetu Wojewódzkiego PZPR w Ostrołęce.
Życiorys.
Syn Edwarda i Stanisławy. Ukończył studia inżynierskie. Pracował kolejno jako projektant w Mazowieckich Zakładach Rafineryjnych i Petrochemicznych w Płocku (1971–1976), wicedyrektor Wojewódzkiej Dyrekcji Rozbudowy Miast i Osiedli w Ostrołęce (1976–1978) i szef Kombinatu Budowlanego w tym mieście (1978–1982). Należał do Towarzystwa Naukowego Płockiego. W 1970 wstąpił do Polskiej Zjednoczonej Partii Robotniczej, należał m.in. do Komitetu Miejskiego PZPR w Ostrołęce. Od 1982 do 1985 kierował Wydziałem Ekonomicznym, a od 1985 był sekretarzem w Komitecie Wojewódzkim w tym mieście. Od 18 października 1986 do 15 listopada 1989 pełnił funkcję I sekretarza KW PZPR w Ostrołęce. W III RP zajął się działalnością biznesową.

</doc>
<doc id="4867252" url="https://pl.wikipedia.org/wiki?curid=4867252" title="From The Very Depths">
From The Very Depths

From The Very Depths – czternasty album studyjny brytyjskiego zespołu metalowego Venom wydany 27 stycznia 2015 roku.

</doc>
<doc id="4867258" url="https://pl.wikipedia.org/wiki?curid=4867258" title="Agata Dziarmagowska">
Agata Dziarmagowska



</doc>
<doc id="4867262" url="https://pl.wikipedia.org/wiki?curid=4867262" title="Michał Niedźwiedź">
Michał Niedźwiedź

Michał Niedźwiedź (ur. 18 listopada 1933 w Nowej Woli, zm. w 2019 w Warszawie) – polski działacz partyjny i państwowy, były I sekretarz Komitetu Powiatowego PZPR w Hajnówce, w latach 1980–1989 I sekretarz Komitetu Wojewódzkiego PZPR w Pile.
Życiorys.
Syn Andrzeja i Julii. Absolwent ekonomii w Wyższej Szkole Nauk Społecznych przy KC PZPR (1967), uczestniczył też w kursach w Akademii Nauk Społecznych i Wyższej Szkole Partyjnej w Moskwie. Działał w Związku Młodzieży Polskiej, od 1960 do 1963 był szefem jego struktur w województwie białostockim i członkiem władz krajowych. Później należał też do rady wojewódzkiej Patriotycznego Ruchu Odrodzenia Narodowego i Związku Zawodowego Pracowników PZPR.
W 1952 wstąpił do Polskiej Zjednoczonej Partii Robotniczej. W latach 1964–1969 I sekretarz Komitetu Powiatowego PZPR w Hajnówce. Następnie związany z Komitetem Wojewódzkim PZPR w Białymstoku, gdzie był kolejno kierownikiem Wydziału Ekonomicznego (1969–1972) oraz sekretarzem ds. ekonomicznych (1972–1975) oraz ekonomicznych i rolnych (1975–1977). W latach 1977–1980 związany z Ministerstwem Przemysłu Lekkiego, w którym kierował Komitetem Zakładowym PZPR. Od 12 czerwca 1980 do 19 kwietnia 1989 pełnił funkcję I sekretarza KW PZPR w Pile oraz członka jego egzekutywy (odszedł wskutek awansu i złożonej dymisji). W grudniu 1985 został członkiem Zespołu do przygotowania Projektu Uchwały X Zjazdu PZPR, który odbył się w lipcu 1986. Od 1986 należał do Komitetu Centralnego partii, od kwietnia do grudnia 1989 był w jego ramach sekretarzem Komisji Robotniczej.

</doc>
<doc id="4867263" url="https://pl.wikipedia.org/wiki?curid=4867263" title="Gaj (powiat gliwicki)">
Gaj (powiat gliwicki)



</doc>
<doc id="4867265" url="https://pl.wikipedia.org/wiki?curid=4867265" title="Kolonia (województwo śląskie)">
Kolonia (województwo śląskie)



</doc>
<doc id="4867277" url="https://pl.wikipedia.org/wiki?curid=4867277" title="Zbigniew Ryszard Gwiazda">
Zbigniew Ryszard Gwiazda

Zbigniew Ryszard Gwiazda (ur. 2 października 1932, zm. 27 marca 2020) – członek konspiracji antykomunistycznej w latach 1950–1952, więzień polityczny okresu stalinowskiego w latach 1952–1961, członek Związku-Młodocianych Więźniów Politycznych „Jaworzniacy” od 1993.
Wielokrotnie odznaczany otrzymał: Krzyż Oficerski Orderu Odrodzenia Polski ("za wybite zasługi w pielęgnowaniu pamięci o najnowszej historii Polski, za działalność kombatancką i społeczną"), Krzyż Orderu Krzyża Niepodległości ("za wybitne zasługi w obronie niepodległości i suwerenności Państwa Polskiego w latach 1939–1956"), Medal Stulecia Odzyskanej Niepodległości ("za zasługi dla Niepodległej"), Złoty Medal „Za zasługi dla obronności kraju”, Medal „Pro Memoria” oraz patent i odznakę „Weteran Walk o Wolność i Niepodległość Ojczyzny”. Dwukrotny członek Kapituły Orderu Krzyża Niepodległości.

</doc>
<doc id="4867290" url="https://pl.wikipedia.org/wiki?curid=4867290" title="François Francoeur">
François Francoeur



</doc>
<doc id="4867294" url="https://pl.wikipedia.org/wiki?curid=4867294" title="Łakińska Wyspa">
Łakińska Wyspa

Łakińska Wyspa – dawna kolonia. Tereny, na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Plusy.
Dawniej Łakiński Ostrów.
Historia.
W czasach zaborów miejscowość leżała w granicach Imperium Rosyjskiego.
W latach 1921–1945 zaścianek a następnie kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Plusy.
Według Powszechnego Spisu Ludności z 1921 roku zamieszkiwały tu 23 osoby, wszystkie były wyznania staroobrzędowego i zadeklarowały białoruską przynależność narodową. Były tu 4 budynki mieszkalne. W 1931 w 4 domach zamieszkiwało 28 osób.
Miejscowość należała do parafii rzymskokatolickiej w Plusach i prawosławnej w Brasławiu. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Plusach.

</doc>
<doc id="4867295" url="https://pl.wikipedia.org/wiki?curid=4867295" title="Łakiński Ostrów">
Łakiński Ostrów



</doc>
<doc id="4867300" url="https://pl.wikipedia.org/wiki?curid=4867300" title="Łapotnica">
Łapotnica

Łapotnica – dawna kolonia. Tereny, na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Plusy.
Historia.
W czasach zaborów miejscowość leżała w granicach Imperium Rosyjskiego.
W latach 1921–1945 wieś a następnie kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Plusy.
Według Powszechnego Spisu Ludności z 1921 roku zamieszkiwało tu 39 osób, 13 były wyznania rzymskokatolickiego a 22 staroobrzędowego. Jednocześnie wszyscy mieszkańcy zadeklarowali białoruską przynależność narodową. Było tu 9 budynków mieszkalnych. W 1931 w 9 domach zamieszkiwało 42 osoby.
Miejscowość należała do parafii rzymskokatolickiej w Plusach i prawosławnej w Brasławiu. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Plusach.

</doc>
<doc id="4867305" url="https://pl.wikipedia.org/wiki?curid=4867305" title="Łapiny">
Łapiny

Łapiny (; ) – wieś na Białorusi, w obwodzie witebskim, w rejonie brasławskim, w sielsowiecie Plusy.
Historia.
W czasach zaborów ówczesna wieś leżała w granicach Imperium Rosyjskiego.
W latach 1921–1945 kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Plusy.
Według Powszechnego Spisu Ludności z 1921 roku zamieszkiwało tu 121 osób, wszystkie były wyznania rzymskokatolickiego i zadeklarowały polską przynależność narodową. Było tu 21 budynków mieszkalnych. W 1931 w 26 domach zamieszkiwało 127 osób.
Miejscowość należała do parafii rzymskokatolickiej w Plusach. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Plusach.
Umiejscowiona była tu strażnica 19 batalionu granicznego, a następnie strażnica KOP „Łapiny”.

</doc>
<doc id="4867319" url="https://pl.wikipedia.org/wiki?curid=4867319" title="Zapora Sidi Said Maachou">
Zapora Sidi Said Maachou

Zapora Sidi Said Maachou - zapora na rzece Oum Er-Rbia w Maroku, w pobliżu Zaghwanu w miejscu dawnych źródeł wody akweduktu starożytnej Kartaginy. Zapora ma wysokość 37 i długość 332 metrów. Pojemność zbiornika to 26 milionów m³.

</doc>
<doc id="4867323" url="https://pl.wikipedia.org/wiki?curid=4867323" title="Ławniki">
Ławniki

Ławniki – dawna wieś. Tereny, na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Plusy.
Historia.
W czasach zaborów ówczesna wieś leżała w granicach Imperium Rosyjskiego.
W latach 1921–1939 zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Plusy.
Według Powszechnego Spisu Ludności z 1921 roku zamieszkiwały tu 84 osoby, 26 było wyznania rzymskokatolickiego, a 58 staroobrzędowego. Jednocześnie 83 mieszkańców zadeklarowało polską przynależność narodową, a 1 inna. Było tu 19 budynków mieszkalnych. W 1931 w 23 domach zamieszkiwało 118 osób.
Miejscowość należała do parafii rzymskokatolickiej w Plusach i prawosławnej w Brasławiu. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Plusach.

</doc>
<doc id="4867325" url="https://pl.wikipedia.org/wiki?curid=4867325" title="Łomy (Białoruś)">
Łomy (Białoruś)

Łomy – dawny zaścianek. Tereny, na których był położony, leżą obecnie na Białorusi, w obwodzie witebskim, w rejonie brasławskim.
Historia.
W czasach zaborów ówczesna wieś leżała w granicach Imperium Rosyjskiego.
W latach 1921–1945 zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Plusy.
Według Powszechnego Spisu Ludności z 1921 roku zamieszkiwało tu 6 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 był tu jeden niezamieszkały dom.
Miejscowość należała do parafii rzymskokatolickiej w Plusach. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Plusach.

</doc>
<doc id="4867329" url="https://pl.wikipedia.org/wiki?curid=4867329" title="Łozówka (sielsowiet Plusy)">
Łozówka (sielsowiet Plusy)

Łozówka – dawny zaścianek. Tereny, na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Plusy.
Historia.
W czasach zaborów ówczesna wieś leżała w granicach Imperium Rosyjskiego.
W latach 1921–1945 zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Plusy.
Według Powszechnego Spisu Ludności z 1921 roku zamieszkiwało tu 25 osób, wszystkie były wyznania rzymskokatolickiego i zadeklarowały białoruską przynależność narodową. Były tu 4 budynki mieszkalne. W 1931 w 3 domach zamieszkiwało 12 osób.
Miejscowość należała do parafii rzymskokatolickiej w Plusach. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Plusach.

</doc>
<doc id="4867338" url="https://pl.wikipedia.org/wiki?curid=4867338" title="Jean Laborde">
Jean Laborde

Jean Laborde (ur. 16 października 1805, zm. 27 grudnia 1878) – francuski podróżnik i pionier rozwoju przemysłu Madagaskaru. Kierował budową przemysłu Madagaskaru na zlecenie królowej Ranavalony I. Później został również pierwszym konsulem Francji z ramienia rządu Napoleona III budując wpływy francuskie na wyspie.
Życiorys.
Jean Laborde urodził się 16 października 1805 roku w Auch w rodzinie kowala. W młodości wyemigrował do Indii, gdzie zatrudnił się przy wydobywaniu wartościowych przedmiotów z zatopionych statków. Podczas jednej z wypraw statek z Jeanem na pokładzie rozbił się u wybrzeżu Madagaskaru. Dzięki posiadanej wiedzy Laborde założył fabrykę muszkietów i amunicji w Antananarywie i nawiązał współpracę z dworem królewskim. Na zlecenie królowej Ranavalony I kierował zespołem ponad 20 000 robotników, którzy zbudowali pierwszy kompleks przemysłowy na wyspie. W latach 30. XIX wieku w Mantasoa (ok. 60 km od stolicy kraju) powstały m.in. fabryka broni palnej, amunicji, kuźnia, ale także letni pałac królowej Ranavalony. Aktualnie cały kompleks znajduje się na dnie sztucznego jeziora Mantasoa.
W 1857 zaangażował się w zamach stanu, po którego stłumieniu musiał uciekać do Francji. Po objęciu tronu przez Radama II powrócił na Madagaskar w 1861 roku jako pierwszy konsul Francji.

</doc>
<doc id="4867341" url="https://pl.wikipedia.org/wiki?curid=4867341" title="Łuksze (Białoruś)">
Łuksze (Białoruś)

Łuksze (; ) – wieś na Białorusi, w obwodzie witebskim, w rejonie brasławskim, w sielsowiecie Plusy.
Historia.
W czasach zaborów wieś leżała w granicach Imperium Rosyjskiego.
W latach 1921–1939 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Plusy.
Według Powszechnego Spisu Ludności z 1921 roku zamieszkiwały tu 104 osoby, wszystkie były wyznania rzymskokatolickiego i zadeklarowały polską przynależność narodową. Były tu 22 budynki mieszkalne. W 1938 w 20 domach zamieszkiwało 89 osób.
Miejscowość należała do parafii rzymskokatolickiej w Plusach. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Plusach.

</doc>
<doc id="4867342" url="https://pl.wikipedia.org/wiki?curid=4867342" title="Łuksze (Litwa)">
Łuksze (Litwa)

Łuksze (lit. "Lukšiai") – miasteczko na Litwie w okręgu mariampolskim w rejonie Szaki, położone ok. 8 km na wschód od Szaków, siedziba starostwa Łuksze. Zlokalizowane przy drodze Szaki-Kowno. Znajduje się tu poczta, kościół parafialny i szkoła.
Dekretem prezydenta Republiki Litewskiej od 1997 roku posiada własny herb.
Za Królestwa Polskiego siedziba wiejskiej gminy Zyple.

</doc>
<doc id="4867352" url="https://pl.wikipedia.org/wiki?curid=4867352" title="Wiesław Łoś">
Wiesław Łoś

Wiesław Łoś (ur. 17 października 1947 w Wałczu) – polski działacz partyjny i państwowy, były I sekretarz Komitetu Miejsko-Gminnego PZPR w Okonku, sekretarz ds. Rolnych KW PZPR w Pile, a w latach 1989–1990 ostatni I sekretarz Komitetu Wojewódzkiego PZPR w Pile.
Życiorys.
Syn Stefana i Heleny. Absolwent Wieczorowego Uniwersytetu Marksizmu-Leninizmu. W 1974 wstąpił do Polskiej Zjednoczonej Partii Robotniczej. W 1976 I sekretarz Komitetu Zakładowego PZPR przy Państwowym Gospodarstwie Rolnym w Różewie, a w latach 1977–1981 I sekretarz Komitetu Miejsko-Gminnego w Okonku. Następnie związany z Komitetem Wojewódzkim PZPR w Pile, gdzie był członkiem egzekutywy (1981–1990) oraz sekretarzem ds. rolnych (1981–1987) oraz ds. organizacyjnych (1987–1989). Zajmował też stanowisko wiceprzewodniczącego Wojewódzkiej Rady Narodowej w Pile. Od 19 kwietnia 1989 do 29 stycznia 1990 pełnił funkcję ostatniego I sekretarza KW PZPR w Pile. W III RP został szefem oddziału Ludowych Zespołów Sportowych w powiecie pilskim, związał się też z przedsiębiorstwem z branży inżynierii środowiska.
W 1997 odznaczony Krzyżem Kawalerskim Orderu Odrodzenia Polski.

</doc>
<doc id="4867367" url="https://pl.wikipedia.org/wiki?curid=4867367" title="US Città di Palermo">
US Città di Palermo



</doc>
<doc id="4867374" url="https://pl.wikipedia.org/wiki?curid=4867374" title="Félicien Kabuga">
Félicien Kabuga

Félicien Kabuga (ur. 19 lipca 1935) – rwandyjski biznesmen, oskarżony o finansowanie i udział w ludobójstwie w Rwandzie.
Życiorys.
Wczesne życie.
Kabuga urodził się w Munig, w dzisiejszej Rwandzie. Kabuga zgromadził swój majątek, posiadając m.in. farmy herbaty w północnej Ruandzie, zostając milionerem. Był ściśle związany z Juvénalem Habyarimaną z partii MRND i Akazu – nieformalnej grupy ekstremistów Hutu z Rwandy północnej, silnie przyczyniły się do ludobójstwa w Rwandzie.
Kabuga był również mocno zaangażowany w założenie i finansowanie RTLM, a także magazynu "Kangura". Podczas tak zwanego „procesu medialnego” ICTR, były prezenter RTLM Georges Ruggiu nazwał Kabugę „prezesem dyrektora generalnego” stacji, z takimi obowiązkami, jak „przewodniczenie RTLM” i „reprezentowanie RTLM”.
Od stycznia 1993 do marca 1994 do Rwandy przywieziono łącznie 500 000 maczet, czyli jedną trzecią wykorzystanych w ludobójstwie. Kabuga został uznany za jednego z głównych importerów maczet.
Jest żonaty z Josephine Mukazitoni. Dwie z ich córek są żonate z dwoma synami Habyarimany.
Życie jako uciekinier.
W czerwcu 1994 gdy Rwanda była podbijana przez RPF, Kabuga uciekł z kraju. Najpierw próbował wjechać do Szwajcarii, ale nie pozwolono mu pozostać. Udał się do Kinszasy w Demokratycznej Republice Konga, a później sądzono, że mieszka w Nairobi w Kenii.
We wrześniu 1995 przed postawieniem aktu oskarżenia i zanim został uznany za podejrzanego o planowanie ludobójstwa, Kabuga zarejestrował i prowadził firmę o nazwie „Agencja Nshikabem” w Nairobi.
W 2003 roku młody biznesmen z Kenii pomagający agentom z Federalnego Biura Śledczego Stanów Zjednoczonych (FBI) w wytropieniu Kabugi został zamordowany.
W przemówieniu wygłoszonym 28 sierpnia 2006 podczas wizyty w Kenii ówczesny senator Barack Obama oskarżył Kenię o „pozwolenie mu [Kabudze] na znalezienie bezpiecznej przystani”. Rząd kenijski zaprzeczył tym zarzutom i opisał zarzut Obamy dotyczący Kabugi jako „zniewagę dla mieszkańców tego kraju”.
Departament Stanu USA zaoferował nagrodę 5 milionów $ za informacje prowadzące do aresztowania Kabugi. Sieć informacyjna KTN w Kenii poinformowała 14 czerwca 2008 roku że Kabuga został aresztowany przez kenijską policję dzień wcześniej i był przetrzymywany na komisariacie Nairobi. Później okazało się, że aresztowaną osobą nie był Kabuga.
Aresztowanie.
Kabuga w wieku 84 lat, został schwytany w Asnières-sur-Seine, niedaleko Paryża, we Francji, 16 maja 2020, po 26 latach ucieczki. 3 czerwca 2020 r. sąd w Paryżu wydał zgodę na przekazanie Kabugi do Międzynarodowego Trybunału Karnego dla Rwandy (ICTR).
Zarzuty.
Prokurator Hassan Jallow oskarżył Kabugę o:

</doc>
<doc id="4867383" url="https://pl.wikipedia.org/wiki?curid=4867383" title="Heterixalus betsileo">
Heterixalus betsileo

Heterixalus betsileo – gatunek płaza z rodziny sitówkowatych zasiedlający wschodni Madagaskar. Dorasta do 2,9 cm i występuje m.in. na polach i sawannach. 
Wygląd.
Średnich rozmiarów przedstawiciel rodzaju "Heterixalus""." Samce osiągają 1,8 - 2,8 cm., a samice 1,9 - 2,9 cm. Grzbiet jest zielonkawy lub beżowy z dwoma szerokimi żółtymi fałdami grzbietowo-bocznymi. Uda, dłonie, stopy, a także brzuszna część kończyn są pomarańczowe. Łono jest koloru kremowego. Występuje regionalna zmienność w wielkości i morfologii - osobniki z dużych wysokości (np. z okolic Antananarywy) są większe (2,8 cm) i cechują się zielonkawym grzbietem, natomiast te z mniejszych wysokości mają beżowy grzbiet i osiągają rozmiary 1,8-2,8 cm. 
Występowanie i siedlisko.
"H. betsileo" występuje na wschodnim Madagaskarze. Spotykany jest na wysokościach 500-1600 m. n. p. m. i zasiedla wylesione obszary takie jak sawanny, pola, a także miasta i wsie. 
Rozmnażanie i rozwój.
Gatunek ten rozmnaża się w stałych i tymczasowych zbiornikach wodnych. Cechuje go ampleksus pachowy. Jaja są czarne i białe i mają średnicę 1,6 mm. Składane są w gromadkach liczących 10-80 sztuk na źdźbłach trawy tuż nad wodą. Następujący wzrost poziomu wody spowodowany opadami zalewa jaja, co powoduje wylęg kijanek, które żyją w nasłonecznionych obszarach wodach stagnujących. Młode żabki tuż po metamorfozie mierzą 1,5-2,0 cm. 

</doc>
<doc id="4867405" url="https://pl.wikipedia.org/wiki?curid=4867405" title="Zapora Mantasoa">
Zapora Mantasoa

Zapora Mantasoa – zapora na rzece Varahina-Nord, dopływie rzeki Ikopa, w pobliżu Mantasoa w regionie Analamanga na Madagaskarze. Została zbudowana przez francuską firmę budowlaną w latach 1937–1938. Tworzy jezioro Mantasoa o powierzchni 20 km². Konstrukcja żelbetowa z wieloma łukami o małej rozpiętości, o kubaturze 8 000 m³. Ma 20 metrów wysokości i 122 metrów długości, mieści 125 milionów m³ wody.
Zapora służy zarówno do celów energetycznych (woda uwolniona z tamy zapewnia regulowany przepływ do elektrowni wodnej w położonej poniżej zapory), jak i rolniczych (nawadnianie).

</doc>
<doc id="4867411" url="https://pl.wikipedia.org/wiki?curid=4867411" title="Alfred Wałek">
Alfred Wałek

Alfred Wałek (ur. 6 lipca 1926 w Dourges) – polski działacz partyjny i państwowy, dziennikarz oraz wydawca, były I sekretarz Komitetu Miasta i Powiatu PZPR w Pruszkowie, w latach 1980–1984 I sekretarz Komitetu Wojewódzkiego PZPR w Płocku.
Życiorys.
Syn Jana i Józefy. Uzyskał tytuł magistra, był słuchaczem Szkoły Partyjnej przy KC PZPR (1953–1955) i Wyższej Szkoły Nauk Społecznych przy KC PZPR (1962–1963). Działał w Związku Młodzieży Wiejskiej i Związku Młodzieży Polskiej.
W 1944 wstąpił do Polskiej Partii Robotniczej (w której kierował Komitetem Powiatowym w Oleśnicy), potem przeszedł do Polskiej Zjednoczonej Partii Robotniczej. Związał się z Warszawskim Komitetem Wojewódzkim PZPR, gdzie był kolejno zastępcą kierownika Wydziału Organizacyjnego (1955–1958) oraz kierownikiem Wydziału Propagandy (1958–1960) i Wydziału Ekonomicznego (1960–1962). W latach 1963–1966 I sekretarz Komitetu Miasta i Powiatu PZPR w Płocku, później od 1966 do 1971 był redaktorem naczelnym „Trybuny Mazowieckiej”. Następnie w latach 1971–1975 sekretarz Warszawskiego Komitetu Wojewódzkiego PZPR, w latach 1975–1980 dyrektor naczelny Wydawnictwa „Książka i Wiedza”; wchodził też w skład rady redakcyjnej „Rocznika Mazowieckiego”. Od 31 października 1980 do 14 stycznia 1984 pełnił funkcję I sekretarza KW PZPR w Płocku, potem przeszedł w dyspozycję Komitetu Centralnego. Wypowiadał się jako przeciwnik I sekretarza partii Stanisława Kani. Został także prezesem Mazowieckiego Towarzystwa Kultury.
Odznaczony w 1955 Złotym Krzyżem Zasługi i Medalem 10-lecia Polski Ludowej.

</doc>
<doc id="4867415" url="https://pl.wikipedia.org/wiki?curid=4867415" title="Grzegorz Gajewski">
Grzegorz Gajewski



</doc>
