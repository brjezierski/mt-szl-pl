<doc id="4875431" url="https://pl.wikipedia.org/wiki?curid=4875431" title="Bitwa pod Jazłowcem (1684)">
Bitwa pod Jazłowcem (1684)

Bitwa pod Jazłowcem (23-24 sierpnia 1684) – dwudniowe oblężenie zamku w Jazłowcu zajętego przez wojska tureckie, przeprowadzone przez wojska polskie pod dowództwem króla Jana III Sobieskiego podczas wyprawy mołdawskiej, będącej częścią dłuższego konfliktu określanego w historiografii jako wojna polsko-turecka (1683–1699).
Przyczyny wyprawy mołdawskiej 1684.
Koncepcja wyprawy mołdawskiej powstała w kręgach królewskich doradców na wiosnę 1684 roku jako odpowiedź na cesarską propozycję koncentracji wojsk Ligi Świętej na Węgrzech i atakowania stamtąd kolejnych tureckich twierdz. Temu pomysłowi Sobieski przeciwstawił plan ataku na Mołdawię, a następnie posuwania się doliną Prutu w kierunku ujścia Dunaju, w celu zajęcia twierdz czarnomorskich – Kilii i Białogrodu. W efekcie miano odciąć od głównych ziem Imperium Osmańskiego wspierający je Chanat Krymski wraz z obsadzonymi przez turecki garnizon twierdzami na Ukrainie i Podolu. Dzięki realizacji tego planu możliwa byłaby rezygnacja ze zdobywania największych twierdz zajętych przez wojska sułtana, a zwłaszcza Kamieńca Podolskiego.
Działania Sobieskiego były motywowane również względami dynastycznymi – władca dążył do zapewnienia swojemu synowi Jakubowi następstwa na tronie polskim i umocnienia pozycji Sobieskich jako dynastii środkowoeuropejskiej. Realizacji tych celów miałoby sprzyjać osadzenie Jakuba na hospodarstwie mołdawskim i ściślejsze zjednoczenie tych ziem z Polską. Z kolei uwolnienie Tatarów krymskich od podporządkowania Turcji mogłoby wytworzyć zupełnie inny układ sił na południowo-wschodnich granicach Rzeczypospolitej.
Przebieg wyprawy i zdobycie zamku w Jazłowcu.
Grunt pod wyprawę z 1684 roku przygotowała ekspedycja hetmana kozackiego z ramienia Rzeczypospolitej Stefana Kunickiego z jesieni 1683 roku, który zajął Niemirów, pokonał ordę budziacką i białogrodzką pod Kickanami oraz zdobył Kilię i Izmaił. Jednakże jego zdobycze nie były trwałe, gdyż już w końcu grudnia 1683 jego oddziały zostały rozproszone przez chana krymskiego Hadżę Gireja wspartego przez wojska tureckie.
Działania zbrojne głównych wojsk polskich zostały poprzedzone długimi przygotowaniami i koncentracją armii przez hetmanów koronnych Stanisława Jabłonowskiego i Andrzeja Potockiego oraz hetmana wielkiego litewskiego Kaziemierza Jana Sapiehę. W połowie sierpnia 1684 armia Rzeczypospolitej licząca od 17 do 20 tysięcy żołnierzy, wraz z 50-60 działami, rozpoczęła marsz w kierunku Buczacza i Jazłowca. 24 sierpnia wojskom Sobieskiego udało się zająć zamek w Jazłowcu. Według części źródeł, oblężenie trwało dwa dni, jednakże inne podają, że zamek został zdobyty zaskakująco małym wysiłkiem. Według jednego z nich, załoga turecka po krótkim starciu z wojskami polskimi uciekła z zamku na wieść o zbliżaniu się Jana Sobieskiego – ",Wielkiego króla i pogromcy"""." Takiej wersji zdarzeń zdaje się odpowiadać również pamiętnik autorstwa polskiego władcy pt. "Diskurs wojenny o przeszłey i przyszłey kampanii (r. 1684)," w którym Sobieski pisze:
Jak widać na podstawie cytatu, są również wątpliwości co do dokładnej daty zajęcia zamku, gdyż Sobieski podaje 25 sierpnia jako dokładny dzień zwycięstwa nad Turkami.
Skutki.
W dalszej części kampanii udało się zająć zamek w Żwańcu i pod osłoną tejże twierdzy oraz zamku w Chocimiu rozpoczęto budowę mostu na Dniestrze mającego umożliwić przeprawę do Mołdawii. Jednakże ulewne deszcze, przez które rzeka wezbrała uniemożliwiły to zadanie, przez co 29 września rada wojenna zasugerowała królowi porzucenie planów zajęcia Mołdawii i skupienie się na odzyskaniu Kamieńca Podolskiego. Jan Sobieski cały czas jednak liczył na powodzenie pierwotnego planu, toteż zgodził się jedynie na zmianę, która zakładała pozorowany atak na Kamieniec, a w rzeczywistości armia miała przeprawić się przez Dniestr w okolicy Gródka. Dopiero dalsze pogorszenie się pogody zmusiło króla do odstąpienia od kontynuowania kampanii i wycofania się.
Choć wyprawa z 1684 nie zakończyła się sukcesem, to jednak udało się zdobyć ważne zamki w Żwańcu i Jazłowcu, które mogły stanowić bazy wypadowe do dalszych wypraw w tym kierunku. Ponadto, zamek w Jazłowcu wraz z założonymi w późniejszej fazie kampanii Okopami Świętej Trójcy stanowiły punkty oporu, z których możliwe było prowadzenie działań przeciwko twierdzy w Kamieńcu Podolskim.

</doc>
<doc id="4875434" url="https://pl.wikipedia.org/wiki?curid=4875434" title="Hällevadsholm">
Hällevadsholm

Hällevadsholm – miejscowość (tätort) w Szwecji, w regionie administracyjnym ("län") Västra Götaland, w gminie Munkedal.
Według danych Szwedzkiego Urzędu Statystycznego liczba ludności wyniosła: 816 (31 grudnia 2015), 780 (31 grudnia 2018) i 775 (31 grudnia 2019).

</doc>
<doc id="4875435" url="https://pl.wikipedia.org/wiki?curid=4875435" title="Respekt (tygodnik)">
Respekt (tygodnik)

Respekt (dawniej Informační servis) – czeski tygodnik informacyjny. Został założony w listopadzie 1989.

</doc>
<doc id="4875437" url="https://pl.wikipedia.org/wiki?curid=4875437" title="Hällingsjö">
Hällingsjö

Hällingsjö – miejscowość (tätort) w Szwecji, w regionie administracyjnym ("län") Västra Götaland, w gminie Härryda.
Według danych Szwedzkiego Urzędu Statystycznego liczba ludności wyniosła: 459 (31 grudnia 2015), 512 (31 grudnia 2018) i 499 (31 grudnia 2019).

</doc>
<doc id="4875438" url="https://pl.wikipedia.org/wiki?curid=4875438" title="Biblia Antona thora Hellego">
Biblia Antona thora Hellego

Biblia Antona thora Hellego – protestancki, pierwszy przekład Pisma Świętego na język estoński. Redaktorem przekładu był pastor zboru w Jüri, Anton thor Helle. Przekład ukazał się po raz pierwszy w roku 1739 i stał się wzorem dla literackiego języka estońskiego. 
Historia.
Pierwsza poważniejsza próba opublikowania pełnego tłumaczenia Biblii w języku estońskim została podjęta pod koniec XVII wieku, ale przerwała ją wielka wojna północna (1700–1721). W 1715 ukazało się północnoestońskie tłumaczenie Nowego Testamentu Johanna Gutsleffa, którego gruntownie zredagowana wersja była gotowa w roku 1729. Publikacja ta stała się podstawą pełnego tłumaczenia Biblii. Stary Testament został przetłumaczony przez ministrów z północnej Estonii w latach 20. XVIII wieku. Wszystkie części zebrano w całość w latach 30. XVIII wieku i przystąpiono do redakcji tekstu czym zajął się Anton thor Helle (1683–1748). On sam przetłumaczył prawdopodobnie tylko Księgę Liczb i Powtórzonego Prawa. Natomiast jego redakcja jest obecna w całym wydaniu tej Biblii.
Tłumaczenie ukończono do roku 1736 ale druk uniemożliwiał brak funduszy. Problem ten został rozwiązany w roku 1739, po tym, jak książę Nikolaus von Zinzendorf, zwolennik braci morawskich, sfinansował projekt. Pierwszy nakład wyniósł 6015 egzemplarzy Biblii estońskiej. To tłumaczenie Biblii stało się wzorem dla języka estońskiego, co przyczyniło się do wydania kilku przedruków. Biblia Antona thora Hellego wpłynęła na przyjęcie w całej Estonii dialektu północnego. W XIX wieku krytykowano obecne w przekładzie germanizmy ale do przekładu wprowadzono niewiele zmian.
Nowy przekład Biblii ukończono pod koniec lat 30. XX wieku, lecz z powodu wybuchu II wojny światowej nigdy nie został on wydrukowany w całości. W roku 1968 ukazało się nowe tłumaczenie na język estoński, dokonane za granicą przez estońskich duchownych.

</doc>
<doc id="4875441" url="https://pl.wikipedia.org/wiki?curid=4875441" title="Kobylecki Potok (dopływ Stradomki)">
Kobylecki Potok (dopływ Stradomki)

Kobylecki Potok – potok, lewy dopływ rzeki Stradomka. Wypływa w górnej części wsi Kobylec w województwie małopolskim, w powiecie bocheńskim, w gminie Łapanów. Spływa w kierunku południowo-południowo-wschodnim, przepływa pod drogą wojewódzką nr 966 i w Łapanowie uchodzi do Stradomki naprzeciwko posterunku policji.
Kobylecki Potok ma trzy lewobrzeżne dopływy. Jego zlewnia obejmuje rolnicze i zabudowane obszary wsi Kobylec i Łapanów. Pod względem geograficznym jest to obszar Pogórza Wiśnickiego.

</doc>
<doc id="4875443" url="https://pl.wikipedia.org/wiki?curid=4875443" title="Index.hu">
Index.hu

Index.hu – węgierski niezależny serwis informacyjny. Został założony w 1999 roku. Szacunkowo witrynę odwiedza milion użytkowników dziennie.
W grudniu 2020 r. serwis był szóstą witryną w kraju pod względem popularności (według rankingu Alexa).

</doc>
<doc id="4875446" url="https://pl.wikipedia.org/wiki?curid=4875446" title="Hamburgsund">
Hamburgsund

Hamburgsund – miejscowość (tätort) w Szwecji, w regionie administracyjnym ("län") Västra Götaland, w gminie Tanum.
Według danych Szwedzkiego Urzędu Statystycznego liczba ludności wyniosła: 706 (31 grudnia 2015), 709 (31 grudnia 2018) i 714 (31 grudnia 2019).

</doc>
<doc id="4875448" url="https://pl.wikipedia.org/wiki?curid=4875448" title="White Devil Armory">
White Devil Armory

White Devil Armory – siedemnasty album studyjny amerykańskiego zespołu thrash metalowego Overkill wydany 18 lipca 2014 roku przez Nuclear Blast Records w Europie i eOne Music w Stanach Zjednoczonych.

</doc>
<doc id="4875452" url="https://pl.wikipedia.org/wiki?curid=4875452" title="Härryda">
Härryda

Härryda – miejscowość (tätort) w Szwecji, w regionie administracyjnym ("län") Västra Götaland, w gminie Härryda.
Według danych Szwedzkiego Urzędu Statystycznego liczba ludności wyniosła: 1146 (31 grudnia 2015), 1170 (31 grudnia 2018) i 1183 (31 grudnia 2019).

</doc>
<doc id="4875453" url="https://pl.wikipedia.org/wiki?curid=4875453" title="Index.hr">
Index.hr

Index.hr – chorwacki serwis informacyjny. Został założony w 2002 roku. Jest jedną z najczęściej odwiedzanych witryn internetowych w Chorwacji. Serwis był notowany w rankingu Alexa globalnie na miejscu: 2633 (grudzień 2020), w Chorwacji: 4 (grudzień 2020).

</doc>
<doc id="4875454" url="https://pl.wikipedia.org/wiki?curid=4875454" title="Hedared">
Hedared

Hedared – miejscowość (tätort) w Szwecji, w regionie administracyjnym ("län") Västra Götaland, w gminie Borås.
Według danych Szwedzkiego Urzędu Statystycznego liczba ludności wyniosła: 361 (31 grudnia 2015), 336 (31 grudnia 2018) i 338 (31 grudnia 2019).

</doc>
<doc id="4875456" url="https://pl.wikipedia.org/wiki?curid=4875456" title="Hedekas">
Hedekas

Hedekas – miejscowość (tätort) w Szwecji, w regionie administracyjnym ("län") Västra Götaland, w gminie Munkedal.
Według danych Szwedzkiego Urzędu Statystycznego liczba ludności wyniosła: 392 (31 grudnia 2015), 421 (31 grudnia 2018) i 409 (31 grudnia 2019).

</doc>
<doc id="4875457" url="https://pl.wikipedia.org/wiki?curid=4875457" title="Jutarnji list">
Jutarnji list

Jutarnji list – chorwacki dziennik. Został założony w 1998 roku. Jego dzienny nakład wynosi 50 tys. egzemplarzy.

</doc>
<doc id="4875460" url="https://pl.wikipedia.org/wiki?curid=4875460" title="Večernji list">
Večernji list

Večernji list – chorwacki dziennik. Został założony w 1959 roku. Jego dzienny nakład wynosi 60 tys. egzemplarzy.

</doc>
<doc id="4875461" url="https://pl.wikipedia.org/wiki?curid=4875461" title="Hillared">
Hillared

Hillared – miejscowość (tätort) w Szwecji, w regionie administracyjnym ("län") Västra Götaland, w gminie Svenljunga.
Według danych Szwedzkiego Urzędu Statystycznego liczba ludności wyniosła: 639 (31 grudnia 2015), 649 (31 grudnia 2018) i 640 (31 grudnia 2019).

</doc>
<doc id="4875463" url="https://pl.wikipedia.org/wiki?curid=4875463" title="Powieści XX wieku">
Powieści XX wieku

Powieści XX wieku – seria wydawnicza Państwowego Instytutu Wydawniczego, ukazująca się od 1956 roku. Seria obejmuje utwory stanowiące największe osiągnięcia literatury powieściowej XX wieku. Zostały one wybrane na podstawie ankiety przeprowadzonej wśród najwybitniejszych polskich pisarzy, krytyków i historyków literatury. Okładki książek w serii zaprojektowała Ewa Frysztak.

</doc>
<doc id="4875464" url="https://pl.wikipedia.org/wiki?curid=4875464" title="Hindås">
Hindås

Hindås – miejscowość (tätort) w Szwecji, w regionie administracyjnym ("län") Västra Götaland, w gminie Härryda.
Według danych Szwedzkiego Urzędu Statystycznego liczba ludności wyniosła: 2901 (31 grudnia 2015), 2974 (31 grudnia 2018) i 3033 (31 grudnia 2019).

</doc>
<doc id="4875471" url="https://pl.wikipedia.org/wiki?curid=4875471" title="Hjälmared">
Hjälmared

Hjälmared – miejscowość (tätort) w Szwecji, w regionie administracyjnym ("län") Västra Götaland, w gminie Alingsås.
Według danych Szwedzkiego Urzędu Statystycznego liczba ludności wyniosła: 266 (31 grudnia 2015), 310 (31 grudnia 2018) i 320 (31 grudnia 2019).

</doc>
<doc id="4875475" url="https://pl.wikipedia.org/wiki?curid=4875475" title="Sawka (potok)">
Sawka (potok)

Sawka – potok, prawy dopływ rzeki Stradomka. Wypływa na granicy wsi Krasne-Lasocice i Słupia w województwie małopolskim, w powiecie myślenickim, w gminie Raciechowice, początkowo płynie tą granicą, niewielki odcinek przepływa na obszarze wsi Krasne-Lasocice, następnie granicą Krasne-Lasocice z Krzesławicami, Bojańczyc z Krzesławicami, wieś Bojańczyce, następnie przez wieś Sawa, w której uchodzi do Stradomki.
Sawka ma 7 lewych i 3 prawe dopływy. Jej zlewnia obejmuje rolnicze i zabudowane obszary wsi Bojańczyce, Sawa, Zegartowice, Krzesławice, Krasne-Lasocice. Pod względem geograficznym jest to obszar Pogórza Wiśnickiego.

</doc>
<doc id="4875476" url="https://pl.wikipedia.org/wiki?curid=4875476" title="Hjälteby">
Hjälteby

Hjälteby – miejscowość (tätort) w Szwecji, w regionie administracyjnym ("län") Västra Götaland, w gminie Tjörn.
Według danych Szwedzkiego Urzędu Statystycznego liczba ludności wyniosła: 213 (31 grudnia 2018) i 216 (31 grudnia 2019).

</doc>
<doc id="4875477" url="https://pl.wikipedia.org/wiki?curid=4875477" title="Teatr Muzyczny w Karlinie">
Teatr Muzyczny w Karlinie

Teatr Muzyczny w Karlinie (, ) – praski teatr. Zajmuje się produkcją musicalu i operetki. 

</doc>
<doc id="4875479" url="https://pl.wikipedia.org/wiki?curid=4875479" title="Gierek (film)">
Gierek (film)

Gierek – polski film fabularny z 2022 roku w reżyserii Michała Węgrzyna.
Zdjęcia do filmu rozpoczęły się 27 lipca 2020 roku i powstały w Dąbrowie Górniczej (Pałac Kultury Zagłębia), Gdańsku, Katowicach, Ustroniu (willa Jerzego Ziętka - obecnie Dom Pracy Twórczej Architektów SARP Katowice przy ul. Zielonej 1), Warszawie, Zawierciu (basen przy ul. Glinianej, Miejski Ośrodek Kultury, ulice: Huldczyńskiego i Senatorska, blok przy ul. Wschodniej 2).
Początkowo premierę filmu wyznaczono na 15 października 2021 roku, jednak datę zmieniono na 21 stycznia 2022 roku.
Fabuła.
Sekrety i tajemnice Edwarda Gierka (Michał Koterski) – I sekretarza KC PZPR. Film z przełomową historią Polski w tle, którego akcja toczy się w latach 1970–1982, od momentu przejęcia funkcji I sekretarza KC PZPR, do końca jego internowania.
Muzyka.
Autorem muzyki do filmu jest Maciej Zieliński, a promujący produkcję utwór pt. "Gdybyśmy" (muz. M. Kuczewski, N. Lesz, sł. M. Milcke, N. Lesz) nagrała występująca również w „Gierku” Natalia Lesz. .

</doc>
<doc id="4875489" url="https://pl.wikipedia.org/wiki?curid=4875489" title="The Grinding Wheel">
The Grinding Wheel

The Grinding Wheel – osiemnasty album studyjny amerykańskiego zespołu thrash metalowego Overkill wydany 10 lutego 2017 roku przez Nuclear Blast Records.

</doc>
<doc id="4875490" url="https://pl.wikipedia.org/wiki?curid=4875490" title="Stephan Kampwirth">
Stephan Kampwirth

Stephan Kampwirth (ur. 20 marca 1967 w Arnsberg) – niemiecki aktor teatralny, telewizyjny i filmowy.

</doc>
<doc id="4875493" url="https://pl.wikipedia.org/wiki?curid=4875493" title="Zofia Dillenius">
Zofia Dillenius

Zofia Dillenius (ur. 28 stycznia 1928 we Lwowie, zm. 2 sierpnia 2020 we Wrocławiu) – polska uczestniczka powstania warszawskiego, dama orderów.
Życiorys.
Została łączniczką w pułku „Baszta” o pseudonimie Jodła w czasie powstania warszawskiego. Przez wiele lat pracowała w wydawnictwie Ossolineum, oraz zajmowała się z organizowaniem zebrań i spotkań powstańców warszawskich we Wrocławiu. 
Zmarła 2 sierpnia 2020.

</doc>
<doc id="4875496" url="https://pl.wikipedia.org/wiki?curid=4875496" title="Rosyjski kontyngent wojskowy w Bośni i Hercegowinie">
Rosyjski kontyngent wojskowy w Bośni i Hercegowinie

Rosyjski kontyngent wojskowy w Bośni i Hercegowinie (ang. Russian Military Contingent, RMC, ros. контингент Вооруженных Сил Российской Федерации в миротворческой операции многонациональных сил по выполнению Общего рамочного соглашения о мире в Боснии и Герцеговине) – wydzielony komponent Sił Zbrojnych Federacji Rosyjskiej, przeznaczony do działań w ramach sił NATO IFOR i SFOR w Bośni i Hercegowinie w latach 1996–2003.
Historia.
Siły ONZ.
Rozpad Jugosławii w 1991 doprowadził do wybuchu wojny między armiami nowych państw a siłami serbskimi. Aby zapobiec eskalacji walk i uchronić ludność cywilną przed czystkami ONZ postanowiło utworzyć w lutym 1992 r. "Siły Ochronne ONZ" – UNPROFOR.
Jednym z 12 zaproszonych do udziału w nich państw była Rosja. Rada Najwyższa Federacji Rosyjskiej 6 marca 1992 zaaprobowała propozycję wysłania do byłej Jugosławii kontyngentu wojskowego. W ciągu kolejnych lat stanowiły go dwa bataliony wojsk powietrznodesantowych (WDW):
Łącznie siły rosyjskie w b. Jugosławii w 1994 liczyły ok. 1500 żołnierzy, 95 wozów opancerzonych i 200 samochodów.
IFOR.
14 listopada 1995 strony wojny domowej w Bośni i Hercegowinie zawarły układ w Dayton – porozumienie pokojowe kończące konflikt. Na jego mocy wojska serbskie i bośniacko-chorwackie wstrzymały działania bojowe i rozpoczęły demilitaryzację. Nad wprowadzeniem w życie zapisów układu miały czuwać działające na podstawie mandatu Rady Bezpieczeństwa ONZ "Siły Implementacyjne" – IFOR, dowodzone przez NATO. Przejęły one odpowiedzialność od nieskutecznych "Sił Ochronnych ONZ".
5 stycznia 1996 Rada Federacji wydała decyzję o utworzeniu kontyngentu Sił Zbrojnych Federacji Rosyjskiej w operacji pokojowej sił wielonarodowych w celu wdrożenia porozumienia na rzecz pokoju w Bośni i Hercegowinie (ros. контингент Вооруженных Сил Российской Федерации в миротворческой операции многонациональных сил по выполнению Общего рамочного соглашения о мире в Боснии и Герцеговине).
Było to przełomowe wydarzenie, gdyż po raz pierwszy wojska Rosji, sukcesora Związku Sowieckiego, miały uczestniczyć w siłach NATO. Z przyczyn politycznych i organizacyjnych (IFOR funkcjonował w ramach struktur NATO) problematycznych z punktu widzenia Rosji. Zdecydowano się na inne rozwiązanie niż stosowane wobec sił innych państw, operacyjnie podległych dowódcom dywizji wielonarodowych: w Naczelnym Dowództwie Sił Zbrojnych NATO w Europie (SHAPE) utworzono zarezerwowane dla rosyjskiego generała stanowisko zastępcy Naczelnego Dowódcy Sił NATO Europie (SACEUR). Rosyjskie wojska, technicznie wchodzące w skład amerykańskiej Wielonarodowej Dywizji "Północ", nie podlegały bezpośrednio jej dowództwu: instrukcje i rozkazy wydawane były za pośrednictwem zastępcy SACEUR.
Rosyjski kontyngent stanowiły 1 Pokojowa Rosyjska Samodzielna Brygada Powietrznodesantowa (ang. "1st Peacekeeping Russian Separate Airborne Brigade", PRSAB, rus. 1-я отдельная воздушно-десантная бригада), oraz personel w dowództwie Wielonarodowej Dywizji. Łącznie ok. 1500 żołnierzy, 118 pojazdów opancerzonych (m.in. BTR-80) i 284 samochodów, zgrupowanych w pięciu bazach: Ugljevik (dowództwo brygady), Priboj (1 Batalion), Simin Han (2 Batalion), Vukocavci, Spasoevici. Strefa odpowiedzialności wynosiła 1750 km² na terenie obu części składowych Bośni i Hercegowiny (Federacja Bośni i Hercegowiny, Republika Serbska). Do zadań brygady należały m.in.
SFOR.
Mandat IFOR-u wygasł 20 grudnia 1996 r. i w związku z faktem niewypełnienia wszystkich postanowień traktatu na jego miejsce powołano "Siły Stabilizacyjne" – SFOR. Wojska NATO na terenie Bośni i Hercegowiny zredukowano z ok. 60 tys. do 32 tys. żołnierzy. Zmniejszeniu uległ także RMC: górny limit osobowy ustalono na ok. 1400 żołnierzy, faktycznie na terenie Bośni i Hercegowiny stacjonowało ok. 1340 rosyjskich żołnierzy.
24 marca 1999 NATO rozpoczęło operację "Allied Force", mającą na celu wymuszenie poprzez ataki lotnicze wycofania przez Serbów swoich jednostek z Kosowa. Ostatecznie 9 czerwca 1999 wszystkie strony konfliktu podpisały porozumienie o rozbrojeniu partyzantów, wycofaniu się regularnych jednostek i zastąpieniu ich przez międzynarodowe "Siły w Kosowie (Kosovo Force" – KFOR) pod dowództwem NATO. Rosja jako tradycyjny sojusznik Serbii wsparła ją politycznie, krytykując interwencję NATO jako złamanie prawa międzynarodowego (akcja zbrojna została podjęta bez zgody ONZ). Po podpisaniu pomijającego Rosję porozumienia kończącego bombardowania, władze Federacji Rosyjskiej podjęciu działań mających na celu utrzymanie swojej pozycji politycznej w regionie i wysłać do Kosowa własne siły pokojowe, nawet wbrew planom NATO. Wejście wojsk Paktu Północnoatlantyckiego do Kosowa zaplanowano na 12 czerwca 1999, dlatego 10 czerwca nakazano dowódcy rosyjskiego kontyngentu SFOR przygotowanie batalionu powietrznodesantowego do ponad 600 km rajdu na terytorium Kosowa. 11 czerwca kolumna 206 żołnierzy, 15 transporterów opancerzonych i 35 pojazdów samochodowych wyruszyła z Ugljeviku i 12 czerwca zajęła lotnisko w Prisztinie. Wywołało to kryzys międzynarodowy, zakończony porozumieniem w Helsinkach, zawartym 18 czerwca 1999.
Postępująca normalizacja sytuacji na terenie Bośni i Hercegowiny i utworzenie sił wielonarodowych KFOR w Kosowie skutkowały zmniejszeniem liczebności SFOR oraz zmianami w strukturze organizacyjnej. W styczniu 2000 rozwiązano brygady i zastąpiono je batalionowymi grupami bojowymi (np. Brygadę Nordycko-Polską przeformowano w Nordycko-Polską Grupę Bojową). W przypadku rosyjskiego kontyngentu postąpiono inaczej: zachowano dowództwo brygady i brygadowy element wsparcia, rolę Rosyjskiej Grupy Bojowej pełnił wzmocniony batalion powietrznodesantowy. Grupa bojowa liczyła ok. 1150 żołnierzy, w tym 3 kompanie WDW, pododdziały: rozpoznawczy, logistyczny, zabezpieczenia, dowodzenia i inne, stacjonujące w czterech bazach z dowództwem w Ugljeviku.
W ciągu kolejnych lat RMC systematycznie redukowano: w sierpniu 2001 liczył on już ok. 900 żołnierzy, w marcu 2003 zaledwie 300-350 żołnierzy.
W maju 2003 Prezydent FR Władimir Putin wydał decyzję o wycofaniu rosyjskich kontyngentów wojskowych z sił pokojowych NATO na Bałkanach: SFOR (ok. 320 żołnierzy) i KFOR (ok. 650 żołnierzy). Proces przerzutu wojsk z Bośni i Hercegowiny trwał od 22 maja do 14 czerwca 2003, 28 maja w bazie wojskowej w Ugljeviku miała miejsce ceremonia oficjalnego zakończenia misji przez rosyjskich żołnierzy.
Struktura organizacyjna.
Struktura organizacyjna rosyjskiego kontyngentu IFOR w 1996:
Struktura organizacyjna rosyjskiego grupy bojowej SFOR w 2000:
Liczebność rosyjskiego kontyngentu wojskowego:
Dowódcami rosyjskiego kontyngentu wojskowego byli m.in.

</doc>
<doc id="4875497" url="https://pl.wikipedia.org/wiki?curid=4875497" title="Rosyjski kontyngent wojskowy w Kosowie">
Rosyjski kontyngent wojskowy w Kosowie

Rosyjski kontyngent wojskowy w Kosowie (ang. Russian Military Contingent, RMC) – wydzielony komponent Sił Zbrojnych Federacji Rosyjskiej, przeznaczony do udziału w NATO-wskich KFOR ("Kosovo Force") w ramach operacji "Joint Guardian" w latach 1999–2003.
Historia.
Incydent w Prisztinie.
Pod koniec lat 90 XX wieku Armia Wyzwolenia Kosowa rozpoczęła wojnę partyzancką, co zmusiło rząd jugosłowiański do wysłania dodatkowych sił. Wojna w Kosowie z biegiem czasu przekształciła się we wzajemne czystki etniczne. W celu zapobiegnięcia dalszemu rozlewowi krwi cywilów NATO rozpoczęło operację "Allied Force", mającą na celu wymuszenie poprzez ataki lotnicze wycofania przez Serbów ich jednostek. Ostatecznie 9 czerwca 1999 wszystkie strony konfliktu podpisały porozumienie o rozbrojeniu partyzantów, wycofaniu się regularnych jednostek i zastąpieniu ich przez międzynarodowe "Siły w Kosowie (Kosovo Force" – KFOR) pod dowództwem NATO.
Rosja jako tradycyjny sojusznik Serbii wsparła ją politycznie, krytykując interwencję NATO jako złamanie prawa międzynarodowego (akcja zbrojna została podjęta bez zgody ONZ). Po podpisaniu pomijającego Rosję porozumienia kończącego bombardowania, władze Federacji Rosyjskiej podjęły działania mające na celu utrzymanie swojej pozycji politycznej w regionie i wysłanie do Kosowa własnych siły pokojowe, nawet wbrew planom NATO.
Wejście wojsk Paktu Północnoatlantyckiego do Kosowa zaplanowano na 12 czerwca 1999, dlatego 10 czerwca nakazano dowódcy rosyjskiego kontyngentu SFOR (siły stabilizacyjne NATO) w Bośni i Hercegowinie przygotowanie batalionu powietrznodesantowego do ponad 600 km rajdu na terytorium Kosowa. 11 czerwca o godz. 04:00 kolumna 206 żołnierzy, 15 transporterów opancerzonych i 35 pojazdów samochodowych wyruszyła z Ugljeviku w kierunku granicy bośniacko-jugosłowiańskiej, przed którą napisy „SFOR” przemalowano na „KFOR”. Batalion przekroczył wewnętrzną granicę serbsko-kosowską z opóźnieniem, bo dopiero w nocy 11/12 czerwca, gdy siły NATO rozpoczęły już wkraczanie na terytorium Jugosławii. Cel rajdu, czyli lotnisko w Prisztinie, Rosjanie osiągnęli 12 czerwca w godzinach porannych.
Przejazd kolumny był obserwowany m.in. przez amerykańskie siły specjalne w Bośni czy reporterów CNN.
Awangarda brytyjskiej 4 Brygady Pancernej, czyli pododdział rozpoznawczy pod dowództwem kpt. Jamesa Blunta, który pojawił się pod lotniskiem w godzinach południowych, został zatrzymany przez rosyjskie blokady. Także próby zablokowania pasa startowego przez brytyjskie śmigłowce zakończyła się niepowodzeniem. Wobec zaistniałej sytuacji Naczelny Dowódca NATO w Europie gen. Wesley Clark rozkazał dowódcy KFOR gen. Mike’owi Jacksonowi atak na lotnisko – gen. Jackson odmówił wykonania rozkazu, argumentując to możliwością rozpętania trzeciej wojny światowej.
Nie oznaczało to poprawy sytuacji rosyjskich sił w Kosowie: pierwotny plan przerzutu trzech batalionów nie mógł być wykonany z powodu odmowy udzielenia korytarza powietrznego przez Węgry i Rumunię. Blokada lotniska w Prisztinie skutkowała odcięciem zaopatrzenia dla rosyjskich żołnierzy, którzy nie byli na to odpowiednio przygotowani.
W celu zażegnaniu kryzysu NATO i Rosja rozpoczęły w Helsinkach w Finlandii rozmowy na temat statusu rosyjskich wojsk w ramach KFOR. Rosjanie chcieli zrównania swojego kontyngentu z siłami najważniejszych państw Sojuszu Północnoatlantyckiego, obejmujących 5 sektorów, na które podzielono Kosowo – dodatkowo w tej rosyjskiej strefie większość etniczną mieli stanowić Serbowie. Było to niedopuszczalne dla NATO i groziło rozwojem serbskiego separatyzmu w Kosowie.
Rosyjski kontyngent KFOR.
Rezultatem rozmów w Helsinkach było podpisanie w dniu 18 czerwca 1999 porozumienia między Departamentem Obrony USA i Ministerstwem Obrony Rosji o rosyjskim zaangażowaniu w KFOR ("Agreed Points on Russian Participation in KFOR"). Zgodnie z jego postanowieniami:
25 czerwca 1999 prezydent Federacji Rosyjskiej Borys Jelcyn wydał dekret, a Rada Federacji uchwałę o skierowaniu kontyngentu do sił pokojowych w Kosowie, potwierdzone następnego dnia dyrektywą rządu federalnego. Operację podzielono na trzy etapy: 1. przegrupowania i przerzutu wojsk, 2. rozlokowania i zgrania z siłami NATO, 3. osiągnięcie gotowości do wykonywania zadań.
Przegrupowanie i przerzut kontyngentu drogą lotniczą i morską trwał od 5 lipca do 8 sierpnia. Rozlokowanie trzech batalionowych grup taktycznych wojsk powietrznodesantowych (11., 13., 14.) oraz jednostek wsparcia i zabezpieczenia (szpital polowy, artyleria, logistyka, łączność) przeprowadzono w dwóch rzutach: przygotowawczym w dniach 11–13 lipca oraz zasadniczym od 24 lipca do 13 sierpnia. Następnie żołnierze RMC przeli do wykonywania zadań, obejmujących:
Problemy pojawiły się przy transporcie 12 Grupy Taktycznej: Albańczycy zablokowali drogi prowadzące do miejscowości Orahovac w sektorze niemieckim, gdzie mieli stacjonować Rosjanie. Ze względu na brak możliwości objęcia przez tę grupę taktyczną wyznaczonej strefy zdecydowano o jej rozformowaniu (według pierwotnych założeń 3 z 4 grup taktycznych miały znajdować się w bezpośrednim sąsiedztwie, stanowiąc tym samym nieformalną rosyjską „strefę”). Ostatecznie rosyjski kontyngent rozlokowano w następujących sektorach:
W październiku 2001 przeprowadzona została redukcja RMC: wycofana została batalionowa 11 grupa taktyczna i część mniejszych jednostek. Kontyngent liczył ok. 1300 żołnierzy.
Między 14 maja na 1 lipca 2002 nastąpiła restrukturyzacja i kolejna redukcja RMC: żołnierzy wojsk powietrznodesantowych zastąpili żołnierze innych rodzajów wojsk rosyjskich wojsk lądowych (wystawionych głównie przez Moskiewski Okręg Wojskowy), wycofano 14 grupę taktyczną i skoncentrowano resztę kontyngentu (ok. 650 żołnierzy) w sektorach centralnym i wschodnim.
W maju 2003 Prezydent FR Władimir Putin wydał decyzję o wycofaniu rosyjskich kontyngentów wojskowych z sił pokojowych NATO na Bałkanach: SFOR (ok. 320 żołnierzy) i KFOR (ok. 650 żołnierzy). 31 maja 2003 nastąpiło historyczne przekazanie nadzoru na portem lotniczym w Prisztinie: po niemal 4 latach obecności rosyjskich sił ich zadania przejął batalion z Finlandii. Od 17 czerwca do 23 lipca wszyscy rosyjscy żołnierze opuścili terytorium Kosowa.
Struktura organizacyjna.
Struktura organizacyjna rosyjskiego kontyngentu KFOR w sierpniu 1999:
Liczebność rosyjskiego kontyngentu wojskowego:
Dowódcami rosyjskiego kontyngentu wojskowego byli m.in.

</doc>
<doc id="4875505" url="https://pl.wikipedia.org/wiki?curid=4875505" title="Zygmunt Ścibor-Rylski">
Zygmunt Ścibor-Rylski

Zygmunt Ścibor-Rylski herbu Ostoja (ur. 1818, zm. 27 maja 1898 w Pisarowcach) – właściciel ziemski.
Życiorys.
Urodził się w 1818. Był synem Franciszka (1783-1850) i Marianny z domu Zbyszewskiej (1789-1849).
29 sierpnia 1853 w Pisarowcach poślubił Józefę Tchorznicką herbu Jelita, ur. ok. 1832, zm. w 1907 (świadkami na ich ślubie byli Marcin Urbański i mjr Celestyn Zbyszewski). Mieli córkę Aleksandrę (1854-1855). W drugiej połowie XIX wieku do końca życia był właścicielem tabularnym dóbr Pisarowce. Własnością rodziny Rylskich była kamienica przy ulicy Henryka Sienkiewicza 5 w Sanoku, datowana na 1863.
Wybrany z grupy większych posiadłości był członkiem Rady c. k. powiatu sanockiego i w latach od około 1877 do około 1881 pełnił funkcję zastępcy członka wydziału powiatowego.
W powiecie sanockim pełnił funkcję szacownika dóbr dla okręgu przemyskiego sądu obwodowego. Był członkiem reprezentacji Sanoka, która w 1880 spotkała się z podróżującym po Galicji cesarzem Austrii Franciszkiem Józefem I w Krakowie i we Lwowie.
Zmarł 27 maja 1898 w Pisarowcach. Został pochowany na cmentarzu w Dudyńcach.

</doc>
<doc id="4875510" url="https://pl.wikipedia.org/wiki?curid=4875510" title="Hans Nord">
Hans Nord

Hans Robert Nord (ur. 11 października 1919 w Scheveningen, zm. 16 lipca 1996 w Hadze) – holenderski polityk i prawnik, działacz ruchu paneuropejskiego, poseł do Parlamentu Europejskiego I i II kadencji.
Życiorys.
Jego ojciec był ortodontą, rodzice rozwiedli się w 1946. Brat dziennikarza Maxa Norda. W czasie II wojny światowej działał w ruchu oporu. W 1941 ukończył studia prawnicze, w 1945 obronił doktorat na Uniwersytecie w Lejdzie. Praktykował jako adwokat i prokurator w Hadze, był też doradcą prawnym krajowego stowarzyszenia farmaceutycznego. Publikował prace dotyczące spraw europejskich i prawa międzynarodowego. Działał w ruchach paneuropejskich, m.in. w 1948 był jednym z sekretarzy kongresu haskiego. Od 1947 należał do władz Europejskiego Ruchu Federalistów Altiero Spinellego, zaś od 1958 do 1963 kierował holenderskim oddziałem Międzynarodowej Unii Paneuropejskiej. W latach 1963–1979 zajmował stanowisko sekretarza generalnego Parlamentu Europejskiego.
Wstąpił do Partii Ludowej na rzecz Wolności i Demokracji. W 1979 i 1984 wybierany eurodeputowanym, za drugim razem jako lider listy. Przystąpił do frakcji liberalno-demokratycznej. Został członkiem prezydium PE (1984–1987) i wiceszefem ELDR (1985–1989). Należał m.in. do Komisji ds. Instytucjonalnych oraz Komisji ds. Regulaminu i Petycji.
Był żonaty z Brytyjką. Komandor Orderu Oranje-Nassau, Orderu Zasługi Republiki Włoskiej, Orderu Zasługi Republiki Federalnej Niemiec oraz Orderu Narodowego Świętego Karola, a także Wielki Oficer Orderu Korony Dębowej, Orderu Korony oraz Orderu Orła Azteckiego. 

</doc>
<doc id="4875516" url="https://pl.wikipedia.org/wiki?curid=4875516" title="Gruszów (potok)">
Gruszów (potok)

Gruszów – potok, lewy dopływ rzeki Stradomka. Wypływa we wsi Mierzeń w województwie małopolskim, w powiecie myślenickim, w gminie Raciechowice. Płynie w kierunku wschodnim, wpływając na teren wsi Gruszów. Tu zmienia kierunek na południowo-wschodni, przed samym ujściem skręcając na południe.
Gruszów ma 4 prawe i 2 lewe dopływy. Największy z nich to prawoboczny potok Mierzeń. Zlewnia Gruszowa pod względem geograficznym znajduje się na obszarze Pogórza Wiśnickiego.

</doc>
<doc id="4875523" url="https://pl.wikipedia.org/wiki?curid=4875523" title="Kass">
Kass

Osoby o tym nazwisku:

</doc>
<doc id="4875525" url="https://pl.wikipedia.org/wiki?curid=4875525" title="Mierzeń (potok)">
Mierzeń (potok)

Mierzeń – potok, prawy dopływ potoku Gruszów. Wypływa we wsi Mierzeń w województwie małopolskim, w powiecie myślenickim, w gminie Raciechowice. Płynie w kierunku wschodnim, wpływając na teren wsi Gruszów, gdzie zmienia kierunek na północno-wschodni i uchodzi do potoku Gruszów w odległości około 430 m od zachodniej granicy tej wsi.
Gruszów to niewielki potok. Ma tylko jeden lewoboczny, niewielki dopływ. Zlewnia Gruszowa pod względem geograficznym znajduje się na obszarze Pogórza Wiśnickiego.

</doc>
<doc id="4875529" url="https://pl.wikipedia.org/wiki?curid=4875529" title="Empire of the undead">
Empire of the undead

Empire of the Undead – jedenasty album studyjny niemieckiego zespołu power metalowego Gamma Ray wydany 28 marca 2014 roku przez earMusic. Jest to pierwszy album studyjny nagrany po odejściu wieloletniego perkusisty Dana Zimmermanna, jak i pierwszy z udziałem Michaela Ehré.
Realizacja.
Album został nagrany między 2013, a 2014. W 2012 roku po piętnastu latach Dan Zimmermann opuścił zespół ogłaszając odpoczynek od branży muzycznej. Jego miejsce zajął Michael Ehré. Pierwszy utwór z tej płyty pt. „Master of Confusion” ukazał się na minialbumie zespołu o tej samej nazwie, który został wydany 15 marca 2013 roku. W kwietniu 2013 roku podczas wywiadu udzielonego dla Metal Blast lider kapeli Kai Hansen powiedział, że nadchodzący album ukaże się w 2014 roku i będzie się nazywać Empire of the Undead. Powiedział też, że album będzie bardziej thrashowy. W tym samym wywiadzie basista zespołu Dirk Schlächter powiedział, że album ukaże się w kwietniu bądź w marcu 2014 roku. Nagrywanie odbyło się w Hammer Studios w rodzimym mieście Hamburg.
Odbiór.
Album generalnie otrzymał pozytywne recenzje od krytyków i fanów. AllMusic przyznał albumowi 3 gwiazdki na 5, natomiast "Konrad Sebastian Morawski z portalu Magazyn Gitarzysta przyznał albumowi 8 na 10 gwiazdek wypowiadając się bardzo pozytywnie na jego temat"". Pozostałe recenzje również oceniały ten album bardzo wysoko."

</doc>
<doc id="4875536" url="https://pl.wikipedia.org/wiki?curid=4875536" title="Zofia Dołęga">
Zofia Dołęga

Zofia Maria Dołęga – polska psycholog, dr hab. nauk humanistycznych, profesor nadzwyczajny i prodziekan Wydziału Zamiejscowego w Katowicach SWPS Uniwersytetu Humanistycznospołecznego z siedzibą w Warszawie.
Życiorys.
Obroniła pracę doktorską, 1 lipca 2004 habilitowała się na podstawie pracy zatytułowanej "Samotność młodzieży - analiza teoretyczna i studia empiryczne". Została zatrudniona na stanowisku profesora w Katedrze Pedagogiki na Wydziale Zarządzania, Informatyki i Nauk Społecznych Wyższej Szkole Biznesu w Dąbrowie Górniczej, oraz w Instytucie Neofilologii na Wydziale Nauk Humanistycznych Akademii Polonijnej w Częstochowie i profesora nadzwyczajnego w Instytucie Psychologii na Wydziale Pedagogiki i Psychologii Uniwersytetu Śląskiego w Katowicach.
Jest profesorem nadzwyczajnym i prodziekanem na Wydziale Zamiejscowym w Katowicach SWPS Uniwersytetu Humanistycznospołecznego z siedzibą w Warszawie.

</doc>
<doc id="4875537" url="https://pl.wikipedia.org/wiki?curid=4875537" title="İrem Helvacıoğlu">
İrem Helvacıoğlu

İrem Helvacıoğlu (ur. 2 lutego 1990) – turecka aktorka.
Życiorys.
Urodziła się 2 lutego 1990 roku w Niemczech, mimo że jej rodzina pochodzi z Ankary w Turcji. Uczyła się aktorstwa w Centrum Sztuki Müjdat Gezen, a pierwszy raz wystąpiła na scenie w wieku 11 lat. W 2011 roku zadebiutowała w serialu "Behzat Ç.: Bir Ankara Polisiyesi", natomiast pierwszy raz zagrała w filmie "Aşkın Dili" w 2014 roku. Zagrała mniejsze role w serialach takich jak Wspaniałe stulecie i Güneşin Kızları"." W latach 2018-2019 grała główną rolę w serialu "Sen Anlat Karadeniz" i w 2018 roku wraz z Ulaşem Tuna Astepe otrzymali nagrodę "Altın Kelebek" (Złoty motyl) dla najlepszej serialowej pary. 

</doc>
<doc id="4875543" url="https://pl.wikipedia.org/wiki?curid=4875543" title="Bitwa o Tarakan (1945)">
Bitwa o Tarakan (1945)

Bitwa o Tarakan – pierwszy etap kampanii na Borneo stoczonej w 1945 roku w czasie wojny na Pacyfiku. Rozpoczęła się od desantu sił alianckich 1 maja pod kryptonimem "operacja Obeo One"; siły lądowe aliantów składały się głównie z australijskiej 26 Brygady Piechoty, ale zawierały także niewielką część personelu holenderskiego. Głównym celem lądowania było zdobycie lotniska na wyspie. Chociaż bitwa zakończyła się sukcesem sił alianckich nad japońskimi obrońcami, uważa się, że zwycięstwo to osiągnięto zbyt wysokim kosztem. Lotnisko zostało tak mocno uszkodzone, że ostatecznie nie można było go naprawić na czas, aby mogło być gotowe do użytku w innych fazach kampanii alianckiej na Borneo.
Tło sytuacyjne.
Geografia.
Tarakan to wyspa w kształcie trójkąta położona 4 km od wybrzeża Borneo. Wyspa ma około 24 km długości od jej najbardziej wysuniętego na północ punktu do południowego krańca i 18 km szerokości. Około 800 m od zachodniego wybrzeża Tarakanu znajduje się mała wyspa Sadau. Prawie cała linia brzegowa Tarakanu jest bagnista, a w 1945 roku namorzyny w północnej części wyspy rozciągały się na odległość od 1,6 km do 3,2 km w głąb lądu. Nadbrzeżne namorzyny w południowej części wyspy były węższe. W głębi lądu od bagien, większość środkowego Tarakanu składała się z serii stromych i gęsto zalesionych wzgórz o wysokości nieco ponad 30 m n.p.m. Tarakan znajduje się trzy stopnie na północ od równika i ma klimat tropikalny. Maksymalna temperatura przez większość dni wynosi około 27° C, a wilgotność względna jest stale wysoka i wynosi około 90%.
W 1945 roku miasto Tarakan było główną osadą na wyspie. Miasto to znajdowało się 1800 m w głębi lądu i było oddzielone od południowo-zachodniego wybrzeża kilkoma niewielkimi wzgórzami pokrytymi niską roślinnością. Na tej linii brzegowej w osadzie Lingkas znajdowały się cztery mola służące do dokowania tankowców. Mola były połączone z miastem Tarakan trzema drogami o utwardzonej nawierzchni. Lotnisko Tarakan znajdowało się około 1,6 km na północny zachód od miasta Tarakan. Z dwóch pól naftowych na wyspie, pole naftowe Sesanip znajdowało się na północno-wschodnim skraju lotniska, podczas gdy większe pole naftowe Djoeata lub Juata znajdowało się 4,8 km na północ od tego obiektu. Wioska Djoeata znajdowała się na północno-zachodnim wybrzeżu Tarakanu i była połączona drogą z polem naftowym Djoeata.
Okupacja japońska.
Przed II wojną światową Tarakan stanowił część Holenderskich Indii Wschodnich i był ważnym ośrodkiem produkcji ropy naftowej. W 1941 r. dwa pola naftowe na wyspie produkowały 80 000 baryłek ropy miesięcznie. Zabezpieczenie pól naftowych Tarakanu było jednym z pierwszych celów Japonii podczas wojny na Pacyfiku. Siły japońskie wylądowały na wschodnim wybrzeżu wyspy 11 stycznia 1942 r. i pokonały mały holenderski garnizon w ciągu dwóch dni walk, w których zginęła połowa obrońców. Podczas gdy pola naftowe zostały skutecznie sabotowane przez Holendrów przed ich kapitulacją, japońscy inżynierowie byli w stanie szybko przywrócić je do produkcji i na początku 1944 r. każdego miesiąca wydobywano tam 350 000 baryłek.
Po holenderskiej kapitulacji 5000 rdzennych mieszkańców Tarakanu ucierpiało w wyniku japońskiej polityki okupacyjnej. Duża liczba żołnierzy stacjonujących na wyspie i wynikające z tego rekwizycje spowodowały niedobory żywności, w wyniku czego wielu cywilów cierpiało z powodu głodu i niedożywienia. Japońskie władze sprowadziły na Tarakan ok. 600 robotników przymusowych z Jawy. Japończycy zmusili również około 300 jawajskich kobiet do pracy jako prostytutki na Tarakanie po tym, jak nakłonili je do podróży za fałszywymi ofertami pracy biurowej i krawieckiej.
Wartość Tarakanu dla Japończyków osłabła wraz z szybkim postępem sił alianckich w tym obszarze w 1944 r. Ostatni japoński tankowiec opuścił Tarakan w lipcu 1944 r., a ciężkie naloty alianckie w późniejszym okresie tego roku zniszczyły produkcję i magazyny ropy naftowej na wyspie. W wyniku tych nalotów mogło również zginąć ok. setki indonezyjskich cywilów. Alianci założyli również miny morskie w pobliżu Tarakan, co w połączeniu z patrolami jednostek powietrznych i morskich uniemożliwiało japońskim statkom handlowym i transportowcom zacumowanie na wyspie.
Zgodnie z malejącym znaczeniem wyspy, japoński garnizon na Tarakanie został zredukowany na początku 1945 roku. Jeden z dwóch batalionów piechoty stacjonujących na wyspie (454. Samodzielny Batalion Piechoty) został wycofany na Balikpapan. Batalion ten został zniszczony przez australijską 7 Dywizję Piechoty w lipcu podczas bitwy pod Balikpapan.
Plany aliantów.
Głównym celem alianckiego ataku na Tarakan (o kryptonimie „Oboe One”) było zabezpieczenie i rozbudowa lądowiska na wyspie, tak aby można było go wykorzystać do zapewnienia osłony powietrznej podczas kolejnych lądowań na Brunei, Labuanie i Balikpapanie. Drugim celem operacji było zabezpieczenie pól naftowych Tarakanu i uruchomienie ich jako źródła ropy dla sił alianckich na teatrze działań Oceanu Spokojnego. Odpowiadała za to holenderka 3. kompania Batalionu Technicznego.
Dowództwo 9 Dywizji i 26 Brygady Piechoty było odpowiedzialne za planowanie inwazji na Tarakan. Prace te rozpoczęły się na początku marca, kiedy obie jednostki dotarły do Morotai, a ostateczne plany zostały wykonane do 24 kwietnia. Praca planistów była utrudniona przez złe warunki pracy i trudności w komunikacji z Komendą Główną gen. Duglasa MacArthura w Leyte. W ramach procesu planowania każdemu ze wzgórz Tarakanu przypisano kryptonim (na przykład „Margy” i „Sykes”); podczas kampanii Armii Australijskiej na Nowej Gwinei nazwy geograficzne zostały nadane "ad hoc" i spodziewano się, że wybranie nazw przed bitwą poprawi precyzję późniejszego planowania i komunikacji.
Plany aliantów przewidywały, że Tarakan zostanie zabezpieczony dość szybko. Oczekiwano, że operacja obejmie krótką walkę o lotnisko, po której nastąpi faza „konsolidacji”, podczas której lotnisko i port na wyspie zostaną rozbudowane w celu wspierania operacji sojuszniczych. Planiści nie przewidzieli znaczących walk w głębi Tarakanu i nie opracowano żadnych planów działań na obszarach innych niż plaże desantowe, miasto Tarakan i lotnisko. Planiści jednak słusznie przewidzieli, że Japończycy postawią swoje główne stanowisko w innym miejscu niż plaża inwazjna i nie będą w stanie przeprowadzić dużego kontrataku.
Plany aliantów przewidywały również, że Tarakan zostanie przekształcony w główną bazę aliancką w ciągu kilku dni od lądowania. Zgodnie z planami przed inwazją planowano, że skrzydło myśliwców będzie stacjonować na Tarakanie już sześć dni po lądowaniu, a siły te zostaną rozszerzone o skrzydło szturmowe dziewięć dni później i zaplecze dla dalszych czterech eskadr lotniczych w 21 dni od pierwszego desantu. Spodziewano się również, że 26 Grupa Brygadowa i jej wspierająca grupa plażowa będą gotowe do opuszczenia Tarakanu do 21 maja, a jednostki RAAF będą mogły zostać przeniesione w połowie czerwca po zapewnieniu wsparcia przy lądowaniu na Balikpapan.
Planiści alianccy dysponowali szczegółowymi danymi wywiadowczymi dotyczącymi Tarakanu i jego obrońców. Informacje te zostały zebrane z różnych źródeł, w tym wywiadu sygnałowego, fotograficznych lotów rozpoznawczych i holenderskich urzędników kolonialnych. Tarakan był pierwszym priorytetem Australijskiego Departamentu Służby Rozpoznania (Services Reconnaissance Department, SRD) od listopada 1944 roku. Przed inwazją I Korpus zwrócił się do SRD o dostarczenie informacji wywiadowczych na temat pozycji japońskich na północnym i środkowym Tarakanie. Pięcioosobowa grupa wywiadowców wylądowała na wyspie w nocy z 25 na 26 kwietnia i z powodzeniem przeprowadziła rozpoznanie obrony północnego wybrzeża Tarakanu, chociaż agent przydzielony do centrum wyspy zaginął się i nie dotarł do tego obszaru. Agenci SRD wycofali się z Tarakanu w nocy z 29 na 30 kwietnia i wylądowali na stałym lądzie Borneo. Nie byli jednak w stanie przekazać zebranych informacji wywiadowczych, ponieważ ich radio uległo awarii. Australijscy wywiadowcy ostatecznie wylądowali na przyczółku alianckim na Tarakanie w dniu 3 maja, aby zgłosić się do 26 Brygady, ale gen. David Whitehead był rozczarowany wynikami tej operacji i nie wykorzystał już SRD podczas bitwy.
Preludium.
Siły przeciwników.
Alianci.
Siły alianckie odpowiedzialne za zdobycie Tarakanu skupiły się wokół bardzo doświadczonej australijskiej 26 Brygady Piechoty, liczącej prawie 12 000 żołnierzy. 26 Brygada została utworzona w 1940 roku i brała udział w walkach w Afryce Północnej i na Nowej Gwinei. Elementami piechoty brygady były 2/23, 2/24 i 2/48 bataliony, również z dużym doświadczeniem bojowym. Do tych batalionów dołączył 2/4 Commando Squadron i 2/3 Batalion pionierów, które walczyły w tej bitwie jako zwykła piechota. W skład brygady wchodził także 2/7 Pułk Artylerii Polowej wyposażony w 24 działa 25-funtowe, szwadron z 2/9 Pułku Pancernego wyposażony w 18 czołgów Mk II Matilda, kompania z 2/2 batalionu karabinów maszynowych, 53 Złożony Pułk Przeciwlotniczy i dwie eskadry inżynieryjne. Te jednostki bojowe były wspierane przez dużą liczbę jednostek logistycznych i medycznych, w tym 2 Grupę Plażową, której zadaniem było wyładowanie zaopatrzenia floty inwazyjnej. Podczas gdy 26 Grupa Brygadowa znacznie przewyższała liczebnie szacowaną siłę japońskich obrońców Tarakanu, alianci zaangażowali tę dużą siłę, ponieważ ich wcześniejsze doświadczenia wskazywały, że byłoby trudno pokonać siły japońskie, gdyby wycofały się do surowego terenu wnętrza Tarakanu.
26 Grupa Brygadowa była wspierana przez alianckie jednostki powietrzne i morskie. Jednostki powietrzne pochodziły z Australijskich Pierwszych Taktycznych Sił Powietrznych (1st TAF) i 13 Armii Powietrznej Stanów Zjednoczonych i obejmowały eskadry myśliwców oraz bombowców. Siły morskie zostały oddelegowane z VII Floty Stanów Zjednoczonych i obejmowały kilka okrętów wojennych oraz transportowców Królewskiej Australijskiej Marynarki Wojennej. Ponieważ głównym celem ataku na Tarakan było wykorzystanie lądowiska na wyspie, w skład sił inwazyjnych wchodziła również duża liczba jednostek naziemnych RAAF, w tym 61 Skrzydło Budowy Lotnisk, w skład którego wchodziła 1 i 8 Eskadra Budowy Lotnisk.
Siły, które wylądowały na Tarakanie, obejmowały także prawie tysiąc żołnierzy amerykańskich i holenderskich. Wśród żołnierzy amerykańskich znaleźli się inżynierowie Armii Amerykańskiej, którzy obsadzali barki desantowe LCM i LCVP sił inwazyjnych oraz kompania A 727. batalionu pojazdów amfibijnych armii amerykańskiej, która obsadzała jednostki LVT, a także Seabees Marynarki Wojennej Stanów Zjednoczonych na pokładzie czołgów pływających. Siły holenderskie zostały zorganizowane w kompanię piechoty Ambonese dowodzoną przez holenderskich oficerów oraz w jednostkę do spraw cywilnych.
Japończycy.
W czasie lądowania aliantów japońskie siły na Tarakanie liczyły 2200 żołnierzy Cesarskiej Armii Japońskiej i Cesarskiej Marynarki Wojennej Japonii. Największą jednostką był liczący 740 żołnierzy 455. Samodzielny Batalion Piechoty dowodzony przez majora Tadao Tokoi. Na Tarakanie znajdowało się również 150 żołnierzy wsparcia Armii. Wkład Marynarki Wojennej do garnizonu Tarakanu obejmował 980 marynarzy dowodzonych przez Kaoru Kaharu. Główną jednostką morską była 600-osobowa 2 Siła Garnizonowa Marynarki. Ta jednostka morska była wyszkolona do walki jako piechota i obsługiwała kilka dział obrony wybrzeża. Oczekiwano, że 350 japońskich cywilnych pracowników naftowych na Tarakanie również będzie walczyć w przypadku ataku aliantów. Siły japońskie obejmowały także ok. 50 Indonezyjczyków służących w jednostce straży domowej. Major Tokoi kierował ogólną obroną Tarakanu, chociaż stosunki pomiędzy armią a marynarką japońską były napięte.
Siły japońskie były skoncentrowane wokół Lingkas, głównego portu Tarakanu i miejsca, gdzie znajdowały się jedyne plaże nadające się do desantowania wojsk. Obrońcy ci spędzili miesiące przed inwazją konstruując pozycje obronne i rozkładając miny. Te stałe mechanizmy obronne były szeroko używane podczas bitwy, a japońska taktyka skupiała się na wytrwałej obronie wcześniej przygotowanych pozycji. Japończycy nie przeprowadzili żadnych dużych kontrataków, a większość działań ofensywnych ograniczała się do niewielkich grup napastników, którzy próbowali infiltrować linie australijskie.
Operacje przygotowawcze.
Japońskie siły na Tarakanie zostały ostrzeżone o zbliżającej się inwazji w kwietniu, zanim alianci rozpoczęli bombardowanie wyspy przed planowaną operacją. Dowódca wyspy otrzymał sygnał radiowy ostrzegający go o zbliżającym się ataku, a dowódca składu ropy na Tarakanie otrzymał rozkaz zniszczenia szybów naftowych 15 kwietnia. Możliwe, że ostrzeżenie to mogło zostać wydane w wyniku przecieku od przedstawiciela Chińskiej Armii Republikańskiej do Australii lub siedziby MacArthura. Nie miało to jednak żadnego wpływu na późniejszą bitwę, ponieważ Japończycy przez kilka miesięcy przygotowywali obronę, aby stawić opór inwazji, byli też świadomi istnienia dużych sił alianckich, które gromadziły się w Morotai w celu ataku na Borneo.
Przed przybyciem sił inwazyjnych japoński garnizon na Tarakanie i Borneo był poddawany intensywnym atakom z powietrza i morza od 12 do 29 kwietnia RAAF i USAAF przeprowadziły również ataki powietrzne na bazy japońskie w Chinach, Indochinach Francuskich i pozostałych częściach Holenderskich Indii Wschodnich, aby stłumić japońskie jednostki powietrzne w całym regionie. Ataki te zniszczyły wszystkie japońskie samoloty w rejonie Tarakanu. Ataki bombowe na Tarakan nasiliły się na pięć dni przed lądowaniem. Skupiały się na obszarach sąsiadujących z planowanymi plażami desantowymi w Lingkas i miały na celu zneutralizowanie japońskiej obrony na tych obszarach. Kluczowym celem były zbiorniki do przechowywania ropy w Lingkas, ponieważ obawiano się, że ropa w tych zbiornikach mogła zostać podpalona i użyta przeciwko wojskom alianckim. Te bombardowania zmusiły większość ludności cywilnej Tarakanu do ucieczki w głąb lądu. Co najmniej 100 cywilów zostało zabitych lub rannych.
Siły szturmowe Tarakanu zostały zebrane w Morotai w marcu i kwietniu 1945 roku. 26 Grupa Brygadowa została przetransportowana z Australii do Morotai transportowcami Armii Stanów Zjednoczonych i przybyła w połowie kwietnia, zaczynając przygotowywać swój sprzęt do desantu morskiego. Z powodu braku statków wszystkie jednostki otrzymały rozkaz pozostawienia zbędnych pojazdów w Morotai, gdy 20 kwietnia zaczęły wchodzić na transporty szturmowe. Dowódca Australijskich Pierwszych Taktycznych Sił Powietrznych próbował oprzeć się temu rozkazowi, ale został do tego zmuszony przez swojego przełożonego, wicemarszałka lotnictwa Williama Bostocka. Większość jednostek została zaokrętowana do 22 kwietnia, a oddziały szturmowe przez kilka dni ćwiczyły operacje desantowe. Mały konwój statków przewożących siły, którym nakazano zajęcie wyspy Sadau u wybrzeży Tarakanu, opuścił Morotai 26 kwietnia, a główny konwój inwazyjny złożony ze 150 statków wypłynął następnego dnia.
Ze względu na konieczność usunięcia zarówno dużej liczby min morskich, które zostały rozstawione wokół Tarakanu, jak i rozległych przeszkód na plaży w Lingkas, alianci nie podjęli próby lądowania z zaskoczenia. Grupa trałowców i niszczycieli Marynarki Wojennej Stanów Zjednoczonych przybyła pod Tarakan 27 kwietnia i rozpoczęła usuwanie min, z których większość była pierwotnie umieszczona przez samoloty alianckie. Operacja ta została zakończona do 1 maja kosztem zniszczenia dwóch małych trałowców. Kutry torpedowe typu PT również przybyły w okolice Tarakanu w dniu 28 kwietnia i oświetlały oraz ostrzeliwały plaże inwazyjne w nocy, aby uniemożliwić Japończykom naprawienie ich obrony na plażach. Kutry PT zaatakowały również siedem małych japońskich frachtowców i lugrów, które znaleziono zakotwiczone w Lingkas, zatapiając lub uszkadzając wszystkie z wyjątkiem jednego.
30 kwietnia na pobliskiej wyspie Sadau wylądowały 2/4 Commando Squadron i 57 bateria 2/7 Pułku Artylerii Polowej, aby wesprzeć inżynierów, których zadaniem było usuwanie przeszkód z plaż inwazyjnych. Siła ta szybko zabezpieczyła niebronioną wyspę. Lądowanie na wyspie Sadau było pierwszym przypadkiem, gdy australijscy żołnierze wylądowali na terytorium Pacyfiku poza Australią od końca 1941 roku (udział Australii w kampanii w Nowej Gwinei od 1942 roku był ograniczony do australijskiej części Nowej Gwinei). Jedyne straty aliantów w tej operacji miały miejsce na pokładzie USS Jenkins, który został uszkodzony, gdy wpłynął na minę podczas wspomagania lądowania.
Zadanie usunięcia przeszkód na plaży w Lingkas powierzono 2/13 kompanii polowej. Obrona ta składała się z rzędów drutu kolczastego, drewnianych słupków i stalowych szyn, które rozciągały się na odległości 115 m od plaży. O godzinie 11:00 30 kwietnia osiem grup inżynierów ruszyło naprzód w LVT i innych łodziach desantowych, aby pokonać przeszkody. Inżynierowie byli wspierani przez działa na wyspie Sadau oraz okręty wojenne i samoloty aliantów. Działając pod japońskim ogniem, inżynierowie usunęli wszystkie przeszkody utrudniające lądowanie na plażach. Chociaż oczekiwano ciężkich strat, 2/13 kompania wykonał zadanie bez ofiar.
Bitwa.
Główne siły inwazyjne przybyły drogą morską u wybrzeży Tarakanu we wczesnych godzinach porannych 1 maja. Wspomagane ciężkim bombardowaniem powietrznym i morskim, 2/23 batalion i 2/48 batalion dokonały desantu morskiego ok. godziny 8:00. 2/23 batalion wylądował z amerykańskich LVT w głębokim błocie na „Zielonej Plaży” na południowym zboczu przyczółka i pokonał kilka małych japońskich pozycji na wzgórzach wokół Lingkas. O zmroku okopał się wzdłuż głównej drogi do miasta Tarakan (które australijscy planiści oznaczyli jako „Autostrada Glenelg”). 2/48 batalion miał znacznie łatwiejsze lądowanie na „Czerwonej Plaży” na północnym krańcu przyczółka, przy czym większość żołnierzy wysiadała z LVT w pobliżu suchego lądu. Batalion ruszył na północ wzdłuż „Autostrady Anzac” i pobliskich wzgórz oraz szybko zabezpieczył szereg bunkrów za plażą, a także zbiorniki na ropę. Pod koniec dnia 2/48 batalion zajmował pozycje na wzgórzach na zachód od miasta Tarakan. 2/24 batalion również rozpoczął lądowanie na „Czerwonej Plaży” od godziny 9:20 i spędził większość dnia w rezerwie. Jednostka otrzymała rozkaz posuwania się na północ „Autostradą Anzac” późnym popołudniem, ale nie napotkała żadnego oporu. Do zmroku australijski przyczółek rozciągał się na odległości 2600 m wzdłuż brzegu i do 1800 m w głąb lądu. Jednak japońscy snajperzy byli aktywni w tym obszarze w nocy z 1 na 2 maja, a 2/2 Batalion Pionierów (który stanowił główną jednostkę 2 Grupy Plażowej) stoczył kilka małych walk z izolowanymi oddziałami japońskimi. Straty aliantów były mniejsze niż oczekiwano, z 11 zabitymi i 35 rannymi. Lekkość japońskiego opru przypisywano ciężkiemu bombardowaniu przed lądowaniem, które zmusiło obrońców Tarakanu do porzucenia potężnej obrony w Lingkas.
Podczas gdy piechocie udało się zabezpieczyć przyczółek, desantowanie sprzętu było utrudnione przez złe warunki na plaży. Wiele australijskich pojazdów ugrzęzło w miękkim błocie na plaży Lingkas, a siedem LST utknęło na mieliźnie po tym, jak ich dowódcy błędnie ocenili położenie statków na plaży. Niewielka ilość twardego podłoża na przyczółku doprowadziła do poważnych zatorów i spowodowała, że żadno z dział 2/7 Pułku Artylerii Polowej nie zostało uruchomione aż do popołudnia w dniu lądowania. Zatłoczenie uległo pogorszeniu, gdy większość sił lądowych RAAF wylądowała 1 maja z dużą liczbą pojazdów. Siedem LST zostało przywróconych do obiegu dopiero 13 maja.
Po zabezpieczeniu przyczółka 26 Grupa Brygadowa ruszyła na wschód do miasta Tarakan i na północ w kierunku pasa startowego. Australijczycy napotykali coraz bardziej zdeterminowany japoński opór podczas przemieszczania się w głąb lądu. Zdobycie pasa startowego lotniska Tarakan zostało przydzielone 2/24 batalionowi. Początkowy atak batalionu na pas startowy w nocy 2 maja został opóźniony, gdy Japończycy odpalili duże ładunki wybuchowe, a lądowisko zostało zabezpieczone dopiero 5 maja Podczas gdy zajęcie lotniska oznaczało wykonanie głównego zadania 26 Grupy Brygadowej, Japończycy wciąż utrzymywali głębokie wnętrze Tarakanu.
W ciągu pierwszego tygodnia inwazji 7 000 indonezyjskich uchodźców przeszło za nacierające oddziały australijskie. To była większa liczba, niż się spodziewano, a uchodźcy, z których wielu było w złym stanie zdrowia, przytłoczyli holenderską jednostkę do spraw cywilnych. Pomimo zniszczeń spowodowanych bombardowaniem i inwazją aliantów, większość cywilów witała Australijczyków jako wyzwolicieli. Setki indonezyjskich cywilów pracowało później jako robotnicy i tragarze dla sił alianckich.
Gen. Thomas Blamey, dowódca australijskich sił zbrojnych, odbył 8 maja wizytę inspekcyjną na Tarakanie. Podczas spotkania z Whiteheadem, Blamey polecił 26 Grupie Brygadowej „postępować w sposób przemyślany” w oczyszczaniu pozostałej części wyspy po tym, gdy główne cele inwazji zostały osiągnięte.
Zabezpieczenie wnętrza wyspy.
Aby zabezpieczyć wyspę i ochronić lądowisko przed kontratakiem, 26 Grupa Brygadowa została zmuszona do usunięcia Japończyków z gęsto zalesionych wzgórz Tarakanu. Około 1700 żołnierzy japońskich okopało się na pozycjach na północy i w centrum wyspy. Te pozycje były chronione przez miny i pułapki. Atakowanie tych pozycji wiązało się z koniecznością kosztownych walk piechoty, ale wojska australijskie intensywnie wykorzystywały dostępną artylerię i wsparcie powietrzne, aby zminimalizować straty własne. Australijskie czołgi mogły zapewnić piechocie ograniczone wsparcie, ponieważ gęsta dżungla, bagna i strome wzgórza Tarakanu często ograniczały ich ruch do utwardoznych dróg. W rezultacie czołgi generalnie nie mogły być używane do ataków połączonych sił, a ich rola ograniczała się do zapewniania ognia wspierającego dla ataków piechoty, przy czym artyleria była preferowanym źródłem bezpośredniego wsparcia.
2/3 Batalion Pionierów i holenderska kompania otrzymały zadanie zabezpieczenia południowo-wschodniej części Tarakanu. Pionierzy zaczęli posuwać się na wschód od miasta Tarakan 7 maja, ale napotkali nieoczekiwanie silny opór Japończyków. Od 10 maja batalion został zatrzymany na odcinku „Helen”, którego broniło około 200 żołnierzy japońskich. 12 maja kpr. John Mackey zginął po zdobyciu trzech japońskich stanowisk karabinów maszynowych. Za ten czyn został pośmiertnie odznaczony Krzyżem Wiktorii. Podczas walk w „Helen” po raz pierwszy użyto ciężkich bombowców bombowce B-24 Liberator do bliskiego wsparcia powietrznego, a myśliwce P-38 Lightning zrzucały napalm natychmiast po bombardowaniu tradycyjnym. Ta kombinacja okazała się szczególnie skuteczna i stała się standardową formą wsparcia lotniczego, o którą prosili Australijczycy. Japońskie siły wycofały się z „Helen” 14 maja po tym, jak poniosły około 100 ofiar, a 2/3 Batalion Pionierów dotarł do wschodniego wybrzeża Tarakanu 16 maja. Batalion stracił w tej operacji 20 zabitych i 46 rannych. W tym okresie holenderska kompania zabezpieczyła pozostałą część południowego Tarakanu i napotkała niewielki opór podczas natarcia.
Marynarki Wojenne Stanów Zjednoczonych i Australii nadal wspierały inwazję po zakończeniu lądowania. Kutry PT zatopiły co najmniej tuzin małych jednostek u wybrzeży Tarakanu i na rzekach u wybrzeży Borneo pomiędzy 1 a 10 maja. Przewoziły one także tłumaczy z Administracji Cywilnej Holenderskich Indii Wschodnich na większość z patroli, na których przesłuchiwano tubylców w celu zebrania informacji o ruchach wojsk japońskich. Japońska bateria na przylądku Djoeata na północnym wybrzeżu Tarakanu została wyeliminowana przez działa okrętowe USS „Douglas A. Munro” 23 maja.
Japoński garnizon był stopniowo niszczony, a ci, którzy przeżyli, porzucili swoje pozostałe pozycje na wzgórzach i wycofali się na północ wyspy 14 czerwca. Tego dnia 112 chińskich i indonezyjskich robotników opuściło obszar zajmowany przez Japończyków z notatką od wyższego japońskiego oficera z prośbą o dobre traktowanie. Podczas gdy Radio Tokio ogłosiło, że Tarakan upadł 15 czerwca, ostatni zorganizowany japoński opór napotkano jeszcze 19 czerwca, a gen. Whitehead ogłosił wyspę zdobytą dopiero 21 czerwca.
Problemy konstrukcyjne.
Podczas gdy piechota 26 Grupy Brygadowe walczyła z Japończykami na wzgórzach, inżynierowie RAAF z 61 Skrzydła Budowy Lotnisk podjęli desperackie wysiłki, aby uruchomić lądowisko na Tarakanie. Ponieważ pas startowy został poważnie uszkodzony przez bombardowanie przed inwazją i leżał na bagnistym terenie, naprawa okazała się znacznie trudniejsza niż oczekiwano, a przywrócenie pasa do stanu używalności zajęło osiem tygodni, a nie oczekiwany tydzień. Szeroko zastosowana została mata utwardzająca, łącząc stalowe płyty. Pozostałości tych konstrukcji nadal istnieją na parkingu przy lotnisku Tarakan.
Chociaż lotnisko zostało ostatecznie otwarte 28 czerwca, było już za późno, aby odegrało jakąkolwiek rolę we wspieraniu lądowań na Brunei czy Labuanie (10 czerwca) lub lądowań na Balikpapanie. Jednak 78 Skrzydło RAAF stacjonowało na Tarakanie od 28 czerwca i latało w ramach wsparcia operacji na Balikpapanie do końca wojny.
Wysiłki mające na celu wznowienie produkcji na polach naftowych Tarakanu zostały opóźnione z powodu poważnych uszkodzeń instalacji i japońskiego saboażu, dlatego zaczęły one działać dopiero po wojnie.
Oczyszczanie.
Po zakończeniu zorganizowanego oporu Japończycy, którzy przeżyli bój o Tarakan, podzielili się na małe grupy, które skierowały się na północ i wschód wyspy. Głównym jednostkom bojowym 26 Brygady przydzielono te rejony Tarakanu, w których ukryli się japońscy maruderzy. Wielu Japończyków próbowało przekroczyć cieśninę oddzielającą Tarakan od lądu, ale zostali przechwyceni przez alianckie patrole morskie. Wojska alianckie szukały również Japończyków na wyspie Bunyu, piętnaście mil morskich na północny wschód od Tarakanu.
Od pierwszego tygodnia lipca ocalałym Japończykom brakowało jedzenia i próbowali powrócić na swoje dawne pozycje w centrum wyspy oraz napadać na australijskie patrole w poszukiwaniu pożywienia. Wraz ze wzrostem głodu coraz więcej Japończyków poddawało się. Jednostki australijskie kontynuowały patrolowanie w poszukiwaniu Japończyków do końca wojny, a po kilku wrogich żołnierzy było zabijanych lub łapanych każdego dnia. Operacje te kosztowały 26 Brygadę kolejnych 36 ofiar między 21 czerwca a 15 sierpnia. Około 300 japońskich żołnierzy uniknęło patroli alianckich i poddało się pod koniec wojny w połowie sierpnia.
Następstwa.
26 Grupa Brygadowa pozostała na Tarakanie jako jednostka okupacyjna do 27 grudnia 1945 roku, chociaż większość jej jednostek została rozwiązana w październiku. Kwatera Brygady wróciła do Australii na początku 1946 roku i została formalnie rozwiązana w Brisbane w styczniu tego roku.
Pola naftowe Tarakanu zostały naprawione i przywrócone do produkcji. Inżynierowie i technicy przybyli wkrótce po lądowaniu aliantów i 27 czerwca przywrócono do pracy pierwszą pompę ropy. Do października pola naftowe wyspy produkowały 8 000 baryłek dziennie i zapewniały zatrudnienie wielu cywilom na Tarakanie.
Jednostki alianckie zaangażowane w bitwę wykonywały swoje zadania „umiejętnie i profesjonalnie”. Podsumowując operację, Samuel Eliot Morison napisał, że „w sumie była to bardzo dobrze przeprowadzona operacja desantowa, która osiągnęła swoje cele przy minimalnych stratach własnych”. Bitwa o Tarakan podkreśliła znaczenie walki połączonych sił, a zwłaszcza konieczność współpracy piechoty z czołgami, artylerią i inżynierami podczas walki w dżungli.
Pomimo oceny Morisona, straty 26 Brygady były wysokie w porównaniu z innymi lądowaniami w czasie kampanii Borneo. Brygada poniosła ponad dwukrotnie więcej strat niż pozostałe dwie brygady 9 Dywizji Piechoty podczas operacji na północnym Borneo i o 23 ofiary śmiertelne więcej niż 7 Dywizja Piechoty na Balikpapanie. Wyższe straty 26 Grupy Brygadowej można przypisać działaniom garnizonu Tarakanu, który nie był w stanie się wycofać, tak jak zrobiły to garnizony na północnym Borneo i Balikpapanie.
Osiągnięcia sił desantowych zostały zniweczone przez fakt, że lotnisko na wyspie nie mogło zostać na czas uruchomione. Błędna ocena wywiadowcza, która doprowadziła planistów RAAF do przekonania, że lotnisko może zostać naprawione, stanowiła poważne zmiany w przebiegu kampanii. Co więcej, wyniki działań RAAF-u na Tarakanie były często słabe. Mogło to wynikać z niskiego morale panującego w wielu jednostkach i "buntu na Morotai" trawiącego dowództwo Australijskich Pierwszych Taktycznych Sił Powietrznych.
Podobnie jak w przypadku reszty kampanii na Borneo, australijskie operacje na Tarakanie pozostają kontrowersyjne. Dyskusja toczy się dalej, czy kampania była bezsensownym „pobocznym” wydarzeniem, czy też była uzasadniona w kontekście planowanych operacji, mających na celu zarówno inwazję na Japonię, jak i wyzwolenie reszty Holenderskich Indii Wschodnich, które miały się rozpocząć w 1946 roku. Australijski oficjalny historyk Gavin Long uważa, że „osiągnięte wyniki nie uzasadniały kosztu operacji na Tarakanie”, jest zgodny z powszechnie panującym poglądem na bitwę.

</doc>
<doc id="4875548" url="https://pl.wikipedia.org/wiki?curid=4875548" title="Bitwa o Tarakan">
Bitwa o Tarakan



</doc>
<doc id="4875549" url="https://pl.wikipedia.org/wiki?curid=4875549" title="Diablo Immortal">
Diablo Immortal

Diablo Immortal – mobilna oparta na modelu free-to-play fabularna gra akcji typu massively multiplayer online game (MMOARPG), tworzona wspólnie przez Blizzard Entertainment i chińską firmą NetEase na urządzenia z systemami Android i iOS. Premiera gry miała miejsce 2 czerwca 2022 roku.
Fabuła.
Wydarzenia w Diablo Immortal mają miejsce między wątkami fabularnymi z ', a '. Kamień Świata w Diablo 2 został spaczony przez jednego z braci Mrocznej Trójcy, Baala. Tyrael, Archanioł Sprawiedliwości nie mogąc dopuścić do spaczenia całej krainy ludzi Sanktuarium, zniszczył kamień wbijając w niego swój miecz. Eldruin. Wybuch Kamienia spowodował zniszczenie pasma górskiego, pod którym był ukryty przez wieki, a jego odłamki porozrzucane w całej krainie. Teraz jeden z przybocznych samego Diablo, jego Herold Grozy Skarn postanowił odzyskać wszystkie odłamki by ponownie przyzwać na ten świat swojego pana.
Klasy postaci.
Diablo Immortal w dniu premiery będzie posiadała 6 grywalnych klas postaci. Wśród nich znajdą się klasy znane z "":
Każda klasa postaci będzie posiadała unikalne umiejętności, design oraz przedmioty jakie będziemy dzierżyli podczas rozgrywki sieciowej.
Mechanika.
Rozgrywka w Diablo Immortal oparta będzie o te same mechaniki jak w "Diablo III". Gra skupi się na rozwoju postaci i wykorzystaniu umiejętności bohaterskich w walce z hordami piekielnych minionów.
Umiejętności.
W trakcie rozgrywki gracze będą mogli używać jednej podstawowej umiejętności oraz czterech dodatkowych, które uzyskamy awansując na kolejne poziomy. Każdą z umiejętności można łączyć w kombinacje, dzięki którym niektóre umiejętności uzyskają zupełnie nowe efekty.
Diablo Immortal wprowadziło do gry umiejętności ultymatywne. Mechanika ta jest znana z innych produkcji takich jak "Overwatch" czy "League of Legends". Ultimate zdobywa się poprzez ciągłą walkę. Z każdym kolejnym ciosem ładunek uzupełnia się i gdy jest gotowy do użycia, pojawi się jako dodatkowa ikona na ekranie telefonu lub tabletu. Ultimate charakteryzuje się ogromną mocą. Ich głównym zadaniem jest znaczne wzmocnienie działania podstawowego ataku bohatera.
Zasoby.
Każda odsłona Diablo posiadała zasoby w postaci many, furii, gniewu, nienawiści/dyscypliny, esencji, siły duchowej i tajemnej mocy. Każdy z tych zasobów odpowiadał za możliwość rzucania zaklęciami czy korzystania z określonych umiejętności. Diablo Immortal będzie całkowicie pozbawione tego typu mechaniki. Zamiast zasobów w grze pojawią się znane z produkcji mobilnych czasy odnowienia umiejętności. Za każdym razem gdy gracz użyje umiejętności, będzie musiał odczekać określoną liczbę sekund na ponowne jej użycie.
Alfa i beta testy Diablo Immortal.
Włodarze studia Activision Blizzard zapowiedzieli testy regionalne w postaci alfa testów na połowę 2020 roku. Ogłoszenie to został ujawnione podczas konferencji telefonicznej dla inwestorów podsumowującej wyniki finansowe spółki za czwarty kwartał 2019 roku. Podczas podsumowania wyników finansowych za pierwszy kwartał 2020 roku, ponownie potwierdzono start alfa testów w połowie 2020 roku.
Alfa testy gry poprzedzą późniejsze beta testy, które pojawią się jeszcze przed premierą gry. Informacja ta została potwierdzona przez Community Development Lead franczyzy Diablo, Adama Fletchera.
Pre-Rejestracja.
Wszyscy gracze mogą już teraz zarejestrować się na platformie Google Play w oczekiwaniu na pojawienie się gry. Pre-rejestracja na platformie iOS pojawi się dopiero na 90 dni przed planowaną datą premiery gry, która na ten moment nie jest znana.

</doc>
<doc id="4875550" url="https://pl.wikipedia.org/wiki?curid=4875550" title="Józef Czubak">
Józef Czubak

Józef Ignacy Czubak (ur. 12 marca 1939 w Gniazdowie, zm. 20 marca 2010) – polski urzędnik, działacz komunistyczny, żeglarz, harcerz, przewodniczący prezydium Miejskiej Rady Narodowej w Ostrowie Wielkopolskim w latach 1973–1975.
Życiorys.
Jako nastolatek został harcerzem; działał w drużynie żeglarskiej. W latach 1955–1956 należał do Związku Młodzieży Polskiej. Uczył się w Liceum Pedagogicznym w Kaliszu. W 1965 obronił pracę magisterską z zakresu geografii ekonomicznej. W 1969 ukończył Wieczorowy Uniwersytet Marksizmu-Leninizmu w Poznaniu.
Członek Polskiej Zjednoczonej Partii Robotniczej od 1962. W drugiej połowie lat 60. zamieszkał w Ostrowie Wielkopolskim. Nadal działał w harcerstwie. Został założycielem lokalnego klubu żeglarskiego „Nord”. Kierował terenową komisją planowania gospodarczego przy władzach miasta. W roku 1970 był sekretarzem ds. organizacyjnych, a następnie przez trzy lata sekretarzem ekonomicznym komitetu powiatowego PZPR. Miejska Rada Narodowa w Ostrowie Wielkopolskim w kwietniu 1973 jednogłośnie wybrała go na przewodniczącego prezydium. (Na stanowisko rekomendował go Antoni Buksakowski, pierwszy sekretarz PZPR w powiecie ostrowskim). Po połączeniu powiatowej i miejskiej rady narodowej stanął na czele prezydium obu.
W 1975 w wyniku likwidacji powiatów funkcję przewodniczącego prezydium zastąpił urząd prezydenta miasta. Józef Czubak przeniósł się do Kalisza, gdzie pracował w administracji państwowej. W latach 1979–1984 był kierownikiem wydziału ekonomicznego komitetu wojewódzkiego PZPR. Znalazł się wśród współzałożycieli Kaliskiego Okręgowego Związku Żeglarskiego (KOZŻ). W 1975 został jego pierwszym prezesem (funkcję pełnił ponownie w latach 2001–2005). W 1978 awansował na harcmistrza w ramach Związku Harcerstwa Polskiego. W 1985 zdobył patent jachtowego kapitana żeglugi wielkiej.
Zmarł 20 marca 2010 roku po długiej chorobie. Spoczął na cmentarzu w Skalmierzycach. Jego imię nosi organizowany co roku przez KOZŻ konkurs na najlepszy klub żeglarski.

</doc>
<doc id="4875553" url="https://pl.wikipedia.org/wiki?curid=4875553" title="Zacisze (rejon brasławski)">
Zacisze (rejon brasławski)

Zacisze (; ) – wieś na Białorusi, w obwodzie witebskim, w rejonie brasławskim, w sielsowiecie Widze.
Historia.
W dwudziestoleciu międzywojennym zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Dryświaty.
Według Powszechnego Spisu Ludności z 1921 roku zamieszkiwało tu 20 osób, wszystkie były wyznania rzymskokatolickiego i zadeklarowały polską przynależność narodową. Były tu 4 budynki mieszkalne. W 1931 zamieszkiwało tu 12 osób w 4 budynkach.
Miejscowość należała do parafii rzymskokatolickiej w Rymszanach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Rymszanach.

</doc>
<doc id="4875557" url="https://pl.wikipedia.org/wiki?curid=4875557" title="Stawka większa niż życie (teatr telewizji)">
Stawka większa niż życie (teatr telewizji)



</doc>
<doc id="4875558" url="https://pl.wikipedia.org/wiki?curid=4875558" title="Osiedle Arki Bożka (Jastrzębie-Zdrój)">
Osiedle Arki Bożka (Jastrzębie-Zdrój)

Osiedle Arki Bożka – osiedle mieszkaniowe w mieście Jastrzębie-Zdrój, jedne z 21 jednostek pomocniczych miasta, położone w centrum miasta. Nazwane na cześć Arki Bożka, lokalnego działacza narodowego.
Historia Osiedla.
Teren obecnego osiedla został włączony w granice miasta w 1969 roku kosztem Jastrzębia Górnego. Osiedle wybudowane w latach 1972–1975 podczas masowej budowy blokowisk w Jastrzębiu-Zdroju w ramach projektu osiedla IV. 
25 maja 2002 r. Uchwałą Rady Miasta Jastrzębie-Zdrój Nr XLII/1036/2002 utworzono na terenie miasta jednostkę pomocniczą (realizującą zadania publiczne) - Osiedle "Arki Bożka".
Obszar Osiedla Arki Bożka stanowi powierzchnię 46,11 ha.
Liczba zameldowanych mieszkańców: 5462 . 
Usytuowanie.
Osiedle graniczy: 
Składa się z ulic: Harcerskiej, Wrzosowej, Zielonej, Miodowej oraz częściowo Arki Bożka i Podhalańskiej.
Infrastruktura.
Na terenie osiedla znajduje się m.in.:

</doc>
<doc id="4875562" url="https://pl.wikipedia.org/wiki?curid=4875562" title="Żybaki">
Żybaki

Żybaki (lit. "Žibakiai") – wieś na Litwie, w okręgu uciańskim, w rejonie ignalińskim, w starostwie Rymszany.
Historia.
W czasach zaborów kolonia leżała w granicach Imperium Rosyjskiego.
W dwudziestoleciu międzywojennym kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Rymszany.
Według Powszechnego Spisu Ludności z 1921 roku zamieszkiwały tu 102 osoby, wszystkie były wyznania rzymskokatolickiego. Jednocześnie 22 mieszkańców zadeklarowało polską przynależność narodową a 80 litewską. Były tu 24 budynki mieszkalne. W 1931 w 25 domach zamieszkiwało 129 osób.
Miejscowość należała do parafii rzymskokatolickiej w Gajdach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Rymszanach.

</doc>
<doc id="4875563" url="https://pl.wikipedia.org/wiki?curid=4875563" title="Borislava Hristova">
Borislava Hristova



</doc>
<doc id="4875569" url="https://pl.wikipedia.org/wiki?curid=4875569" title="Cyanixia socotrana">
Cyanixia socotrana

Cyanixia socotrana – gatunek roślin należący do monotypowego rodzaju Cyanixia z rodziny kosaćcowatych ("Iridaceae"), występujący endemicznie na należącej do Jemenu wyspie Sokotra na Oceanie Indyjskim, gdzie jest częsta na wapiennych płaskowyżach oraz rzadsza na glebach granitowych w Górach Hajhir na wysokości 500–900 m n.p.m.
Nazwa naukowa rodzaju jest złożeniem greckiego słowa κυανoῦς ("kianos" – niebieski) oraz nazwy rodzaju Iksja ("Ixia") z tej samej podrodziny.
Systematyka.
Rodzaj z plemienia "Watsonieae", z podrodziny "Crocoideae" z rodziny kosaćcowatych ("Iridaceae").

</doc>
<doc id="4875573" url="https://pl.wikipedia.org/wiki?curid=4875573" title="Powiat Higashisoo">
Powiat Higashisoo

 – dawny powiat w Japonii, w prefekturze Kagoshima.
Historia.
Powiat został założony 9 maja 1887 roku w wyniku podziału powiatu Soo na dwa mniejsze powiaty. Wraz z utworzeniem nowego systemu administracyjnego 1 kwietnia 1889 roku powiat Higashisoo został podzielony na 5 wiosek: Takarabe, Sueyoshi, Ichinari, Iwagawa oraz Tsuneyoshi. 
1 kwietnia 1897 roku, w wyniku połączenia powiatów Higashisoo i Minamimorokata, powiat Soo został ponownie utworzony.

</doc>
<doc id="4875576" url="https://pl.wikipedia.org/wiki?curid=4875576" title="Ascenso MX">
Ascenso MX



</doc>
<doc id="4875580" url="https://pl.wikipedia.org/wiki?curid=4875580" title="Tour de Pologne 2020">
Tour de Pologne 2020

Tour de Pologne 2020 – 77. edycja wyścigu kolarskiego Tour de Pologne, która odbyła się w dniach 5 – 9 sierpnia 2020. Impreza należała do cyklu UCI World Tour 2020.
Wyścig początkowo miał odbyć się w dniach od 5 do 11 lipca 2020 i liczyć siedem etapów. Ze względu na pandemię COVID-19 Międzynarodowa Unia Kolarska w marcu 2020 zawiesiła jednak zawodowy sezon kolarski, w związku z czym kalendarz wyścigów uległ zmianie. Tour de Pologne w nowym terminie (5 do 9 sierpnia) został skrócony do 5 etapów, stając się pierwszy etapowym wyścigiem cyklu UCI World Tour 2020 odbywającym się po marcowym przerwaniu zmagań.
Etapy.
Zmienioną w wyniku przeniesienia wyścigu na sierpień trasę Tour de Pologne 2020 ogłoszono oficjalnie 1 lipca 2020 w programie Sportowy Wieczór.
Uczestnicy.
Lista startowa.
Legenda: DNF – nie ukończył etapu, OTL – przekroczył limit czasu, DNS – nie wystartował do etapu, DSQ – zdyskwalifikowany. Numer przy skrócie oznacza etap, na którym kolarz opuścił wyścig.

</doc>
<doc id="4875582" url="https://pl.wikipedia.org/wiki?curid=4875582" title="Evald Schorm">
Evald Schorm

Evald Schorm (ur. 15 grudnia 1931 w Pradze, zm. 14 grudnia 1988 tamże) – czeski reżyser filmowy i teatralny, scenarzysta i aktor. Jeden z przedstawicieli czechosłowackiej nowej fali.
Życiorys.
Urodził się 15 grudnia 1931 w Pradze w rodzinie rolniczej. W 1956 został przyjęty do Filmowej i Telewizyjnej Akademii Sztuk Scenicznych w Pradze.
W 1964 wyreżyserował swój pierwszy pełnometrażowy film "Odwaga na co dzień". W latach siedemdziesiątych i osiemdziesiątych pracował jako reżyser teatralny. Był także wybitnym reżyserem operowym.
W latach 1964 –1970 wykładał w Filmowej i Telewizyjnej Akademii Sztuk Scenicznych w Pradze. W 1998, na krótko przed śmiercią, nakręcił swój ostatni film "Vlastně se nic nestalo". W 1992 roku został pośmiertnie odznaczony Orderem Tomáša Garrigue Masaryka IV klasy.

</doc>
<doc id="4875601" url="https://pl.wikipedia.org/wiki?curid=4875601" title="Liga Europy UEFA (2020/2021)/Faza kwalifikacyjna (ścieżka ligowa)">
Liga Europy UEFA (2020/2021)/Faza kwalifikacyjna (ścieżka ligowa)

Artykuł prezentuje szczegółowe dane dotyczące rozegranych meczów, które miały na celu wyłonienie 13 drużyn piłkarskich, które wezmą udział w fazie grupowej Ligi Europy UEFA 2020/2021. Faza kwalifikacyjna trwała od 20 sierpnia do 1 października 2020.
Runda wstępna.
Do startu w rundzie wstępnej kwalifikacji uprawnionych było 16 drużyn, z czego 8 było rozstawionych.
I runda kwalifikacyjna.
Do startu w I rundzie kwalifikacyjnej uprawnione były 94 drużyny (8 z poprzedniej rundy), z czego 47 było rozstawionych.
Podział na koszyki.
Uwaga: Losowanie I rundy kwalifikacyjnej odbyło się przed zakończeniem rundy wstępnej, więc rozstawienia dokonano przyjmując założenie, że awans uzyska drużyna z najwyższym współczynnikiem w poprzedniej rundzie. W przypadku awansu, którejś z drużyn nierozstawionej, w I rundzie przejęła ona współczynnik najwyżej rozstawionego rywala.
Oznaczenia:
II runda kwalifikacyjna.
Do startu w II rundzie kwalifikacyjnej uprawnione były 72 drużyny (47 z poprzedniej rundy), z czego 36 było rozstawionych.
Podział na koszyki.
Uwaga: Losowanie II rundy kwalifikacyjnej odbyło by się po zakończeniu I rundy kwalifikacyjnej, ale dwa mecze zostały przełożone więc w tych obu meczach dokonano założenie, że awans uzyska drużyna z najwyższym współczynnikiem w poprzedniej rundzie. W przypadku awansu, którejś z drużyn nierozstawionej, w II rundzie przejęła ona współczynnik najwyżej rozstawionego rywala.
Oznaczenia:
III runda kwalifikacyjna.
Do startu w III rundzie kwalifikacyjnej uprawnione będą 52 drużyny (37 z poprzedniej rundy i 3 z II rundy kwalifikacji Ligi Mistrzów w ścieżce ligowej), z czego 26 będzie rozstawionych.
Podział na koszyki.
Uwaga: Losowanie III rundy kwalifikacyjnej odbyło się przed zakończeniem II rundy kwalifikacyjnej, więc rozstawienia dokonano przyjmując założenie, że awans uzyska drużyna z najwyższym współczynnikiem w poprzedniej rundzie. W przypadku awansu, którejś z drużyn nierozstawionej, w III rundzie przejmuje ona współczynnik najwyżej rozstawionego rywala.
Oznaczenia:
Runda play-off.
Do startu w rundzie play-off uprawnionych będzie 26 drużyn (wszyscy zwycięzcy z poprzedniej rundy), z czego 13 będzie rozstawionych.
Podział na koszyki.
Uwaga: Losowanie rundy play-off odbyło się przed zakończeniem III rundy kwalifikacyjnej, więc rozstawienia dokonano przyjmując założenie, że awans uzyska drużyna z najwyższym współczynnikiem w poprzedniej rundzie. W przypadku awansu, którejś z drużyn nierozstawionej, w rundzie play-off przejmuje ona współczynnik najwyżej rozstawionego rywala.
Oznaczenia:

</doc>
<doc id="4875604" url="https://pl.wikipedia.org/wiki?curid=4875604" title="Palais des Sports de Beaublanc">
Palais des Sports de Beaublanc



</doc>
<doc id="4875608" url="https://pl.wikipedia.org/wiki?curid=4875608" title="Nargis Fakhri">
Nargis Fakhri

Nargis Fakhri (ur. 20 października 1979 w Nowym Jorku) – amerykańska aktorka i modelka, pakistańsko-czeskiego pochodzenia, która wystąpiła m.in. w filmie "Agentka" i licznych indyjskich produkcjach.

</doc>
<doc id="4875609" url="https://pl.wikipedia.org/wiki?curid=4875609" title="William Hurlstone">
William Hurlstone

William Yeates Hurlstone (ur. 7 stycznia 1876 w Londynie, zm. 30 maja 1906 tamże) – angielski kompozytor i pianista.
Życiorys.
Pochodził z rodziny artystycznej. Jego dziadek, Frederic Yeates Hurlstone, był przewodniczącym Royal Society of British Artists. Już jako dziecko komponował walce. W latach 1894–1898 studiował w Royal College of Music u Charlesa Villiersa Stanforda (kompozycja) oraz Algernona Ashtona i Edwarda Dannreuthera (fortepian). Wysoko ceniony jako pianista, musiał jednak zakończyć przedwcześnie karierę z powodu pogłębiającej się astmy. W 1905 roku został wykładowcą kontrapunktu w Royal College of Music.

</doc>
<doc id="4875614" url="https://pl.wikipedia.org/wiki?curid=4875614" title="Osaka City University">
Osaka City University

 – japońska publiczna (w gestii miasta) uczelnia wyższa w Osace.
Historia.
Uczelnia ta została założona w 1880 roku jako Osaka Commercial Training Institute, centrum studiów handlowych i przemysłowych. W miarę rozwoju zmieniano nazwę na: Osaka City Commercial School (1889), Osaka City Commercial College (1901), Osaka University of Commerce (1928) i ostatecznie w 1949 roku – Osaka City University. W kwietniu 2006 roku uniwersytetowi nadano status publicznej korporacji uniwersyteckiej.
Jednym z inicjatorów utworzenia uniwersytetu jako uczelni w gestii miasta był Hajime Seki, burmistrz Osaki w latach 1923–1935. Zakładał on, że uczelnia miejska nie powinna kopiować uniwersytetów państwowych, ale służyć potrzebom swoich obywateli, skupiając się na badaniach dotyczących kultury, ekonomii i społeczności miasta.
Informacja o połączeniu uczelni.
W dniu 26 czerwca 2020 roku Yoshiki Nishizawa, prezes University Public Corporation Osaka, podał do wiadomości, iż w 2022 roku nastąpi połączenie Osaka Prefectural University i Osaka City University. Nowy uniwersytet będzie nosił nazwę University of Osaka (大阪公立大学, "Ōsaka Kōritsu Daigaku") i będzie jednym z największych wszechstronnych uniwersytetów w Japonii. Formalny wniosek do Ministerstwa Edukacji, Kultury, Sportu, Nauki i Techniki zostanie złożony pod koniec października 2020 roku, a jego zatwierdzenie planowane jest na kolejny rok podatkowy (FY2021).
Informacja ta wzbudziła sprzeciwy ze względu na podobieństwo oficjalnej nazwy uczelni w języku angielskim do nazwy Osaka University (大阪大学, "Ōsaka Daigaku", istnieje od 1931 r.)
Wśród pracowników uczelni było dwóch laureatów Nagrody Nobla:

</doc>
<doc id="4875617" url="https://pl.wikipedia.org/wiki?curid=4875617" title="Sandefjord Arena">
Sandefjord Arena

Sandefjord Arena – stadion piłkarski w Sandefjord, w Norwegii. Został otwarty 21 lipca 2007 roku. Może pomieścić 6600 widzów. Swoje spotkania rozgrywają na nim piłkarze klubu Sandefjord Fotball, którzy przed otwarciem nowej areny występowali na Storstadion.
Otwarcie stadionu miało miejsce 21 lipca 2007 roku. Na inaugurację gospodarze pokonali w meczu Tippeligaen zespół Lyn 3:1.
Od momentu otwarcia stadion nosił nazwę pochodzącą od sponsora (Komplett.no Arena, później zmienioną na Komplett Arena). Od początku 2020 roku, po zakończeniu współpracy ze sponsorem, stadion nazywa się Sandefjord Arena.

</doc>
<doc id="4875620" url="https://pl.wikipedia.org/wiki?curid=4875620" title="Kościół Prawosławny Francji">
Kościół Prawosławny Francji

Kościół Prawosławny Francji (ang. Orthodox Church in France, fr. Eglise Catholique Orthodoxe de France, inne nazwy: "Kościół Katolicko-Prawosławny Francji") – Kościół prawosławny działający na terenie Francji, Stanów Zjednoczonych, Argentyny oraz Niemiec. Kościół ten posiada trzy diecezje na terenie Francji oraz kilkanaście parafii rozsianych po Europie oraz Ameryce Północnej i Ameryce Południowej. Zwierzchnikiem ECOF jest abp Germain (Bertrand-Hardy). Według danych statystycznych z 2020 r. posiada we Francji ok. 2500 wiernych oraz ok. 500 osób zgromadzonych w misjach Kościoła na świecie.
Historia.
Powstanie.
Pionierem zachodniego rytu prawosławia we Francji był ks. Louis-Charles Winnaert, który wraz z grupą parafian w 1918 r. odłączył się od Kościoła Rzymskokatolickiego. Do 1922 r. pozostawali pod jurysdykcją m.in. Kościoła Starokatolickiego oraz Kościoła Anglikańskiego. W kwietniu 1922 r. grupa Winnaerta została zarejestrowana jako stowarzyszenie religijne pod nazwą Wolny Kościół Katolicki Francji. Po wyborze Winnaerta przez jego zwolenników na biskupa, biskup James Ingall Wedgwood z Liberalnego Kościoła Katolickiego wyświęcił Winnaerta na biskupa. Współpraca nie trwała jednak długo, ze względu na współpracę konsekratora Winnaerta ze środowiskami masońskimi oraz okultystycznymi. Winnaert działał niezależnie aż do 1932 r., kiedy to wraz z wiernymi (na tamten okres grupę skupioną wokół ks. Winnaerta szacuje się na około 1500 osób) złożyli akces do Rosyjskiego Kościoła Prawosławnego. Synod RKP w 1936 r. wyraził zgodę na objęcie jurysdykcją Winnaerta, jednakże nie uznał jego święceń biskupich oraz nakazał mu uregulowanie spraw małżeńskich. Louis-Charles Winnaert został administratorem parafii we Francji pozostających pod jurysdykcją Rosyjskiego Kościoła Prawosławnego.
Rozwój po śmierci Winnaerta.
W 1937 roku umiera archimandryta Winnaert. Rosyjski Kościół Prawosławny wyraża zgodę na święcenia Jewgrafa Kowalewskiego, aktywnego działacza cerkiewnego, wybitnego filologa i znawcy teologii prawosławnej. Od tego momentu do śmierci kierował parafią św. Ireneusza w Paryżu. Był członkiem bractwa św. Focjusza z Paryżu, w jego ramach organizował prawosławne parafie rytu gallikańskiego (zachodniego) w strukturach Zachodnioeuropejskiego Egzarchatu Rosyjskiego Kościoła Prawosławnego, następnie Zachodnioeuropejskiego Egzarchatu Parafii Rosyjskich i od 1945 powtórnie Patriarchatu Moskiewskiego. Zmobilizowany w 1939 do armii francuskiej, rok później dostał się do niewoli i do 1944 przebywał w obozie jenieckim. W 1945 otrzymał godność protoprezbitera. Dwa lata później założył w Paryżu Prawosławny Instytut św. Dionizego, w którym językiem wykładowym był język francuski. Publikował prace z zakresu prawosławnej dogmatyki, liturgiki i egzegezy biblijnej. W 1953 razem ze znaczną częścią placówek duszpasterskich rytu gallikańskiego wystąpił z jurysdykcji Patriarchatu Moskiewskiego i jednostronnie utworzył autonomiczny Kościół Katolicko-Prawosławny Francji (ECOF), część Zachodnioeuropejskiego Egzarchatu Parafii Rosyjskich. Następnie zerwał również z tą jurysdykcją. Według A. Slesariewa na jego decyzję miały wpływ względy osobiste. W 1953 Patriarchat Moskiewski nominował drugiego biskupa do służby duszpasterskiej we Francji, w szczególności do pracy z wiernymi francuskimi. Ks. Kowalewski liczył na uzyskanie nominacji biskupiej z uwagi na swoje wcześniejsze zaangażowanie na tym polu, jednak nominowany został inny kandydat – Mikołaj (Jeriomin).
Współpraca z Rosyjskim Kościołem Prawosławnym poza granicami Rosji.
W 1960 dzięki staraniom arcybiskupa San Francisco Jana parafie kierowane przez Kowalewskiego stały się częścią Rosyjskiego Kościoła Prawosławnego poza granicami Rosji. Kościół Prawosławny Francji zachował autonomię i prawo do posługiwania się rytem zachodnim, do którego arcybiskup San Francisco odnosił się z wielkim szacunkiem i w którym widział szansę na skuteczne prowadzenie misji prawosławnej na zachodzie Europy. W tejże jurysdykcji 11 listopada 1964 ks. Kowalewski został wyświęcony na biskupa Saint-Denis po uprzednim złożeniu wieczystych ślubów mniszych, w czasie których przyjął imię zakonne Jan Nektariusz.
W 1966 arcybiskup San Francisco zmarł. Po tym wydarzeniu relacje biskupa Jana Nektariusza z Synodem Rosyjskiego Kościoła Prawosławnego poza granicami Rosji natychmiast się pogorszyły. Hierarcha Cerkwi Zagranicznej żądała od parafii rytu zachodniego przejścia na ryt bizantyjski, czego biskup Jan Nektariusz stanowczo odmawiał. Ostatecznie został pozbawiony święceń kapłańskich, czego nie uznał, a kierowana przez niego struktura autonomiczna wystąpiła jednostronnie z dotychczasowej jurysdykcji. Kowalewski zmarł cztery lata później, nie podlegając żadnemu kanonicznemu Kościołowi prawosławnemu. W 1967 ubiegał się, bez powodzenia, o przyjęcie kierowanych przez siebie struktur w jurysdykcję PAKP, na prawach autonomii. Stojący na czele PAKP metropolita Stefan nie wykazał jednak entuzjazmu dla tej propozycji, przekazał sprawę do konsultacji z Patriarchatem Moskiewskim, a następnie nie nadał jej dalszego biegu. Rozmowy o uregulowaniu swojej sytuacji kanonicznej Jan Nektariusz (Kowalewski) prowadził następnie z patriarchą rumuńskim Justynianem, jednak i tym razem nie zakończyły się one porozumieniem.
Samodzielny Kościół.
Dopiero po śmierci abpa Jana Nektariusza w 1970, ponownie rozpoczęto rozmowy z Patriarchatem Rumuńskim, który w 1972 r. objął jurysdykcją kanoniczną strukturę we Francji, jednocześnie konsekrując dla niej biskupa, dzisiejszego Zwierzchnika Kościoła, Germaina (Betrand-Hardego). W 1993 r. Kościół Prawosławny Rumunii przestał udzielać jurysdykcji wspólnocie we Francji. Wspólnota we Francji na Zgromadzeniu Ogólnym Kościoła nie przyjęła decyzji wydanych przez Patriarchat Rumuński (zaprzestanie pełnienia jakiejkolwiek posługi przez duchownych Kościoła oraz włączenie się w struktury Serbskiego Kościoła Prawosławnego we Francji) i rozpoczęła działalność jako niezależna wspólnota prawosławna pod bezpośrednią jurysdykcją arcybiskupa Germaina. W 2000 roku po ujawnieniu zawartego ślubu przez abpa Germaina z francuską baronową kilka parafii Kościoła postanowiło odejść i utworzyć samodzielne struktury, jednakże tylko dwie przetrwały próbę czasu i dzisiaj tworzą Kościół Prawosławny Galów. Sam abp Germain oddał się do dyspozycji Zgromadzenia Ogólnego Kościoła, które zdecydowaną większością przegłosowało wotum zaufania względem Zwierzchnika który zachował urząd.
Kościół po 2005 r. zaczął przeżywać ponowny renesans, tworząc w odpowiedzi na prośby wiernych nowe parafie oraz organizując wykłady, konferencje, kursy ikonopisarstwa i śpiewu cerkiewnego które gromadziły duże grupy zainteresowanych. Regularnie wydaje książki liturgiczne, teologiczne oraz historyczne, będące dziełami duchowieństwa Kościoła. W 2016 roku, na Zgromadzeniu Ogólnym Kościoła wybrano nowego biskupa - ks. Jeana-Louis Guillauda, który przyjął imię Benedykt. Po inkardynacji biskupa Kasjana z Rosyjskiej Cerkwi Prawosławnej na Uchodźstwie, Zgromadzenie Ogólne Kościoła zdecydowało o utworzeniu trzech diecezji Kościoła i ustanowieniu nowo powołanych biskupów ich ordynariuszami.

</doc>
<doc id="4875622" url="https://pl.wikipedia.org/wiki?curid=4875622" title="Komplett.no Arena">
Komplett.no Arena



</doc>
<doc id="4875623" url="https://pl.wikipedia.org/wiki?curid=4875623" title="Komplett Arena">
Komplett Arena



</doc>
<doc id="4875628" url="https://pl.wikipedia.org/wiki?curid=4875628" title="Huta szkła Stoelzle Częstochowa">
Huta szkła Stoelzle Częstochowa

Huta szkła Stoelzle Częstochowa – huta szkła w Częstochowie, położona w dzielnicy Wyczerpy-Aniołów.
Huta szkła „Paulina” została założona w 1897 roku przez Izydora Geislera, na terenie Wyczerp Dolnych. Po II wojnie światowej huta została upaństwowiona, jednak nie wznowiła produkcji. Nowy zakład, zbudowany na miejscu starego, został oddany do użytku w 1963 roku.
Od 2001 roku huta jest częścią Stölzle Glass Group z siedzibą w Austrii. Zakład zajmuje się głównie produkcją opakowań szklanych, wytwarza również produkty dekorowane (między innymi za pomocą sitodruku). Przedsiębiorstwo posiada certyfikat jakości ISO 9001.
Od 30 października 2018 roku firma jest sponsorem tytularnym drużyny siatkarskiej Eco-Team AZS Stoelzle Częstochowa.

</doc>
<doc id="4875631" url="https://pl.wikipedia.org/wiki?curid=4875631" title="Bitwa pod Trnawą (1430)">
Bitwa pod Trnawą (1430)



</doc>
<doc id="4875637" url="https://pl.wikipedia.org/wiki?curid=4875637" title="Z Sepnego">
Z Sepnego

Z Sepnego – potok będący prawym dopływem Trzciańskiego Potoku (Sanki). Wypływa na wysokości 286 m po północnej stronie wzgórza Sepne, na granicy wsi Leszczyna i Łąkta Dolna. Początkowo płynie w kierunku zachodnim, potem opływając wzgórze Sepne zmienia kierunek na południowo-zachodni, potem zachodni. Docierając do wzniesienia na którym stoi kościół w Trzcianie znów zmienia kierunek na południowo-zachodni, potem południowo-wschodni. Przepływa pod mostem drogi Trzciana – Łąkta Dolna i uchodzi do Trzciańskiego Potoku na wysokości 245 m. 
Potok posiada dwa główne dopływy, obydwa prawobrzeżne. Jeden z nich to potok wypływający na wysokości 345 m w górnej części Srokówki w Trzcianie, w porośniętej lasem dolince nieco poniżej skrzyżowania drogi przez Srokówkę z drogą wojewódzką nr 966. Ten ciek na większej części swojej długości płynie przez las. Drugi ciek wypływa na wysokości 317 m w Leszczynie, w dolinie Przy Kaplicy, po prawej stronie drogi Trzciana – Leszczyna. Spływa w kierunku południowo-wschodnim. 
Koryto głównego biegu potoku wokół Sepnego ma mały spadek i meandruje. Na znacznej części swojego biegu koryto to stanowi granicę między Leszczyną i Łąktą Dolną. Cała zlewnia potoku znajduje się w gminie Trzciana. Pod względem geograficznbym jest to obszar Pogórza Wiśnickiego.

</doc>
<doc id="4875642" url="https://pl.wikipedia.org/wiki?curid=4875642" title="Stefan Garwatowski">
Stefan Garwatowski

Stefan Adam Garwatowski (ur. 7 października 1931 w Warszawie, zm. 20 grudnia 2019 tamże) – polski malarz i grafik.
Życiorys.
Jako twórca czynny był od 1955. W 1956 ukończył studia na Akademii Sztuk Pięknych w Warszawie, rozpoczęte w 1950 roku. Znany był jako twórca prac o tematyce historycznej i batalistycznej, chociaż miał w swym dorobku także kompozycje abstrakcyjne, figuralne oraz sztukę użytkową. Był uczestnikiem wielu wystaw krajowych i zagranicznych, a także laureatem nagród i wyróżnień w konkursach. Przez ponad 50 lat współpracował z Muzeum Wojska Polskiego w Warszawie w którego zbiorach znalazło się 49 prac Stefan Garwatowskiego, w tym monumentalne obrazy "„Grunwald 1410”" i "„Berlin 1945”". Jego prace znajdują się również między innymi w zbiorach Muzeum Sportu w Warszawie, Muzeum Narodowym w Lublinie oraz Muzeum Śląskiego.
W PRL odznaczony Złotym Krzyżem Zasługi i Krzyżem Kawalerskim Orderu Odrodzenia Polski.

</doc>
<doc id="4875649" url="https://pl.wikipedia.org/wiki?curid=4875649" title="Finn Park">
Finn Park

Finn Park – stadion piłkarski w Ballybofey, w Irlandii. Obiekt może pomieścić 6000 widzów. Swoje spotkania rozgrywają na nim piłkarze klubu Finn Harps FC.
W 2008 roku około pół kilometra na wschód rozpoczęto budowę nowego stadionu dla Finn Harps FC, jednak z powodu problemów finansowych do dziś (2020) nie udało się jej dokończyć.

</doc>
<doc id="4875653" url="https://pl.wikipedia.org/wiki?curid=4875653" title="Stokówka żółtoczelna">
Stokówka żółtoczelna

Stokówka żółtoczelna, ajmarka cytrynowa ("Psilopsiagon aurifrons") – gatunek małego ptaka z rodziny papugowatych (Psittacidae) żyjącego w górach Ameryki Południowej. Nie jest zagrożony.
Podgatunki i zasięg występowania.
Międzynarodowy Komitet Ornitologiczny (IOC) wyróżnia cztery podgatunki "P. aurifrons":
Morfologia.
Stokówki żółtoczelne mierzą 18 cm długości (podgatunki "P. a. margaritae" i "P. a. rubriostris" do 20 cm) oraz ważą około 45 g. W upierzeniu dominuje kolor zielony. Samiec podgatunku nominatywnego ma żółte czoło, szyję, ramiona i brzuch. Samica różni się ograniczeniem barwy żółtej do okolic dzioba i ramion. U obu płci zewnętrzne lotki są niebieskie. Oczy są brązowe, a dziób oraz nogi jasne.
"P. a. robertsi" jest ciemniejsza od podgatunku nominatywnego. U samców barwa żółta jest ograniczona do gardła i podbródka.
"P. a. margaritae" również jest ciemniejsza, w szczególności samice. Barwy żółtej brakuje u obu płci, stąd przypominają samice powyższych podgatunków. Samice "P. a. margaritae" mają szary dziób.
"P. a. rubrirostris" przypomina "P. a. margaritae". Cechą charakterystyczną tego podgatunku jest niebieski odcień w upierzeniu.
Młode osobniki przypominają dorosłe samice.
Ekologia i zachowanie.
Stokówki żółtoczelne zamieszkują górskie tereny od 1000 do 4500 m n.p.m. Występują wzdłuż rzek, wśród ciernistych krzewów, na terenach otwartych, w parkach miejskich i na obszarach uprawnych. Często przesiadują w koronach drzew. Pożywienie zdobywają na ziemi oraz w krzakach. W skład ich diety wchodzą pąki, nasiona traw i ziół, jagody, rośliny strączkowe.
Stokówki gniazdują w dziuplach drzew i kaktusów, w szczelinach między skałami oraz w termitierach. W północnym Chile sezon lęgowy przypada na październik–grudzień, a w Argentynie na luty–marzec. Samica składa 5 jaj, które wysiaduje przez 23 dni. Młode wykluwają się pokryte białym puchem. Po trzech tygodniach zaczynają im rosnąć pióra. Młode w pełni samodzielne są po 6 tygodniach lub później (inne źródło podaje 7 tygodni).
Status.
Międzynarodowa Unia Ochrony Przyrody (IUCN) uznaje stokówkę żółtoczelną za gatunek najmniejszej troski (LC – "Least Concern"). Liczebność populacji nie została oszacowana, ale ptak ten opisywany jest jako dość pospolity. Ze względu na brak dowodów na spadki liczebności bądź istotne zagrożenia dla gatunku, BirdLife International ocenia trend liczebności populacji jako stabilny. Gatunek jest wymieniony w II załączniku konwencji waszyngtońskiej (CITES).

</doc>
<doc id="4875658" url="https://pl.wikipedia.org/wiki?curid=4875658" title="Eksplozja w Bejrucie (2020)">
Eksplozja w Bejrucie (2020)

Eksplozja w Bejrucie – wybuch, do którego doszło 4 sierpnia 2020 w porcie w Bejrucie. Eksplodowała składowana w magazynie portowym saletra amonowa skonfiskowana w 2014 roku z zatrzymanego w porcie statku. W wyniku eksplozji zniszczony został port i wiele budynków w mieście. Zginęły 204 osoby, a ponad 6,5 tys. odniosło obrażenia. Co najmniej 250–300 tys. ludzi w wyniku eksplozji straciło swoje domy. Niecały tydzień po wybuchu do dymisji podał się premier Libanu Hassan Diab wraz ze swym rządem, oświadczając przy tym, że powodem zaniedbań prowadzących do katastrofy była potężna korupcja.
Tło zdarzenia.
Liban w roku 2020 pogrążony był w kryzysie ekonomicznym i wstrząsany niepokojami społecznymi. W kraju lawinowo rosło bezrobocie (sięgało 25%), waluta (funt libański) gwałtownie tracił na wartości (inflacja w czerwcu 2020 sięgnęła blisko 90%), a udział osób ubogich przekroczył 50%. Produkt krajowy brutto spadł w 2018 o 1,8%, w 2019 o 5,6%, a prognoza na rok 2020 zakładała spadek o 10,9%. Częste i długotrwałe były przerwy w dostawach energii elektrycznej, nie działał system gospodarki odpadami. Niepokoje społeczne wzmagały się w oczekiwaniu na 7 sierpnia, kiedy planowano ogłoszenie wyroku wobec osób oskarżanych o organizację zamachu na byłego premiera Rafika al-Haririego (miał miejsce w 2005 roku niedaleko katastrofalnej eksplozji z sierpnia 2020). Podczas protestów społecznych władze kraju oskarżane były o niekompetencję i powszechną korupcję.
W składowano znaczną część krajowych zapasów żywności, przez port przechodziło ok. 3/4 importu, od którego Liban jest zależny i tu przechowywano państwowe zapasy zboża.
Poza problemami ekonomicznymi i społecznymi kraj zmagał się z pandemią COVID-19 – od początku lipca w Libanie rosła liczba osób zakażonych COVID-19 przekraczając w dniu eksplozji 200 przypadków dziennie. W związku ze wzrostem zachorowań 3 sierpnia rząd libański wprowadził lockdown i godzinę policyjną. Cztery godziny przed eksplozją największy szpital publiczny w Libanie ogłosił, że z powodu dopływu dużej liczby chorych wyczerpał już swoją pojemność.
Przebieg zdarzenia.
O 17:55 służby bezpieczeństwa powiadomiły jednostkę straży pożarnej o wybuchu pożaru w jednym z magazynów portowych, informując o płonących sztucznych ogniach. Do akcji skierowano 9 strażaków i jedną ratowniczkę. Po dotarciu na miejsce, widząc, że pożar jest znacznie potężniejszy, niż się spodziewali, zdążyli wezwać wsparcie. O godzinie 18:08:18 EEST doszło do potężnej eksplozji. Uszkodzone przez falę uderzeniową zostały budynki oddalone nawet o 10 kilometrów, a wybuch był słyszalny w odległości 240 km – na Cyprze. Według danych USGS wywołana została fala sejsmiczna o magnitudzie 3,3. W miejscu eksplozji powstał krater o średnicy ponad 120 metrów. Dogaszanie pożarów na terenie portu trwało przez noc z 4 na 5 sierpnia, strażaków wspierały helikoptery armii libańskiej.
Przyczyny wybuchu.
O godzinie 23 czasu polskiego 4 sierpnia 2020 Główny Komendant Obrony ("General Security Chief") Abbas Ibrahim przekazał informację, że w portowym magazynie było składowane 2750 ton azotanu amonowego, który miał być wkrótce wysłany do Afryki.
Azotan amonu skonfiskowany został z zarejestrowanego w Mołdawii statku MV "Rhosus", który 23 września 2013 wypłynął z Batumi w Gruzji do Beiry w Mozambiku. Kapitanem statku był Borys Prokoszew, właścicielem zaś firma Teto Shipping prowadzona przez pochodzącego z Chabarowska, a rezydującego na Cyprze Igora Grieczuszkina. Załoga była mieszana, ukraińsko-rosyjska. W czasie rejsu statek zatankował w Grecji paliwo i załadował dodatkowy towar do przewiezienia do Bejrutu. Według innych źródeł statek zmuszony był do zawinięcia do portu w Bejrucie z powodu problemów technicznych. W porcie tym z powodu stanu technicznego, niepokrycia opłat portowych i roszczeń zgłaszanych przez nieopłacaną załogę – został zatrzymany przez służby portowe. Statek, określany w tym czasie jako „pływająca bomba”, został w końcu opuszczony przez załogę, a niebezpieczny ładunek przeniesiony został z niego do magazynu portowego nr 12 przed listopadem 2014.
W latach 2014–2017 służby celne bezskutecznie zgłaszały co najmniej sześciokrotnie konieczność usunięcia ładunku z magazynu portowego, wprost informując o poważnym niebezpieczeństwie, jakie rodzi przechowywanie saletry amonowej w nieodpowiednich warunkach. Postulowane było wyeksportowanie ładunku, przekazanie go Libańskim Siłom Zbrojnym lub przedsiębiorstwu wykorzystującemu materiały wybuchowe.
Bezpośrednią przyczyną zaprószenia ognia i eksplozji, według Telewizji Al-Dżadid, mogło być spawanie drzwi magazynu, które miało na celu zapobiegnięcie kradzieżom. Prace te, wykonane na polecenie służb bezpieczeństwa, zakończone zostały do południa 4 sierpnia. Pożar i pierwsza eksplozja nastąpiły kilka godzin później. Śledztwo prowadzone w sprawie, zgodnie ze zdaniem Prezydenta Libanu, miało nie wykluczać także możliwości świadomego spowodowania wybuchu, w tym za pomocą ataku rakietowego lub bombowego.
Skutki wybuchu.
Moc wybuchu 2750 ton saletry amonowej jest porównywalna do eksplozji 1155 ton trotylu. Wybuch był jedną z najsilniejszych eksplozji nienuklearnych spowodowanych przez człowieka i miał ponad 7% mocy wybuchu bomby jądrowej Little Boy zrzuconej 6 sierpnia 1945 na Hiroszimę.
Eksplozja spowodowała zniszczenie portu w Bejrucie oraz wielu budynków w mieście. Poważnie uszkodzone zostały m.in. szpitale w centrum miasta, w tym trzy zostały zniszczone (zginęło w nich czworo pracowników służby zdrowia i 15 pacjentów podłączonych do respiratorów, które przestały działać), a ich pacjenci musieli zostać z nich ewakuowani. Dwa inne szpitale zostały uszkodzone. Pilne operacje rannych wykonywane były na parkingach przed szpitalami, z powodu braków elektryczności w świetle latarek smartfonów. Zniszczone zostało największe w mieście centrum dializ. W portowych magazynach znajdowały się zapasy leków i szczepionek, które przepadły wraz z innymi towarami tam składowanymi (w tym m.in. 11 kontenerów ze środkami ochrony osobistej dla służby zdrowia zmagającej się z epidemią COVID-19). W różnym stopniu uszkodzonych lub zniszczonych zostało także m.in. 90% hoteli w mieście.
W porcie bejruckim statek pasażerski (wycieczkowiec) "" został w wyniku eksplozji przewrócony na burtę i częściowo zatonął (dwie osoby na pokładzie zginęły). Zniszczona została także bengalska korweta , należąca do Sił Zbrojnych ONZ w Libanie, a 21 członków jej załogi zostało rannych. Zniszczony został największy w Libanie silos zbożowy, bezpośrednio sąsiadujący z miejscem eksplozji od zachodu. Ze względu na masywną konstrukcję i pochłonięcie energii wybuchu przez sypki ładunek – budowla ta ograniczyła skutki eksplozji w kierunku zachodnim. Po zniszczeniu portu w Bejrucie – ruch statków skierowany został do dotąd drugiego pod względem wielkości portu libańskiego w Trypolis.
Dzień po katastrofie straty materialne w mieście oszacowane zostały przez gubernatora Bejrutu Marwana Abbouda na 10–15 mld dolarów. Agencje ONZ – Światowa Organizacja Zdrowia (WHO) i Światowy Program Żywnościowy (WFP) – ostrzegły 7 sierpnia, że Liban już wcześniej pogrążony w kryzysie ekonomicznym i społecznym, zagrożony jest . Zniszczenie portu wraz z magazynami spowoduje problemy z dostępem do żywności i jeszcze bardziej wywinduje jej ceny. Utrata 500 łóżek szpitalnych, środków medycznych i ochrony osobistej grozi zapaścią służby zdrowia.
8 sierpnia 2020 protestujący obarczający rząd winą za stan kraju i dopuszczenie do zaniedbań, których efektem była eksplozja w porcie, zaatakowali siedzibę parlamentu oraz budynki rządowe, w tym zajęli siedzibę Ministerstwa Spraw Zagranicznych. W wyniku starć protestujących z siłami rządowymi zginął jeden ich funkcjonariusz, rannych zostało około 200 osób. Premier Libanu, Hassan Diab, zapowiedział przyśpieszenie wyborów parlamentarnych. 9 sierpnia do dymisji podała się Minister Informacji Manal Abdel Samad (tłumacząc się niespełnieniem oczekiwań w kontekście katastrofy jaka spotkała Liban) oraz Minister Środowiska Kattar Demianos. 10 sierpnia 2020 do dymisji podał się premier Hassan Diab wraz z resztą rządu przyznając, że przyczyną wybuchu były zaniedbania spowodowane potężnym systemem korupcji, endemicznym dla Libanu i potężniejszym od państwa.
Reakcje międzynarodowe i rządowe.
Izraelski minister spraw zagranicznych Gabi Ashkenazi powiedział izraelskiej telewizji N12, że wybuch został najprawdopodobniej spowodowany przez wcześniejszy pożar. Gotowość do pomocy przekazał za pomocą Twittera irański minister spraw zagranicznych Mohammad Dżawad Zarif. W podobnym tonie wypowiedział się brytyjski premier Boris Johnson. Izrael za pomocą kanałów dyplomatycznych innych krajów zgłosił gotowość do udzielenia pomocy humanitarnej (jako że oba kraje nie utrzymują ze sobą stosunków dyplomatycznych). Minister spraw zagranicznych Arabii Saudyjskiej przekazał, że z wielkim niepokojem wysłuchuje informacji napływających po wybuchu i również zaoferował pomoc. Prezydent Francji Emmanuel Macron poinformował, że jego kraj już rozpoczął przygotowanie transportu pomocy humanitarnej. Z kolei Katar ogłosił, że udostępni i prześle swoje szpitale polowe w celu opieki nad rannymi. Pomoc zaoferował również prezydent Turcji Recep Tayyip Erdoğan.
Rząd Libanu zarządził trzydniową żałobę narodową w związku z eksplozją i nakazał siłom zbrojnym osadzenie w areszcie domowym urzędników odpowiedzialnych za składowanie materiałów wybuchowych w porcie. Najwyższa Rada Obrony Libanu zaleciła rządowi ogłoszenie w mieście stanu wyjątkowego. Prezydent Libanu, Michel Aoun, odrzucił możliwość przeprowadzenia międzynarodowego dochodzenia w sprawie wybuchu.
W sierpniu 2020 do Libanu udały się polska grupa poszukiwawczo-ratownicza oraz grupa medyczna w ramach PCPM (Polskie Centrum Pomocy Międzynarodowej), które przeprowadziły akcje na miejscu zdarzenia.

</doc>
<doc id="4875659" url="https://pl.wikipedia.org/wiki?curid=4875659" title="Hugues Ngouélondélé">
Hugues Ngouélondélé

Hugues Ngouélondélé (ur. 30 listopada 1961 w Brazzaville) – kongijski polityk, burmistrz Brazzaville w latach 2003–2017, od 2017 roku jest ministrem sportu i młodzieży.
Życiorys.
Hugues Ngouélondélé urodził się 30 listopada 1961 roku w Brazzaville i jest najstarszym synem generała Emmanuela Ngouelondélé, który w latach 1979–1992 był czołową postacią reżimu prezydenta Denisa Sassou-Nguesso, pełnił obowiązki szefa służb bezpieczeństwa i wywiadu. W 1983 roku ukończył prawo na Université Marien Ngouabi. Studiował także w szkołach celnych w Koléa w Algierii oraz w La Rochelle we Francji. W 1992 roku uzyskał certyfikat ze Szkoły Celnej w Brukseli (fr. "École des Douanes de Bruxelles"). Od 1997 do 1999 roku pracował na stanowisku inspektora na Beach (przystań na rzece Kongo). Od marca 1999 roku reprezentował Kongo w Światowej Organizacji Celnej, stanowisko pełnił do 2001 roku.
Kariera polityczna.
Zgromadzenie Narodowe.
W wyborach do Zgromadzenia Narodowego w 2002 został wybrany z okręgu Moungali, jako kandydat niezależny. Mandat deputowanego do Zgromadzenia Narodowego zdobył w drugiej turze. Ponownie uzyskał mandat kandydując w wyborach w 2007 roku, również kandydując jako polityk niezależny z okręgu Moungali, zdobywając tym razem 50,2% w pierwszej turze wyborów. W wyborach parlamentarnych w 2012 roku kandydował z okręgu Gamboma w departamencie Plateaux. Kandydując z list Kongijskiej Partii Pracy, zdobył 54,88% głosów, tym samym wygrywając w pierwszej turze wyborów. W wyborach w 2017 roku kandydował z okręgu Gamboma, nie mając kontrkandydatów, tym samym wygrał w pierwszej turze wyborów.
Brazzaville.
W wyborach samorządowych w 2002 roku został wybrany na deputowanego do rady miasta Brazzaville, startował z pierwszego miejsca na liście kandydatów niezależnych. Po zaprzysiężeniu zdecydował się kandydować na urząd burmistrza stolicy, w wyścigu o fotel uzyskał poparcie urzędującego prezydenta Konga – Denisa Sassou-Nguesso. W lutym 2003 ostatecznie zwyciężył, zastępując na stanowisku urzędującego burmistrza – Benoît Moundélé-Ngollo. W wyborach samorządowych w czerwcu 2008 roku uzyskał reelekcję, 30 lipca został ponownie zaprzysiężony na urząd burmistrza. Reelekcję uzyskał również w wyborach samorządowych w 2014 roku. Kandydował na urząd burmistrza z list Kongijskiej Partii Pracy nie mając kontrkandydata, został wybrany 23 listopada zdobywając 92 ze 100 głosów wśród rady miejskiej.
Był prezesem Stowarzyszenia Burmistrzów Konga (fr. "Association des Maires du Congo") oraz wiceprzewodniczącym Międzynarodowego Stowarzyszenia Burmistrzów Frankofońskich (fr. "Association Internationale des Maires Francophones").
Minister Sportu i Wychowania Fizycznego.
22 sierpnia 2017 roku Sassou-Nguesso powołał go w skład rządu Clémenta Mouamba na stanowisko ministra sportu i wychowania fizycznego. Po utworzeniu nowego rządu, przez premiera Anatole Collinet Makosso, 15 maja 2021 roku został ponownie powołany na stanowisko ministra sportu.
Życie prywatne.
Jest żonaty z córką prezydenta Denisa Sassou-Nguesso – Ninele. Jest honorowym prezesem klubu piłkarskiego z Brazzaville – "CSMD Diables Noirs".

</doc>
<doc id="4875663" url="https://pl.wikipedia.org/wiki?curid=4875663" title="S3rl">
S3rl

Jole Richard Hughes (ur. 17 grudnia 1981), lepiej znany pod pseudonimem S3RL (wymawiane „Serl”) – australijski hardcore DJ, producent muzyczny, piosenkarz i muzyk z Brisbane.
Kariera.
Hughes to australijski muzyk hardcore z Brisbane, który występuje jako „S3RL”. Pseudonim „S3RL” powstał na podstawie pseudonimu, jaki nadali mu kuzyni, gdy był mały, a który wywodził się od tego, jak jego kuzyni nazywali go „dupkiem” (). Aby uniknąć wulgaryzmów, zaczęli mówić „arserl” i według Hughesa słowo to utknęło i stało się jego pseudonimem scenicznym.
Hughes znany jest przede wszystkim ze swoich utworów – „MTC” (2012) oraz „Pika girl” (2012). S3RL ma na swoim koncie utwory do kilku brytyjskich kompilacji hardcore'owych, w tym serii "„Bonkers”". Niektóre z jego innych dzieł to „Genre Police”, „R4V3 BOY”, „Rainbow Girl”, „Friendzoned”, „Candy”, „Catchit”, „Pika Girl”, „I will pick you up”, „Bass Slut”, czy też „ Feel the Melody”.
W październiku 2010 roku wystąpił jako DJ na inauguracyjnym Bam! Festiwal w Ivory's Rock w południowo-wschodnim Queensland.
Wiele jego piosenek odnosi się do różnych aspektów japońskiej popkultury, takich jak anime, manga, hentai i gry wideo. W 2011 roku założył własną wytwórnię płytową EMFA Music, za pośrednictwem której wydawane są wszystkie jego utwory. W maju 2012 roku wytwórnia wydała „Press Play Walk Away” jako singiel S3RL i Synthwulf, kolegi hardcore DJ.
W lutym 2015 roku S3RL zajmował 1658 miejsce w kategorii „Official Global DJ Rankings” na stronie dj-rankings.com, która opiera swoje rankingi na wielu czynnikach, takich jak m.in. rankingi na listach przebojów. W połowie 2015 roku jego wcześniej wspominany singiel „Genre Police” (z udziałem Lexi), który został wydany w Australii w listopadzie poprzedniego roku osiągnął 10. miejsce na norweskiej liście singli.
Na początku 2018 roku Hughes ogłosił, że jego trasa w 2018 roku będzie jego ostatnią, powołując się na chęć spędzenia więcej czasu z rodziną. Chociaż reklamował to jako swoje ostatnie występy, wyjaśnił, że może być skłonny wrócić na scenę po co najmniej dwóch latach: „Po 2018 roku nie będę grać żadnych koncertów przez co najmniej kilka lat, a potem ponownie ocenię sytuację, aby od czasu do czasu występować „tu i tam”. Na przykład, gdybym miał rezerwację na koncert w 2020 roku, na który mógłbym zabrać ze sobą rodzinę, rozważałbym to, ale w ciągu dwóch lat wolnych nie będę występował w domu ani poza nim”. Stwierdził również, że jego produkcja muzyczna pozostanie nienaruszona.
W lutym 2020 roku S3RL postanowił zatrudnić partnerkę – Aurélien Dacher, aby pomogła Hughesowi w produkcji nowych teledysków. Od tej pory na dyskografii DJa pojawiły się utwory: „You Are Mine”, „Nasty”, „Dopamine”, „Wanna Fight Huh”, „The Bass &amp; The Melody”, „S3RL Absolutely Presents”,„Cum Say Henlo” oraz „It Went”.
Życie osobiste.
Hughes mieszka w Brisbane w stanie Queensland z żoną Jodie i dwoma synami.

</doc>
<doc id="4875671" url="https://pl.wikipedia.org/wiki?curid=4875671" title="Paul Jones (dramat)">
Paul Jones (dramat)

Paul Jones (fr. "Paul Jones") – dramat Alexandre’a Dumasa (ojca) z 1838 roku.
Geneza utworu.
"Paula Jonesa" Dumas napisał w drugiej połowie 1835 w trakcie podróży ze swą kochanką Idą Ferrier po Włoszech. Akcję utworu umieścił w 1779 roku w zamku d'Auray w Bretanii. Po powrocie z Włoch na początku 1836 przedłożył rękopis dyrektorowi teatru Porte-Saint-Martin, Harelowi, któremu wcześniej przesłał z podróży inną swą sztukę "Don Juana de Maranę". Harel, który początkowo przyjął sztukę z entuzjazmem, po klęsce "Don Juana", zrezygnował z wystawienia "Paula Jonesa".
Premiera.
Znalazłszy się w trudnej sytuacji finansowej Dumas powierzył za zaliczką rękopis dramatu swemu przyjacielowi Porcherowi, emerytowanemu klakierowi. Ten odstąpił dramat swemu zięciowi, Teodorowi Nezelowi, dyrektorowi Panthéonu, marnego teatru na skraju bankructwa. O całym przedsięwzięciu DUmas dowiedział się po swym powrocie z podróży po Niemczech, na początku października 1838 roku, a więc na kilka dni przed premierą. Obawiając się o to, że premiera w podrzędnym teatrzyku może zaszkodzić jego prestiżowi, autor próbuje wymóc, by nie podawano jego nazwiska. Na ten ruch jest już jednak za późno. Afisze z nazwiskiem autora zostały już rozklejone, a dyrekcja we foyer wystawiła w dodatku rękopis sztuki. Atakowany przez Dumasa Porcher bronił się twierdząc, że lepiej odnieść sukces w trzeciorzędnym teatrze niż zrobić klapę w Komedii Francuskiej. I Dumas skapitulował. Sztuka miała premierę 12 października i spotkała się z bardzo dobrym przyjęciem. Wystawiono ją w sumie sześćdziesiąt razy i uzyskała dwadzieścia tysięcy franków dochodu"".

</doc>
<doc id="4875672" url="https://pl.wikipedia.org/wiki?curid=4875672" title="Przypowieść o owcach i kozłach">
Przypowieść o owcach i kozłach

Przypowieść o owcach i kozłach (lub Przypowieść o Sądzie nad Narodami) – przypowieść nowotestamentowa przedstawiona w Ewangelii według św. Mateusza (25, 31-46).
W przeciwieństwie do większości przypowieści Jezusa, historia ta nie opowiada o ziemskich bohaterach, a ludzi kryje pod alegorycznymi postaciami owiec i kozłów, które stają po śmierci przez Sądem Ostatecznym.
Interpretacje i odniesienia.
Wizerunek króla jako pasterza przypomina starotestamentowego Dawida, który zanim został królem Izraela był zwykłym pasterzem. Jeśli zaś chodzi o kontekst, powyższa przypowieść oraz trzy które ją poprzedzają, czyli o talentach, o Pannach roztropnych i nierozsądnych, oraz o słudze wiernym i niewiernym podkreślają oczekiwanie na powrót Chrystusa i przygotowanie się na nie. Pewne podobieństwa można znaleźć też między owcami i kozłami, a historią o miłosiernym Samarytaninie, gdzie Jezus ponownie kładzie nacisk na dobre uczynki względem bliźnich. Tam gdzie mowa jest o podzieleniu narodów jednych od drugich, widać podobieństwo do przypowieści o pszenicy i chwastach, gdzie pszenica przeznaczona była do spichlerza, a chwasty na spalenie. Jezusowy Sąd nad Narodami wskazuje, iż wiara wymaga uczynków, o czym przykładowo wspomina List św. Jakuba: 

</doc>
<doc id="4875673" url="https://pl.wikipedia.org/wiki?curid=4875673" title="Adamowo (rejon brasławski)">
Adamowo (rejon brasławski)

Adamowo (; ) – wieś na Białorusi, w obwodzie witebskim, w rejonie brasławskim, w sielsowiecie Słobódka.
Historia.
W czasach zaborów wieś leżała w granicach Imperium Rosyjskiego.
W latach 1921–1945 kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 125 osób, 1 była wyznania rzymskokatolickiego, 124 staroobrzędowego. Jednocześnie 1 mieszkaniec zadeklarował polską przynależność narodową a 124 białoruską. Były tu 24 budynki mieszkalne. W 1931 w 28 domach zamieszkiwało 169 osób. 
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4875678" url="https://pl.wikipedia.org/wiki?curid=4875678" title="Miechowicka Ostoja Leśna">
Miechowicka Ostoja Leśna

Miechowicka Ostoja Leśna – zespół przyrodniczo-krajobrazowy w Bytomiu-Miechowicach o powierzchni 305,60 ha, utworzony 25 stycznia 2012 roku, fragment Lasów Bytomskich. 
Historia.
Lasy porastające okolice Miechowic położone na Wyżynie Śląkiej stanowiły w przeszłości część Puszczy Śląskiej. Zostały jednak znacznie przekształcone i wytrzebione w wyniku działalności na potrzeby przemysłu. Wyrąb drzew odbywał się co najmniej od XIV wieku. Miechowice wraz z Lasami Miechowicko-Rokitnickimi nabył kupiec Ignarz Domes z Czeladzi w 1812 roku. Kolejnymi właścicielami lasów byli Aresinowie i Tiele-Wincklerowie. Tiele-Wincklerowie zasadzili wiele egzotycznych drzew na terenie lasu miechowickiego. Hubert von Tiele-Winckler w latach 60. XIX przeznaczył część tychże terenów do prywatnych celów rekreacyjnych. W latach 80. XIX wieku wytyczono ścieżki, a źródła ocembrowano.
Tereny te były związane ze spółką Preussengrube (posiadaczem kopalni Preussen) oraz Katowicką Spółka Akcyjna dla Górnictwa i Hutnictwa, zostały one sprzedane tejże spółce Preussengrube AG w 1923 roku przez Klausa von Tiele-Wincklera. Miasto Bytom wydzierżawiło fragment lasu w 1926 roku i utworzyło na jego obszarze ogólnodostępny Miechowicko-Rokitnicki Park Leśny () z inicjatywy burmistrza Bytomia, Adolfa Knackricka i starosty Kurta Urbanka, który otwarto 1 maja 1927 roku. Kurt Urbanek dążył do utworzenia ogrodu botanicznego, co częściowo udało mu się zrealizować w rejonie Drogi Ronota i Drogi Różanej.
Po II wojnie światowej las miechowicki stanowił własność państwa i był zarządzany przez Lasy Państwowe jako część Nadleśnictwa Brynek. Teren wchodził wówczas w skład leśnego pasa ochronnego GOP, wobec czego był wyłączony z przemysłowej eksploatacji drewna. Część wartościowych i egzotycznych drzew została przesadzona do Wojewódzkiego Parku Kultury i Wypoczynku po 1952 roku.
Mieszkańcy okolic Bytomia podjęli w 2004 roku zakończoną sukcesem kampanię społeczną, która miała na celu ochronę miechowickiego lasu. Zespół przyrodniczo-krajobrazowy Miechowicka Ostoja Leśna (nazwa nawiązuje do bytomskiej „Ostoi Pokoju”) powstał 25 stycznia 2012 roku, został ustanowiony uchwałą Rady Miejskiej w Bytomiu nr XXIII/321/12. Utworzono go w celu zachowania ze względów naukowych, dydaktycznych i krajobrazowych fragmentu Lasów Bytomskich, akwenów, polan oraz krajobrazu pogórniczego powstałego po wydobyciu rud cynku, ołowiu i żelaza oraz z uwagi na występujące na tym obszarze siedliska roślin i zwierząt objętych ochroną gatunkową. Obejmuje 305,60 ha w oddziałach leśnych 666-671, 673-677 oraz fragmencie oddziału 678 Nadleśnictwa Brynek pomiędzy zabrzańską Rokitnicą od zachodu, ulicą ks. Jana Frenzla od południa, ulicą Stolarzowicką od północy i osiedlem w dzielnicy Miechowice od wschodu. Po powołaniu zespołu-przyrodniczo-krajobrazowego zrewitalizowano ścieżkę przyrodniczą wokół Trzech Stawów o długości 2,2 km, postawiono przy niej tablice informacyjne. Utworzono ponadto ścieżki przyrodnicze, dydaktyczne, rowerowe i piesze. Nowe ścieżki zostały oficjalnie otwarte 1 grudnia 2012 roku.
Fizjografia.
Przez miechowicki kompleks leśny przepływa Potok Rokitnicki, w jego lewym dopływie znajdują się trzy stawy (Dolina Trzech Stawów) oraz wiele oczek wodnych. Rzeźba terenu została przekształcona na skutek działalności górniczej, w lesie znajdują się zasypane szyby i hałdy.

</doc>
<doc id="4875687" url="https://pl.wikipedia.org/wiki?curid=4875687" title="Stanisława Konstantinowa">
Stanisława Konstantinowa

Stanisława Andriejewna Konstantinowa, ros. Станислава Андреевна Константинова (ur. 14 lipca 2000 w Petersburgu) – rosyjska łyżwiarka figurowa, startująca w konkurencji solistek. Uczestniczka mistrzostw świata i Europy, medalistka zawodów z cyklu Grand Prix i Challenger Series, wicemistrzyni Rosji juniorów (2017). 

</doc>
<doc id="4875688" url="https://pl.wikipedia.org/wiki?curid=4875688" title="Lock up the Wolves">
Lock up the Wolves



</doc>
<doc id="4875692" url="https://pl.wikipedia.org/wiki?curid=4875692" title="Osiedle Barbary (Jastrzębie-Zdrój)">
Osiedle Barbary (Jastrzębie-Zdrój)

Osiedle Barbary – osiedle mieszkaniowe w mieście Jastrzębie-Zdrój, jedne z 21 jednostek pomocniczych miasta, położone w centrum miasta. Nazwane na cześć świętej Barbary, patronki górników.
Historia Osiedla.
Teren obecnego osiedla został włączony w granice miasta w 1969 roku kosztem Jastrzębia Górnego. Osiedle wybudowane w latach 1972–1975 podczas masowej budowy blokowisk w Jastrzębiu-Zdroju w ramach projektu osiedla IV. 
25 maja 2002 r. Uchwałą Rady Miasta Jastrzębie-Zdrój Nr XLII/1036/2002 utworzono na terenie miasta jednostkę pomocniczą (realizującą zadania publiczne) - Osiedle Barbary". 
Obszar Osiedla Barbary stanowi powierzchnię 54,86 ha
Liczba zameldowanych mieszkańców: 8530 .
Usytuowanie.
Osiedle graniczy: 
Składa się z ulic: Turystycznej, Szkolnej, Jasnej oraz częściowo Cichej, Granicznej i Podhalańskiej.
Infrastruktura.
Na terenie osiedla znajduje się m.in.:

</doc>
<doc id="4875693" url="https://pl.wikipedia.org/wiki?curid=4875693" title="Alfons Zwara">
Alfons Zwara

Alfons Zwara (ur. 26 listopada 1933 w Rumi) – polski malarz marynista, do dziś mieszkający w Rumi.
Życiorys.
Swoje zdolności plastyczne ujawnił już w szkole podstawowej, kiedy to wygrał swoje pierwsze konkursy plastyczne. Po śmierci ojca w 1951 roku obejmuje gospodarstwo rolne i prowadzi je przez 10 lat, a przez dwa lata (1955–1956) równocześnie pracuje jako doker w gdyńskim porcie. W tym okresie plastyką zajmuje się jedynie sporadycznie. W roku 1960 podjął pracę w warsztatach Marynarki Wojennej jako stolarz i tam pracował aż do przejścia na emeryturę. Tam też poznał artystę malarza Henryka Baranowskiego i pod jego okiem rozwijał talent, poznawał warsztat malarski, doskonalił technikę.
Pierwsze prace olejne powstały w 1965 roku. Od tego czasu maluje otaczający go świat, żaglowce, okręty, krajobrazy kaszubskiej ziemi, zwłaszcza las i morze. Widoczna jest fascynacja tematyką marynistyczną, zmienną naturą morza, aurą i kolorystyką. Artysta maluje również dawne żaglowce "Małego Morza" (Zatoka Gdańska), w szczególności pochodzące z Rewy. W 1999 roku wydano kalendarz "Flota handlowa Wolnej Polski", w którym umieszczono wizerunki 12 żaglowców oraz portret armatora z Rewy – Klemensa Długiego.
Ponadto artysta kopiuje dzieła słynnych mistrzów, szczególnie Rembrandta, maluje portrety ludzi z najbliższego otoczenia oraz znanych postaci historycznych: Jana Henryka Dąbrowskiego, Józefa Wybickiego, Hieronima Derdowskiego.
W roku 1969 po raz pierwszy zaprezentował swoje prace na wystawie w klubie Marynarki Wojennej i od tamtego czasu bierze udział w wielu wystawach zbiorowych, m.in. w Łodzi Hultsfred (Szwecja), Schwerinie (Niemcy) oraz różnych miejscowościach na Kaszubach. Indywidualne wystawy (ponad 20) zorganizowano m.in. w Gdyni, Jastarni, Tczewie, Pucku, Władysławowie, Rumi, Helu oraz Lipuszu. Artysta brał też udział w licznych konkursach zdobywając wiele nagród.
Alfons Zwara jest długoletnim i zasłużonym członkiem Zrzeszenia Kaszubsko-Pomorskiego.
W latach 2005 oraz 2015 obchodził 40 i 50 lecie pracy twórczej. Obrazy maluje do dnia dzisiejszego w swojej pracowni w Rumi.
W swoim dorobku artystycznym stworzył już ponad 1000 obrazów. Wiele z nich przekazał na cele charytatywne.
Stałe wystawy.
Prace Alfonsa Zwary znajdują się w:

</doc>
<doc id="4875695" url="https://pl.wikipedia.org/wiki?curid=4875695" title="Antonieńki">
Antonieńki

Antonieńki (; ) – wieś na Białorusi, w obwodzie witebskim, w rejonie brasławskim, w sielsowiecie Plusy.
Historia.
W czasach zaborów wieś leżała w granicach Imperium Rosyjskiego.
W latach 1921–1945 kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 39 osób, wszystkie były wyznania rzymskokatolickiego i zadeklarowały polską przynależność narodową. Było tu 9 budynków mieszkalnych. W 1931 w 11 domach zamieszkiwało 48 osób. 
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4875698" url="https://pl.wikipedia.org/wiki?curid=4875698" title="Broń ceremonialna">
Broń ceremonialna



</doc>
<doc id="4875700" url="https://pl.wikipedia.org/wiki?curid=4875700" title="Jonie">
Jonie

Jonie (; ) – chutor na Białorusi, w obwodzie grodzieńskim, w rejonie werenowskim, w sielsowiecie Podhorodno.
Dawniej wieś. W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminach Aleksandrowo (do 1925), Mackiszki (1925 - 1929) oraz Werenowo (od 1929). Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4875705" url="https://pl.wikipedia.org/wiki?curid=4875705" title="Duthiastrum linifolium">
Duthiastrum linifolium

Duthiastrum linifolium – gatunek roślin należący do monotypowego rodzaju Duthiastrum z rodziny kosaćcowatych ("Iridaceae"), występujący endemicznie w Republice Południowej Afryki.
Morfologia.
Rośliny zielne, o podziemnej, kulistej bulwocebuli pokrytej tuniką siatkowatych włókien. Część nadziemna o wysokości ok. 7 cm. Roślina tworzy od 6 do 8 równowąskich liści o długości 4–12 cm i szerokości 1,5–3 mm. Okwiat promienisty o długości 6 cm, listki na długości 4 cm zrośnięte w wąskocylindryczną rurkę, potem wolne, eliptyczne, talerzykowato rozwarte. Nitki pręcików o długości 5 mm, równowąskie, główki o długości 6 mm, równowąskie, strzałkowate u nasady. Zalążnia o długości 9 mm i szerokości 4 mm, podługowata. Szyjka słupka o długości 5 cm, równowąsko-nitkowata. Znamię słupka rozgałęzione na 3 równowąskie ramiona o długości 3 mm, brodawkowate wierzchołkowo. Owocami są kuliste torebki zawierające kuliste nasiona. 
Systematyka.
Rodzaj z plemienia "Croceae", z podrodziny "Crocoideae" z rodziny kosaćcowatych ("Iridaceae").

</doc>
<doc id="4875712" url="https://pl.wikipedia.org/wiki?curid=4875712" title="Piotr Lech (grafik)">
Piotr Lech (grafik)

Piotr Franciszek Lech (ur. 9 marca 1954 w Skarżysku-Kamiennej, zm. 3 sierpnia 2020 w Lublinie) – polski grafik i wykładowca akademicki, profesor sztuk plastycznych.
Życiorys.
W 1978 ukończył studia edukacji artystycznej w zakresie sztuk plastycznych na Uniwersytecie Marii Curie-Skłodowskiej w Lublinie, 1 stycznia 1987 obronił pracę doktorską, następnie uzyskał stopień doktora habilitowanego. 24 kwietnia 2012 nadano mu tytuł profesora w zakresie sztuk plastycznych.
Pracował w Polskiej i Japońskiej Akademii Technik Komputerowych, oraz był zatrudniony na stanowisku profesora i dyrektora w Instytucie Sztuk Pięknych na Wydziale Artystycznym Uniwersytetu Marii Curie-Skłodowskiej.
Zmarł 3 sierpnia 2020. Pochowany na cmentarzu przy ul. Unickiej w Lublinie.

</doc>
<doc id="4875719" url="https://pl.wikipedia.org/wiki?curid=4875719" title="Liliana Zielińska">
Liliana Zielińska

Liliana Zielińska, również Lili Zielińska, Lili Zielińska-Chrzanowska, Lili Chrzanowska właściwie Stanisława Alicja Zielińska; posługiwała się też nazwiskiem Orchowska oraz pseudonimem Lili Lyan (ur. 30 kwietnia 1904 w Warszawie, zm. w sierpniu 1944 tamże) – polska aktorka teatralna i filmowa.
Życiorys.
Urodziła się prawdopodobnie w 1904 (taka data pojawia się również na symbolicznym grobie aktorki), choć niekiedy podawany jest również rok 1911. Była córką Marcina i Zofii z Raczyńskich. W latach 1920–1925 występowała w warszawskich teatrach rewiowych Sfinks oraz Perskie Oko. W 1928 poślubiła reżysera Tadeusza Samuela Chrzanowskiego. Do końca lat 20. XX wieku posługiwała się pseudonimem Lili Lyan W listopadzie 1931 występowała w Teatrze Narodowym w Warszawie, w sezonie 1931/1932 w Teatrze Polskim, a w sezonie 1934/1935 w teatrze bydgoskim i teatrze poznańskim. W 1935 występowała na deskach Teatru Hollywood w Warszawie, w 1936 występowała w Wilnie, 1938 w teatrze toruńskim i warszawskim Teatrze Malickiej, zaś w 1939 we lwowskich Rozmaitościach.
Zginęła jako ofiara cywilna w trakcie powstania warszawskiego. 

</doc>
<doc id="4875725" url="https://pl.wikipedia.org/wiki?curid=4875725" title="Lili Zielińska">
Lili Zielińska



</doc>
<doc id="4875726" url="https://pl.wikipedia.org/wiki?curid=4875726" title="Stanisława Alicja Zielińska">
Stanisława Alicja Zielińska



</doc>
<doc id="4875737" url="https://pl.wikipedia.org/wiki?curid=4875737" title="Michael Engler Młodszy">
Michael Engler Młodszy

Michael Engler Młodszy (ur. 9 września 1688 we Wrocławiu, zm. 22 sierpnia 1760 tamże) – niemiecki organmistrz.
Pochodził z protestanckiej rodziny organmistrzów, działającej we Wrocławiu. Syn Michała Englera starszego i brat Gottlieba Benjamina. Zawodu uczył się najpierw w rodzinnej pracowni, a później u kilku mistrzów w Saksonii. Opanował też umiejętność gry na organach. Następnie pracował dla ojca, po czym usamodzielnił się zawodowo. Tworzył organy głównie dla świątyń śląskich, choć pojedyncze instrumenty wykonał także dla kościołów Wielkopolski i Moraw.
Do jego dzieł należą m.in. wielkie organy w:

</doc>
<doc id="4875740" url="https://pl.wikipedia.org/wiki?curid=4875740" title="Miłość między kroplami deszczu">
Miłość między kroplami deszczu

Miłość między kroplami deszczu () – czechosłowacki film z 1980, komediodramat w reżyserii Karela Kachyni. 

</doc>
<doc id="4875742" url="https://pl.wikipedia.org/wiki?curid=4875742" title="Rów Powsinkowy">
Rów Powsinkowy

Rów Powsinkowy (inne nazwy: Rów Powsiński, Kanał Powsiński) – rów wodny na terenie Warszawy, dzielnicy Wilanów i gminy Konstancin-Jeziorna.
Położenie i charakterystyka.
Rów przebiega przez teren gminy Konstancin Jeziorna, a także stołecznej dzielnicy Wilanów – obszary MSI: Powsin i Powsinek. Leży w zlewni rzeki Wilanówki, uchodzi do Jeziora Powsinkowskiego. Według państwowego rejestru nazw geograficznych początek rowu położony jest w rejonie ulicy Wspólnej w Bielawie, na terenie bezimiennego stawu, a ujście do Jeziora Powsinkowskiego zlokalizowane jest na południu zbiornika wodnego, przy jego wschodniej odnodze.
Rów płynie głównie w kierunkach północnym i północno-zachodnim. Przepływa przez Jezioro Lisowskie oraz Jezioro pod Morgami. Jego wody mają także połączenie z Wilanówką poprzez Kanał Latoszki. Na obszarze zlewni położone są również jeziora Torfowiska, Struga, Jeziorko Bielawskie Dolne i Jeziorko Bielawskie Górne. Ciek przecina ulicę Okrzewską w Bielawie i Rosochatą w Wilanowie. Na ostatnim odcinku krzyżuje się z trasą Południowej Obwodnicy Warszawy (droga ekspresowa S2), na której zaprojektowano przepust. Dodatkowo zaplanowano przebudowę rowu w taki sposób, aby przecinał on nasyp trasy pod kątem prostym, a jego dopływy uchodziły przed przepustem.
Przebiega głównie przez łąki, bagna i tereny rolnicze, a także obszary zabudowy jednorodzinnej. Jego dopływami są: rozbudowana sieć rowów oznaczonych literą „P” m.in. P–5 i P–21 (bezpośrednie dopływy) oraz Rów V (dopływ Jeziora Lisowskiego), który również posiada sieć dopływów.
Długość rowu wynosi 6,82 km i zaliczany jest on do urządzeń melioracji podstawowych Warszawy. Według innego źródła długość wynosi ok. 7 km, z czego 5 km przebiega przez Warszawę. Szerokość dna kanału wynosi 1,4 m, a głębokość 2 m. Całkowita powierzchnia zlewni to 14,0186 km².
Ciek pełni funkcje retencyjne – odwadnia ok. ⅓ powierzchni dzielnicy Wilanów, a także nawadniającą łąki i użytki rolne. Jego pierwotna funkcja traci na znaczeniu w wyniku postępującej urbanizacji. W związku z tym oraz wysokim poziomem wód gruntowych (ok. 0,5 m poniżej gruntu) występuje ryzyko podtopień domów. W 2010 roku teren zlewni rowu objęty był dużą powodzią.
Przyroda.
Rów i część jego dopływów przepływa przez Warszawski Obszar Chronionego Krajobrazu, utworzony rozporządzeniem Wojewody Warszawskiego z dnia 29 sierpnia 1997 r. w sprawie utworzenia obszaru chronionego krajobrazu na terenie województwa warszawskiego. W okolicach cieku ustanowiono w 2002 roku użytki ekologiczne „Powsinek” o powierzchni 2,8518 ha i „Powsin” o powierzchni 1,6596 ha w celu ochrony siedlisk motyla modraszka telejusa oraz mrówek z rodzaju "Myrmica" na łąkach zmienno-wilgotnych.
Wśród znajdujących się w okolicach łąk występują zarówno "Arrhenatheretalia", jak i "Molinion caeruleae". Spotyka się tam takie gatunki roślin jak: bodziszek błotny, tojeść pospolita, krwawnica pospolita, przetacznik długolistny, krwiściąg lekarski, rutewka żółta, rutewka wąskolistna, stokłosa żytnia, groszek bulwiasty, ślaz zygmarek, czy mikołajek płaskolistny. W 2004 roku stwierdzono bytowanie gatunków ptaków: bączek, czernica, czajka zwyczajna, rybitwa rzeczna, rybitwa białowąsa, rybitwa czarna, pliszka siwa, strumieniówka, kruk zwyczajny i dziwonia zwyczajna. Ponadto, w późniejszym okresie zaobserwowano ptaki należące do gatunków: kukułka, trznadel, grzywacz, zaganiacz, kapturka, skowronek, pliszka żółta, mazurek, potrzos i sroka.

</doc>
<doc id="4875744" url="https://pl.wikipedia.org/wiki?curid=4875744" title="Kolej wąskotorowa w Toruniu">
Kolej wąskotorowa w Toruniu

Kolej wąskotorowa w Toruniu – poligonowa kolej wąskotorowa, która niegdyś istniała w Toruniu i okolicznych miejscowościach, będących obecnie dzielnicami Torunia.
Historia.
Kolejka poligonowa.
Pod koniec XIX wieku władze pruskie podjęły decyzję o rozbudowie toruńskiego poligonu m.in. o konną kolej wąskotorową o rozstawie szyn 600 mm. Pierwszą kolejkę o długości 30 km i prześwicie torów 600 mm oddano do użytku dnia 31 lipca 1894 roku. W 1901 roku kolej rozbudowano i przekształcono w parową. Konne zaprzęgi zastąpił parowóz. Zastosowano wówczas pięciometrowe, cięższe przęsła torowe oraz wykonano prace ziemne w celu wypoziomowania torów. Po rozbudowie kolejka mierzyła 32,2 km długości. Tory służyły do transport żołnierzy oraz materiałów. Kolejka dzieliła się na trzy części: owalną o obwodzie 22,1 km, linię średnicową o długości 7,4 km i odnogę o długości 2,3 km, prowadzącą do góry Hagenberg. W jej skład wychodziła również bocznica, warsztaty i pięć mijanek. Stacja początkowa mieściła się w pobliżu koszar w Podgórzu, gdzie mieściła się parowozownia i warsztaty. Ze względu na mały rozstaw szyn i wysoki środek ciężkości dochodziło do częstych wywrotek. 13 maja 1902 roku w wyniku wykolejenia kolejki zginął jeden żołnierz, a 29 odniosło rany. Kolejkę była modernizowana w latach 1903 i 1906.
Do wybuchu I wojny światowej na jej wyposażeniu znajdowało się 14 parowozów. Po 1915 roku rozebrano większość torów. Prawdopodobnie podczas I wojny światowej zachowano połączenie między Podgórzem a Dworcem Głównym, umożliwiające transport materiałów. Po I wojnie światowej z infrastruktury korzystało Wojsko Polskie. Kolejkę zdemontowano na początku lat 70. XX wieku.
Kolejka Twierdzy Toruń.
Po wkroczeniu wojsk rosyjskich na teren Prus Wschodnich w sierpniu 1914 roku w Toruniu rozpoczęto dozbrajanie armii mającej bronić Twierdzy. Demontowane przęsła torów kolejki poligonowej wykorzystano do budowy drogi kolejowej łączącej Toruń Główny ze stacjami Toruń Mokre (obecnie: Toruń Wschodni) i Toruń Północny. Z Torunia Głównego tory skierowano na zachód, skąd przez prowizoryczny drewniany most kierowały się do poszczególnych fortów na zachód od Torunia, kończąc trasę na dworcach Toruń Północny lub Toruń Mokre.
Kolejka Toruń Mokre – Lubicz – Lipno - Sierpc – Raciąż.
W 1914 roku, krótko przed wybuchem I wojny światowej, niemieckie wojska kolejowe wybudowały kolejkę wąskotorową, wzdłuż drogi kołowej wiodącej z Torunia Mokrego do Lubicza. Po zakończeniu budowy Niemcy zaczęli gromadzić sprzęt i materiały do budowy kolejki na trasie Lubicz – Raciąż. Budowę rozpoczęto po wybuchu wojny. Tory kładziono na istniejącej drodze kołowej. 8 kwietnia 1915 roku kolejka dotarła do Sierpca, a 1 maja do Raciąża. Po ukończeniu budowy trasa liczyła 120 km długości.
Linia dzieliła się na cztery odcinki:
Cywilny ruch pasażerski został dopuszczony po odsunięciu się linii frontu na wschód. Trasę z Torunia Mokrego do Lubicza rozebrano w 1916 roku.

</doc>
<doc id="4875747" url="https://pl.wikipedia.org/wiki?curid=4875747" title="Rów Powsiński">
Rów Powsiński



</doc>
<doc id="4875748" url="https://pl.wikipedia.org/wiki?curid=4875748" title="Kanał Powsiński">
Kanał Powsiński



</doc>
<doc id="4875753" url="https://pl.wikipedia.org/wiki?curid=4875753" title="Billie (koń)">
Billie (koń)

Billie (ur. 1910, zm. 1930) – brytyjski koń służący w policji, który stał się symbolem stadionu Wembley oraz rozgrywek o Puchar Anglii w piłce nożnej.
28 sierpnia 1923 r. finałowy mecz o Puchar Anglii odbywał się na nowo wybudowanym stadionie Wembley, w ramach jego inauguracji. Finał rozgrywały kluby Bolton Wanderers i West Ham United. Finał wzbudził olbrzymie zainteresowanie, przewidziano sprzedaż 100 000 wejściówek, ale nie prowadzono przedsprzedaży i na mecz przybyło, według szacunków, trzykrotnie więcej chętnych. Wskutek złej organizacji sprzedaży biletów doszło ostatecznie do sforsowania wejść i tłum kibiców wtargnął na stadion oraz murawę boiska. Sędzia David Asson rozważał odwołanie meczu, ale ostatecznie po ustaleniach z piłkarzami zdecydował o jego rozegraniu.
Kibiców z boiska spychali policjanci, ale skuteczny okazał się dopiero szwadron policji konnej. Jeden z koni, które w szwadronie służyły, 13-letni Billie (niekiedy jego imię zapisywano błędnie jako Billy), dosiadany przez weterana I wojny światowej, policjanta George'a Scoreya, był biały i przez to z daleka widoczny, rzucał się w oczy zarówno podczas samego zdarzenia, jak i na licznych fotografiach i filmach. Wywiązał się doskonale z zadania, spychając kibiców i nie czyniąc nim krzywdy (w straszliwym ścisku na stadionie kilkaset osób odniosło obrażenia, 22 kibiców trafiło do szpitala, ale nikt nie zginął). Po półgodzinnej akcji policji udało się opróżnić boisko z kibiców i mecz ze znacznym opóźnieniem się odbył (wygrali Bolton Wanderers 2:0), ale warunki gry były takie, że w przerwie piłkarze nie mogli zejść z murawy, otoczonej szczelnie przez kibiców i policję. MImo to król Jerzy V wręczył osobiście Puchar Anglii.
Mecz przeszedł do historii pod nazwą "Finał Białego Konia" (White Horse Final), a koń Billie, który nadał służył w policji, stał się swoistym symbolem stadionu Wembley i Pucharu Anglii. Policjant George Scorey, który go dosiadał, był potem zapraszany na wszystkie finały Pucharu Anglii (nigdy nie skorzystał z zaproszenia, ponieważ zupełnie nie interesował się futbolem), a gdy koń Billie padł w 1930 roku, wiadomość ta obiegła całą Anglię. W 2005 r. po przebudowie Stadionu Wembley kładkę dla pieszych prowadzącą ze stacji metra na stadion nazwano Mostem Białego Konia (White Horse Bridge) - nazwę wybrano w plebiscycie kibiców.

</doc>
<doc id="4875764" url="https://pl.wikipedia.org/wiki?curid=4875764" title="Lotnictwo wojskowe Irlandii">
Lotnictwo wojskowe Irlandii



</doc>
<doc id="4875771" url="https://pl.wikipedia.org/wiki?curid=4875771" title="Grand Ricci">
Grand Ricci

Le Grand Ricci lub Grand dictionnaire Ricci de la langue chinoise (), nazwany na cześć włoskiego misjonarza Matteo Ricciego SJ. Jest największym słownikiem chińsko-francuskim i prawdopodobnie największym słownikiem chińskim w języku indoeuropejskim. Wymowa jest podana w transkrypcji Wade-Gilesa .
Historia.
W 1949 roku po zakończeniu chińskiej wojny domowej misjonarze europejscy opuścili teren Chin kontynentalnych i przenieśli się do Makau, które było wtedy pod panowaniem portugalskim. Wśród tych misjonarzy byli francuski ksiądz André Deltour i węgierski "Zsámár Jenő" (Eugène Zsamar), którzy pracowali wcześniej w prowincji Hebei, którzy spotkali się i postanowili razem zredagować słownik. Eugène Zsamar już wcześniej postanowił zredagować taki słownik, kiedy przenosił się na południe zabrał ze sobą ponad 200 słowników języka chińskiego, a André Deltour też zebrał dużą liczbę materiałów na ten temat. Wspólnikom udało się rozpropagować pomysł i przyłączyli się do nich nowi misjonarze, planowano stworzyć słownik w językach: angielskim, francuskim, hiszpańskim, łacińskim i węgierskim. W 1952 roku zespół redakcyjny przeniósł się do Taizhong na Tajwanie. Podzielono się na 5 zespołów, ponad 20 księży wycinało ze słowników wpisy ze słowników i porządkowało je W ciągu trzech lat przetworzyli aż 2 miliony wpisów. Ze względu na ambitne założenia projektu i braki finansowe prace posuwały się bardzo wolno i dlatego do lat 60. XX w. dotrwał jedynie zespół redakcyjny chińsko-francuski pod kierownictwem ks. Yvesa Raguina SJ i Toma Carrela, pozostałe zespoły zostały rozwiązane. Pod koniec lat 80. do pracy zostały wykorzystane komputery nadzorowane przez sinologów. Słownik udało się wydać dopiero w 2001 roku. 11 maja 2011 roku miała swoją premierę w Muzeum w Szanghaju wersja DVD. Słownik jest dostępny na telefony i tablety z oprogramowaniem Android i IOS Apple dzięki oprogramowaniu 
Wśród głównych autorów i początkowych twórców należy wymienić :
Założenia projektu.
Założenia projektu były bardzo ambitne, miał przedstawiać język chiński od najdawniejszych znaków jak: napisy na kościach wróżebnych, napisy na brązach, pismo małopieczęciowe, zawiera również w sobie klasyczny język chiński, jak i język współczesny. Zawiera szerokie objaśnienia etymologiczne. Twórcy konsultowali się z licznymi specjalistami (aktorami, kapłanami, i specjalistami medycyny chińskiej).
Wydania.
Grand Ricci składa się z siedmiu tomów ponad 1200 stron każdy, razem 8900 stron. Zawierają one 13.500 znaków chińskich i około 300.000 terminów lub wyrażeń.

</doc>
<doc id="4875776" url="https://pl.wikipedia.org/wiki?curid=4875776" title="Witold Szuman">
Witold Szuman

Witold Szuman (ur. 23 czerwca 1908, zm. 13 września 2005) – polski elektroenergetyk, docent, profesor magister inżynier Politechniki Warszawskiej.
Życiorys.
Absolwent Wyższej Szkoły Technicznej Wolnego Miasta Gdańska (niem. "Technische Hochschule der Freien Stadt Danzig").
Po powstaniu warszawskim trafił w 1944 do KZ-Außenlager Frankfurt am Main we Frankfurcie nad Menem, będącego podobozem obozu koncentracyjnego KL Natzweiler-Struthof. Stamtąd w 1945 został ewakuowany do obozu koncentracyjnego KL Dachau. Z przymusowego pobytu i przymusowej pracy w Niemczech w grudniu 1945 spisał własnoręcznie 51-stronicowe sprawozdanie. Figuruje w rejestrze Polskiego Czerwonego Krzyża jako osoba prześladowana.
Powróciwszy do Polski, podjął pracę na Politechnice Warszawskiej. Był asystentem prof. Romana Podoskiego w Katedrze Kolejnictwa Elektrycznego i Napędów Elektrycznych. W roku akademickim 1946/47 był starszym asystentem przy Zakładzie Urządzeń Elektrycznych Politechniki. Najpóźniej w 1956 zatwierdzono wniosek o mianowanie Witolda Szumana na stanowisko docenta. Od października 1958 pełnił obowiązki prodziekana macierzystego Wydziału. W 1962 otrzymał funkcje: kierownika Katedry Elektrowni i Elektroenergetyki oraz kierownika Zakładu Elektrowni w tejże katedrze.
W latach 1960–1965 podjął obowiązki Sekretarza Naukowego Komitetu Elektrotechniki Polskiej Akademii Nauk.
W Izbie Rzeczoznawców Stowarzyszenia Elektryków Polskich kierował działem „Wytwarzanie Energii Elektrycznej”.
W 1963 został nagrodzony Złotą Odznaką Honorową „Za zasługi dla miasta stołecznego Warszawy”.
W 1965 otrzymał nominację profesorską.
W 1966 wyjechał na kontrakt zagraniczny, a kierownictwo Katedry przejął od niego prof. Tadeusz Kahl. Wyjazd do Indii odbył się z ramienia UNESCO do Wyższej Szkoły Technicznej w Andra Pradesh. Następnie wyjechał do Afryki Zachodniej, na Wybrzeże Kości Słoniowej. W Abidżanie, w latach 1968–1972 był ekspertem ONZ przy Afrykańskim Banku Rozwoju.
Po reorganizacji uczelni polskich na struktury instytutowe zatrudniony był w Instytucie Elektroenergetyki Wydziału Elektrycznego Politechniki.
Żona – Zofia (1906–2008); córka – Kinga (1941–2005), primo voto Hoyer, secundo voto Daley, bizneswoman mieszkająca w Londynie, zmarła w Malezji. Małżeństwo mieszkało na Saskiej Kępie. Pochowani na cmentarzu Bródnowskim (kwatera 29G-1-30).

</doc>
<doc id="4875778" url="https://pl.wikipedia.org/wiki?curid=4875778" title="Song​jiang​ Da​xuecheng">
Song​jiang​ Da​xuecheng



</doc>
<doc id="4875842" url="https://pl.wikipedia.org/wiki?curid=4875842" title="Uniwersytet Miejski w Osace">
Uniwersytet Miejski w Osace



</doc>
<doc id="4875857" url="https://pl.wikipedia.org/wiki?curid=4875857" title="Mando (wydawnictwo)">
Mando (wydawnictwo)



</doc>
<doc id="4875864" url="https://pl.wikipedia.org/wiki?curid=4875864" title="Kaligula (dramat Alexandre'a Duamasa)">
Kaligula (dramat Alexandre'a Duamasa)



</doc>
<doc id="4875872" url="https://pl.wikipedia.org/wiki?curid=4875872" title="Ulica Andrzeja Frycza Modrzewskiego we Wrocławiu">
Ulica Andrzeja Frycza Modrzewskiego we Wrocławiu

Ulica Andrzeja Frycza Modrzewskiego – ulica położona we Wrocławiu na Starym Mieście, w jego części nazywanej Nowym Miastem. Łączy ulicę Jana Ewangelisty Purkyniego i ulicę ana Styki i Wojciecha Kossaka z ulicami Andrzeja Wincentego Kraińskiego i św. Ducha. Ulica ma 270 m długości. Upamiętnia Andrzeja Frycza Modrzewskiego.
Historia.
Pierwotnie ulica biegła do współczesnej Alei Juliusza Słowackiego. W latach 60. XX w. w zawiązku z budową kompleksu rotundy Panoramy Racławickiej, odcinek ten do ulicy Jana Ewangelisty Purkytniego został zlikwidowany. Zachowany fragment do ulicy św. Jana Kapistrana pozostawał nienazwany i stanowił część parkingu przy nowym obiekcie, a pozostała część została wchłonięta przez Park Juliusza Słowackiego. Dopiero w 2010 r. zachowany fragment otrzymał nową nazwę – Ulica Jana Styki i Wojciecha Kossaka we Wrocławiu. Obecnie więc ulica obejmuje tylko odcinek biegnący na północ od ulicy Jana Ewangelisty Purkyniego.
Przy tej ulicy od 1811 do 1845 roku mieściło się ewangelickie seminarium nauczycielskie
Nazwy.
W swojej historii ulica nosiła następujące nazwy:
Nazwa ulicy Seminargasse nawiązywała do istniejącego tu ewangelickiego seminarium nauczycielskiego. Współczesna nazwa ulicy została nadana przez Zarząd Miejski i ogłoszona w okólniku z 15.11.1945 r.. Upamiętnia ona Andrzeja Frycza Modrzewskiego, właściwie Andrzej Piotr Modrzewski herbu Jastrzębiec (urodzonego 20 września 1503 r. w Wolborzu, zmarłego 1572 r. w Wolborzu), polskiego pisarza politycznego z okresu renesansu i sekretarza królewskiego.
Układ drogowy.
Do ulicy przypisana jest droga gminna numer 105033D o długości 270 m klasy lokalnej położona na działkach o łącznej powierzchni 4523 m2. Ulica biegnie od ulicy Jana Ewangelisty Purkyniego oraz Jana Styki i Wojciecha Kossaka do ulicy Wincentego Kraińskiego i św. Ducha. W całości objęta jest strefą ograniczenia prędkości do 30 km/h.. Wzdłuż ulicy przebiega kontrapas rowerowy.
Ulice powiązane z ulicą Wincentego Kraińskiego:
Zabudowa i zagospodarowanie.
Południowa i zachodnia strona ulicy obejmuje parking, szkołę przy ulicy Wincentego Kraińskiego 1 (w różnych okresach była to szkoła: podstawowa – nr 104 imienia Marii Konopnickiej, nr 29 imienia Konstytucji 3 Maja, lub gimnazjum – nr 29) i znajdującą się na północ od szkoły znajduje się zabudowa mieszkalna przy ulicy Wincentego Kraińskiego 3 i 5 oraz ulicy Andrzeja Frycza-Modrzewskiego 12 i 14. Pomiędzy zabudową planowany jest skwer.
Ulica położona jest w obszarze znajdującym się na wysokości bezwzględnej pomiędzy 117,5 a 118,5 m n.p.m.. Teren po wschodniej stronie ulicy jest objęty rejonem statystycznym nr 933170, w którym gęstość zaludnienia wynosiła 6389 osób/km2 przy 493 osobach zameldowanych, natomiast teren po stronie zachodniej objęty jest rejonem statystycznym nr 933180 w którym gęstość zaludnienia wynosiła 60 osób/km2 przy 19 osobach zameldowanych (według stanu na dzień 31.12.2018 r..
Na północ od ulicy położony jest Bulwar Xawerego Dunikowskiego, w ramach Promenady Staromiejskiej, biegnący nad brzegiem rzeki Odry, jej głównego ramienia, w miejscu rozdziału Odry Górnej na dwa zasadnicze ramiona – Odrę Północną i Odrę Południową, w ramach Śródmiejskiego Węzła Wodnego.
Ochrona i zabytki.
Obszar, na którym położona jest ulica Wincentego Kraińskiego, podlega ochronie w ramach zespołu urbanistycznego Starego Miasta z XIII–XIX wieku, wpisanego do rejestru zabytków pod nr. rej.: 196 z 15.02.1962 oraz A/1580/212 z 12.05.1967 r.. Inną formą ochrony tych obszarów jest ustanowienie historycznego centrum miasta, w nieco szerszym obszarowo zakresie niż wyżej wskazany zespół urbanistyczny, jako pomnik historii. Samo miasto włączyło ten obszar jako cenny i wymagający ochrony do Parku Kulturowego "Stare Miasto", który zakłada ochronę krajobrazu kulturowego oraz uporządkowanie, zachowanie i właściwe kształtowanie krajobrazu kulturowego oraz historycznego charakteru najstarszej części miasta.
Przy ulicy i w najbliższym sąsiedztwie znajdują się następujące zabytki i inne obiekty historyczne:

</doc>
<doc id="4875884" url="https://pl.wikipedia.org/wiki?curid=4875884" title="Fabryka dyplomów">
Fabryka dyplomów

Fabryka dyplomów (, także , dosł. młyn dyplomów) – firma lub organizacja, która twierdzi, że jest instytucją szkolnictwa wyższego, ale faktycznie za opłatą wydaje nielegalne (nie-akredytowane i nieuznawane) stopnie naukowe i dyplomy.
Instytucje te mogą twierdzić, że stopnie są przyznawane za odpowiednie doświadczenie życiowe, oceniają historię pracy lub wymagają przedłożenia pracy dyplomowej lub rozprawy do oceny, aby nadać pozór autentyczności. Młyny dyplomowe są często wspierane przez młyny akredytacyjne, utworzone w celu zapewnienia większego pozoru autentyczności.
Termin ten może być również używany pejoratywnie do opisania akredytowanej instytucji o niskich standardach przyjęć na studia i niskim wskaźniku zatrudnienia. Mogą pojawić się kwestie prawne, jeśli kwalifikacja uzyskana od fabryki dyplomów zostanie użyta w celu uzyskania zatrudnienia, włącznie z oskarżeniami o fałszerstwo, choć nie wszyscy klienci (studenci) „fabryk dyplomów” są świadomi tego, że otrzymali problematyczny dokument
Zjawisko fabryk dyplomów istnieje na całym świecie, w tym w Polsce.
Przykłady.
Trump University.
Przy okazji wyborów prezydenckich w Stanach Zjednoczonych w 2016 roku kontrkandydaci Donalda Trumpa zarzucali mu, że jeden z jego wielu biznesów – – jest fabryką dyplomów. Mitt Romney komentował, że obietnice Donalda Trumpa są bezwartościowe, identycznie jak dyplomy z Trump University. Ted Cruz i Marco Rubio odnosili się do tematu Trump University podczas debat organizowanych w ramach prawyborów partii republikańskiej.

</doc>
<doc id="4875894" url="https://pl.wikipedia.org/wiki?curid=4875894" title="Jeziorki (Jaworzno)">
Jeziorki (Jaworzno)



</doc>
<doc id="4875895" url="https://pl.wikipedia.org/wiki?curid=4875895" title="Podkosówka">
Podkosówka

Podkosówka – potok, prawy dopływ dopływ Trzciańskiego Potoku w województwie małopolskim w powiecie bocheńskim. Wypływa na wysokości 536 m na północnych stokach Łopusza w Bytomsku. Spływa początkowo w kierunku północnym, potem zachodnim przez Bytomsko i Łąktę Górną. Przepływa pod mostem drogi wojewódzkiej nr 965 i zaraz za mostem w Łąkcie Górnej uchodzi do Trzciańskiego Potoku na wysokości 274 m.
Podkosówka posiada 2 prawe i 3 lewe dopływy. Największy jest prawobrzeżny dopływ spływający z Muchówki i wzniesienia Paprotna. Zlewnia Podkosówki znajduje się na terenie wsi Bytomsko, Łąkta Górna i Muchówka. Pod względem geograficznym jest to obszar Beskidu Wyspowego i Pogórza Wiśnickiego.

</doc>
<doc id="4875897" url="https://pl.wikipedia.org/wiki?curid=4875897" title="Teun Tolman">
Teun Tolman

Teunus (Teun) Tolman (ur. 22 września 1924 w Oldeholtpade, zm. 30 października 2007 tamże) – holenderski polityk i rolnik, poseł do Tweede Kamer, od 1978 do 1989 poseł do Parlamentu Europejskiego I i II kadencji.
Życiorys.
Syn i wnuk hodowców bydła. Uczęszczał do niższej szkoły rolniczej. Był aktywny w chrześcijańskim stowarzyszeniu farmerów, a także w młodzieżówce partyjnej. Zaangażował się w działalność polityczną w ramach Chrześcijańskiej Unii Historycznej, z którą przystąpił do Apelu Chrześcijańsko-Demokratycznego (od stycznia 1978 był drugim wiceprezesem CDA). Od 1958 do 1967 był radnym i członkiem władz (wethouderem) gminy Weststellingwerf. W latach 1959–1974 należał do rady prowincji Fryzja. Kierował też radą nadzorczą lokalnej spółki wodnej.
Od 1963 do 1979 zasiadał w niższej izbie parlamentu Tweede Kamer, został parlamentarnym rzecznikiem partii ds. rolnictwa i zarządzania wodą. Od 1978 był członkiem Parlamentu Europejskiego, w 1979 i 1984 wybierany w wyborach bezpośrednich. Przystąpił do Europejskiej Partii Ludowej, od 1984 do 1987 zasiadał w jej prezydium. Został przewodniczącym Komisji ds. Rolnictwa, Rybołówstwa i Rozwoju Wsi (1984–1987) i wiceprzewodniczącym Delegacji ds. stosunków z Chińską Republiką Ludową (1987–1989).
Życie prywatne.
Od 1951 żonaty z Doutzen Gerbrandy, miał dwóch synów i dwie córki. Wierny Kościoła reformowanego.
Kawaler Orderu Lwa Niderlandzkiego (1975) i Komandor Orderu Oranje-Nassau (1988).

</doc>
<doc id="4875900" url="https://pl.wikipedia.org/wiki?curid=4875900" title="Nowy Staw (przystanek kolejowy)">
Nowy Staw (przystanek kolejowy)

Nowy Staw (, ) – przystanek kolejowy w miejscowości Nowy Staw, w rejonie lwowskim, w obwodzie lwowskim, na Ukrainie. Leży na linii Lwów – Łuck – Kiwerce.

</doc>
<doc id="4875901" url="https://pl.wikipedia.org/wiki?curid=4875901" title="Hans R. Nord">
Hans R. Nord



</doc>
<doc id="4875902" url="https://pl.wikipedia.org/wiki?curid=4875902" title="Phili Viehoff">
Phili Viehoff



</doc>
<doc id="4875920" url="https://pl.wikipedia.org/wiki?curid=4875920" title="Saneczka">
Saneczka

Saneczka – potok, lewy dopływ Trzciańskiego Potoku w województwie małopolskim w powiecie bocheńskim. Wypływa we wsi Bełdno na wysokości 524 m na północnych stokach góry Kamionna (802 m). Spływa krętym korytem w kierunku północnym i północno-wschodnim płynąc przez Bełdno i Łąktę Górną. Uchodzi do Trzciańskiego Potoku w Łąkcie Górnej na wysokości 294 m.
Saneczka posiada 5 prawych i 5 lewych dopływów. Jej zlewnia znajduje się w gminie Żegocina. Pod względem geograficznym jest to obszar Beskidu Wyspowego i Pogórza Wiśnickiego.

</doc>
<doc id="4875921" url="https://pl.wikipedia.org/wiki?curid=4875921" title="Jan Tchorznicki">
Jan Tchorznicki

Jan Mniszek (Mniszech) Tchorznicki herbu Jelita (ur. 1777, zm. 26 lipca 1868 w Dąbrówce Polskiej) – właściciel ziemski.
Życiorys.
Urodził się w 1777. Był wnukiem Józefa (podczaszy bracławski, wojski mniejszy halicki) oraz synem Ignacego Tchorznickiego herbu Jelita (zm. 1845) i Katarzyny z domu Wolańskiej herbu Przyjaciel (zm. 1842).
Około 1824 poślubił Kornelę z domu Stankiewicz herbu Mogiła (zm. 1885 w wieku 85 lat), z którą przeżył 44 w małżeństwie. Mieli dzieci: Walentynę (zm. 1850, żona Władysława Urbańskiego), Józefę (ur. ok. 1832, zm. w 1907, żona Zygmunta Ścibor-Rylskiego, dziedziczka majątków), Piotra (ur. 1832, zm. 30 października 1868), Katarzynę Teofilę (1838-1842), Teofilę Adaminę (ur. 1840, zm. 23 marca 1899), Medarda Antoniego Ignacego (ur. 8 czerwca 1842, powstaniec styczniowy w stopniu wachmistrza, poległy 3 września 1863 w zwycięskiej bitwie pod Panasówką).
Do końca życia był właścicielem majątków Dąbrówka Polska, Dąbrówka Ruska, Sanoczek, Stróże Małe, Stróże Wielkie. Zamieszkiwał pod adresem Dąbrówka Polska 1. Podczas przejazdu Moskali w drodze na Węgry w 1849 w trakcie tamtejszego powstania najeźdźcy zażądali 100 korców owsa od miasta Sanoka, stawiając groźbę spalenia miasta. Wobec braku w mieście zarówno zboża, jak i pieniędzy, władze miasta odstąpiły Janowi Tchorznickiego teren podmiejskiego Wójtostwa w zamian za otrzymany od niego owies.
Zmarł 26 lipca 1868 w Dąbrówce Polskiej w wieku 91 lat. Został pochowany w rodzinnej kaplicy grobowej w Sanoku-Dąbrówce 28 lipca 1868.

</doc>
<doc id="4875929" url="https://pl.wikipedia.org/wiki?curid=4875929" title="Piotr Tchorznicki">
Piotr Tchorznicki

Piotr Mniszek Tchorznicki herbu Jelita (ur. 1832, zm. 30 października 1868 w Dąbrówce Polskiej) – właściciel ziemski.
Życiorys.
Urodził się w 1877. Był synem Jana Mniszek Tchorznickiego herbu Jelita (1777-1868) i Korneli z domu Stankiewicz herbu Mogiła (zm. 1885). Miał rodzeństwo: Walentynę (zm. 1850, żona Władysława Urbańskiego), Józefę (ur. ok. 1832, zm. w 1907, żona Zygmunta Ścibor-Rylskiego, dziedziczka majątków), Katarzynę Teofilę (1838-1842), Teofilę Adaminę (ur. 1840, zm. 23 marca 1899), Medarda Antoniego Ignacego (ur. 8 czerwca 1842, powstaniec styczniowy w stopniu wachmistrza, poległy 3 września 1863 w zwycięskiej bitwie pod Panasówką).
Był członkiem czynnym Galicyjskiego Towarzystwa Gospodarskiego. Jako właściciel Komborni 14 października 1867 w Sanoku został wybrany Rady c. k. powiatu sanockiego z grupy większych posiadłości i został członkiem wydziału powiatowego.
Po śmierci ojca (26 lipca 1868) został dziedzicem majątku Dąbrówka Polska. Zamieszkiwał pod tamtejszym numerem 1. Był stanu wolnego. Zmarł 30 października 1868 w Dąbrówce Polskiej w wieku 36 lat. Został pochowany w rodzinnej kaplicy grobowej w Sanoku-Dąbrówce 2 listopada 1868.

</doc>
<doc id="4875933" url="https://pl.wikipedia.org/wiki?curid=4875933" title="Jeziornica (potok)">
Jeziornica (potok)

Jeziornica – potok, prawy dopływ potoku Kamionka w województwie małopolskim w powiecie bocheńskim. Wypływa we wsi Kamionna na wysokości 703 m na północnych stokach góry Kamionna (802 m). Spływa przez tereny wsi Kamionna początkowo w kierunku północnym, potem łukowato zakręca na północny zachód, a przed samym ujściem na południowy zachód. Poniżej kościoła w Kamionnej przepływa pod drogą Kamionna – Żegocina i zaraz za drogą uchodzi do potoku Kamionka na wysokości 360 m.
Jeziornica posiada tylko dwa lewe dopływy, obydwa wypływają na północnych stokach góry Kamionna. Cała zlewnia Jeziornicy znajduje się w obrębie wsi Kamionna, w większości na porośniętej lasem górze Kamionna. Pod względem geograficznym jest to obszar Beskidu Wyspowego.

</doc>
<doc id="4875934" url="https://pl.wikipedia.org/wiki?curid=4875934" title="Yvonne van Rooy">
Yvonne van Rooy

Yvonne Catharina Maria Theresia van Rooy (ur. 4 czerwca 1951 w Eindhoven) – holenderska polityk, prawnik i menedżer, od 1984 do 1986 posłanka do Parlamentu Europejskiego II kadencji, posłanka do Tweede Kamer, sekretarz stanu.
Życiorys.
Córka polityka i samorządowca Charlesa van Rooya. Ukończyła szkołę średnią w Maastricht, następnie od 1970 do 1976 studiowała prawo publiczne i administracyjne na Uniwersytecie w Utrechcie. Kształciła się też w zakresie prawa europejskiego i porównawczego na Uniwersytecie w Strasbourgu. Odbyła staż w Komisji Europejskiej, następnie od 1978 do 1984 pracowała w chrześcijańskiej federacji pracowników (powiązanej z CDA). Od 1980 do 1984 kierowała haskim oddziałem Ruchu Europejskiego.
Zaangażowała się w działalność polityczną w ramach Apelu Chrześcijańsko-Demokratycznego. W 1984 wybrana do Parlamentu Europejskiego. Przystąpiła do Europejskiej Partii Ludowej, należała m.in. do Komisji ds. Stosunków Gospodarczych z Zagranicą oraz Komisji ds. Gospodarczych i Walutowych oraz Polityki Przemysłowej. Z mandatu zrezygnowała 30 października 1986. Zajmowała następnie stanowisko sekretarza stanu w resorcie gospodarki w rządach Ruuda Lubbersa (1986–1989, 1990–1994). W międzyczasie wykonywała mandat posłanki do Tweede Kamer (1989–1990, 1994–1997).
W 1997 bez powodzenia kandydowała na stanowisko burmistrza Tilburga, następnie odeszła z polityki. Od 1997 do 2004 zajmowała stanowisko szefowej rady edukacyjnej Katolickiego Uniwersytetu Brabanckiego (przekształconego w Uniwersytet w Tilburgu), po czym od 2004 do 2012 pełniła tożsamą funkcję na Uniwersytecie w Utrechcie. Zasiadała w organizacjach gospodarczych i radach nadzorczych różnych spółek, m.in. Philipsa, Nationale-Nederlanden, ING Group, Concertgebouw czy Gemeentemuseum Den Haag. Od 2012 do 2018 kierowała krajowym zrzeszeniem szpitali.
Kawaler Orderu Lwa Niderlandzkiego (1989) i Komandor Orderu Oranje-Nassau (1994).

</doc>
<doc id="4875936" url="https://pl.wikipedia.org/wiki?curid=4875936" title="Jeziornica (ujednoznacznienie)">
Jeziornica (ujednoznacznienie)



</doc>
<doc id="4875940" url="https://pl.wikipedia.org/wiki?curid=4875940" title="John Hattie">
John Hattie

John Allan Clinton Hattie (ur. 1950 w Timaru w Nowej Zelandii) - pedagog nowozelandzki, od marca 2011 r. profesor i dyrektor Instytutu Badań Edukacyjnych na Uniwersytecie w Melbourne, były profesor Uniwersytetu w Auckland w Australii. Laureat Medalu IV stopnia za zasługi dla edukacji. Jest twórcą kontrowersyjnej koncepcji Visible Learning (widocznego uczenia się).
Badania.
Zainteresowania badawcze Johna Hattiego obejmują ewaluację w edukacji, badanie wskaźników jakości nauczania, a także pomiar kreatywności i modele nauczania i uczenia się. Jest zwolennikiem metodologii badań ilościowych opartych na dowodach dotyczących wpływu na osiągnięcia uczniów. Zanim przeniósł się na Uniwersytet w Melbourne, John Hattie był członkiem niezależnej grupy doradczej podlegającej Ministrowi Edukacji Nowej Zelandii w zakresie krajowych standardów czytania, pisania i matematyki dla wszystkich dzieci ze szkół podstawowych w Nowej Zelandii
John Hattie przeprowadził meta - metaanalizę badań edukacyjnych dotyczących wpływu różnych czynników na wyniki edukacyjne. Analiza objęła ponad 800 różnych metaanaliz dotyczących w sumie ponad 50 tysięcy badań, na prawie 200 milionach uczniów w wieku od 4 do 20 lat. Jego książka Visible Learning jest oparta jest na pracy doktorskiej na Uniwersytecie w Toronto w 1981 roku. W wyniku tych badań powstały między innymi: ranking czynników mających wpływ na efekty edukacji i koncepcja "widocznego uczenia się" (Visible Learning) postulująca istnienie sprzężenia zwrotnego między uczniem i nauczycielem, które pojawia się, gdy nauka jest widoczna.
Serwis TES (The Times Educational Supplement) nazwał go "prawdopodobnie najbardziej wpływowym nauczycielem akademickim na świecie".
Koncepcja Visible Learning spotkała się ze zdecydowaną krytyką przez środowiska naukowe. Zostały stwierdzone znaczące błędy metodologiczne i mylącą prezentację metaanaliz w książce. Metody obliczeniowe użyte przez autora tej koncepcji do wykonania statystycznych obliczeń zostały ocenione jako błędne i autor tej opinii ocenia Visible Learning jako pseudonaukę.
"Widoczne uczenie się" w Polsce.
W Polsce wnioski z tych badań jako pierwszy propagował Jacek Strzemieczny wraz z fundacją Centrum Edukacji Obywatelskiej, której jest prezesem zarządu. CEO wydało w Polsce drugą książkę Johna Hattiego "Widoczne uczenie się dla nauczycieli". Później idee te znalazły w Polsce wielu entuzjastów, między innymi w rządowym projekcie NPSEO.
Bibliografia.
John Hattie jest autorem i współautorem ponad 600 publikacji obejmujących uczenie się i nauczanie, koncepcje nauczania matematyki, klasy K-12 i 10 ram widzialnego uczenia się.

</doc>
<doc id="4875943" url="https://pl.wikipedia.org/wiki?curid=4875943" title="Dinamo Moskwa w sezonie 2020/2021">
Dinamo Moskwa w sezonie 2020/2021

W sezonie 2020/21 Dinamo Moskwa uczestniczyło w rozgrywkach Priemjer-Ligi, Pucharu Rosji oraz eliminacjach Ligi Europy.

</doc>
<doc id="4875946" url="https://pl.wikipedia.org/wiki?curid=4875946" title="Katarzyna Popiołek">
Katarzyna Popiołek

Katarzyna Anna Popiołek – polska psycholog, dr hab. nauk humanistycznych, profesor nadzwyczajny Wydziału Zamiejscowego w Katowicach SWPS Uniwersytetu Humanistycznospołecznego z siedzibą w Warszawie, Wydziału Psychologii Wyższej Szkoły Finansów i Zarządzania w Warszawie.
Życiorys.
Obroniła pracę doktorską, 26 października 1998 habilitowała się na podstawie pracy zatytułowanej "Człowiek w sytuacji pomocy". Została zatrudniona na stanowisku profesora nadzwyczajnego na Wydziale Psychologii w Wyższej Szkole Finansów i Zarządzania w Warszawie, oraz na Wydziale Zamiejscowym w Katowicach SWPS Uniwersytetu Humanistycznospołecznego z siedzibą w Warszawie.
Jest dziekanem na Wydziale Zamiejscowym w Katowicach SWPS Uniwersytetu Humanistycznospołecznego z siedzibą w Warszawie.

</doc>
<doc id="4875947" url="https://pl.wikipedia.org/wiki?curid=4875947" title="Linia kolejowa nr 884">
Linia kolejowa nr 884

Linia kolejowa nr 884 – jednotorowa, zelektryfikowana linia kolejowa znaczenia miejscowego, łącząca posterunek odgałęźny Lędziny ze stacją techniczną KWK Ziemowit.
Linia umożliwia eksploatację Kopalni Węgla Kamiennego Ziemowit oraz przez pociągi towarowe jadące z kierunku Mysłowic.

</doc>
<doc id="4875952" url="https://pl.wikipedia.org/wiki?curid=4875952" title="Kamionka (dopływ Przegini)">
Kamionka (dopływ Przegini)

Kamionka – potok, prawy dopływ potoku Przeginia. Płynie w miejscowości Kamionna w województwie małopolskim w powiecie bocheńskim w gminie Trzciana.
Kamionka wypływa na polu wsi Kamionna na wysokości 436 m. Spływa przez porośnięty lasem jar, a następnie poniżej kościoła w Kamionnej przepływa pod drogą Kamionna – Stare Rybie. Od tego miejsca płynie cały czas po zachodniej stronie drogi Kamionna – Trzciana. W dolnej części wsi Kamionna uchodzi do Przegini na wysokości 306 m.
Jedynym dopływem Kamionki jest prawobrzeżny potok Jeziornica spływający z góry Kamionna (802 m). Jest dłuższy od jej cieku źródłowego. Cała zlewnia Kamionki znajduje się w obrębie wsi Kamionna. Pod względem geograficznym znajduje się na pograniczu Beskidu Wyspowego i Pogórza Wiśnickiego.

</doc>
<doc id="4875953" url="https://pl.wikipedia.org/wiki?curid=4875953" title="Hjärtum">
Hjärtum

Hjärtum – miejscowość (tätort) w Szwecji, w regionie administracyjnym ("län") Västra Götaland, w gminie Lilla Edet.
Według danych Szwedzkiego Urzędu Statystycznego liczba ludności wyniosła: 385 (31 grudnia 2015), 386 (31 grudnia 2018) i 383 (31 grudnia 2019).

</doc>
<doc id="4875955" url="https://pl.wikipedia.org/wiki?curid=4875955" title="Kolejka wąskotorowa w Toruniu">
Kolejka wąskotorowa w Toruniu



</doc>
<doc id="4875956" url="https://pl.wikipedia.org/wiki?curid=4875956" title="Krystyna Warakomska">
Krystyna Warakomska

Krystyna Barbara Warakomska (ur. 2 grudnia 1926 w Puławach, zm. 2 sierpnia 2020) – polska geografka, dr hab.
Życiorys.
Studiowała geografię na Uniwersytecie Marii Curie-Skłodowskiej w Lublinie, w 1967 uzyskała doktorat, w 1988 otrzymała stopień doktora habilitowanego. Była kierownikiem Zakładu Geografii Społeczno-Ekonomicznej UMCS.
Zmarła 2 sierpnia 2020

</doc>
<doc id="4875959" url="https://pl.wikipedia.org/wiki?curid=4875959" title="Höggeröd">
Höggeröd

Höggeröd – miejscowość (tätort) w Szwecji, w regionie administracyjnym ("län") Västra Götaland, w gminie Orust.
Według danych Szwedzkiego Urzędu Statystycznego liczba ludności wyniosła: 227 (31 grudnia 2015), 240 (31 grudnia 2018) i 258 (31 grudnia 2019).

</doc>
<doc id="4875960" url="https://pl.wikipedia.org/wiki?curid=4875960" title="Kościół Pomnik Krwi i Chwały św. Stanisława Biskupa Męczennika w Kowlu">
Kościół Pomnik Krwi i Chwały św. Stanisława Biskupa Męczennika w Kowlu

Kościół pw. Pomnik Krwi i Chwały św. Stanisława Biskupa Męczennika w Kowlu – nieistniejący dzisiaj kościół rzymskokatolicki w Kowlu (obecnie siedziba rejonu w obwodzie wołyńskim).
W 1924 rozpoczęto budowę murowanego kościoła pw. Pomnik Krwi i Chwały św. Stanisława Biskupa Męczennika. Pierwsze nabożeństwa w kościele odbyły się w 1935. W 1944 podczas bombardowania miasta świątynia została uszkodzona, a po zakończeniu wojny władza radziecka wydała rozkaz jej całkowitego zdemontowania.

</doc>
<doc id="4875962" url="https://pl.wikipedia.org/wiki?curid=4875962" title="Högsäter">
Högsäter

Högsäter – miejscowość (tätort) w Szwecji, w regionie administracyjnym ("län") Västra Götaland, w gminie Färgelanda.
Według danych Szwedzkiego Urzędu Statystycznego liczba ludności wyniosła: 715 (31 grudnia 2015), 736 (31 grudnia 2018) i 758 (31 grudnia 2019).

</doc>
<doc id="4875965" url="https://pl.wikipedia.org/wiki?curid=4875965" title="Jacek Schmidt">
Jacek Schmidt



</doc>
<doc id="4875968" url="https://pl.wikipedia.org/wiki?curid=4875968" title="Hogstorp">
Hogstorp

Hogstorp – miejscowość (tätort) w Szwecji, w regionie administracyjnym ("län") Västra Götaland, w gminie Uddevalla.
Według danych Szwedzkiego Urzędu Statystycznego liczba ludności wyniosła: 384 (31 grudnia 2015), 389 (31 grudnia 2018) i 401 (31 grudnia 2019).

</doc>
<doc id="4875978" url="https://pl.wikipedia.org/wiki?curid=4875978" title="Adam Wiktor (ziemianin)">
Adam Wiktor (ziemianin)

Adam Wincenty z Wiatrowic Wiktor herbu Brochwicz (ur. 1847, zm. 1907) – polski ziemianin.
Życiorys.
Adam Wincenty Wiktor urodził się w 1847. Był synem Jakuba Wiktora herbu Brochwicz (1814-1887) z jego pierwszego małżeństwa z Wincentą z domu Zatorską herbu Ślepowron (1824-1847).
Po matce był właścicielem majątków Załuż, Wujskie i Pomiarki pod Sanokiem. Figurował jako ich właściciel od połowy XIX wieku. Według stanu z 1895 posiadłość tabularna w Załużu była podzielona na dwa korpusy, z którego pierwszy należący do Adama Wiktora liczył 1224 morgów, w tym 409 morgów lasu. Ponadto, według stanu z 1868 był właścicielem dóbr Bykowce.
Został wybrany Rady c. k. powiatu sanockiego z grupy większych posiadłości i był członkiem wydziału powiatowego w latach od około 1877 do około 1881, później ponownie był wybierany do Rady, nie pełniąc już funkcji w wydziale: od około 1881 do około 1884, od około 1884 do około 1888, od 1888 do około 1890, od 1896 do około 1903, po raz kolejny wybrany był członkiem Rady od około 1903 do około 1906 i był zastępcą członka wydziału, po kolejnych wyborach 29 grudnia 1906 został wybrany członkiem wydziału.
Był działaczem Powiatowego Towarzystwa Zaliczkowego w Sanoku, w połowie nie przyjął funkcji członka rady nadzorczej. Udzielał się w działalności społecznej.
Jego żoną była Olga (wzgl. Aleksandra) z domu Żurowska herbu Leliwa (ur. 1850, córka Teofila Żurowskiego). Ich dziećmi byli: Stefan (ur. 1883 wzgl. 1884, żonaty z Olgą Didur, córką Adama Didura, który był nieślubnym dzieckiem Jakuba Wiktora), Roman (1890-1917), Paweł (1893-1940).
Z jego inicjatywy w 1880 wybudowano budynek szkoły w Załużu. W 1880 ufundował kaplicę w obrębie majątku w Załużu, pełniącą funkcję zarówno świątyni, jak i grobowca rodzinnego. Zmarł w 1907. Został pochowany w krypcie ww. kaplicy (spoczęła także jego żona Olga). Po jego śmierci majątki Wujskie i Załuż objął jego syn, Paweł Wiktor.

</doc>
<doc id="4875979" url="https://pl.wikipedia.org/wiki?curid=4875979" title="Jan Welisław Lewicki">
Jan Welisław Lewicki

Jan Welisław Lewicki herbu Rogala (ur. 15 lutego 1869 w Przemyślu, zm. 16 marca 1954 w Tarnowie) – polski prawnik, doktor nauk prawnych, prezes Związku Polaków w Austrii „Strzecha”, działacz na rzecz Polonii Austriackiej, społecznik, podróżnik, fotografik. Od początku XX w. do 21 listopada 1916 szef Kancelarii Cywilnej cesarza Franciszka Józefa I i jego osobisty doradca. 
Życiorys.
Jan Welisław Lewicki urodził się w Przemyślu, gdzie został ochrzczony w obrządku grecko-katolickim. Jego ojcem był Jan Lewicki – profesor gimnazjalny w "c. k. Gimnazyum wyższym" (obecnie I Liceum Ogólnokształcące im. Juliusza Słowackiego w Przemyślu), a następnie inspektor szkół średnich w C. K. Radzie Szkolnej Krajowej w Galicji Wschodniej. Matka, Zofia z domu Zatońska w późniejszych latach udzielała się w organizacjach kobiecych we Lwowie.
Jan Welisław Lewicki uczęszczał do C. K. Gimnazjum w Przemyślu od roku szkolnego 1878/1879, uzyskując tam świadectwo dojrzałości w 1886. W tym samym roku rozpoczął studia na Wydziale Prawa i Administracji na C. K. Uniwersytecie Franciszkańskim we Lwowie zaliczając tutaj cztery semestry, z kolei dwa następne (w roku akademickim 1888/1889) na c. k. Uniwersytecie Wiedeńskim oraz dwa ostatnie semestry (rok akad. 1889/1890) ponownie na Uniwersytecie we Lwowie, gdzie uzyskał absolutorium oraz doktorat. Po ukończeniu studiów podjął pracę w Namiestnictwie Galicji we Lwowie skąd jeszcze przed końcem lat 90. XIX w. został przeniesiony do Kancelarii Cywilnej cesarza Franciszka Józefa I w Wiedniu. Tutaj szybko zaczął awansować, zostając po niedługim czasie szefem Kancelarii Cywilnej cesarza i jego osobistym doradcą. Był jedynym Polakiem, który dokładnie znał panujące tam stosunki i rozkład pracy monarchy. 
Od samego początku pobytu w Wiedniu działał na rzecz austriackiej Polonii, między innymi w Polskim Towarzystwie Szkoły Ludowej w Wiedniu. Wszędzie, gdzie praca dla niej zaczynała kuleć na jakimś odcinku, tam na kierowniczym stanowisku najczęściej obsadzano Lewickiego, co powodowało jej rewitalizację. Gdy np. w środowisku Stowarzyszenia Polskiego „Strzecha” został poruszony, nabrzmiały od lat problem urządzenia Domu Polskiego w Wiedniu, tę szczytną ideę podjął i zrealizował w 1907 m.in. Jan Lewicki. W latach 1920–1925 pełnił funkcję Prezesa tego Stowarzyszenia. Za jego prezesury „Strzecha” znajdowała się w największym rozkwicie.
Po zakończeniu I wojny światowej Lewicki wraz z hr. Karolem Lanckorońskim, Kazimierzem Chłędowskim oraz Bernardem Szarlittem wszedł w skład Komisji Rewindykacyjnej określającej zakres zwrotu przez Austrię dóbr nauki i kultury odradzającej się Polsce. Z racji swojego stanowiska zajmowanego na dworze cesarskim – w urzędowej korespondencji w kraju był określany mianem „likwidatora majątku Habsburgów”. 
Po zajęciu Austrii przez III Rzeszę w marcu 1938 (Anschluss) działalność stowarzyszeń i instytucji polonijnych została drastycznie ograniczona, a następnie zakazana. W związku z tym Jan Lewicki latem 1938 powrócił do Lwowa, przywożąc ze sobą urny z prochami matki, Zofii (ur. 4 marca 1847, zm. 18 lutego 1915 w Wiedniu) oraz swojej żony, Kamili (ur. 4 września 1873, zm. 28 stycznia 1934 w Wiedniu). W dniu 13 sierpnia 1938 r. ich prochy zostały pochowane w rodzinnym grobowcu na Cmentarzu Łyczakowskim we Lwowie.
Pod koniec II wojny światowej Jan Lewicki jako uchodźca opuścił Lwów i osiedlił się w powiecie Brzesko. Najpierw jako rezydent we dworze w Lusławicach nad Dunajcem (gmina Zakliczyn), a następnie zaraz po wojnie w pobliskim Zakliczynie, zajmując jeden pokój na plebanii, w parafii św. Idziego Opata. W umeblowaniu tego pokoju – jako meloman – posiadał również fortepian. Z początkiem 1954, w wyniku przeprowadzonego zabiegu operacyjnego w Tarnowie – zgodnie z informacją zawartą w karcie zgonu w tarnowskim Urzędzie Stanu Cywilnego – został umieszczony w Domu Starców przy ul. Starodąbrowskiej 53, gdzie zmarł 16 marca 1954. Został pochowany na Сmentarzu parafialnym w Zakliczynie.
Życie prywatne.
Jan Welisław Lewicki brał udział w wyjazdach cesarskiego dworu (m.in. kurort Bad Ischl, pałac na Korfu, zamek k. Triestu – obecnie Castello di Miramare). Był zapalonym podróżnikiem (m.in. Włochy, rejs do fiordów norweskich i Spitsbergen), uprawiał turystykę górską (Alpy, m.in. Adamello). Będąc z zamiłowania fotografikiem był pionierem fotografii kolorowej. Zostawił z tych podróży i wypraw bogaty zbiór przeźroczy na płytach szklanych. Był bezpotomnie żonaty z Kamilą. 

</doc>
<doc id="4875987" url="https://pl.wikipedia.org/wiki?curid=4875987" title="Iain Chalmers">
Iain Chalmers

Iain Goeffrey Chalmers (ur. 3 czerwca 1943 w Liverpool) – brytyjski lekarz, specjalista w dziedzinie położnictwa i neonatologii oraz zdrowia publicznego, dyrektor National Perinatal Epidemiology Unit w Oksfordzie (Uniwersytet Oksfordzki), współzałożyciel i dyrektor pierwszego "Cochrane Centre" (UKCC), rozwiniętego do międzynarodowej Cochrane Collaboration, koordynator "James Lind Alliance".
Życiorys.
Urodził się w 3 czerwca 1943 roku w Liverpoolu. Studiował medycynę w "Middlesex Hospital Medical School", Uniwersytet Londyński, uzyskując w latach 60. stopień MBBS.
Studiował i rozpoczynał praktykę lekarską w latach debat o konieczności reorganizacji systemu opieki zdrowotnej zgodnie z potrzebami społeczeństwa oraz z wiedzą nt. statystyki medycznej, medycyny opartej na dowodach (EBM) i zdrowia publicznego. Tę wiedzę intensywnie pogłębiano w Uniwersytecie Oksfordzkim, Londyńskiej Szkole Higieny i Medycyny Tropikalnej i in. (zob. Ronald Fisher, Austin Bradford Hill, Archibald Cochrane i inni). Po krótkim okresie praktyki lekarskiej w Londynie podjął pracę w Agendzie Narodów Zjednoczonych dla Pomocy Uchodźcom Palestyńskim (UNRWA). Swoją decyzję o włączeniu się do działań ONZ uzasadniał wstydem odczuwanym z powodu deklaracji Balfoura – zdradzenia Palestyńczyków przez Wielką Brytanię w 1917 roku (zob. historia Gazy po 1918). Pracował w palestyńskim obozie dla uchodźców w Strefie Gazy w latach 1969–1970.
W pierwszych latach praktyki lekarskiej przekonał się, że część akademickiej wiedzy medycznej jest niewiarygodna – stał się bardzo sceptyczny wobec tych metod leczenia, które nie są oparte na wiarygodnych dowodach badawczych (stosowanie części polecanych terapii może prowadzić do cierpienia lub śmierci pacjentów). Żartobliwie mówił o „chronicznej sceptycemii”, która nasiliła się po lekturze publikacji A. Cochrane’a pt. "Effectiveness &amp; Efficiency: Random Reflections on Health Services" (wyd. 1972). Twierdził, że ta mała książeczka zmieniła jego życie.
Po powrocie do Londynu został zatrudniony w National Health Service (NHS). Obszar swojej pracy określał jako przestrzeń między instytucjami systemu opieki zdrowotnej i środowiskiem akademickim. Z wytrwałością (nazywaną przez współpracowników uporem) zmierzał do doskonalenia i popularyzacji najbardziej wiarygodnych metod badań klinicznych (np. RCT, przeglądy systematyczne, metaanalizy). Koncepcje Cochrane’a realizował opracowując publikacje naukowe i tworząc – wraz ze współpracownikami – kolejne instytucje, zaangażowane w rozwój EBM:
National Perinatal Epidemiology Unit (NPEU).
Inspiracją dla zespołu "National Perinatal Epidemiology Unit" (NPEU) był opublikowany w 1979 roku artykuł A. Cochrane’a pt. "1931–1971: a critical review, with particular reference to the medical profession". W podsumowaniu krytycznego przeglądu jakości wielu różnorodnych procedur medycznych Cochrane stwierdził m.in.:
Najbardziej krytyczna opinia Cochrane’a dotyczyła neonatologii i położnictwa. Iain Chalmers podjął intensywne starania o zmianę tej sytuacji. Jako pierwszy dyrektor NPEU, utworzonego w Uniwersytecie Oksfordzkim w 1972 roku, rozpoczął – z krajowymi i zagranicznymi współpracownikami – gromadzenie informacji nt. kontrolowanych badań klinicznych w medycynie okołoporodowej. Celem zespołu NPEU stało się zgromadzenie bazy danych umożliwiających oceny bezpieczeństwa i skuteczności interwencji stosowanych w tej dziedzinie oraz wspieranie wspólnych i skoordynowanych starań o ich poprawę. Przyjęto, że baza będzie zawierać: rejestr opublikowanych raportów z badań, rejestr badań nieopublikowanych, rejestr prób trwających i planowanych oraz dane pochodzące z wykonanych metaanaliz. W latach 1985-1986 opublikowano:
A. Cochrane stwierdził w 1987 roku (na rok przed śmiercią), że ta baza jest prawdziwym kamieniem milowym na drodze do udoskonalenia opieki zdrowotnej dzięki randomizowanym badaniom klinicznym. Zasugerował, że analogiczne bazy powinny powstać dla innych specjalności.
UK Cochrane Centre i Cochrane Collaboration.
W 1992 roku Iain Chalmers, korzystając ze wsparcia National Health Service i pomocy zainteresowanych specjalistów z różnych krajów, rozpoczął tworzenie w Uniwersytecie Oksfordzkim centrum nazwanego "UK Cochrane Center" (UKCC), zajmującego się ocenami bezpieczeństwa i skuteczności interwencji medycznych stosowanych w różnych dziedzinach medycyny oraz wiarygodności badań klinicznych opublikowanych w światowym piśmiennictwie naukowym. W tymże roku w British Medical Journal ukazał się tekst Chalmersa i współautorów, przypominający apele A. Cochrane’a, aby „wszystkie randomizowane i kontrolowane badania były rejestrowane i publikowane”. Współautorami artykułu pt. "Getting to grips with Archie Cochrane's agenda" byli:
W 1993 roku przedstawiciele "Cochrane Center’s" utworzonych w jedenastu krajach (77 osób) spotkali się w Oksfordzie. W dniach 15–16 października 1993 w Summertown Pavilion Iain Chalmers został wybrany na pierwszego przewodniczącego Cochrane Collaboration (w kolejnych latach spotkania nazwane "Cochran Colloquium" organizowano corocznie w różnych krajach). Wśród pierwszych członków organizacji byli:
2007, "How systematic reviews can reduce waste in research"
i wielu innych doświadczonych przedstawicieli różnych specjalności oraz osoby reprezentujące pacjentów (wśród nich Hilda Bastian, współzałożycielka "Australasian Cochrane Centre", "Homebirth Australia", sieci "Maternity Alliance" i in. W tworzeniu zasad kontroli jakości badań klinicznych brał udział m.in. A.R. Jadad, kanadyjsko-kolumbijski lekarz, przebywający w Oksfordzie jako stypendysta British Council. Alex Jadad został jednym z członków "Cochrane Centre" jako "Visiting Research Fellow" 1993–1994 (opiekun naukowy: H.J. McQuay). Zaproponowana przez niego skala jakości opublikowanych RCT jest nazywana skalą Jadada.
Cochrane Collaboration stała się w następnych latach globalną, niezależną siecią o dużym zasięgu, utworzoną przez geograficzne grupy Cochrane w 43 krajach (również w Polsce). 
W 2003 roku Iain Chalmers zrezygnował z udziału w pracy Cochrane Collaboration, koncentrując się na realizacji nowych zadań. Dalszy rozwój organizacji zostawił w rękach następców, głównie lekarzy-specjalistów.
The James Lind Initiative: James Lind Library, James Lind Alliance.
Od 2003 roku I. Chalmers koncentruje się na popularyzacji zagadnień wiarygodnych badań klinicznych w środowisku lekarskim i poza nim (studenci medycyny, naukowcy, pacjenci i ich opiekunowie, organizatorzy systemów ochrony zdrowia i inni) oraz promowaniu i koordynacji najbardziej potrzebnych nowych badań. Realizacja projektu „James Lind Initiative”, obejmującego działalność "James Lind Library" (JLL) i "James Lind Alliance" (JLA) jest od 2011 roku dofinansowywana przez "National Institute of Health Research" (NIHR).
Realizację nowych zadań Chalmers rozpoczął od nawiązania współpracy z zespołem redakcyjnym internetowej witryny o nazwie „Controlled Trials from History”, utworzonej w 1998 roku w Royal College of Physicians of Edinburgh ("Sibbald Library", zob. Robert Sibbald). Powstała dla uczczenia pięćdziesiątej rocznicy opublikowania wyników randomizowanych badań skuteczności streptomycyny w leczeniu gruźlicy płuc. W zbiorze „Controlled Trials from History” zamieszczano materiały na temat wielowiekowej historii prób zminimalizowania błędów stronniczości podczas określania prawdziwych skutków leczenia. Centralnym punktem tego zbioru była praca Jamesa Linda na temat skuteczności różnych terapii w leczeniu szkorbutu („Treatise of the Scurvy”, 1753).
W 2003 roku, ok. 250 lat po publikacji pracy Linda, witryna „Controlled Trials from History” została przeprojektowana i ponownie uruchomiona przez Royal College jako „James Lind Library” (JLL, siedem wersji językowych). I. Chalmers objął stanowisko redaktora naczelnego. W tymże roku JLL została wyróżniona przyznaniem nagrody Scientific American „2003 Sci/Tech Web Awards: MEDICINE”. W 2019 roku udostępniono wersję książkową "The James Lind Library’s; Introduction to Fair Tests of Treatments". Planowany jest dalszy rozwój JLL, m.in. zacieśnienie współpracy z Journal of the Royal Society of Medicine.
James Lind Alliance (JLA) został założony w 2004 roku przez Sir Iaina Chalmersa, dr Johna Scaddinga (ówczesnego dziekana Royal Society of Medicine) i Sir Nicka Partridge'a (prezesa "INVOLVE" UK National Advisory group). JLA jest brytyjską organizacją non-profit, której celem jest identyfikacja luk w wiedzy, dotyczącej usług zdrowotnych i społecznych. Działalność jest prowadzona z udziałem konsultantów reprezentujących JLA w roboczych grupach ("Priority Setting Partnerships", PSP). W skład grup („partnerstw”) wchodzą lekarze odpowiednich specjalności, farmaceuci, pacjenci i ich opiekunowie (pielęgniarki, rehabilitanci, członkowie rodzin, opiekunowie społeczni i in.). Partnerstwa rozpoczynają pracę od zgromadzenia informacji o potrzebach chorych oraz stanie wiedzy nt. określonej terapii. Ich przeanalizowanie umożliwia wskazanie luk w tej wiedzy. W czasie organizowanych spotkań–warsztatów członkowie PSP uzgadniają listę najważniejszych luk, przekazywaną do wiadomości naukowców i fundatorów badań (m.in. publikacja na stronie internetowej JLA).
Prace pierwszego partnerstwa dotyczyły ustalania priorytetów (PSP) dla problemów związanych z astmą. Zostało ono opisane jako „partnerstwo robocze JLA” obejmujące "British Thoracic Society" i "Asthma UK". Prace zakończono w 2007 roku. Metody i wyniki udokumentowano i wykorzystano. Druga grupa robocza, która zajęła się zagadnieniami nietrzymania moczu, ukończyła pracę w listopadzie 2008 roku. W następnych latach wzrastała świadomość potrzeby działań JLA i rosła liczba programów PSP oraz liczba opracowanych "list priorytetów" – "zestawień zagadnień wymagających wykonania nowych badań w pierwszej kolejności" ("Top 10s of priorities for research").
Publikacje.
Pub Med Chalmers I. 418 wyników wyszukiwania, w tym publikacje nt. badań klinicznych (31), RCT (18), przeglądów systematycznych (5), metaanaliz (5). Część kopii publikacji zamieszczono w James Lind Library. Wśród często cytowanych publikacji znajdują się m.in.:
Odznaczenia i wyróżnienia.
Iain Chalmers otrzymał pięć doktoratów "honoris causa" oraz:
Nagrody i wyróżnienia przyjmował niechętnie. Twierdził, że budzące podziw osiągnięcia były zawsze zasługą zespołów, współpracujących w ramach Cochrane Collaboration, Jame Lind Library lub James Lind Alliance. W 2006 roku wyraził zgodę na umieszczenie swojego portretu w National Portrait Gallery (Londyn), jednak znalazł się w niej portret niestandardowy. Sylwetka Iaina Calmersa została przedstawiona w centrum pomieszczenia, na którego ścianach, podłodze i suficie Sir Iain umieszcza portrety licznych współpracowników. Wśród nich znajduje się znany z JLL portret Archibalda Cochrane’a, inspiratora całej zawodowej działalności Chalmersa.
Po ustanowieniu w 2019 roku nagrody Davida Sacetta ponownie myślał o odmowie jej przyjęcia, jednak uległ namowom przyjaciół i współpracowników. Swoje wystąpienie w czasie uroczystości wręczania pierwszej "Sackett Prize" poświęcił trudnej historii medycyny opartej na faktach (EBM), w tym zasługom D. Sacketta w procesie rozwoju EBM, "Cochrane Collaboration", "James Lind Library" i in.

</doc>
<doc id="4875989" url="https://pl.wikipedia.org/wiki?curid=4875989" title="Linia kolejowa nr 883">
Linia kolejowa nr 883

Linia kolejowa nr 883 – jednotorowa, zelektryfikowana linia kolejowa znaczenia miejscowego, łącząca rejon MKsC stacji Mysłowice Kosztowy ze stacją techniczną KWK Wesoła.
Linia umożliwia eksploatację Kopalni Węgla Kamiennego Wesoła oraz przez pociągi towarowe jadące z kierunku Katowic, Imielina oraz Jaworzna.

</doc>
<doc id="4875991" url="https://pl.wikipedia.org/wiki?curid=4875991" title="Zbigniew Markiewicz">
Zbigniew Markiewicz

Zbigniew Markiewicz (ur. 13 stycznia 1937 w Chełmie, zm. 14 maja 2005 tamże) – artysta grafik, twórca ekslibrisów, polityk Stronnictwa Demokratycznego i działacz patriotyczny.
Życiorys.
Urodził się w Chełmie jako syn Wiktora i Michaliny z d. Potasz, którzy przyjechali do Chełma z Wileńszczyzny.
Uczęszczał do Liceum Handlowego w Chełmie. W 1977 roku ukończył studia z zakresu administracji na Uniwersytecie Marii Curie-Skłodowskiej w Lublinie.
W latach 1980–1989 był przewodniczącym Stronnictwa Demokratycznego w Chełmie. Był inicjatorem powstania pomnika Władysława Sikorskiego w roku 1982, a także Pomnika Niepodległości na Placu Łuczkowskiego (w roku 1988) – brał udział w pracach komitetu odbudowy pomnika. Dzięki jego staraniom na Cmentarzu Komunalnym w Chełmie umieszczono obelisk upamiętniający zmarłych za Ojczyznę.
Zmarł w 2005 roku. Został pochowany na Cmentarzu Komunalnym w Chełmie.
Twórczość artystyczna.
Zbigniew Markiewicz specjalizował się w grafikach (stworzył niemal 200 grafik) malarstwie i rzeźbach w drewnie. Pasjonował się także fotografią i filmem. Wiedzę w obu tych dziedzinach pogłębiał w Chełmskim Domu Kultury. W latach 60. był współautorem filmu pokazującego pierwszą powojenną eksplorację Podziemi Kredowych w Chełmie.
Swoje grafiki często poświęcał ważnym wydarzeniom z historii i współczesności, jak odzyskanie przez Polskę niepodległości, zamachy w USA z 11 września 2001 i zamachy w Madrycie z 11 marca 2004. Swoimi umiejętnościami wspierał także lokalne instytucje w Chełmie.
Największą jego pasją było projektowanie i tworzenie ekslibrisów, których wykonał około 300. Początkowo większość ekslibrisów wykonywał w
technice linorytu, choć swoje prace tworzył także wykorzystując technikę drzeworytu i gipsorytu. Od połowy lat 90. zaczął tworzyć w technice typografii komputerowej, a także w technikach mieszanych.
W swoim dorobku posiada ekslibrisy m.in.
Prace Zbigniewa Markiewicza znajdują się w kolekcjach: Muzeum Miasta Chełma, Muzeum Historycznego Miasta Krakowa, Galerii Ex-librisu w Krakowie oraz prywatnych osób w Polsce, Szwecji, na Litwie i w Stanach Zjednoczonych.
Równocześnie artysta brał udział w wielu wystawach zbiorowych, w tym m.in. IX Biennale Współczesnego Ekslibrisu w Lublinie (1998), Panorama Polskiego Ekslibrisu (1999), Cracoviana V (1999) i indywidualnych w Lesznie (1997), Olsztynie (1999) i Chełmie (2002), Sala Municipal d'Art, Wingfield 
Arts &amp; Music Festival, FISAE - Boston (2000), L'Etang d'art - Bages (2002).
Zbigniew Markiewicz, był również twórcą Chełmskiej Mini Galerii Ekslibrisu i Grafiki TAWA, w której lokalni artyści mogli wystawiać swoje prace. Za jego wkład w życie artystyczne Chełma, artysta i twórca ekslibrisów Jerzy Grossman podarował mu wykonany przez siebie ekslibris dedykowany właśnie Markiewiczowi.

</doc>
<doc id="4875992" url="https://pl.wikipedia.org/wiki?curid=4875992" title="Carl Otto Kuntze">
Carl Otto Kuntze



</doc>
<doc id="4875994" url="https://pl.wikipedia.org/wiki?curid=4875994" title="Ośrodek Sportu i Rekreacji w Krośnie Odrzańskim">
Ośrodek Sportu i Rekreacji w Krośnie Odrzańskim

Ośrodek Sportu i Rekreacji w Krośnie Odrzańskim (OSiR) – jednostka budżetowa zajmująca się krzewieniem kultury fizycznej i sportu oraz propagowaniem rekreacji w Krośnie Odrzańskim. Utworzona została 23 lipca 1975 r. z przekształcenia Powiatowego Ośrodka Sportu i Turystyki. Początkowo funkcjonowała jako zakład budżetowy, a w dniu 19 stycznia 1982 r., została przekształcona w jednostkę budżetową, którą pozostaje do dzisiaj. Ośrodek (i jego wcześniejsi protoplaści) od roku 1950, aż do listopada 2011 r. miał swoją siedzibę w Krośnie Odrzańskim przy ul. Pocztowej 27. Obecnie siedziba OSiR mieści się w Hali Sportowo-Widowiskowej przy ul. Pułaskiego 3.
Ośrodek Sportu i Rekreacji w Krośnie Odrzańskim posiada w trwałym zarządzie obiekty i działki o łącznej wartości 15 078 419 zł (stan na 1 listopada 2021 r.).
Historia.
1945 – 1975.
W okresie po II wojnie światowej, mimo że spontanicznie powstawały stowarzyszenia i organizacje sportowe oraz rekreacyjne nie funkcjonowały rozbudowane struktury administracji sportowej. Pierwsze regulacje pojawiły się 16 stycznia 1946 r., kiedy to na mocy dekretu Rady Ministrów „"O utworzeniu urzędów i rad wychowania fizycznego i przysposobienia wojskowego"” uchwalono tworzenie powiatowych (i miejskich) rad w.f. i pw. (organów doradczych) i urzędów w.f. i pw. (organów wykonawczych). Wobec ogromu problemów, spowodowanych głównie wielkimi zniszczeniami i brakami kadrowymi, urzędów mających organizować szeroko pojętą kulturę fizyczną nie powoływano, albo w tworzono je w ograniczonym zakresie (w miejscowościach dzisiejszego regionu lubuskiego głównie w 1947 r.). Według Ryszarda Czaderny: „"Przedstawione przypadki ukazują postawę często przepracowanych i obarczonych nawałem zadań, uchwał i wytycznych pracowników komitetów powiatowych, którzy woleli odkładać niektóre sprawy ad acta, stosując własną hierarchię ważności, a w niej kwestia sportu nie stała wysoko"”. Niewątpliwie mnogość trudności ujawniła się w regionie krośnieńskim, który był słabo zaludniony i w głównej mierze przeznaczony do osadnictwa wojskowego. Wobec faktu administracyjnej przynależności Krosna Odrzańskiego do województwa poznańskiego, formalnie Powiatowa Rada Wychowania Fizycznego, jak i [Powiatowy] Urząd Wychowania Fizycznego i Przysposobienia Wojskowego, podlegały Wojewódzkiemu Urzędowi (Wojewódzkiej Radzie) W.F. i P.W. w Poznaniu. Kolejna zmiana nastąpiła na mocy ustawy z dnia 25 lutego 1948 r. „"O powszechnym obowiązku przysposobienia zawodowego, wychowania fizycznego i przysposobienia wojskowego młodzieży oraz o organizacji spraw kultury fizycznej i sportu"”. Wymuszała ona kolejną reorganizację, tym razem na wzór radziecki. Na szczeblu powiatów powołano Powiatowe Rady dla Spraw Młodzieży i Kultury Fizycznej (na podstawie art. 8. ustawy podlegające Naczelnej Radzie dla Spraw Młodzieży i Kultury Fizycznej), oraz Powiatowe Inspektoraty Kultury Fizycznej, które zgodnie z art. 28. ust. 6. ustawy podlegały Głównemu Urzędowi Kultury Fizycznej. Kolejne zmiany w organizacji kultury fizycznej spowodowane były: uchwałą Biura Politycznego Komitetu Centralnego Polskiej Zjednoczonej Partii Robotniczej z dnia 28 września 1949 r., która bardzo krytycznie oceniła dotychczasowy rozwój sportu oraz reformą administracyjną 1950 r. W dniu 6 lipca 1950 r. weszła w życie ustawa z dnia 28 czerwca 1950 r. „"O zmianach podziału administracyjnego Państwa"”, na mocy, której utworzono trzy nowe województwa w tym województwo zielonogórskie w granicach, którego znalazło się Krosno Odrzańskie. Wcześniej, bo 30 grudnia 1949 r. weszła w życie ustawa "„O organizacji spraw kultury fizycznej i sportu"”. Powołano Główny, Wojewódzkie i Powiatowe Komitety Kultury Fizycznej. Powiatowy Komitet Kultury Fizycznej (PKKF) w Krośnie Odrzańskim podlegał Wojewódzkiemu KKF w Zielonej Górze. Jednak podobnie jak wcześniej były problemy ze skompletowaniem kompetentnych składów, a także przeświadczenie (w pełni zasadne), że ich realny wpływ na funkcjonowanie sportu jest ograniczony. Bezwład i traktowanie spraw sportu po macoszemu, trwało jeszcze wiele lat. Było to odczuwalne przede wszystkim w zakresie infrastruktury. W roku 1955 lokalne pismo „Głos Krośnieński”, tak oceniało poczynania Prezydium PRN w tym zakresie: „"Prezydium [PRN] będąc prawnym właścicielem boiska sportowego, jedynego obiektu u nas w mieście, nie troszczy się o jego doprowadzenie do stanu używalności (…)"”. Największym osiągnięciem tego okresu w kwestii infrastruktury sportowej było wybudowanie i otwarcie we wrześniu 1958 r. stadionu miejskiego przy ul. Pocztowej. Dekadę później do spraw kultury fizycznej dokooptowano turystykę. Na mocy ustawy z 17 lutego 1960 r. „"O organizacji spraw kultury fizycznej i turystyki"”, powołano centralny organ o randze ministerstwa – Główny Komitet Kultury Fizycznej i Turystyki. Zmiany, podobnie jak w ubiegłych latach, dotykały zarówno organa centralne, jak i urzędy na szczeblu województwa i gminy. Terenowymi organami administracji państwowej ds. kultury fizycznej i turystyki były zgodnie z art. 9. ustawy Prezydia Powiatowych Rad Narodowych, a precyzyjniej Komitety Kultury Fizycznej i Turystyki Powiatowej Rady Narodowej, zwane w skrócie „Powiatowym Komitetem” (§ 15 zarządzenia nr 213 Prezesa Rady Ministrów z dnia 31 października 1960 r. "w sprawie szczegółowej organizacji, składu i zakresu działania komitetów kultury fizycznej i turystyki prezydiów rad narodowych"). W praktyce nosiły one nazwę – Powiatowy Komitet Kultury Fizycznej i Turystyki (PKKFiT). W 1959 r. przewodniczącym tego gremium był w powiecie krośnieńskim Mieczysław Zagórski. W roku 1964 Wojewódzki Komitet KFiT powołał do życia protoplastę w zakresie i formie działania obecnego OSiR – Powiatowy Ośrodek Sportu, Turystyki i Wypoczynku (POSTiW), określany później jako POWF (Powiatowy Ośrodek Wychowania Fizycznego). Jego kierownikiem został działacz sportowy, korespondent „Gazety Zielonogórskiej” i bokser Ryszard Dziurla. Później funkcję tę pełnił Albin Pikulik. W tym czasie, dokonano modernizacji i utworzono Ośrodek Wypoczynkowy nad jeziorem Glibiel w Łochowicach (1966). U schyłku lat 60. i na początku 70. na czele PKKFiT stał Józef Dubiel, a funkcję kierownika POWF pełnił Jerzy Miś. O trudnościach jakie wciąż stały przed organizatorami sportowymi najlepiej świadczą słowa Dubiela, wypowiedziane podczas narady kierowników POWF, która zorganizowana została 16 maja 1968 r. w Żarach. Przedstawiciel krośnieńskich struktur stwierdził wówczas: ""(...) nie docenia się w należytym stopniu działalności kierowników POWF mając na uwadze to, że gro spraw organizuje i wykonuje kierownik, stwarza mu się mnustwo kłopotów i trudności w realizacji imprez". Tuż przed kolejną reformą administracyjną roku 1975, w 1973 r. zrestrukturyzowano rady narodowe, a co za tym idzie ich organizację. Kompetencje PKKiF przejęły Powiatowe Wydziały Oświaty i Wychowania, Kultury i Kultury Fizycznej będące w gestii naczelników. Po likwidacji powiatów w czerwcu 1975 r., w lipcu 1975 r. Powiatowy Ośrodek Sportu i Turystyki (POSiT), przekształcono w Ośrodek Sportu i Rekreacji w Krośnie Odrzańskim.
1975 – 1989.
Ośrodek Sportu i Rekreacji (OSiR) w Krośnie Odrzańskim utworzony został Zarządzeniem nr 4/75 z dnia 23 lipca 1975 r. Naczelnika Miasta i Gminy w Krośnie Odrzańskim, którym był wówczas Bolesław Borek. Związane to było zarówno z reformą administracyjną, tj. likwidacją powiatów i powstaniem 49 nowych województw, jak również ze zmianami w funkcjonowaniu administracji sportowej. Nie bez znaczenia były również wnioski z posiedzeń gremiów partyjnych w których, w latach 1971-1973 toczyła się dyskusja nad sportem masowym, dzieci i młodzieży, ale także tworzeniem lokalnych ośrodków sportu. Jednym z powstałych wówczas dokumentów były wytyczne "W sprawie programu rozwoju kultury fizycznej"" ze stycznia 1973 r. OSiR został przekształcony z dotychczasowego Powiatowego Ośrodka Sportu i Turystyki, będącego w zarządzie Powiatowej Rady Narodowej. PKKFiT-y zastąpiono Wydziałami Oświaty i Wychowania, Kultury i Kultury Fizycznej, będącymi w gestii Naczelnika Miasta i Gminy. Podobnie jak wcześniej POSiT, siedziba Ośrodka mieściła się przy ul. Pocztowej 27, przy której zlokalizowany był stadion miejski. Pierwszym dyrektorem OSiR został zastępca inspektora szkolnego ds. sportu i turystyki, nauczyciel wychowania fizycznego, mgr Erwin Susłowicz. Druga połowa lat 70., jak również okres zawirowań gospodarczych i politycznych lat 80. odbił się zarówno na działalności Ośrodka, jak i działających w oparciu o jego bazę organizacji sportowych. Symptomatyczne były tutaj długotrwałe, borykające się z wieloma finansowymi problemami remonty, a także fakt likwidacji w czerwcu 1988 r. jedynego piłkarskiego klubu sportowego – Tęczy Krosno Odrzańskie. W 1990 r. lokalne czasopismo „Nasze Krosno” tak podsumowało fatalny stan kultury fizycznej w mieście: „"Nie działa TKKF ani inna organizacja (…) Nie ma żadnej sekcji sportu kwalifikowanego (…). Mamy w mieście cztery korty tenisowe, z czego jeden zdewastowany, drugi praktycznie nie nadający się do użytku. Pozostałe dwa (OSiR) coraz bardziej upodabniają się do zwykłego klepiska. (…). Jedyna miejska hala sportowa od wielu już lat jest nieczynna i nie wiadomo kiedy skończy się jej remont, choć na szczęście jakieś prace są prowadzone. (…). P.S. Wszystkie bramy i furtki prowadzące na stadion miejski są po południu zamykane na kłódki. Ludzie i tak wchodzą – ale przez płot. Cóż za dbałość o naszą sprawność"”. Braki środków finansowych odczuwalne były szczególnie w zakresie kultury fizycznej. Zmienić to miała dopiero nowa rzeczywistość, jak również fakt wejścia w 2004 r. Polski do Unii Europejskiej.
1990 – 2021.
W lutym 1991 r. stanowisko kierownika OSiR objął Mirosław Kamiński. Niedługo po objęciu stanowiska opracował i wdrożył projekt logotypu Ośrodka. W swoich działaniach próbował przestawić działalność jednostki na funkcjonowanie w nowych warunkach i nowej rzeczywistości gospodarczej. Przy stadionie uruchomiono kawiarnię, kameralną siłownię. Popularnością cieszyły się korty tenisowe o nawierzchni z mączki ceglanej. Krosno Odrzańskie stało się miejscem organizacji największej i najstarszej cyklicznej imprezy wędkarskiej: „Złotej Rybki”, która odbywała się od 1962 roku (po raz pierwszy w Krośnie w roku 1972). We wrześniu 1974 r. wyrównano teren dawnego wysypiska śmieci przyległego do płyty głównej stadionu i wybudowano w tym miejscu dwa boiska treningowe. Infrastruktura OSiR uległa znacznemu zniszczeniu w trakcie Powodzi Tysiąclecia w 1997 r. Jednak katastrofa ta, została wykorzystana przez władze samorządowe i kierownictwo Ośrodka do największej w historii modernizacji obiektu. Ośrodek poniósł straty, które oszacowano na ponad 680 000 zł. Do miasta przybyła komisja Urzędu Kultury Fizycznej i Turystyki, która uznała za zasadne ubieganie się o wsparcie. Kierownik Mirosław Kamiński wraz z ówczesnym zastępcą burmistrza Andrzejem Chinalskim, udali się do Warszawy i tam uzyskali akceptację na wsparcie w wysokości 1 400 000 zł. Dzięki temu dokonano kapitalnych remontów m.in.: stadionu i boisk (drenaż, podkład, murawa, zraszacze, zamontowano krzesełka dla widowni) i sali gimnastycznej (elewacja, podłogi, stolarka). Prace remontowe trwały do 1999 r. Dzięki ogromnemu finansowemu wsparciu, obiekt stał się nowoczesnym i funkcjonalnym miejscem uprawiania sportu. Na prośbę młodych mieszkańców wydzielono i wyposażono plac przy stadionie z przeznaczeniem na skatepark. We wrześniu 2002 r. oddano do użytku długo wyczekiwaną Halę Sportowo-Widowiskową na 600 miejsc. Znalazły się w niej: sala taneczna, siłownia, niewielka sala rekreacyjna, sauna, kawiarnia, hotel oraz pomieszczenia biurowe. Budowa HSW sprawiła, że w krótkim czasie zauważalny był progres wyników młodych zawodniczek i zawodników w rozgrywkach Szkolnego Związku Sportowego. Przy wsparciu finansowym z programu PHARE w lipcu 2004 r. w ramach zadania "Port Rzeczny Pasażerski w Krośnie Odrzańskim" oddano do eksploatacji port na rzece Odrze. Obiekt przystosowany jest do przyjmowania statków pasażerskich o długości do 80 metrów oraz 12 niewielkich jednostek pływających. W roku 2005 zaplanowano prace modernizacyjne płyt treningowych na stadionie, budowę parkingu, zadaszenia części trybun przy płycie głównej oraz montażu plastikowych krzesełek w miejsce wysłużonych drewnianych. Większość prac, poza zadaszeniem trybun udało się zrealizować. W dniu 16 listopada 2011 r. po niemal pół wieku, uchwałą nr XVI/124/11 Rady Miejskiej w Krośnie Odrzańskim zmieniono adres siedziby ustanawiając ją w Hali Sportowo-Widowiskowej przy ul. Pułaskiego 3. Coraz lepsza i stabilna sytuacja gospodarcza sprawiła, że wzrosło zapotrzebowanie mieszkańców, a także zainteresowanie władz samorządowych poprawą infrastruktury sportowej i rekreacyjnej. Przy stadionie, w miejscu kortów do tenisa ziemnego, należących do gminy, władze powiatowe wybudowały w 2011 r., administrowane przez Zespół Szkół Ponadgimnazjalnych: pełnowymiarową Halę Sportową z siłownią i ścianką wspinaczkową, kort do tenisa ziemnego, boisko wielofunkcyjne i boisko do koszykówki. W tym samym roku nowo wybrane władze Krosna Odrzańskiego podjęły decyzję o przekształceniu niewielkiej, niefunkcjonalnej i deficytowej sali gimnastycznej w kompleks rekreacyjny z kręgielnią, kortem do squasha, stołami bilardowymi i strefą rozrywki. W grudniu 2011 r. oddano do użytku kort, a w lutym następnego roku dwutorową kręgielnię. W 2012 r. przeniesiono również elementy skateparku z tzw. „dolnej” części miasta do „górnej” – przy Hali Sportowo-Widowiskowej. Dwa lata później wykonano nowe nawierzchnie z EPDM na boiskach do koszykówki /piłki ręcznej/ i siatkówki, znajdujących się przy HSW. Ponadto wybudowano bieżnię o długości 60 m, skocznię w dal i rzutnię do pchnięcia kulą. W czerwcu 2014 r., przekształcono „plażę cywilną” nad jeziorem Glibiel w Łochowicach w kąpielisko, a rok później dokonano budowy nowego targowiska miejskiego, które od wielu lat funkcjonowało w złych, prowizorycznych warunkach technicznych. W roku 2019 przy Urzędzie Miasta (ul. Parkowa 1), w sąsiedztwie Parku Tysiąclecia wybudowano kolejny obiekt sportowy – pumptrack.
Obiekty.
Obiekty będące w trwałym zarządzie lub administrowaniu OSiR:
Hala Sportowo-Widowiskowa.
"Data otwarcia" "obiektu" – 9 października 2002 r.
"Charakterystyka" – boisko do piłki ręcznej, futsalu, siatkówki, koszykówki, sala taneczna, siłownia, sauna, sala konferencyjna.
"Rys historyczny" – Decyzja o budowie Hali Sportowo-Widowiskowej przy Szkole Podstawowej nr 3 w Krośnie Odrzańskim zapadła w 2000 r. Miasto, mimo funkcjonowania kilku hal wojskowych borykało się z brakiem tego typu obiektów. Dostępna była niewielka Hala Sportowa przy ul. Pocztowej. Była to hala przekształcona z przedwojennej sali gimnastycznej, wykorzystywanej przez Knabenschule (Szkołę dla chłopców, obecnie Szkoła Podstawowa nr 1), jak i Hindenburgschule (dzisiejszy Zespół Szkół Ponadgimnazjalnych). W miejscu obecnej Hali znajdowały się dawniej ogródki działkowe i dzikie boisko. Koszt budowy HSW wyniósł niemal 8 mln zł.
Kompleks boisk wielofunkcyjnych.
"Data otwarcia obiektu" – 17 października 2013 r.
"Charakterystyka" – boisko do koszykówki, piłki ręcznej, boisko do siatkówki.
"Rys historyczny" – Obiekt zmodernizowany latem 2013 r. Posiada sztuczne oświetlenie. Zadanie dofinansowane zostało ze środków Ministerstwa Sportu i Turystyki. Koszt całej inwestycji (wraz z budową mini kompleksu lekkoatletycznego) to 436 143,43 zł.
Skatepark.
"Data otwarcia obiektu" – 20 lipca 2012 r. /Rolkodrom – 6 marca 2002 r./
"Charakterystyka" – wyposażony w elementy betonowe: quarter pipe, spine, jump box, box, bank, quarter pipe, bank.
"Rys historyczny" – Elementy skateparku zostały przeniesione w 2012 r. sprzed dawnego budynku biurowego stadionu przy ul. Pocztowej. Dawny skatepark, nazywany Rolkodromem, powstał na prośbę młodych mieszkańców Krosna Odrzańskiego. Wyposażenie zakupiono i zamontowano w marcu i kwietniu 2002 r. Obiekt był wówczas czynny od poniedziałku do piątku w godzinach 8:00 - 21:00. Z uwagi na dużą odległość od osiedli i centrum miasta postanowiono usytuować go przy Hali Widowiskowo-Sportowej. Stało się to po wykonaniu asfaltowej nawierzchni w miejscu dawnego kortu do tenisa ziemnego o nawierzchni z mączki ceglanej. Obiekt posiada sztuczne oświetlenie.
Mini kompleks lekkoatletyczny.
"Data otwarcia obiektu" – 17 października 2013 r.
"Charakterystyka" – bieżnia dwutorowa o długości 60 m, skocznia w dal, rzutnia do pchnięcia kulą.
"Rys historyczny" – Obiekty wybudowane w latem 2013 r. na potrzeby Szkoły Podstawowej nr 3 w Krośnie Odrzańskim. Zadanie dofinansowane zostało ze środków Ministerstwa Sportu i Turystyki. Koszt całej inwestycji (wraz z wymianą nawierzchni boisk kompleksu wielofunkcyjnego) to 436 143,43 zł.
Pumptrack.
"Data otwarcia obiektu" – 23 grudnia 2019 r.
"Charakterystyka" – tor do jazdy rowerem o powierzchni całkowitej 1 600 m², długości pasm jezdnych 150 m, szerokość 180 cm. Liczba muld - 12, liczba profilowanych zakrętów typu banda - 4 szt..
"Rys historyczny" – Obiekty wybudowane jesienią 2019 r., przylegający do zrewitalizowanego Parku Tysiąclecia w Krośnie Odrzańskim. Koszt inwestycji w systemie "zaprojektuj i wybuduj" wyniósł 276 750,00 zł.
Stadion.
"Data otwarcia obiektu" – 12 września 1958 r.
"Charakterystyka" – trzy pełnowymiarowe boiska trawiaste /w tym dwa treningowe/, boisko do koszykówki, boisko do siatkówki plażowej, dwa małe trawiaste boiska treningowe, rzutnia do pchnięcia kulą, skocznia w dal, bieżnia okólna o długości 400 m, pole namiotowe.
"Rys historyczny" – Obiekt był wcześniej wykorzystywany, jako boisko piłkarskie oraz plac ćwiczeń straży pożarnej (zarówno przed, jak i po II wojnie światowej). We wrześniu 1975 r. w miejscu dawnego wysypiska śmieci, tuż obok płyty głównej wybudowano dwa boiska treningowe, które zostały zmodernizowane w 2005 r. Stadion przeszedł generalną modernizację po powodzi Tysiąclecia w 1997 r. (prace ukończono w roku 1999). W kwietniu 2005 r. na trybunach płyty głównej zamontowano 800 plastikowych siedzisk. W dniu 25 września 2017 r. na boiskach treningowych uruchomiono sztuczne oświetlenie. Z obiektu korzystają uczniowie położonych w pobliżu: Szkoły Podstawowej nr 1 i Zespołu Szkół Ponadgimnazjalnych.
Centrum Rekreacyjne.
"Data otwarcia" "obiektu" – 1 października 1889 r.
"Data otwarcia" "kortu do squasha" – 4 grudnia 2011 r.
"Data otwarcia" "kręgielni" – 3 lutego 2012 r.
"Charakterystyka" – kręgielnia dwutorowa, kort do squasha, dwa granitowe stoły bilardowe, bistro.
"Rys historyczny" – Obiekt wybudowany został w roku 1889 i pełnił początkowo funkcję szkolnej sali gimnastycznej, głównie do gimnastyki szwedzkiej. Przylegała do niego wieża strażacka, a obiekt był podpiwniczony. Budowę nowego budynku rozpoczęto w 1888 roku na placu naprzeciwko budynku Domu Strzeleckiego (obecnie biurowiec firmy Kromet). Sala gimnastyczna zostało otwarta 1 października 1889 roku przez ówczesnego burmistrza Lorenza. Całkowity koszt budowy wyniósł łącznie 15 629 marek. Koszt zakupu sprzętu gimnastycznego wyniósł 1 464 marki. Zakupu dokonano w firmie A. Zahna z Berlina. Na Międzynarodowej Wystawie Higieny w Dreźnie w roku 1911 firma ta prezentowała m.in. wyposażenie wzorcowej sali gimnastycznej szkoły podstawowej. Po II wojnie pełnił m.in. funkcję sali tanecznej, ale także biur administracji sportowej. Przechodził kilka większych remontów, m.in. w 1985, 1989 i 1997 r. Mała, niefunkcjonalna powierzchnia sprawiły, że w 2011 r. władze samorządowe podjęły decyzję o przekształceniu jej w Centrum Rekreacyjne z dwutorową kręgielnią i kortem do squasha. Przy obiekcie usytuowane były dwa korty tenisowe o nawierzchni z mączki. Zostały one oddane do użytku w sierpniu 1958 r. W maju 2010 r. w ich miejscu rozpoczęto budowę Hali Sportowej Zespołu Szkół Ponadgimnazjalnych.
Kąpielisko nad jeziorem Glibiel w miejscowości Łochowice.
"Data otwarcia" "obiektu" – 1 czerwca 1960 r. [status kąpieliska od 27 czerwca 2014 r.]
"Charakterystyka" – wypożyczalnia sprzętu pływającego: kajaków, rowerów wodnych, łódek elektrycznych, desek SUP, pomost kąpielowo - spacerowy, toalety, natryski, przebieralnia, dwie zjeżdżalnie do wody, plac zabaw dla dzieci.
"Rys historyczny" – Ośrodek o nazwie „Piast” („Sobótka”), tzw. „cywilny” (w odróżnieniu od „wojskowego”, położonego na przyległym brzegu) powstał w 1960 r. i był w posiadaniu Polskiego Związku Motorowego. W późniejszym okresie znalazł się pod zarządem utworzonego w czerwcu 1975 r. przez wojewodę, Lubuskiego Przedsiębiorstwa Gospodarki Turystycznej „Lubtouru”. Wieloletnim kierownikiem ośrodka wyposażonego w kilkadziesiąt miejsc noclegowych, domki, stołówkę, kawiarnię, wypożyczalnię sprzętu pływającego pełnił Roman Pietrażycki. Później Ośrodek był dwukrotnie licytowany, a obecnie znaczna jego część stanowi własność prywatną. Ośrodek Sportu i Rekreacji posiada w administrowaniu plażę, pomost i wypożyczalnię sprzętu pływającego. Obecny pomost został wybudowany w roku 2006. Od roku 2014 posiada status kąpieliska o doskonałej, jakości wody.
Port rzeczny nad rzeką Odrą.
"Data otwarcia" "obiektu" – 2 lipca 2004 r.
"Charakterystyka" – port oświetlony latarniami, przyłącze wody, przyłącze energetyczne, śmietniki, slip bez wyciągarki umożliwiająca wodowanie małych jednostek, dwa pomosty portowe z knagami.
"Rys historyczny" – Rzeczny port pasażerski na 513,5 kilometrze rzeki Odry pozwala na jednoczesne cumowanie 12 niewielkich łodzi sportowych i jednego dużego statku wycieczkowego o długości do 80 m i wyporności do 350 ton. Obiekt usytuowany na lewym brzegu rzeki Odry posiada slip i parking, a poprzez bulwar połączony jest ze stadionem OSiR. Przy stanie wody powyżej 236 cm (według wodowskazu w Krośnie Odrzańskim) port jest zalany i tym samym niewidoczny. W 2003 r. w ramach funduszy Phare został zrealizowany projekt pn. „Rzeczny Port Pasażerski w Krośnie Odrzańskim”. Port oficjalnie otwarto w lipcu 2004 r. podczas kolejnego Flisu Odrzańskiego. Koszt inwestycji wyniósł 4,6 mln zł.
Targowisko miejskie.
"Data otwarcia" "obiektu" – 10 kwietnia 2015 r.
"Charakterystyka" – Na targowisku znajduje się 47 pawilonów handlowych, ogólnodostępne toalety, zadaszenie, ozdobny mur wraz z bramami oraz zatoki parkingowe.
"Rys historyczny" – Targowisko miejskie funkcjonowało niemal od pierwszych dni po zakończeniu II wojny światowej. Było zlokalizowane m.in. na Placu Wolności i przy ul. Poznańskiej. Obiekt wybudowany został w 2015 r. w miejscu prowizorycznych pawilonów. Obiekt jest monitorowany.
Kierownictwo.
W latach 1975 – 1980 na czele Ośrodka stał dyrektor. Następnie w okresie od 1980 do 2013 kierownik. Na mocy Statutu z 3 lipca 2013 r., od 18 lipca 2013 r. funkcję tę pełni dyrektor.
Statut.
Ośrodek Sportu i Rekreacji od powołania w 1975 r. do 19 stycznia 1982 r. funkcjonował, jako zakład budżetowy. Po przekształceniu w 1982 r., aż do dzisiaj jest jednostką budżetową Gminy Krosno Odrzańskie. W roku 1999 OSiR nadano Statut. Siedem lat później, w 2006 r. znowelizowano dokument. Ostatnia, aktualna regulacja w formie Statutu przyjęta została Uchwałą nr XXXVIII/284/13 Rady Miejskiej w Krośnie Odrzańskim w dniu 26 czerwca 2013 r. Została ona opublikowana dnia 3 lipca 2013 r. w „Dzienniku Urzędowym Województwa Lubuskiego”, a weszła w życie 18 lipca 2013 r.
Logo.
Pierwszy znak graficzny Ośrodka Sportu został zaprojektowany został na początku lat 90. przez ówczesnego kierownika OSiR – Mirosława Kamińskiego. Było to spowodowane potrzebą wyrazistej identyfikacji, jak również kwestiami reklamy i promocji firmy. W pierwotnym logotypie wiodącymi barwami były czerwony i żółty. W 2019 r. podjęto decyzję o unowocześnieniu i dostosowaniu do współczesnych potrzeb znaku graficznego. Zachowano jego formę, ale dokonano istotnych zmian w kolorystyce i symbolice. Nowy znak oraz wytyczne graficzne ujętą w formie księgi znaku opracował Jakub Malicki. Kompozycja liter skrótu OSiR, wpisana w okrąg, nawiązuje do kół olimpijskich. Całość ma formę pieczęci, co jest nawiązaniem do wcześniejszego emblematu. Zastosowano dwie główne barwy: jasno niebieską (Pantone 2925C, CMYK 75-20-0-0) i zieloną (Pantone 367 C, CMYK 45-0-75-0). Nawiązują one do barw flagi Krosna Odrzańskiego. Nowe logo jest w użyciu od 21 marca 2019 r.

</doc>
<doc id="4876001" url="https://pl.wikipedia.org/wiki?curid=4876001" title="Kodeks 0287">
Kodeks 0287

Kodeks 0287 (Gregory-Aland no. 0287) – greck0-arabski kodeks uncjalny Nowego Testamentu na papierze, datowany metodą paleograficzną na IX wiek. Rękopis jest przechowywany na Synaju. Tekst rękopisu nie jest wykorzystywany we współczesnych wydaniach greckiego Nowego Testamentu. 
Opis.
Zachowało się 80 papierowych kart rękopisu z greckim oraz arabskim tekstem czterech Ewangelii (Mt 1-8; 21; 22,1-3; Mk 16,19; Łk 1-12; J 2; 10; 12; 13; 17; 20; 21). Karty kodeksu mają rozmiar 29,8 na 20,5 cm. Tekst jest pisany dwoma kolumnami na stronę, 22 linijek tekstu na stronę. 
Historia.
INTF datuje rękopis 0287 na IX wiek. 
Rękopis został znaleziony w maju 1975 roku podczas prac restauracyjnych w klasztorze wraz z wieloma innymi rękopisami. Na listę greckich rękopisów Nowego Testamentu wciągnął go Kurt Aland, oznaczając go przy pomocy siglum 0287. Został uwzględniony w II wydaniu "Kurzgefasste". 
Rękopis nie jest wykorzystywany we współczesnych wydaniach greckiego Nowego Testamentu (NA27, NA28, UBS4). 
Rękopis jest przechowywany w Klasztorze Świętej Katarzyny (N.E. ΜΓ 97) na Synaju.

</doc>
<doc id="4876003" url="https://pl.wikipedia.org/wiki?curid=4876003" title="Litewskie bóstwa i stworzenia mitologiczne">
Litewskie bóstwa i stworzenia mitologiczne

W tym artykule przedstawione zostaną informacje o litewskich bóstwach, wspominanych w różnych źródłach począwszy od XIII w., a także pojawiających się w folklorze: opowieściach, baśniach, pieśniach (dajnach) i innych. Wiele nazw bóstw przedstawionych w starych źródłach jest zniekształconych, dlatego językoznawcy nie zgadzają się co do tego, jak pierwotnie mogły one brzmieć. Niektóre bóstwa (wymieniane np. przykład u Teodora Narbutta) nie mają potwierdzenia w innych źródłach, więc często są wątpliwe. 

</doc>
<doc id="4876007" url="https://pl.wikipedia.org/wiki?curid=4876007" title="Józef Banasiewicz">
Józef Banasiewicz

Józef Banasiewicz – polski malarz, rzeźbiarz i animator kultury i mieszkający w Wojkowie.
Życiorys.
Młodość i edukacja.
Józef Banasiewicz urodził się w Wojkowie. Stolarski fach ojca, oraz kolekcjonowanie ładnych przedmiotów przez matkę, miało wpływ na zainteresowanie sztuką od najwcześniejszych lat życia. Potem wzmacniał je dodatkowo nauczyciel plastyki, który zauważył predyspozycje u młodego Banasiewicza. Studia ukończył w Instytucie Wychowania Plastycznego w Cieszynie, filii Uniwersytetu Śląskiego, po czym podjął studia podyplomowe na Uniwersytecie Marii Skłodowskiej-Curie w Lublinie. 
Praca pedagogiczna i twórcza.
W latach 1977 – 1979 pełnił obowiązki dyrektora Szkoły Podstawowej w Gruszczycach. 
Jest założycielem grupy artystycznej "Poza Prowincją". 
Pełnił funkcję prezesa Stowarzyszenia Międzysołeckiego "Więź", współpracował z Wojewódzkim Domem Kultury w Sieradzu, działał w grupie roboczej "Aktywna Gmina Błaszki". 
Od 1987 roku prowadzi w swoim domu "Wiejską Galerię Sztuki", przekształconą potem w "Galerię Zdarzeń Artystycznych" popularnie zwaną "Banasiewiczówką". W 1999 roku uruchomił w niej punkt biblioteczny. W 2001 doprowadził do instalacji na ścianie swojej galerii pamiątkowej tablicy poświęconej przedwojennemu pomnikowi Józefa Piłsudskiego w Wojkowie. Obecnie galeria pełni funkcję gospodarstwa agroturystycznego ze stałą ekspozycją dzieł sztuki. Galeria stanowi jedyną prywatną galerię sztuki w regionie i dla lokalnej bohemy artystycznej posiada status miejsca kultowego.
W 2015 roku otrzymał nagrodę starosty sieradzkiego w kategorii osiągnięć o istotnym znaczeniu dla kultury powiatu sieradzkiego za wdrażanie nowatorskich form pracy i inicjatyw sprzyjających rozwojowi życia kulturalnego w powiecie sieradzkim. 
Twórczość.
Banasiewicz stwierdził, że najbardziej ceni sztukę konceptualną. W swojej pracy artystycznej podejmuje wiele różnorodnych tematów, na przykład polityczne (prezentacja "Unijne kartoflisko"), czy filozoficzno-społeczne (cykl żydowski). 
Jego prace wystawiane były w Sieradzu, Szczecinie, Elblągu, Olsztynie, Opolu i Katowicach. 

</doc>
<doc id="4876020" url="https://pl.wikipedia.org/wiki?curid=4876020" title="Premier League (2020/2021)">
Premier League (2020/2021)

Sezon 2020/2021 Premier League – 29. edycja tych rozgrywek od czasu założenia w 1992 roku.
Sezon rozpoczął się 12 września 2020 roku, a zakończył się 23 maja 2021 roku. W rywalizacji wzięło udział 20 zespołów, w tym obrońca tytułu – Liverpool oraz trzy zespoły, które awansowały z Championship w poprzednim sezonie: Leeds United, West Bromwich Albion i Fulham (zwycięzca baraży). Tytuł zdobyło Manchester City.
Statystyki.
Najlepsi strzelcy.
Stan na 23 maja 2021, Źródło: Strona Barclays Premier League.
Najlepsi asystenci.
Stan na 23 maja 2021, Źródło: Strona Premier League.
Hattricki.
4 Zawodnik zdobył 4 bramki
Czyste konta.
Źródło: Strona Premier League

</doc>
<doc id="4876021" url="https://pl.wikipedia.org/wiki?curid=4876021" title="Bachorzyna">
Bachorzyna

Bachorzyna – potok w Polsce, w województwie dolnośląskim, powiecie kamiennogórskim, gminie Lubawka.
Potok wypływa z wysokości 699 m n.p.m. w miejscowości Paczyn. Osiąga długość 3,51 kilometra. Jest lewym dopływem Bobru (wpada do jeziora Bukowskiego na wysokości ok. 532 m n.p.m.). W miejscowości Paprotki, przecina drogę powiatową nr. 3474D na kilometrze drogi 2+200.
Potok przecina szlak turystyczny, zielony – prowadzący z Rozdroża pod Sulicą do Lubawki.

</doc>
<doc id="4876023" url="https://pl.wikipedia.org/wiki?curid=4876023" title="Kathleen Doyle">
Kathleen Doyle

Kathleen Mae Doyle (ur. 11 czerwca 1998 w Hinsdale) – amerykańska koszykarka występująca na pozycji rozgrywającej, obecnie zawodniczka Bursy BSB.
W 2016 otrzymała nagrodę Illinois Miss Basketball, przyznawana najlepszej koszykarce szkół średnich stanu Illinois. Dwukrotnie z rzędu poprowadziła Led Benet Academy do mistrzostwa stanu Illinois klasy 4A (2015, 2016).
15 lipca 2020 została zawodniczką Polskiej Strefy Inwestycji Enea Gorzów Wielkopolski. 20 grudnia opuściła klub.

</doc>
<doc id="4876029" url="https://pl.wikipedia.org/wiki?curid=4876029" title="Hökerum">
Hökerum

Hökerum – miejscowość (tätort) w Szwecji, w regionie administracyjnym ("län") Västra Götaland, w gminie Ulricehamn.
Według danych Szwedzkiego Urzędu Statystycznego liczba ludności wyniosła: 642 (31 grudnia 2015), 659 (31 grudnia 2018) i 654 (31 grudnia 2019).

</doc>
<doc id="4876031" url="https://pl.wikipedia.org/wiki?curid=4876031" title="Xenohyla truncata">
Xenohyla truncata

Xenohyla truncata – gatunek płaza bezogonowego z rodziny rzekotkowatych charakteryzujący się unikalną dla płazów częściowo roślinną dietą. Charakteryzuje się pulchnym ciałem o czerwonobrązowej barwie. Występuje endemicznie w brazylijskim stanie Rio de Janeiro, w którym zasiedla rośliny bromeliowate, wchodzące w skład porastającej pas wydm nadmorskich restingi. Jest jednym z bardzo niewielu gatunków płazów, u których dorosłe osobniki odżywiają się pokarmem roślinnym – w tym wypadku owocami; "X. truncata" bierze również udział w rozsiewie niektórych gatunków roślin. Część jego diety stanowią również bezkręgowce, zasiedlające zazwyczaj rośliny bromeliowate. Gatunek bliski zagrożenia (NT) w związku z niewielkim zasięgiem występowania (poniżej 20 tys. km2) i degradacją jego środowiska naturalnego.
Wygląd.
Ciało pulchne z małą głową i spiczastym pyskiem. Ubarwienie jednolicie czerwonobrązowe, tęczówka czerwona. Palce u stóp i dłoni zakończone przylgami. 
Zasięg występowania, habitat i zachowania.
Endemit. Występuje jedynie w brazylijskim stanie Rio de Janeiro, do wysokości bezwzględnej 50 m n.p.m. Południową granicę jego występowania określa wyspa Ilha da Marambaia, a północną stan Espirito Santo. Zasiedla roślinność pasa wydm nadmorskich, zwaną restingą, w której spotkać można go na roślinach bromeliowatych (szczególnie w "Neoregelia cruenta"). Podczas ataku drapieżnika rozciąga nogi na boki oraz nadyma się wciągając powietrze do płuc, dzięki czemu przybiera kształt utrudniający napastnikowi połknięcie ofiary. Rozmnaża się w okresowych zbiornikach wodnych utworzonych przez opady deszczu.
Dieta.
Dieta dorosłych osobników "X. truncata" jest wyjątkowa wśród płazów, jako że składa się objętościowo w 2/3 z owoców, szczególnie w porze deszczowej, kiedy wiele gatunków roślin owocuje. Wedle danych z 2011 roku jest jednym z dwóch gatunków płazów bezogonowych (obok "Euphlyctis hexadactylus)", u których dieta dorosłych osobników składa się choć częściowo z roślin. Płaz ten połyka w całości owoce o długości 3-10 mm należące roślin takich jak "Anthurium harrisii" czy "Erythroxylum ovalifolium". "X. truncata" prawdopodobnie używa zmysłu wzroku (a dokładnie zdolności postrzegania barw) w celu zlokalizowania owoców. Nasiona nie są trawione, a po wydaleniu kiełkują, co sugeruje, że płaz ten odgrywa ważną rolę w ich rozsiewaniu. Ponadto "X. truncata" żywi się również bezkręgowcami takimi jak mrówki, prostoskrzydłe, karaczany czy pająki. Większość bezkręgowców w diecie "X. truncata" zasiedla bromelie, jednakowoż płazy te mogą również opuszczać te rośliny, żeby udawać się żerowanie. Odnotowano sezonową zmienność w proporcjonalnym udziale bezkręgowców i owoców w diecie.
Status.
Gatunek bliski zagrożenia (NT) w związku z niewielkim zasięgiem występowania (poniżej 20 tys. km2) i degradacją środowiska. Z drugiej strony jego zasięg występowania nie jest poszatkowany, przez co gatunku nie można sklasyfikować jako narażonego (VU). Zagraża mu głównie niszczenie restingi, a także rozwój infrastruktury.

</doc>
<doc id="4876032" url="https://pl.wikipedia.org/wiki?curid=4876032" title="Cmentarz wojenny w Uciskowie">
Cmentarz wojenny w Uciskowie

Cmentarz wojenny w Uciskowie – cmentarz wojenny z okresu I wojny światowej zlokalizowany na zachód od Uciskowa (powiat buski, województwo świętokrzyskie), w lesie sosnowym, bezpośrednio przy szosie z Nowego Korczyna do Buska-Zdroju. Jest jedną z największych nekropolii żołnierskich związanych z okresem I wojny światowej w regionie.
Historia.
Założenie na planie prostokąta z zaokrągloną tylną ścianą powstało jeszcze podczas trwania działań bojowych, przy współudziale lokalnej społeczności. Na cmentarzu pochowano 1366 żołnierzy armii rosyjskiej oraz 479 armii austro-węgierskiej. Polegli oni prawdopodobnie jesienią i w grudniu 1914. Żołnierzy ekshumowano wcześniej z różnych pól bitewnych. Cmentarz miał wtedy skromna formę. Pochówki oznaczono krzyżami z drewna. W latach 30. XX wieku nekropolię obsadzono krzewami i drzewami. Po II wojnie światowej pochowano tu dodatkowo żołnierzy Armii Czerwonej, których w latach 50. XX wieku ekshumowano i wywieziono. W 1991 teren poddano renowacji przy udziale pracowników Austriackiego Czarnego Krzyża. 5 listopada 1990 obiekt wpisano do rejestru zabytków pod numerem A.60. W 2012 posadowiono tablicę informacyjną.
Architektura.
Wymiary cmentarza to 73 x 145 metrów (powierzchnia około jednego hektara). Całość otacza półtorametrowy wał ziemny z bramą wejściową od strony drogi. Na osi wejścia, w centrum założenia, znajduje się kopiec ziemny o wysokości około sześciu metrów. Na jego szczycie wbity jest krzyż z rur metalowych z blaszanym orzełkiem i napisem "1918-1939 Poległym za Polskę". Pod kopcem, w trzech kwaterach pochowani zostali oficerowie (miejsca oznaczone krzyżami i tablicami). Za kopcem znajdują się dwie kwatery, prawdopodobnie z polskimi pochówkami żołnierskimi z 1939 (kampania wrześniowa). Wzdłuż wałów, z obu stron położone są dwie kwatery w kształcie litery L. Sięgają one do wejścia na cmentarz. Z tyłu nekropolii (w trzech rzędach) umiejscowiono 22 kwatery. Na poszczególnych mogiłach znajduje się około dwadzieścia krzyży. Część z nich jest prawosławna. Nie zachowały się żadne mogiły oznaczone nazwiskami poległych.

</doc>
<doc id="4876034" url="https://pl.wikipedia.org/wiki?curid=4876034" title="Holsljunga">
Holsljunga

Holsljunga – miejscowość (tätort) w Szwecji, w regionie administracyjnym ("län") Västra Götaland, w gminie Svenljunga.
Według danych Szwedzkiego Urzędu Statystycznego liczba ludności wyniosła: 241 (31 grudnia 2015), 225 (31 grudnia 2018) i 225 (31 grudnia 2019).

</doc>
<doc id="4876038" url="https://pl.wikipedia.org/wiki?curid=4876038" title="Horred">
Horred

Horred – miejscowość (tätort) w Szwecji, w regionie administracyjnym ("län") Västra Götaland, w gminie Mark.
Według danych Szwedzkiego Urzędu Statystycznego liczba ludności wyniosła: 1203 (31 grudnia 2015), 1271 (31 grudnia 2018) i 1254 (31 grudnia 2019).

</doc>
<doc id="4876041" url="https://pl.wikipedia.org/wiki?curid=4876041" title="Petrissa Solja">
Petrissa Solja

Petrissa Solja (ur. 11 marca 1994 w Kandel) – niemiecka tenisistka stołowa, srebrna medalistka olimpijska, dwukrotna medalistka mistrzostw świata, multimedalistka mistrzostw Europy i igrzysk europejskich.
W 2010 roku została zgłoszona do udziału w igrzyskach olimpijskich młodzieży, jednak ostatecznie w nich nie wystartowała. W 2016 roku wzięła udział w igrzyskach olimpijskich w Rio de Janeiro. Zaprezentowała się w dwóch konkurencjach – zdobyła srebrny medal olimpijski w grze drużynowej (wspólnie z nią niemiecki zespół stanowiły Han Ying i Shan Xiaona) i zajęła siedemnaste miejsce w grze pojedynczej.
Dwukrotnie zdobyła brązowe medale mistrzostw świata w grze mieszanej (w 2017 roku w parze z Fangiem Bo i w 2019 roku z Patrickiem Franziską), w latach 2013–2018 zdobyła sześć medali mistrzostw Europy (cztery złote, jeden srebrny i jeden brązowy), a w latach 2015–2019 trzy złote medale igrzysk europejskich.

</doc>
<doc id="4876044" url="https://pl.wikipedia.org/wiki?curid=4876044" title="Hova (Szwecja)">
Hova (Szwecja)

Hova – miejscowość (tätort) w Szwecji, w regionie administracyjnym ("län") Västra Götaland, w gminie Gullspång.
Według danych Szwedzkiego Urzędu Statystycznego liczba ludności wyniosła: 1254 (31 grudnia 2015), 1320 (31 grudnia 2018) i 1309 (31 grudnia 2019).

</doc>
<doc id="4876046" url="https://pl.wikipedia.org/wiki?curid=4876046" title="Dominik Ludwik Pawlikowski">
Dominik Ludwik Pawlikowski

Dominik Ludwik Pawlikowski (ur. 23 lipca 1879 w Międzyrzecu Podlaskim, zm. 17 lipca 1952 w Warszawie) – filantrop, inżynier architekt.
Życiorys.
Dominik Ludwik Pawlikowski herbu Cholewa, syn Karoliny z domu Ponikowskiej i Franciszka Pawlikowskiego, brat cioteczny Antoniego Ponikowskiego, brat Antoniego Pawlikowskiego, urodził się 23 lipca 1879 roku w Międzyrzecu Podlaskim, w guberni siedleckiej. Ukończył studia na Wydziale Architektury Politechniki Ryskiej i studiował na Politechnice Warszawskiej.
Swoje dorosłe życie związał z Siedlcami i powiatem gdzie był autorem lub współautorem wielu przedsięwzięć o charakterze filantropijnym. Piastował, przed wojną i po wojnie do roku 1950, stanowisko naczelnego architekta miasta Siedlce i powiatu siedleckiego. Był jednym z inicjatorów powstania dzielnicy Nowe Siedlce, której był głównym projektantem i sprawował społecznie nadzór budowlany.
Będąc zwolennikiem szerokiego propagowania oświaty był autorem licznych projektów wielu szkół (które wykonywał zupełnie bezpłatnie) w powiecie, jak i w samych Siedlcach nad którymi sprawował społecznie nadzory budowlane. Był inicjatorem budowy Kopca ku czci Marszałka Piłsudskiego w miejscowości Zawady. Pawlikowski wraz z żoną Alicją aktywnie wspierał Polski Czerwony Krzyż. Za swoją działalność filantropijną i społeczną, w dniu uroczystego poświęcenia Kopca, Prezydent Mościcki odznaczył Dominika Ludwika Pawlikowskiego Złotym Krzyżem Zasługi.
W 1950 roku przeniósł się do Warszawy, gdzie pracował w Biurze Odbudowy Stolicy. Wraz z synami Andrzejem i Marcinem odbudowywali m.in. kościół i klasztor Sakramentek na Nowym Mieście w Warszawie.
Zmarł 17 lipca 1952 roku w Warszawie i został pochowany na cmentarzu Powązkowskim (kwatera 100, rząd 4, miejsce 19).
Jego żoną była Felicja Alicja z domu Kuleszyńska herbu Ślepowron. Był ojcem architektów Marcina Zbigniewa Pawlikowskiego i Andrzeja Pawlikowskiego oraz dziadkiem architekt Anny Pawlikowskiej-Piechotka.

</doc>
<doc id="4876056" url="https://pl.wikipedia.org/wiki?curid=4876056" title="Hultafors">
Hultafors

Hultafors – miejscowość (tätort) w Szwecji, w regionie administracyjnym ("län") Västra Götaland, w gminie Bollebygd.
Według danych Szwedzkiego Urzędu Statystycznego liczba ludności wyniosła: 333 (31 grudnia 2015), 333 (31 grudnia 2018) i 321 (31 grudnia 2019).

</doc>
<doc id="4876061" url="https://pl.wikipedia.org/wiki?curid=4876061" title="Wioleta Umławska">
Wioleta Umławska

Wioleta Zofia Umławska – polska biolog, dr hab. nauk o zdrowiu, adiunkt Katedry Biologii Człowieka Wydziału Nauk Biologicznych Uniwersytetu Wrocławskiego, profesor nadzwyczajny Wydziału Nauk Społecznych w Giżycku Wyższej Szkoły Bezpieczeństwa w Poznaniu.
Życiorys.
24 września 1998 obroniła pracę doktorską "Rozwój fizyczny dzieci i młodzieży ze schorzeniami narządu wzroku", 15 stycznia 2013 habilitowała się na podstawie pracy zatytułowanej "Antropologiczna ocena stanu rozwoju fizycznego dzieci i młodzieży z niektórymi przewlekłymi schorzeniami układu oddechowego oraz tkanki łącznej". Jest zatrudniona na stanowisku adiunkta w Katedrze Biologii Człowieka na Wydziale Nauk Biologicznych Uniwersytetu Wrocławskiego, oraz profesora nadzwyczajnego na Wydziale Nauk Społecznych w Giżycku Wyższej Szkole Bezpieczeństwa w Poznaniu.

</doc>
<doc id="4876065" url="https://pl.wikipedia.org/wiki?curid=4876065" title="Hulu (miejscowość)">
Hulu (miejscowość)

Hulu – miejscowość (tätort) w Szwecji, w regionie administracyjnym ("län") Västra Götaland, w gminie Ulricehamn.
Według danych Szwedzkiego Urzędu Statystycznego liczba ludności wyniosła: 252 (31 grudnia 2015), 239 (31 grudnia 2018) i 254 (31 grudnia 2019).

</doc>
<doc id="4876070" url="https://pl.wikipedia.org/wiki?curid=4876070" title="Coquillettidia">
Coquillettidia

Coquillettidia – rodzaj muchówek z rodziny komarowatych i podrodziny Culicinae. Rozprzestrzeniony kosmopolitycznie. W zapisie kopalnym znany od eocenu.
Wygląd.
Muchówki te osiągają stosunkowo duże jak na komarowate rozmiary. Ubarwienie mają głównie żółtawe. Łuski porastające wierzchnią stronę skrzydeł nie są asymetryczne; zwykle są wąskie i jednobarwne, rzadziej występują pomieszane łuski jasne i ciemne o większej szerokości. Chetotaksja odznacza się brakiem na anepisternach śródtułowia szczecinek przedprzetchlinkowych, a w przypadku podrodzaju nominatywnego także zaprzetchlinkowych. Odnóża mają stopy o niezmodyfikowanych pazurkach i pozbawione wyraźnie widocznych przylg. Przedstawiciele podrodzaju "Rhynchotaenia" mają na przednich powierzchniach ud charakterystyczne przedwierzchołkowe przepaski lub plamki o białej barwie. Dla larw z rodzaju "Coquillettidia" charakterystyczne są bardzo długie odsiebne części czułków, niekiedy tak długie jak części nasadowe i zawsze połączone z nimi stawowo.
Ekologia i występowanie.
Przedstawiciele podrodzaju nominatywnego zamieszkują głównie krainę etiopską, jednak występują też w krainie orientalnej i australijskiej, a trzy gatunki w Holarktyce. Spośród tych ostatnich jeden zamieszkuje nearktyczną Amerykę Północną, jeden region śródziemnomorski, a jeden ("C. richardii") cały zachód Palearktyki, w tym Polskę. Podrodzaj "Rhynchotaenia" ograniczony jest w swym występowaniu do krainy neotropikalnej, a jedyny gatunek z podrodzaju "Austromansonia" jest endemitem Nowej Zelandii.
Larwy i poczwarki przechodzą rozwój w stałych zbiornikach o stojącej wodzie, od bajorek po jeziora. Muszą one być porośnięte roślinnością, która wykorzystywana jest do pobierania powietrza atmosferycznego – owady przyczepiają się do roślin, przebijając je syfonami. Larwa może wielokrotnie zmieniać wykorzystywaną roślinę. Najczęściej używane są trawy.
Dorosłe samice ssą krew czworonogów celem wydania na świat potomstwa (hematofagia). Są wśród nich zarówno gatunki aktywne w dzień jak i w nocy. W przypadku kilku gatunków stwierdzono żerowanie także na ludziach. Niektóre gatunki są wektorami drobnoustrojów chorobotwórczych, wywołujących takie choroby jak ptasia malaria, wschodnie końskie zapalenie mózgu, gorączka Zachodniego Nilu, gorączka doliny Rift i czikungunia.
Taksonomia i ewolucja.
Takson ten wprowadzony został w 1905 roku przez Harrisona Graya Dyara, który jego gatunkiem typowym wyznaczył "Culex perturbans". Przez dłuższy czas klasyfikowany był jako podrodzaj w obrębie rodzaju "Mansonia". Do rangi odrębnego rodzaju wyniosła go w 1997 roku Christine Dahl. Współcześnie umieszcza się go w plemieniu Mansoniini wraz z rodzajem "Mansonia". Na siostrzaną relację tych dwóch rodzajów wskazują wyniki analizy filogenetycznej Ralpha Harbacha i Iana Kitchinga z 1998 roku.
Do rodzaju "Coquillettidia" zalicza się 3 podrodzaje i 63 opisane gatunki:
W zapisie kopalnym rodzaj ten znany jest z eocenu i miocenu, przy czym wszystkie jego skamieniałości znajdowano na terenie Europy. Z eocenu pochodzą znaleziony w Anglii "C. cockerelli" oraz dwa gatunki opisane na podstawie inkluzji w bursztynie bałtyckim: "C. adamowiczi" i "C. gedanica". Z miocenu znane są skamieniałości kompresyjne "C. martinii" i "C. varivestita".

</doc>
<doc id="4876072" url="https://pl.wikipedia.org/wiki?curid=4876072" title="Pustka (dopływ Przegini)">
Pustka (dopływ Przegini)

Pustka lub Potok– potok, lewy dopływ potoku Tarnawka w województwie małopolskim w powiecie bocheńskim. Wypływa na wysokości 417 m w porośniętych lasem wzniesieniach na terenie wsi Stare Rybie. Spływa w kierunku północnym, przepływa pod drogą Tarnawa – Stare Rybie i na wysokości 254 uchodzi do Przegini.
Potok Pustka ma 5 lewych dopływów i dwa prawe. Jego zlewnia znajduje się w obrębie wsi Tarnawa (powiat bocheński) i Rybie Stare (powiat limanowski). Pod względem geograficznym jest to obszar Pogórza Wiśnickiego.

</doc>
<doc id="4876073" url="https://pl.wikipedia.org/wiki?curid=4876073" title="Piotr Kosiba">
Piotr Kosiba

Piotr Kosiba – polski biolog, dr hab. nauk biologicznych, adiunkt Katedry Ekologii, Biogeochemii i Ochrony Środowiska Wydziału Nauk Biologicznych Uniwersytetu Wrocławskiego.
Życiorys.
Obronił pracę doktorską, 24 września 2015 habilitował się na podstawie pracy zatytułowanej "Modele ekologiczne reakcji wybranych gatunków mchów endohydrycznych na oddziaływanie zanieczyszczeń przemysłowych. Badania bioindykacyjne i populacyjne". Jest zatrudniony na stanowisku adiunkta w Katedrze Ekologii, Biogeochemii i Ochrony Środowiska na Wydziale Nauk Biologicznych Uniwersytetu Wrocławskiego.

</doc>
<doc id="4876074" url="https://pl.wikipedia.org/wiki?curid=4876074" title="Hyssna">
Hyssna

Hyssna – miejscowość (tätort) w Szwecji, w regionie administracyjnym ("län") Västra Götaland, w gminie Mark.
Według danych Szwedzkiego Urzędu Statystycznego liczba ludności wyniosła: 665 (31 grudnia 2015), 713 (31 grudnia 2018) i 728 (31 grudnia 2019).

</doc>
<doc id="4876077" url="https://pl.wikipedia.org/wiki?curid=4876077" title="Loreen (singel Sandry)">
Loreen (singel Sandry)



</doc>
<doc id="4876079" url="https://pl.wikipedia.org/wiki?curid=4876079" title="Bitwa pod Szelkowem">
Bitwa pod Szelkowem

Bitwa pod Szelkowem – walki polskich 46 pułku piechoty i Lidzkiego pułku strzelców z sowieckimi oddziałami 15 Armii w czasie II ofensywy Frontu Zachodniego Michaiła Tuchaczewskiego w okresie wojny polsko-bolszewickiej.
Sytuacja ogólna.
W pierwszej dekadzie lipca 1920 przełamany został front polski nad Autą, a wojska Frontu Północno-Wschodniego gen. Stanisława Szeptyckiego cofały się pod naporem ofensywy Michaiła Tuchaczewskiego.
Naczelne Dowództwo Wojska Polskiego nakazało powstrzymanie wojsk sowieckiego Frontu Zachodniego na linii dawnych okopów niemieckich z okresu I wojny światowej.
Sytuacja operacyjna, a szczególnie upadek Wilna i obejście pozycji polskich od północy, wymusiła dalszy odwrót wojsk polskich.
1 Armia gen. Gustawa Zygadłowicza cofała się nad Niemen, a 4 Armia nad Szczarę.
Obrona wojsk polskich na linii Niemna i Szczary również nie spełniła oczekiwań. W walce z przeciwnikiem oddziały polskie poniosły duże straty i zbyt wcześnie rozpoczęły wycofanie na linię Bugu.
Plan polskiego Naczelnego Dowództwa zakładał, że 1. i 4. Armia oraz Grupa Poleska powstrzymają bolszewików i umożliwią przygotowanie kontrofensywy z rejonu Brześcia. Rozstrzygającą operację na linii Bug, Ostrołęka, Omulew doradzał też gen. Maxime Weygand.
Utrata Twierdzy Brzeskiej spowodowała, że plan Naczelnego Dowództwa Wojska Polskiego uderzenia znad Bugu w skrzydło wojsk Frontu Zachodniego Michaiła Tuchaczewskiego i rozegrania tam decydującej bitwy przestał być realny. Wojska polskie cofały się nadal, a kolejną naturalną przeszkodą terenową dogodną do powstrzymania sowieckiej ofensywy była Wisła.
7 sierpnia dowództwo 1 Armii wydało rozkaz opuszczenia rejonu Różana grupie podpułkownika Andrzeja Kopy. Wycofująca się grupa obsadziła odcinek obrony Gostkowo – Szelków – Ćwilin. 
Działania wojsk w rejonie Szelkowa.
Lidzki pułk strzelców obsadził 3 ½ kilometrowy odcinek obrony. Jego II batalion ugrupował się od wsi Magnuszewo Małe do Magnuszewa Wielkiego, dalej I batalion do szosy włącznie, a III batalion do szelkowskiego cmentarza. 
9 sierpnia oddziały sowieckiej 15 Armii zaatakowały broniących się pod Szelkowem I batalion 46 pułku piechoty oraz Lidzki pułk strzelców. Po dwóch godzinach walki 46 pułk piechoty wycofał się na zachodni brzeg rzeki i odsłonił skrzydło lidzkiego pułku. 
Przeciwnik kontynuował pościg z zamiarem wyjścia na skrzydła i tyły pułku lidzkiego. Także i Lidzki ps zaczął wycofywać się za Orzyc.
Jedyny w tym rejonie most na rzece był ostrzeliwany przez sowieckie ckm-y i polskie pododdziały ponosiły duże straty.
Interweniował 101 pułk piechoty, który uderzył czterema kompaniami i zmusił czerwonoarmistów do chwilowego opuszczenia Szelkowa.
Wieczorem Lidzki pułk strzelców wycofał się do Pułtuska.
Bilans walk.
Lidzki pułk strzelców stracił w walce 92 poległych i rannych.
Sowieci stracili przeszło 500 zabitych i rannych, kilkudziesięciu jeńców i kilkanaście karabinów maszynowych.

</doc>
<doc id="4876082" url="https://pl.wikipedia.org/wiki?curid=4876082" title="Pendle Hill">
Pendle Hill

Pendle Hill – wzniesienie we wschodniej części Lancashire w Anglii, w pobliżu miast Burnley, Nelson, Colne, Clitheroe i Padiham. Jego szczyt wznosi się na wysokość 557 m. n. p. m. Dystrykt Pendle został nazwany właśnie przez wzgląd na nie. 

</doc>
<doc id="4876085" url="https://pl.wikipedia.org/wiki?curid=4876085" title="Antonowce (sielsowiet Słobódka)">
Antonowce (sielsowiet Słobódka)

Antonowce (; ) – wieś na Białorusi, w obwodzie witebskim, w rejonie brasławskim, w sielsowiecie Słobódka.
Historia.
W czasach zaborów folwark leżała w granicach Imperium Rosyjskiego.
W latach 1921–1945 kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka a następnie w gminie Brasław.
Według Powszechnego Spisu Ludności z 1921 roku zamieszkiwały tu 83 osoby, wszystkie były wyznania rzymskokatolickiego i zadeklarowały polską przynależność narodową. Było tu 14 budynków mieszkalnych. W 1931 w 14 domach zamieszkiwało 76 osób.
Miejscowość należała do parafii rzymskokatolickiej w Brasławiu. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Brasławiu.

</doc>
<doc id="4876086" url="https://pl.wikipedia.org/wiki?curid=4876086" title="Hunnebostrand">
Hunnebostrand

Hunnebostrand – miejscowość (tätort) w Szwecji, w regionie administracyjnym ("län") Västra Götaland, w gminie Sotenäs.
Według danych Szwedzkiego Urzędu Statystycznego liczba ludności wyniosła: 2053 (31 grudnia 2015), 1994 (31 grudnia 2018) i 1987 (31 grudnia 2019).

</doc>
<doc id="4876088" url="https://pl.wikipedia.org/wiki?curid=4876088" title="Igelstorp">
Igelstorp

Igelstorp – miejscowość (tätort) w Szwecji, w regionie administracyjnym ("län") Västra Götaland, w gminie Skövde.
Według danych Szwedzkiego Urzędu Statystycznego liczba ludności wyniosła: 648 (31 grudnia 2015), 662 (31 grudnia 2018) i 668 (31 grudnia 2019).

</doc>
<doc id="4876089" url="https://pl.wikipedia.org/wiki?curid=4876089" title="Paweł Wiktor">
Paweł Wiktor

Paweł Wincenty z Wiatrowic Wiktor herbu Brochwicz (ur. 24 stycznia 1893 w Załużu, zm. 27 czerwca 1940 we Lwowie) – polski ziemianin, oficer wojskowy.
Życiorys.
Paweł Wincenty z Wiatrowic Wiktor urodził się 24 stycznia 1893 w Załużu. Był wnukiem Jakuba Wiktora herbu Brochwicz (1814-1887), synem Adama Wiktora (1847-1907) i Olgi (wzgl. Aleksandry) z domu Żurowskiej herbu Leliwa (ur. 1850, córka Teofila Żurowskiego). Jego rodzeństwem byli: Stefan (ur. 1883, żonaty z Olgą Didur, córką Adama Didura, który był nieślubnym dzieckiem Jakuba Wiktora), Roman (1890-1917).
Uczył się w C. K. Gimnazjum w Sanoku, gdzie w 1911 zdał egzamin dojrzałości (w jego klasie byli m.in. Stanisław Biega, Stefan Lewicki, Jan Polański, Józef Premik, Kazimierz Swoszowski, Edward Zegarski). Podczas nauki gimnazjalnej zamieszkiwał w tym mieście u Leopolda Biegi, a po śmierci ojca pozostawał pod opieką Kazimierza Laskowskiego.
Po śmierci ojca przejął majątki Załuż, Wujskie. W 1911 posiadał w Załużu posiadał 595 ha, a w Wujskiem 425 ha. 
Podczas I wojny światowej został powołany do służby w szeregach C. K. Armii i mianowany podporucznikiem w rezerwie kawalerii z dniem 1 stycznia 1916. Do 1918 był oficerem w rezerwie 1 pułku ułanów (tak samo Stefan Wiktor). Przed 1917 został odznaczony Brązowym Medalem Zasługi Wojskowej na wstążce Krzyża Zasługi Wojskowej, a przed 1918 dodatkowo z mieczami. Po odzyskaniu przez Polskę niepodległości został przyjęty do Wojska Polskiego i zweryfikowany w stopniu porucznika rezerwy jazdy z dniem 1 czerwca 1919. W 1923, 1924 był oficerem rezerwowym 10 pułku strzelców konnych w Łańcucie. Potem zweryfikowany jako porucznik rezerwy w korpusie oficerów pospolitego ruszenia kawalerii ze starszeństwem z dniem 1 czerwca 1919. W tym samym stopniu rezerwy w 1934 był przydzielony do Oficerskiej Kadry Okręgowej nr X jako "oficer przewidziany do użycia w czasie wojny" i pozostawał wówczas w ewidencji Powiatowej Komendy Uzupełnień Sanok.
Został prezesem założonego 1 czerwca 1919 koła Towarzystwa Szkoły Ludowej w Załużu. Pełnił funkcję przewodniczącego Związku Ziemian w Sanoku. W latach II Rzeczypospolitej płody rolne ze swojego gospodarstwa sprzedawał w wynajętym od Michała Słuszkiewicza sklepie przy ul. Tadeusza Kościuszki w Sanoku, którego działalność nie utrzymała się na dłuższy czas. Wraz z rodziną wspierał finansowo budowę kościoła Matki Bożej Nieustającej Pomocy w Załużu, poświęconego uroczyście 11 października 1931. W lipcu 1937 został wybrany zastępcą prezesa (Edmunda Słuszkiewicza) Związku Obrońców Podkarpacia w Sanoku.
20 października 1917 poślubił Marię Walerię Wiktorię Pędracką (1896-1975; córka notariusza z Sanoka, świadkami na ich ślubie byli płk Mieczysław Wiktor i sędzia Józef Jaworski). Ich dziećmi byli: Adam (1918-2011, był żonaty z daleką krewną, Wandą Wiktor tj. córką Jana Wiktora), Ewa (1920-2017), Helena (ur. 1923). Zmarł 27 czerwca 1940 we Lwowie.

</doc>
<doc id="4876091" url="https://pl.wikipedia.org/wiki?curid=4876091" title="Järpås">
Järpås

Järpås – miejscowość (tätort) w Szwecji, w regionie administracyjnym ("län") Västra Götaland, w gminie Lidköping.
Według danych Szwedzkiego Urzędu Statystycznego liczba ludności wyniosła: 789 (31 grudnia 2015), 820 (31 grudnia 2018) i 820 (31 grudnia 2019).

</doc>
<doc id="4876093" url="https://pl.wikipedia.org/wiki?curid=4876093" title="Pseudomedycyna">
Pseudomedycyna



</doc>
<doc id="4876094" url="https://pl.wikipedia.org/wiki?curid=4876094" title="Jonsered">
Jonsered

Jonsered – miejscowość (tätort) w Szwecji, w regionie administracyjnym ("län") Västra Götaland, w gminie Partille.
Według danych Szwedzkiego Urzędu Statystycznego liczba ludności wyniosła: 929 (31 grudnia 2015), 908 (31 grudnia 2018) i 902 (31 grudnia 2019).

</doc>
<doc id="4876097" url="https://pl.wikipedia.org/wiki?curid=4876097" title="Jonslund">
Jonslund

Jonslund – miejscowość (tätort) w Szwecji, w regionie administracyjnym ("län") Västra Götaland, w gminie Essunga.
Według danych Szwedzkiego Urzędu Statystycznego liczba ludności wyniosła: 304 (31 grudnia 2015), 317 (31 grudnia 2018) i 308 (31 grudnia 2019).

</doc>
<doc id="4876098" url="https://pl.wikipedia.org/wiki?curid=4876098" title="Jörlanda">
Jörlanda

Jörlanda – miejscowość (tätort) w Szwecji, w regionie administracyjnym ("län") Västra Götaland, w gminie Stenungsund.
Według danych Szwedzkiego Urzędu Statystycznego liczba ludności wyniosła: 1465 (31 grudnia 2015), 1507 (31 grudnia 2018) i 1535 (31 grudnia 2019).

</doc>
<doc id="4876100" url="https://pl.wikipedia.org/wiki?curid=4876100" title="Dick Twardzik">
Dick Twardzik

Richard Henryk Twardzik (ur. 30 kwietnia 1931 w Danvers, Massachusetts, zm. 21 października 1955 w Paryżu) – amerykański pianista jazzowy polskiego pochodzenia. Współpracował m.in. z takimi artystami jak Serge Chaloff, Charlie Mariano, Charlie Parker, Chet Baker, Lionel Hampton, Charles Mingus czy Roy Haynes.
Życiorys.
Naukę gry na fortepianie pobierał u Margaret Chaloff, nauczycielki z New England Conservatory, która wśród fanów jazzu bardziej kojarzona jest po prostu jako matka Serge’a Chaloffa, bebopowego saksofonisty barytonowego, z którym to Dick Twardzik rozpoczął swoją karierę jako czternastolatek, koncertując w bostońskich klubach nocnych. Znajomość ta „zaowocowała” również uzależnieniem od heroiny młodego pianisty.
Od 1951 regularnie nagrywał jako sideman. W wieku 21 lat rozpoczął współpracę z Charliem Parkerem. W 1954 podpisał kontrakt z wytwórnią Pacific Jazz dla której nagrał trzy autorskie kompozycje oraz cztery standardy jazzowe (około 22 minuty materiału).
Ostatnim muzycznym doświadczeniem w życiu Richarda Twardzika, była współpraca z Chetem Bakerem. Kiedy Baker zaproponował swojemu kwartetowi przedłużoną europejską trasę koncertową, która miała rozpocząć się latem 1955. Jego sidemeni sprzeciwiali się – jeden po drugim odchodzili, jednak Russ Freeman (pianista współpracujący przez wiele lat z Chetem Bakerem) polecił Twardzika jako jego następcę. Baker zgodził się, dołączając go do odnowionego składu, w którym znaleźli się również perkusista Peter Littman i basista Jimmy Bond. Perkusista również cierpiał na uzależnienie od heroiny, co przyczyniło się tylko do pogłębienia nałogu u Dicka. 11 października w paryskim Studio Pathé-Magellan, nagrali materiał (wydany później przez Barclay Records) do albumu "Chet In Paris", na którym znalazł się jeden utwór Twardzika pt. „The Girl From Greenland”. Cztery dni później kwartet odbył sesję nagraniową w Stuttgarcie u boku szwedzkiego saksofonisty barytonowego Larsa Gullina, a 20 października Twardzik po raz ostatni wystąpił na żywo w paryskim Club Tabu. Gdy następnego dnia pianista nie pojawił się na próbie, Baker wysłał Littmana, aby sprawdził ich hotel – perkusista znalazł Twardzika martwego w swoim pokoju, z igłą wciąż w ręku. Istnieją spekulacje, że Chet Baker był z pianistą w czasie przedawkowania i ze strachu uciekł z pokoju hotelowego.
Wytwórnia Pacific Jazz, aby móc wydać trio Twardzika (dysponowali materiałem na jedną stronę LP), umieściła na albumie również trio Russa Freemana – połączona płyta Russ Freeman/Richard Twardzik pt. "Trio" ujrzała światło dzienne pod koniec 1955.
W grze Richada Twardzika słychać doskonały warsztat pianistyczny oraz niebanalne podejście do harmonii i rytmu. Oprócz tego, że pianista wychował się na pianistyce Buda Powella i Arta Tatuma. Znaczny wpływ na jego grę miało również wykształcenie. Poza lekcjami klasycznego fortepianu z Margarett Chaloff, Richard studiował również kompozycję na New England Conservatory oraz uczył się gry na harfie. Jego oryginalny styl był jedną z głównych inspiracji Cecila Taylora, który studiował wówczas z Dickiem. Wsłuchując się w kompozycje Twardzika (również utworu "The Fable Of Mabel" z albumu Serge’a Chaloffa) można usłyszeć wiele wspólnych cech z muzyką Taylora. Zarówno formy jego utworów, jak też nietypowe improwizacje sięgają daleko poza bebop.
Przyjaciel Dicka Twardzika, autor jednej z jego biografii oraz muzyk, Leroy Sam Parkins opowiada, że dzień przed wylotem na trasę po Europie z Chetem Bakerem zaprosił Dicka na kolację. Richard był wtedy świeżo po powrocie z półrocznego detoksu w Bridgewater. Zadał mu pytanie: „Dicky – dlaczego to robisz – wyjeżdżasz z tą zgrają narkomanów?” Dick odpowiedział: „Żeby udowodnić, że dam radę”. Znamy niestety koniec jego historii.
O Richardzie Twardziku powstała książka (w języku angielskim) autorstwa Jacka Chambersa pt. "Bouncin' With Bartok: The Incomplete Works Of Richard Twardzik (2006)."
Dyskografia.
Istnieją również albumy z pojedynczymi utworami nagranymi przez Twardzika oraz sesje, które nie doczekały się wydania. Pełny wykaz nagrań: http://homes.chass.utoronto.ca/~chambers/twardzik2.html

</doc>
<doc id="4876101" url="https://pl.wikipedia.org/wiki?curid=4876101" title="Szarlataneria medyczna">
Szarlataneria medyczna

Szarlataneria medyczna (fr. "Charlatanisme", ang. "Quackery") – promowanie oszukańczych lub ignoranckich praktyk medycznych. Szarlatan to „oszust zwodzący ludzi swymi rzekomymi umiejętnościami i kwalifikacjami, ciągnący zyski z ludzkiej łatwowierności” lub „oszust lub ignorant pretendujący do umiejętności medycznych”.
Wspólnymi elementami szarlatanerii są wątpliwe diagnozy przy użyciu budzących wątpliwości testów diagnostycznych, a także niesprawdzone lub odrzucone przez współczesną medycynę metody leczenia. Jest to szczególnie niebezpieczne w przypadku poważnych chorób, takich jak nowotwór. Szarlataneria medyczna połączona z agresywną promocją jest często opisywana jako „oszustwo medyczne”.
Angielski termin "quacker" pochodzi od archaicznego terminu z języka niderlandzkiego "kwakzalver" oznaczającego "sprzedawce maści". W średniowieczu w języku niemieckim słowo "quack" oznaczało również "krzyk", szarlatani byli określani mianem "quacksalber" ponieważ sprzedawali swoje towary na rynku krzycząc donośnym głosem.

</doc>
<doc id="4876105" url="https://pl.wikipedia.org/wiki?curid=4876105" title="Spektakle Teatru Telewizji – lata 90. XX wieku">
Spektakle Teatru Telewizji – lata 90. XX wieku

1990 • 1991 • 1992 • 1993 • 1994 • 1995 • 1996 • 1997 • 1998 • 1999

</doc>
<doc id="4876110" url="https://pl.wikipedia.org/wiki?curid=4876110" title="Stanisław Solecki">
Stanisław Solecki



</doc>
<doc id="4876118" url="https://pl.wikipedia.org/wiki?curid=4876118" title="Léon Ibombo">
Léon Ibombo

Léon Juste Ibombo (ur. 30 listopada 1968 w Brazzaville) – kongijski polityk, od 2016 roku jest ministrem poczt, telekomunikacji i e-gospodarki.
Życiorys.
Léon Ibombo urodził się 30 listopada 1968 roku w Brazzaville. Ukończył politologię na École des hautes études en sciences sociales w Paryżu. Karierę zawodową rozpoczął w 1997 we Francji, pracował w zakresie walki z korupcją oraz różnych metod śledczych.
Jest prezesem think thanku "Cercle des Espérants."
Kariera polityczna.
W Kongu pracował w Krajowej Komisji ds. Zwalczania Korupcji, Defraudacji i Oszustw (fr. "Commission nationale de lutte contre la corruption, la concussion et la fraude") przy Biurze Prezydenta Republiki Konga. 6 czerwca 2015 roku współtworzył "Mouvement National pour la Nouvelle République", stowarzyszenie które popierało projekt zmiany konstytucji poprzez referendum w 2015 roku. W stowarzyszeniu odpowiedzialny jest za komunikację.
30 kwietnia 2016 roku prezydent Denis Sassou-Nguesso powołał Ibombo w skład rządu na stanowisko ministra poczt, telekomunikacji"". W wyborach w 2017 roku zapowiedział swój start z okręgu Abala w departamencie Plateaux, jednak przed samym startem wycofał się na korzyść kandydata Kongijskiej Partii Pracy – Josepha Mbossy.
22 sierpnia 2017 poszerzono jego resort o sprawy związane z e-gospodarką. Po utworzeniu nowego rządu, przez premiera Anatole Collinet Makosso, 15 maja 2021 roku został ponownie powołany na stanowisko ministra poczt, telekomunikacji i e-gospodarki.
Życie prywatne.
Jest żonaty, ma trójkę dzieci.

</doc>
<doc id="4876127" url="https://pl.wikipedia.org/wiki?curid=4876127" title="Ana Soklič">
Ana Soklič

Ana Soklič, znana także jako Anna Soklich, Diona Dim lub Diona Dimm (ur. 10 kwietnia 1984 w Sawicy) – słoweńska piosenkarka i autorka tekstów.
Kariera muzyczna.
Muzyką zafascynowała się już jako dziecko, kiedy w piątej klasie szkoły podstawowej zaśpiewała piosenkę z repertuaru Darji Švajger. Karierę na słoweńskiej scenie muzycznej zaczynała pod pseudonimem Diona Dim i Diona Dimm. W kolejnych latach pseudonimem Diona Dimm nazwany został zespół muzyczny, w którego skład weszli również Bojan Simončič i Gašper Kačar. Obaj razem z wokalistką opiekowali się autorską stroną projektu. Piosenkarka przez pewien czas mieszkała w Szwecji z uwagi na podpisany kontrakt z tamtejszą wytwórnią płytową, jednak współpraca ta nie była udana. 
W 2012 wzięła udział w pierwszej słoweńskiej edycji programu "The X Factor", w którym przeszła do finałowej dziewiątki występującej w odcinkach na żywo (z grupy artystów z kategorii „ponad 21 lat”, której mentorką była Jadranka Juras) i zajęła ostatecznie piąte miejsce.
20 grudnia 2019 została ogłoszona uczestniczką słoweńskich preselekcji eurowizyjnych "EMA 2020". Jej konkursową propozycją został utwór „Voda”. 22 lutego 2020 wygrała selekcje, zdobywając 53,54% głosów telewidzów w ścisłym finale konkursu i zostając tym samym reprezentantką Słowenii w 65. Konkursie Piosenki Eurowizji. 18 marca 2020 poinformowano o odwołaniu konkursu z powodu pandemii COVID-19. W kwietniu 2020 wystąpiła w projekcie "Eurovision Home Concerts". 14 maja wydała swoją debiutancką epkę pt. "Voda", zawierającą siedem różnych wersji utworu „Voda” oraz singiel „Temni svet”. Cztery dni później, reprezentując Słowenię z utworem „”, zajęła 13. miejsce w pierwszym półfinale Konkursu Piosenki Eurowizji w Rotterdamie.

</doc>
<doc id="4876134" url="https://pl.wikipedia.org/wiki?curid=4876134" title="Kodeks 0290">
Kodeks 0290

Kodeks 0290 (Gregory-Aland no. 0290) – grecko-arabski kodeks uncjalny Nowego Testamentu na pergaminie, datowany metodą paleograficzną na IX wiek. Rękopis jest przechowywany na Synaju. Tekst rękopisu nie jest wykorzystywany we współczesnych wydaniach greckiego Nowego Testamentu. 
Opis.
Zachowało 8 pergaminowych kart rękopisu z greckim oraz arabskim tekstem Ewangelii Jana (18,4 - 20-2). Według rekonstrukcji oryginalne karty miały rozmiar 29 na 17 cm. Tekst jest pisany dwoma kolumnami na stronę, 24 linijek tekstu na stronę. Rękopis zawiera ponadto noty w języku arabskim. 
Historia.
INTF datuje rękopis 0290 na IX wiek. Georgi Parpulov datuje na X lub XI wiek. 
Rękopis został znaleziony w maju 1975 roku podczas prac restauracyjnych w klasztorze wraz z wieloma innymi rękopisami. Na listę greckich rękopisów Nowego Testamentu wciągnął go Kurt Aland, oznaczając go przy pomocy siglum 0290. Został uwzględniony w II wydaniu "Kurzgefasste". 
Rękopis nie jest wykorzystywany we współczesnych wydaniach greckiego Nowego Testamentu (NA27, NA28, UBS4). 
Rękopis jest przechowywany w Klasztorze Świętej Katarzyny (N.E. ΜΓ 102) na Synaju.

</doc>
<doc id="4876139" url="https://pl.wikipedia.org/wiki?curid=4876139" title="Julius Röntgen">
Julius Röntgen

Julius Röntgen (ur. 9 maja 1855 w Lipsku, zm. 13 września 1932 w Bilthoven koło Utrechtu) – holenderski kompozytor, dyrygent i pianista pochodzenia niemieckiego.
Życiorys.
Syn Engelberta Röntgena (1829–1897), który był jego pierwszym nauczycielem. Studiował u Louisa Plaidy i Carla Reineckego (fortepian), Moritza Hauptmanna (harmonia i kontrapunkt) oraz Franza Lachnera (kompozycja). W latach 1873–1874 był akompaniamentem barytona Juliusa Stockhausena w Cannstatt. Od 1874 do 1878 roku uczestniczył w koncertach Bachverein w Lipsku. Od 1877 roku mieszkał w Amsterdamie, gdzie do 1926 roku uczył fortepianu w tamtejszej szkole muzycznej, w 1884 roku przekształconej w konserwatorium, którego w latach 1912–1924 był dyrektorem. Występował jako solista i kameralista, grając m.in. razem z Pau Casalsem. Był dyrygentem towarzystw śpiewaczych Excelsior (1884–1886) i Toonkunstkoor (1886–1898). Po przejściu na emeryturę w 1925 roku osiadł w Bilthoven.
Przyjaźnił się z Johannesem Brahmsem i Edvardem Griegiem. Był autorem biografii Griega (wyd. 1930). Dwukrotnie żonaty, pierwszy raz ze szwedzką skrzypaczką Amandą Maier (1853–1894), drugi raz z Holenderką Abrahaminą des Amorie van der Hoeven. Zarówno synowie z pierwszego małżeństwa: Julius (1881–1951) i Engelbert (1886–1958), jak i z drugiego: Johannes (1898–1969), Edward Frants (1902–1969) i Joachim (1906–1989), zostali muzykami.
Odznaczony został krzyżem kawalerskim Orderu Oranje-Nassau, krzyżem kawalerskim norweskiego Orderu Świętego Olafa oraz krzyżem kawalerskim Orderu Korony Rumunii.
Twórczość.
Muzyka Röntgena należy do okresu postromantycznego. We wczesnych utworach widoczny jest wpływ Schumanna i Brahmsa, w późniejszych Regera i Debussy’ego. W swoich kompozycjach często wykorzystywał elementy ludowe z muzyki różnych narodów. Skomponował 21 symfonii, 7 koncertów fortepianowych, 2 koncerty skrzypcowe, 2 koncerty wiolonczelowe, 3 opery ("Agnete", "Samum", "Der lachende Kavalier"), ponadto liczne utwory kameralne.

</doc>
<doc id="4876143" url="https://pl.wikipedia.org/wiki?curid=4876143" title="Neuromedytacja">
Neuromedytacja

Neuromedytacja to zastosowanie zasad działania mózgu w praktykach medytacyjnych. W oparciu o sposób, w jaki kierowana jest uwaga, w oparciu o naszą intencję podczas praktyki i w oparciu o sposób, w jaki wpływa ona na mózg, wszystkie medytacje ogólnie należą do jednej (lub więcej) z 4 kategorii: koncentracji, uważności, spokojnego umysły, otwartego serca. Neuromedytacja zapewnia nauczycielom, trenerom i klinicystom możliwość dopasowania stylu medytacji do osoby, który skuteczniej pomoże jej w poprawie funkcjonowania:
– Medytacja skupienia: dobrowolna kontrola uwagi i procesów poznawczych. Ten styl może być najlepszy dla osób, które chcą poprawić swoje skupienie i koncentrację oraz zmniejszyć błądzenie umysłu.
– Medytacja uważności (mindfulness): niezaangażowana, nieoceniająca świadomość trwającego doświadczenia. Ten styl, może pomagać w odpuszczaniu kontroli i ograniczać wewnętrzną surową ocenę.
– Medytacja spokojnego umysłu: automatyczne przekraczanie procedur praktyki medytacyjnej, które prowadzi do otwartej świadomości. Ta praktyka pomaga zminimalizować wewnętrzny dialog i uczy osiągnąć stan spokojnej świadomości.
– Medytacja otwartego serca: aktywacja pozytywnych stanów emocjonalnych (np. miłości, współczucia, spokoju) wraz z nieograniczoną gotowością pomocy wszystkim żywym istotom. Medytacje w tej kategorii są idealne do zwiększenia empatii, szczodrości i przyjmowania różnych perspektyw.

</doc>
<doc id="4876144" url="https://pl.wikipedia.org/wiki?curid=4876144" title="Dambulla">
Dambulla



</doc>
<doc id="4876147" url="https://pl.wikipedia.org/wiki?curid=4876147" title="Antonowo (sielsowiet Druja)">
Antonowo (sielsowiet Druja)

Antonowo (; ) – wieś na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów majątek leżał w granicach Imperium Rosyjskiego.
W latach 1921–1945 majątek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwały tu 22 osoby, wszystkie były wyznania rzymskokatolickiego. Jednocześnie 21 mieszkańców zadeklarowało polską przynależność narodową a 1 białoruską. Były tu 3 budynki mieszkalne. W 1931 w 2 domach zamieszkiwało 14 osób.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4876150" url="https://pl.wikipedia.org/wiki?curid=4876150" title="Darkness Descends">
Darkness Descends

Darkness Descends – drugi album studyjny amerykańskiego zespołu thrash metalowego Dark Angel. Wydawnictwo ukazało się 17 listopada 1986 roku nakładem wytwórni muzycznej Combat Records. Album ten jest uznawany za jeden z najbardziej przełomowych w historii gatunku.
Lista utworów.
Opracowano na podstawie materiału źródłowego.
"Strona A"
"Strona B"
Twórcy.
Opracowano na podstawie materiału źródłowego.

</doc>
<doc id="4876152" url="https://pl.wikipedia.org/wiki?curid=4876152" title="Irfaan Ali">
Irfaan Ali

Mohamed Irfaan Ali (ur. 25 kwietnia 1980 w Leonorze) – gujański polityk, od 2020 roku prezydent Gujany.
Życiorys.
Ali urodził się w muzułmańskiej rodzinie indogujańskiej w Leonorze, wiosce w regionie Demarara na zachodnim wybrzeżu Gujany. Ukończył liceum St. Stanislaus College w Georgetown. Posiada doktorat z urbanistyki i planowania regionalnego na University of the West Indies.
W wyborach prezydenckich 2 marca 2020 roku, kandydował na prezydenta a jego kontrkandydatem był ówczesny prezydent David Granger. Po przeliczeniu głosów w kraju wybuchł kryzys wyborczy, podczas którego zażądano ponownego przeliczenia głosów a upublicznienie wyników ponownego przeliczenia zajęło pięć miesięcy.
2 sierpnia 2020 w wyniku ogromnej presji ze strony organizacji międzynarodowych, takich jak CARICOM i Organizacja Państw Amerykańskich oraz państw takich jak Stany Zjednoczone i Brazylia, komisja wyborcza opublikowała wyniki, które dały Irfaanowi Ali zwycięstwo. Został zaprzysiężony na prezydenta jeszcze tego samego dnia.

</doc>
<doc id="4876155" url="https://pl.wikipedia.org/wiki?curid=4876155" title="Bige Önal">
Bige Önal

Bige Önal (ur. 1 lutego 1990) – turecka aktorka.
Życiorys.
Jej ojciec Erhan Önal był piłkarzem, który grał dla Galatasaray SK, a matka Mine Baysan modelką. Jej rodzice rozwiedli się, gdy miała 9 lat. Po szkole średniej Saint-Benoît, ukończyła studia na Stambulskim Uniwersytecie Bilgi.
Jej debiut aktorski miał miejsce w 2010 roku, gdy zagrała w serialu "Elde Var Hayat". Ponadto wystąpiła w takich serialach jak Wspaniałe stulecie i Sen Çal Kapimi oraz produkcjach Netflixa "The Protector" i "Etos".

</doc>
<doc id="4876160" url="https://pl.wikipedia.org/wiki?curid=4876160" title="Paul Graener">
Paul Graener

Paul Graener (ur. 11 stycznia 1872 w Berlinie, zm. 13 listopada 1944 w Salzburgu) – niemiecki kompozytor i dyrygent.
Życiorys.
Uczęszczał do konserwatorium Veita w Berlinie, gdzie jego nauczycielem był Albert Becker. Przerwał jednak studia i działał jako dyrygent w Berlinie, Królewcu i Bremie. W 1896 roku wyjechał do Londynu, gdzie działał jako dyrygent Theatre Royal Haymarket, a w latach 1897–1902 był wykładowcą Królewskiej Akademii Muzycznej. W 1908 roku został wykładowcą kompozycji w wiedeńskim Neues Konservatorium, następnie od 1910 do 1913 roku był dyrektorem Mozarteum w Salzburgu. W następnych latach działał jako dyrygent w Berlinie, Lipsku, Dreźnie i Monachium. 
W 1920 roku został przyjęty na członka Preußische Akademie der Künste. Od 1920 do 1924 roku wykładał kompozycję w konserwatorium w Lipsku. W latach 1930–1933 był dyrektorem berlińskiego konserwatorium Sterna, a w latach 1933–1941 wiceprzewodniczącym i kierownikiem działu kompozycji Reichsmusikkammer.
Twórczość.
Był reprezentantem późnoromantycznej muzyki niemieckiej, w jego twórczości widoczny jest wpływ Richarda Straussa, Maxa Regera i Hansa Pfitznera. Jako jeden z nielicznych kompozytorów niemieckich sięgał po elementy impresjonizmu. W swoich pieśniach kontynuował tradycję liryki romantycznej, wykorzystywał też melodie ludowe. W operze "Friedemann Bach" posłużył się archaizacją i cytatami muzycznymi z dzieł W.F. Bacha.

</doc>
<doc id="4876170" url="https://pl.wikipedia.org/wiki?curid=4876170" title="Útulňa pod Kečkou">
Útulňa pod Kečkou

Útulňa pod Kečkou – schronisko turystyczne na przełęczy Bulovský príslop między szczytami Barania hlava i Kečka w Starohorskich Wierchach na Słowacji.
Przy marszu głównym grzbietem Niżnych Tatr i Starohorskich Wierchów wolno nocować według regulaminu Parku Narodowego Niżne Tatry ("NAPANT-u") tylko w niektórych miejscach. Przenocowanie w útulni pod Kečkou umożliwia kontynuowanie marszu głównym grzbietem Niżnych Tatr i Starohorskich Wierchów bez konieczności schodzenia na nocleg w dół i ponownego, mozolnego podchodzenia na główny grzbiet.
Opis.
Jest to przystosowany do noclegowania dawny szałas, umożliwiający przespanie się w spartańskich warunkach. Nie jest to typowe schronisko turystyczne, lecz obiekt, który na Słowacji nazywa się útulnią (w języku polskim brak odpowiednika). Znajdują się w nim wieszaki, ławka, piętrowe łóżka i drabinka prowadząca na strych. Naprzeciw drzwi jest okno z ławką pod nim, a obok niego fotografie opisująca historię budynku. Po lewej stronie jest kolejna ławka i stół. Przy drzwiach blat i półka, w rogu piec. Można spać na łóżkach i na podłodze z desek. Jest siedem materacy i łóżka, więc łącznie w schronisku może spać wygodnie dziesięć osób, a w razie potrzeby jeszcze więcej.
Przed utulnią jest kominek, miejsce na ognisko, ławka ze stołem i latryna. Źródło znajduje się około 60 metrów od utulni i jest oznaczone strzałką. Jest to źródło Uhliarský potok, w którym woda płynie przez cały rok.
W sezonie turystycznym przy utulni prowadzony jest bufet.
Zastrzeżenia.
Jest to obiekt samoobsługowy. Śmieci należy zabierać ze sobą. Nie należy również pozostawiać nieskonsumowanego jedzenia i innych przedmiotów. Do palenia ogniska należy wykorzystywać tylko drewno składowane przy domku, dostępna jest na miejscu piła i siekiera. Nie należy zbierać drzewa w lesie, gdyż jest to rezerwat ścisły. Nie wolno natomiast rozbijać namiotów na hali, ani spać poza budynkiem.

</doc>
<doc id="4876175" url="https://pl.wikipedia.org/wiki?curid=4876175" title="Baranowszczyzna">
Baranowszczyzna

Baranowszczyzna (; ) – wieś na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów wieś leżała w granicach Imperium Rosyjskiego.
W latach 1921–1945 kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 161 osób, 94 była wyznania rzymskokatolickiego, 67 staroobrzędowego. Jednocześnie 27 mieszkańców zadeklarowało polską przynależność narodową, 67 białoruską a 67 rosyjską. Było tu 35 budynków mieszkalnych. W 1931 w 39 domach zamieszkiwało 205 osób.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4876181" url="https://pl.wikipedia.org/wiki?curid=4876181" title="Jarosław Tumidajski">
Jarosław Tumidajski

Jarosław Tumidajski (ur. 1980) – polski reżyser teatralny i radiowy. Dwukrotny laureat Nagrody Teatralnej Marszałka Województwa Pomorskiego (2008, 2009 i 2017).
Życiorys.
Studiował teatrologię na Uniwersytecie Jagiellońskim. Ukończył studia na Wydziale Reżyserii Dramatu krakowskiej PWST. 
Życie prywatne.
20 czerwca 2020 roku wziął ślub z Katarzyną Dąbrowską. 
Kariera.
W 2001 zadebiutował jako reżyser sztuki Esther Vilar "Królowa i Szekspir" z Iwoną Bielską w roli królowej Elżbiety I w Starym Teatrze w Krakowie, gdzie zrealizował potem "Niepoprawnych wg Fantazego" (2004) Juliusza Słowackiego i "Nocny autobus" (2005) Michała Walczaka. W Teatrze Wybrzeże w Gdańsku wyreżyserował: "Grupę Laokoona" (2007) Tadeusza Różewicza, "Oni" (2008) Witkacego, "Pana Tadeusza" (2011) Adama Mickiewicza, "Wyspę niczyją. Mapping" (2012) swojego autorstwa, "Kreację" (2016) Ireneusza Iredyńskiego, "Uwiedzonych" (2016) swojego autorstwa i "Niezwyciężonego" (2019) Torbena Bettsa. 
Ponadto wyreżyserował między innymi: "Świętą Joannę szlachtuzów" (2008) Bertolta Brechta w Teatrze Miejskim w Gdyni, "Disneyland" (2009) wg Stanisława Dygata w Teatrze Ludowmy w Krakowie, "Trans-Atlantyk" (2010) wg Witolda Gombrowicza i "Solaris" (2011) wg Stanisława Lema w Teatrze Śląskim w Katowicach. W latach 2016–2018 był etatowym reżyserem Teatru Współczesnego w Warszawie. 

</doc>
<doc id="4876186" url="https://pl.wikipedia.org/wiki?curid=4876186" title="Basienice">
Basienice

Basienice (, "Basianicy"; , "Bosienicy") – dawna wieś na Białorusi, w obwodzie witebskim, w rejonie brasławskim, w sielsowiecie Słobódka.
Dawniej używana nazwa miejscowości to Basińce.
Historia.
W XIX wieku wieś leżała w granicach Imperium Rosyjskiego.
W latach 1921–1945 kolonia Basienice leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 46 osób, 41 było wyznania rzymskokatolickiego a 5 prawosławnego. Jednocześnie wszyscy mieszkańcy zadeklarowali polską przynależność narodową. Było tu 6 budynków mieszkalnych. W 1931 w 7 domach zamieszkiwało 29 osób. 
Miejscowość należała do parafii rzymskokatolickiej w Słobódce i prawosławnej w Brasławiu. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4876187" url="https://pl.wikipedia.org/wiki?curid=4876187" title="Bitwa pod Makowem">
Bitwa pod Makowem

Bitwa pod Makowem – walki polskiej grupy ppłk. Jerzego Błeszyńskiego z sowiecką 4 Dywizją Strzelców w czasie II ofensywy Frontu Zachodniego Michaiła Tuchaczewskiego w okresie wojny polsko-bolszewickiej.
Sytuacja ogólna.
W pierwszej dekadzie lipca 1920 przełamany został front polski nad Autą, a wojska Frontu Północno-Wschodniego gen. Stanisława Szeptyckiego cofały się pod naporem ofensywy Michaiła Tuchaczewskiego.
Naczelne Dowództwo Wojska Polskiego nakazało powstrzymanie wojsk sowieckiego Frontu Zachodniego na linii dawnych okopów niemieckich z okresu I wojny światowej.
Sytuacja operacyjna, a szczególnie upadek Wilna i obejście pozycji polskich od północy, wymusiła dalszy odwrót wojsk polskich.
1 Armia gen. Gustawa Zygadłowicza cofała się nad Niemen, a 4 Armia nad Szczarę.
Obrona wojsk polskich na linii Niemna i Szczary również nie spełniła oczekiwań. W walce z przeciwnikiem oddziały polskie poniosły duże straty i zbyt wcześnie rozpoczęły wycofanie na linię Bugu.
Plan polskiego Naczelnego Dowództwa zakładał, że 1. i 4. Armia oraz Grupa Poleska powstrzymają bolszewików i umożliwią przygotowanie kontrofensywy z rejonu Brześcia. Rozstrzygającą operację na linii Bug, Ostrołęka, Omulew doradzał też gen. Maxime Weygand.
Utrata twierdzy brzeskiej spowodowała, że plan Naczelnego Dowództwa Wojska Polskiego uderzenia znad Bugu w skrzydło wojsk Frontu Zachodniego Michaiła Tuchaczewskiego i rozegrania tam decydującej bitwy przestał być realny. Wojska polskie cofały się nadal, a kolejną naturalną przeszkodą terenową dogodną do powstrzymania sowieckiej ofensywy była Wisła.
Działania wojsk w rejonie Makowa.
Na wschodnim brzegu Orzyca przedmoście Maków obsadziła, wycofująca się spod Ostrołęki, grupa ppłk. Jerzego Błeszyńskiego.
8 sierpnia ugrupowana była w sposób następujący: batalion morski na lewym skrzydle, I/4 pułku pomorskiego na prawym, a w Makowie stanął 205 pułk piechoty im. Jana Kilińskiego. Ponadto dowódca grupy dysponował dwoma samochodami pancernymi i szwadronem 108 pułku ułanów.
Na lewym skrzydle Grupy broniły się pododdziały grupy gen. Karnickiego, a na prawym grupy ppłk. Andrzeja Kopy.
9 sierpnia w południe artyleria sowieckiej 4 Dywizji Strzelców rozpoczęła artyleryjskie przygotowanie ataku.
Godzinę później od strony Jankowa i Obiecanowa ruszyło natarcie piechoty i kawalerzystów z 4 pułku kawalerii. Po trzech godzinach walki ppłk Błeszyński wydał rozkaz odwrotu, a sowiecka 4 DS przeszła do pościgu.
Wycofująca się na zachodni brzeg Orzyca bateria 17 pułku artylerii ciężkiej dostały się w krzyżowy ogień czerwonoarmistów. Dopiero kontratak III/205 pułku piechoty chwilowo zatrzymało przeciwnika i ocalił polskie armaty. Bateria przeprawiła się przez rzekę, zajęła stanowiska za mostem i otworzyła nadzwyczaj celny ogień. Dzięki wsparciu baterii, II i III batalion 205 pułku piechoty oderwały się od nieprzyjaciela i uniknęły rozbicia. Poniosły jednak duże straty w trakcie przechodzenia przez most.
Po opuszczeniu przedmościa Makowa grupa ppłk. Jerzego Błeszyńskiego otrzymała rozkaz przejścia w rejon Przewodowa.
Bilans walk.
Pod Makowem Polacy stracili około 300 poległych, rannych i zaginionych.

</doc>
<doc id="4876188" url="https://pl.wikipedia.org/wiki?curid=4876188" title="Bosieńce">
Bosieńce



</doc>
<doc id="4876189" url="https://pl.wikipedia.org/wiki?curid=4876189" title="Friedrich Gernsheim">
Friedrich Gernsheim

Friedrich Gernsheim (ur. 18 lipca 1839 w Wormacji, zm. 11 września 1916 w Berlinie) – niemiecki kompozytor, dyrygent i pianista.
Życiorys.
W latach 1852–1853 studiował w konserwatorium w Lipsku u Ignaza Moschelesa, Moritza Hauptmanna i Ferdinanda Davida. Od 1855 do 1861 roku przebywał w Paryżu, gdzie był uczniem Antoine’a François Marmontela, a także poznał Édouarda Lalo, Camille’a Saint-Saënsa, Stephena Hellera, Gioacchino Rossiniego, Antona Rubinsteina i Ferenca Liszta. Po powrocie do Niemiec w 1861 roku został dyrygentem chóralnym i orkiestrowym w Saarbrücken. W latach 1865–1872 był wykładowcą konserwatorium w Kolonii. Od 1872 do 1880 roku działał jako dyrygent w Rotterdamie. W latach 1890–1897 wykładał w konserwatorium Sterna w Berlinie. W 1897 roku wybrany na członka senatu berlińskiej Akademie der Künste.
Twórczość.
Był mało oryginalnym kompozytorem, cenione są głównie jego dzieła kameralne. Twórczość Gernsheima stanowi kontynuację nurtu romantycznego, w zakresie harmonii i instrumentacji nawiązuje do Brahmsa, zaś w koncepcjach programowych do kierunku neoromantycznego. Jako dyrygent wykonywał najpierw przede wszystkim utwory Brahmsa, później też Brucha, Humperdincka i Verdiego.
Skomponował 4 symfonie (I "g-moll" 1875, II "Es-dur" 1882, III "c-moll „Mirjam”" 1888, IV "B-dur" 1892), uwerturę "Waldmeisters Brautfahrt", poemat symfoniczny "Zu einem Drama" (1910), "In memoriam, ein Klagegesang" na orkiestrę smyczkową i organy, "Koncert fortepianowy c-moll" (1869), 2 koncerty skrzypcowe (I "D-dur" 1880, II "F-dur" 1914), "Phantasiestück" na skrzypce i orkiestrę (1876), "Koncert e-moll" (1907), "Elohenu" na wiolonczelę i orkiestrę (1882), "Divertimento" na flet, 2 skrzypiec, wiolonczelę i kontrabas, 2 kwintety fortepianowe ("d-moll" i "h-moll"), 2 kwintety smyczkowe ("D-dur" i "Es-dur"), 3 kwartety fortepianowe ("Es-dur", "c-moll", "F-dur"), 5 kwartetów smyczkowych ("c-moll", "a-moll", "F-dur", "e-moll", "A-dur"), 2 tria fortepianowe ("F-dur" i "B-dur"), 4 sonaty skrzypcowe ("c-moll", "A-dur", "F-dur", "G-dur"), "Sonatę wiolonczelową d-moll", utwory na chór i orkiestrę ("Wachterlied aus der Neujahrsnacht 1200" 1861, "Odins Meeresritt" 1884, "Der Zaubermantel", "Ein Preislied" 1893, "Der Normen Wiegenlied" 1899, "Der Nibelungen Überfahrt" 1902), scenę na mezzosopran i orkiestrę "Agrippina" (1881, 2. wersja ok. 1906).

</doc>
<doc id="4876195" url="https://pl.wikipedia.org/wiki?curid=4876195" title="Útulna pod Kečkou">
Útulna pod Kečkou



</doc>
<doc id="4876199" url="https://pl.wikipedia.org/wiki?curid=4876199" title="Voda (singel Any Soklič)">
Voda (singel Any Soklič)

Voda – singel słoweńskiej piosenkarki Any Soklič promujący minialbum "Voda", wydany 20 marca 2020 nakładem ZKP RTVS. Utwór napisali i skomponowali Bojan Simončič oraz sama wokalistka, zaś produkcją zajął się Žiga Pirnat. Za projekt okładki singla odpowiadał Žiga Culiberg wraz z samą wokalistką.
Kompozycja wygrała słoweńskie preselekcje eurowizyjne "EMA 2020" i została wybrana na reprezentanta Słowenii w 65. Konkursie Piosenki Eurowizji w Rotterdamie. 18 marca 2020 poinformowano jednak o odwołaniu konkursu z powodu pandemii COVID-19.
24 kwietnia 2020 utwór został zaprezentowany przez wokalistkę w czwartym odcinku projektu "Eurovision Home Concerts".

</doc>
<doc id="4876203" url="https://pl.wikipedia.org/wiki?curid=4876203" title="Drenchill">
Drenchill

Drenchill, właściwie Kourosh Tazmini (ur. w Cascais) – portugalski DJ nagrywający single z gatunków pop, house oraz dance.
Życiorys.
Dzieciństwo i młodość.
Drenchill chciał być DJ-em już w wieku 12 lat. Kiedy osiągnął 16 lat zaczął grać w klubie swojego ojca.
Kariera.
2012–2013: Kourosh Tazmini
12 lutego 2012 roku Drenchill (jeszcze jako Kourosh Tazmini) wydał album studyjny "Can U Feel Love" poprzez wytwórnię Vidisco.
W 2013 roku opublikowany został singel „Saxo Love (I'm What You Want)” (z gościnnym występem Aisy).
2017–2021: Drenchill
Kourosh Tazmini (już jako Drenchill) wydał utwór „Spain” opublikowany 15 września 2017 roku; dostał się on na 35. pozycję na liście Deutsche Dj Playlist. W singlu tym gościnnie występowała Jermaine Fleur.
Drugim singlem Drenchilla był utwór „Hey Hey” wydany przez wytwórnię Sony Music, w którym gościnnie występowała Indiiana. Dostał się on jedynie do niemieckiej listy Dance-Charts; jego najwyższą pozycją na tej liście było miejsce 63. Znalazł się także na liście Deutsche Dj Playlist, gdzie znalazł się na 10. pozycji. Następnie artysta kontynuował współpracę z piosenkarką.
Ich kolejną piosenką był utwór „Freed from Desire” (cover singla Gali Rizzatto o tym samym tytule). Oprócz wcześniej wymienianych list znalazł się on na 1. miejscu polskiej listy AirPlay – Top (był on najbardziej popularnym singlem Drenchilla w Polsce) oraz na 4. pozycji radiowej listy WNP stworzonej przez projekt muzyczny Tophit.
W 2019 roku nagrał 2 single: „Allumé Allumé” (z gościnnym udziałm Jano) oraz „Never Never” (wraz z Indiianą). Drugi został najpopularniejszym singlem tego artysty na terenie Francji oraz Belgii – dostał się on do list przebojów polskiej, rosyjskich, niemieckich, francuskiej oraz do wskazówek w obu belgijskich listach (Ultratop 50 Singles z Flandrii oraz Ultratop 50 Singles z Walonii).
W 2020 roku nagrał swój kolejny singel – „Forever Summer” (we współpracy z Indiianą). Znalazł się on na 9. pozycji polskiej listy, 503. miejscu radiowej listy WNP. Dostał się on także do dwóch niemieckich list: na 3. i 5. miejsce.
W grudniu 2020 roku we współpracy z DJ Gorgio Gee wydał singel „Wa Wa”. 5 stycznia 2021 roku opublikowany został singel „Remedy” Drenchilla oraz duetu Nora &amp; Chris. 30 kwietnia 2021 wydał singel „Talk Talk” wraz z rumuńską piosenkarką Holy Molly.
4 czerwca 2021 zosyał opublikowany singel „Tócame”, który Drenchill nagrał z Dubossem, Szarrem i Iwarem.
2 lipca wydał singel „Paradise”, w którym gościnnie ponownie występuje Indiiana, a w listopadzie wyszedł ich kolejny utwór pt. „What You Say”.
Życie prywatne.
Pomimo że Drenchill urodził się w Portugalii, na co dzień mieszka w Niemczech.
Etymologia.
Pseudonim artysty „Drenchill” pochodzi od nazwy singla Roberta Milesa pt. „Children”.

</doc>
<doc id="4876206" url="https://pl.wikipedia.org/wiki?curid=4876206" title="Kourosh Tazmani">
Kourosh Tazmani



</doc>
<doc id="4876208" url="https://pl.wikipedia.org/wiki?curid=4876208" title="Freed from Desire">
Freed from Desire

Freed from Desire – singel włoskiej piosenkarki i autorki tekstów Gali Rizzatto. Został wydany w 1996 roku jako pierwszy singiel z jej pierwszego albumu "Come into My Life". Freed from Desire był hitem w wielu krajach europejskich, osiągając numer 1 we Francji (SNEP) i Belgii (Ultratop). Utwór został wydany w Wielkiej Brytanii w lipcu 1997 roku.
Utwór został napisany i skomponowany przez Galę Rizzatto; wyprodukowali ją Filippo Andrea Carmeni oraz Maurizio Molella.
Inne wersje.
W 2016 roku Gala nagrała akustyczną wersję utworu „Freed from Desire” w Les Studios Saint Germain w Paryżu do filmu "Un homme à la hauteur" w reżyserii Laurenta Tirarda z Jeanem Dujardinem.
Utwór został zaadaptowany w 2012 roku przez fanów skrzydłowego Stevenage F.C. Luke'a Freemana jako: „Freeman's on fire, your right back is terrified!” (pol. "Freeman jest w formie, twój prawy obrońca jest przerażony"!). Następnie na początku 2016 roku kibice Newcastle United F.C. zaadaptowali piosenkę dla swojego napastnika Aleksandara Mitrovicia, a refren brzmiał: „Mitro's on fire, your defence is terrified” (pol. "Mitro jest w formie, twoja obrona jest przerażona"), z której korzystali również fani Fulham F.C. Jednak Mitrović miał kiepską formę; utwór zyskał większą popularność w maju 2016 roku, gdy zwolennik klubu Wigan Athletic F.C., Sean Kennedy, zamieścił na serwisie internetowym YouTube swoją wersję „Freed from Desire” zatytułowaną „Will Grigg's on Fire” (pol. "Will Grigg jest w formie"), w uznaniu ostatnich osiągnięć Willa Grigga. Od czasu przesłania piosenka stała się pieśnią piłkarską. Ta wersja została nagrana przez producentów tańca Blonde pod pseudonimem DJ Kenno i osiągnęła 76 miejsce na brytyjskiej liście przebojów.
Fani z Irlandii Północnej również śpiewali "Will Grigg's on Fire", zwłaszcza podczas UEFA Euro 2016, kiedy grał w ich reprezentacji. Fani Irlandii, Walii, Anglii i Francji stworzyli własne wersje piosenki dla swoich graczy, takie jak „Vardy's on Fire” i „Grizi's on Fire”. Singel był później postrzegany jako nieoficjalna piosenka UEFA Euro 2016. Sam „Freed from Desire” został użyty jako nieoficjalny hymn belgijskiej drużyny podczas Mistrzostw Świata FIFA 2018.
W 2018 roku Drenchill wraz z Indiianą nagrali cover tego utworu pod tą samą nazwą, który przebywał przez 7 notowań na 1. pozycji polskiej listy AirPlay – Top.
Cover Drenchilla i Indiiany.
W 2018 roku powstał cover singla Gali Rizzatto pod tym samym tytułem wykonany przez portugalskiego DJ Drenchilla z gościnnym udziałem Indiiany. Nagrany został on w gatunkach muzyki pop oraz muzyki elektronicznej.
Odbiór komercyjny.
Największą popularność zdobył on w Polsce przebywając na 1. pozycji listy przebojów AirPlay – Top przez 7 tygodni (został jednym z najdłużej przebywających przebojów na 1. miejscu tej listy przebojów, dłużej od niego przebywało jedynie 7 singli) oraz na terenie Rosji, gdzie po 15 notowaniach zajął 4 miejsce, z a łącznie przebywał na rosyjskiej liście Top Radio Hits od lutego 2019 aż do końca czerwca 2020 roku. Dostał się on także na 7. pozycję rosyjskiej listy Top YouTube Hits. Na terenie Rosji i Ukrainy znajdował się na kilku miesięcznych oraz rocznych listach przebojów, w tym Top Radio Hits, czy Top Radio &amp; YouTube Hits. Występował także na dwóch niemieckich listach przebojów. Okazał się on najpopularniejszym przebojem Drenchilla we wszystkich wyżej wymienionych krajach. W innych krajach Europy oraz na innych kontynentach utwór nie był popularny.
Personel.
Źródło: Tidal

</doc>
<doc id="4876215" url="https://pl.wikipedia.org/wiki?curid=4876215" title="Never Never">
Never Never



</doc>
<doc id="4876216" url="https://pl.wikipedia.org/wiki?curid=4876216" title="Never Never (utwór muzyczny Drenchilla)">
Never Never (utwór muzyczny Drenchilla)

Never Never – singel portugalskiego DJ Drenchilla z gościnnym udziałem Indiiany. Melodia tego utworu została stworzona na podstawie singla „Stereo Love” Edwarda Maya.
Odbiór komercyjny.
Eurazja.
Singel ten okazał się najbardziej popularnym utworem Drenchilla na terenie Belgii (dostając się do rozszerzenia w obu belgijskich listach przebojów) oraz Francji (zajmując 115 pozycję). W Polsce nie był aż tak popularny jak singel „Freed from Desire”, jednak zajął 8. miejsce na liście AirPlay – Top. Dostał się także do niemieckich list: Dance-Charts oraz Deutsche Dj Playlist (kolejno na 91. oraz 3. pozycję), a także na 103. miejsce listy Top Radio Hits.

</doc>
<doc id="4876217" url="https://pl.wikipedia.org/wiki?curid=4876217" title="Forever Summer">
Forever Summer

Forever Summer – singel portugalskiego DJ Drenchilla z gościnnym udziałem Indiiany.
Odbiór komercyjny.
Singel ten dostał się na 3. pozycję polskiej listy przebojów AirPlay – Top oraz na 503. miejsce listy Wspólnoty Niepodległych Państw Top Radio Hits. W odróżnieniu od poprzedniego singla Drenchilla nie był on popularny we Francji ani na terenie Belgii.

</doc>
<doc id="4876218" url="https://pl.wikipedia.org/wiki?curid=4876218" title="Strade Bianche 2020">
Strade Bianche 2020

Strade Bianche 2020 – 14. edycja wyścigu kolarskiego Strade Bianche przeprowadzona 1 sierpnia 2020 w ramach cyklu UCI World Tour 2020.
Pierwotnie wyścig zaplanowano na 7 marca 2020. Dwa dni przed tym terminem, ze względu na pandemię COVID-19, organizator imprezy (firma RCS Sport) zdecydował się ją odwołać, choć jeszcze przed tą oficjalną decyzją część drużyn zadeklarowała wycofanie się z zawodów w marcowym terminie. Kilka dni później, również z powodu pandemii, Międzynarodowa Unia Kolarska zawiesiła zawodowy sezon kolarski, w związku z czym kalendarz wyścigów w roku 2020 uległ zmianie. Ostatecznie Strade Bianche 2020 zostało przeniesione na 1 sierpnia 2020, stając się pierwszą imprezą cyklu UCI World Tour 2020 odbywającą się po przerwie, trwającej od zakończenia wyścigu Paryż-Nicea 2020 (8–14 marca 2020).

</doc>
<doc id="4876220" url="https://pl.wikipedia.org/wiki?curid=4876220" title="Herbert Howells">
Herbert Howells

Herbert Norman Howells (ur. 17 września 1892 w Lydney w hrabstwie Gloucestershire, zm. 23 lutego 1983 w Londynie) – angielski kompozytor.
Życiorys.
Był członkiem chóru chłopięcego przy katedrze w Gloucester, gdzie był uczniem Herberta Brewera. W latach 1912–1917 studiował w Royal College of Music w Londynie u Charlesa Villiersa Stanforda (kompozycja), Huberta Parry’ego (dyrygentura) i Waltera Parratta (organy). W 1917 roku został zastępcą organisty w katedrze w Salisbury. W 1920 roku został wykładowcą kompozycji w Royal College of Music. Uczył też muzyki w St. Paul’s Girls’ School (1932–1962). W latach 1950–1964 profesor muzyki na Uniwersytecie Londyńskim.
Komandor Orderu Imperium Brytyjskiego (1953), odznaczony Orderem Towarzyszy Honoru (1972).
Twórczość.
Pozostając pod wpływem twórczości Ralpha Vaughana Williamsa, Howells wypracował swój własny, unikalny styl. Dużą popularnością cieszyły się jego dzieła kameralne. Począwszy od lat 30. XX wieku był czołowym przedstawicielem angielskiej muzyki religijnej. W swoich utworach wokalno-instrumentalnych wykorzystywał tradycję muzyczną Kościoła Anglii oraz lokalną odmianę chorału zwaną "sarum". Po śmierci syna Michaela w 1935 roku napisał ku jego pamięci "Requiem" (1936), którego dużą część wykorzystał także w utworze "Hymnus Paradisi" (1938).

</doc>
<doc id="4876221" url="https://pl.wikipedia.org/wiki?curid=4876221" title="Rochester Community War Memorial">
Rochester Community War Memorial



</doc>
<doc id="4876223" url="https://pl.wikipedia.org/wiki?curid=4876223" title="Katarzyna Borowiecka">
Katarzyna Borowiecka

Katarzyna Borowiecka – polska dziennikarka radiowa i telewizyjna.
Jako autorka programów i komentatorka zajmuje się kulturą, przede wszystkim filmem, serialami, literaturą i komiksami.
Życiorys.
Absolwentka polonistyki na Uniwersytecie Jagiellońskim. Studiowała także socjologię.
W latach 2007–2020 pracowała w Programie III Polskiego Radia, gdzie trafiła jako laureatka konkursu Grasz o staż. Prowadziła między innymi audycje: Do Południa, Klub Trójki, Listy ze Świata i ABC popkultury. W latach 2010–2019 zajmowała się również konkursem Talenty Trójki dla młodych artystów. Z rozgłośni odeszła w sierpniu 2020.
Prowadziła magazyn Aktualności Filmowe+ w telewizji Canal+Polska (2015-2019). Od września 2019 roku prowadzi cykl Kino Mówi w AleKino+.
Od listopada 2019 tworzy autorski podcast o popkulturze – POPcast. Zaprasza Katarzyna Borowiecka.
Obecnie jest dziennikarką w Radiu 357.
Nagrody.
Za autorską audycję ABC popkultury została nagrodzona MediaTORem w kategorii NawigaTOR w 2018 roku.

</doc>
<doc id="4876235" url="https://pl.wikipedia.org/wiki?curid=4876235" title="B-38 (ujednoznacznienie)">
B-38 (ujednoznacznienie)



</doc>
<doc id="4876237" url="https://pl.wikipedia.org/wiki?curid=4876237" title="Mistrzostwa Ameryki U-20 w Piłce Ręcznej Kobiet 1993">
Mistrzostwa Ameryki U-20 w Piłce Ręcznej Kobiet 1993

Mistrzostwa Ameryki U-20 w Piłce Ręcznej Kobiet 1993 – pierwsze mistrzostwa Ameryki U-20 w piłce ręcznej kobiet, oficjalny międzynarodowy turniej piłki ręcznej o randze mistrzostw kontynentu organizowany przez PATHF mający na celu wyłonienie najlepszej żeńskiej reprezentacji narodowej w Ameryce. Odbył się w brazylijskim mieście Foz do Iguaçu. Mistrzostwa były jednocześnie eliminacjami do MŚ 1993.

</doc>
<doc id="4876239" url="https://pl.wikipedia.org/wiki?curid=4876239" title="Basieńce">
Basieńce



</doc>
<doc id="4876241" url="https://pl.wikipedia.org/wiki?curid=4876241" title="Janusz Garbacz">
Janusz Garbacz

Janusz Stanisław Garbacz (ur. 1 października 1928 w Ostrowie Wielkopolskim, zm. 10 lutego 2016) – polski urzędnik, działacz komunistyczny, chemik, przewodniczący prezydium Miejskiej Rady Narodowej w Ostrowie Wielkopolskim w latach 1969–1973.
Życiorys.
Syn Stanisława, przed wojną radnego miejskiego związanego z obozem sanacji, i Władysławy, "de domo" Kałużyńskiej. Uczył się w Szkole Powszechnej im. Tadeusza Kościuszki. W czasie II wojny światowej Niemcy pozbawili jego rodzinę domu. Od 1942 pracował jako pomocnik elektromontera, równocześnie ucząc się na tajnych kompletach. W 1944 skierowany do robót przymusowych w Lubrańcu. Po powrocie do rodzinnego miasta aresztowany przez Gestapo w listopadzie 1944, uratowany wkroczeniem Armii Czerwonej w styczniu 1945.
W 1946 ukończył I Państwowe Gimnazjum i Liceum Męskie w Ostrowie Wielkopolskim. Po maturze zaczął studiować chemię na Uniwersytecie Poznańskim, utrzymując się z pracy nauczyciela fizyki w Kościanie. Na studiach należał do Związku Młodzieży Polskiej. Dyplom uzyskał 1952. Skierowany do pracy w przemyśle filmowym: początkowo w wytwórni w Łodzi, a od 1959 we Wrocławiu. W tym samym roku wrócił do rodzinnego miasta. Pracował w Chemicznej Spółdzielni Pracy, uczył chemii w swojej szkole średniej i liceum ekonomicznym. Został dyrektorem Miejskiego Przedsiębiorstwem Przemysłu Terenowego, a w 1967 Zakładów Automatyki Przemysłowej.
Członek Polskiej Zjednoczonej Partii Robotniczej od 1961. W latach 1961–1967 działał w ośrodku propagandy komitetu powiatowego PZPR. W 1969 Miejska Rada Narodowa w Ostrowie Wielkopolskim wybrała go na przewodniczącego prezydium. Został też członkiem egzekutywy komitetu powiatowego partii. Jako szef lokalnej administracji państwowej musiał borykać się ze skutkami fiaska planu pięcioletniego.
W 1973 zrezygnował z kierowania prezydium MRN i zaczął pracę w odazotowni gazu w Odolanowie. Został biegłym sądowym w zakresie chemii (do 1997). W 1982 przeszedł na emeryturę, odznaczono go wówczas Krzyżem Kawalerskim Orderu Odrodzenia Polski. Od 1985 stał na czele ostrowskich struktur Patriotycznego Ruchu Odrodzenia Narodowego.
Zmarł 10 lutego 2016. Spoczął na ostrowskim cmentarzu przy ul. Bema.
Życie prywatne.
W 1955 ożenił się z Heleną, "de domo" Stawicką. Mieli dwóch synów: Jarosława (ur. 1956) i Przemysława (ur. 1959).

</doc>
<doc id="4876244" url="https://pl.wikipedia.org/wiki?curid=4876244" title="Sat-Kula">
Sat-Kula

Sat-Kula (Sahat-Kula) – wieża zegarowa znajdująca się w czarnogórskim mieście Herceg Novi.
Została wzniesiona w 1667 roku na rozkaz Sułtana Mahmuda. W czasie panowania tureckiego była to główna brama prowadząca do miasta. W 1995 roku stary zegar zastąpiono nowym – elektrycznym, podarowanym Herceg Novi przez miasto partnerskie Zemun. Górna część wieży przypomina figurę szachową. Sat-Kula jest jednym z symboli miasta.

</doc>
<doc id="4876247" url="https://pl.wikipedia.org/wiki?curid=4876247" title="Rick Yancey">
Rick Yancey

Richard Yancey (ur. 4 listopada 1962) – amerykański autor, który pisze prace z gatunku horroru, fantasy i fantastyki naukowej skierowane do młodych dorosłych.
Życiorys.
Rick Yancey urodził się na przedmieściach Miami na Florydzie.
Yancey napisał swoje pierwsze opowiadanie w siódmej klasie, gdy uczęszczał do gimnazjum Crystal Lake na Florydzie. Po ukończeniu liceum w Lakeland został przyjęty do Florida Southern College i uzyskał tytuł magistra w kierunku komunikacji. Po roku na Florida Southern College, Yancey przeniósł się na Uniwersytet Stanu Floryda i ostatecznie ukończył studia na Uniwersytecie Roosevelta z tytułem licencjata w języku angielskim. Po ukończeniu studiów Yancey planował uczęszczać do szkoły prawniczej.
Ostatecznie, Yancey zrezygnował z zamiaru nauki w szkole prawniczej i zaczął uczyć języka angielskiego, a także aktorstwa i reżyserii w lokalnych teatrach. W 1991 roku Yancey ubiegał się o pracę w rządzie i został zatrudniony przez Służbę Skarbową (Internal Revenue Service), gdzie pracował jako agent przez dwanaście lat.
Podczas pracy w IRS, Yancey poznał swoją żonę, Sandy i założył rodzinę. Obecnie mieszkają w jego rodzinnym stanie Floryda, wychowując najmłodszego syna, Jake’a.
Przebieg Kariery.
Podczas pracy w IRS Yancey pisał scenariusze w wolnym czasie. Z inicjatywy żony i współpracownika, jeden z jego scenariuszy stał się jego pierwszą profesjonalnie wydaną książką pod tytułem "A Burning in Homeland" (wydawnictwo Simon and Schuster), wydaną w 2003 roku.
Wraz z sukcesem "A Burning in Homeland", Yancey zrezygnował z pracy w IRS w 2004 roku, aby skoncentrować się na pisaniu w pełnym wymiarze godzin. Jego pamiętnik, "Confessions of a Tax Collector" (wydawnictwo HarperCollins, 2004), opisuje jego dni pracy w IRS.
Po wydaniu pamiętnika, Yancey rozpoczął pracę nad dwoma seriami książek – jedną dla dorosłych i jedną dla dzieci.
Seria (skierowana do młodszych czytelników) Niewiarygodne przygody Alfreda Kroppa opowiada historię niezdarnego nastolatka, który ratuje świat, po wejściu w posiadanie słynnego miecza króla Artura, Excalibura - ściganego przez tajny zakon rycerzy, który ukrywał go przez wieki. Seria wydana przez Bloomsbury Children’s Publishing w USA i Wielkiej Brytanii oraz w piętnastu językach obcych, składa się z trzech książek: "Niewiarygodne przygody Alfreda Kroppa" (2005), "Alfred Kropp. Pieczęć Salomona" (2007) i "Alfred Kropp. Trzynasta czaszka" (2008).
Jego książki z serii „"Highly Effective Detective”" (St. Martin’s Press) to kryminały dla dorosłych, przedstawiające przygody czarującego, lecz ledwo kompetentnego prywatnego detektywa z Tennessee. Ta seria składa się z czterech tytułów: "The Highly Effective Detective" (2006), "The Highly Effective Detective Goes to the Dogs" (2008), "The Highly Effective Detective Plays the Fool" (2010) oraz "Highly Effective Detective Crosses the Line" (2011).
Przed 2010 r. Yancey ukończył pierwszą książkę z serii "Monstrumolog". Tetralogia ta opowiada historię dziewiętnastowiecznego lekarza i jego młodego ucznia, którzy ścigają się dookoła świata, goniąc – i jednocześnie będąc gonionym przez – potwory. Ta świetnie przyjęta seria, wydana przez wydawnictwo Simon i Schuster Children’s Books w USA i Wielkiej Brytanii i dostępna w ośmiu edycjach językowych, składa się z czterech książek: "Badacz potworów. Monstrumolog." (2009), "Klątwa Wendigo. Monstrumolog." (2010), "The Isle of Blood" (2011) i "The Final Descent" (2013).

</doc>
<doc id="4876248" url="https://pl.wikipedia.org/wiki?curid=4876248" title="Ian Harrison (kulturysta)">
Ian Harrison (kulturysta)

Ian Harrison (ur. 3 stycznia 1969 w Leeds) − brytyjski kulturysta i wrestler.
Życiorys.
Jego miasto rodzinne to Pudsey, w północnej Anglii. Jako ośmiolatek pobierał naukę judo. Był młodzieńcem, gdy rozpoczął intensywne treningi siłowe. Dzięki świetnym warunkom genetycznym kariera w branży sportów sylwetkowych była mu przeznaczona. W 1984 roku nastoletni Harrison brał udział w seminarium prowadzonym przez utytułowanego kulturystę ze Stanów Zjednoczonych, Toma Platza. To wydarzenie zainspirowało go do wyjścia na scenę i jako szesnastolatek wystartował w pierwszych, lokalnych zawodach kulturystycznych.
W 1985 roku odnosił już pierwsze znaczące sukcesy, nagrodzono go między innymi tytułem „Mistera Yorkshire” juniorów. Słynął nie tylko z rozwiniętej muskulatury, ale też potężnej siły: uprawiał trójbój siłowy i odnotował rekord w przysiadzie ze sztangą o wadze 280 kg (był w stanie podnieść ją dwanaście razy). Jeszcze przed dwudziestym rokiem życia wygrał w londyńskich rozgrywkach Junior Mr. Universe, a także zdobył dwa złote medale w mistrzostwach Wielkiej Brytanii: w kategorii wagowej ciężkiej oraz generalnej. Został w ten sposób jednym z najmłodszych profesjonalnych kulturystów w historii federacji IFBB.
Przez pięć lat z rzędu plasował się w czołowej dziesiątce najbardziej prestiżowych zawodów w kulturystyce.
Słynął z monstrualnej budowy i zapisał się w historii jako jeden z najbardziej masywnych kulturystów. Poza sezonem zawodów jego waga sięgała nawet 155 kg. Był znany z muskularnej, bardzo „mięsistej” sylwetki, perfekcyjnie wyrzeźbionych mięśni brzucha oraz niezwykle szerokiego grzbietu.
Trenował ciężko i intensywnie; w najlepszych latach swojej kariery ćwiczył z hantlami o masie 100 kg. Fotografie z jego treningów urozmaicały wiele czasopism sportowych. Trzynastokrotnie gościł na okładkach magazynów kulturystycznych wydawanych w samych Stanach Zjednoczonych. Jesienią 1988 roku pojawił się na rozkładówce w "Bodybuilding Monthly". W czerwcu 1990 roku jego wizerunek widniał na okładce pisma "Health and Strength" (sesja z Paulą Bircumshaw). Parokrotnie można go było zobaczyć na okładce miesięcznika "Flex". W tej też gazecie udokumentowano jego trening z Nasserem El Sonbatym. Po latach redakcja "Flex" nazwała go jednym z najlepszych nastoletnich kulturystów w historii. W 1998 roku sklasyfikowany jako 53. najlepszy kulturysta wszech czasów przez federację IFBB.
W 1999 roku uczył się technik zapaśniczych i wkrótce potem zadebiutował jako wrestler. Był związany z federacją XWF (Xcitement Wrestling Federation) i w sierpniu 2002 zdobył pas XWF Heavyweight Championship. Wywalczył też mistrzostwo drużynowe, w parze z Harrym Del Riosem (znanym jako „Shock”). Następnie dołączył do federacji Memphis Wrestling i walczył w duecie z Del Riosem pod pseudonimem „Shock &amp; Awe”. W maju 2003 roku obaj zostali uhonorowani pasem mistrzowskim XWF Tag Team. Wydarzenie było nagrywane i emitowane w telewizji. W lipcu 2002 pokonał zawodnika Bo Duppa (właśc. Otto Schwanza). W czerwcu 2003 wystąpił w programie "WWE Velocity", produkowanym przez World Wrestling Entertainment Inc.. Jako wrestler Harrison nie rezygnował w morderczych treningów siłowych i utrzymał sylwetkę kulturysty. Zyskał dużą popularność wśród fanów tego sportu i stał się jednym z najbardziej znanych zapaśników swoich czasów. Na ringu walczył między innymi pod ksywkami „Joe Steroids”, „Iron Brit”, „Hercules Harrison” oraz „British Storm”. Styl walki, jaki przybrał, to "powerhouse": Harrison, w kontakcie z zawodnikami, w znacznej mierze opierał się na sile swoich mięśni. Atakował innych zapaśników między innymi dusząc ich nogami ("headscissors submission") oraz rzucając nimi o matę ringu ("powerbomb").
Żonaty z Jane, mieszka w stanie Floryda. Ma dwoje dzieci: córkę Christie i syna Macka. Dyrektor organizacji PCA USA (Physical Culture Association United States).

</doc>
<doc id="4876250" url="https://pl.wikipedia.org/wiki?curid=4876250" title="Powiat Ōshima (Kagoshima)">
Powiat Ōshima (Kagoshima)

 – powiat w Japonii, w prefekturze Kagoshima. W 2020 roku liczył mieszkańców.
Historia.
Powiat był częścią prowincji Ōsumi. Powiat został założony 1 lipca 1879 roku. Wraz z utworzeniem nowego systemu administracyjnego na wyspach 1 kwietnia 1908 roku powiat Ōshima został podzielony na 16 wiosek: Naze, Tatsugō, Kasari, Yamato, 焼内村, 東方村, Sumiyō, Chinzei, Kikai, Kametsu, Shimajiri, Amagi, Wadomari, China, Yoron oraz Toshima.

</doc>
<doc id="4876252" url="https://pl.wikipedia.org/wiki?curid=4876252" title="Shri Mahila Griha Udyog Lijjat Papad">
Shri Mahila Griha Udyog Lijjat Papad

Shri Mahila Griha Udyog Lijjat Papad (powszechnie znane jako Lijjat) – indyjska spółdzielnia kobiet zajmującą się produkcją różnych produktów szybkozbywalnych. Głównym celem jej organizacji jest wzmocnienie pozycji kobiet poprzez zapewnienie im możliwości zatrudnienia. Rozpoczęta w 1959 przez siedem kobiet w Mumbaju, z kapitałem zalążkowym wynoszącym tylko 80 rupii (1,5 USD), miała roczny obrót większy niż 800 koti rupii (ponad 109 milionów dolarów) w 2018. Zapewnia ona zatrudnienie 43 000 (w 2018) kobietom w całym kraju.
Inicjatywa pierwotnie zajmowała się przemysłem chałupniczym w miastach, ze względu na swoje pochodzenie, który następnie rozprzestrzenił się na obszary wiejskie, osiągając w 2010 kwotę 290 milionów rupii z eksportu. Spółdzielnia uznawana jest za jedną z najlepszych inicjatyw kobiecych w zakresie przedsiębiorczości, utożsamianą z emancypacją kobiet w Indiach.
Historia.
Lijjat była pomysłem siedmiu kobiet Gudźarat z Mumbaju, które mieszkały w Lohana Niwas, grupie pięciu budynków w rejonie Girgaum. Chciały rozpocząć przedsięwzięcie mające na celu stworzenie trwałego źródła utrzymania, wykorzystując jedyną posiadaną umiejętność, czyli gotowanie. Tych siedem kobiet to Jaswantiben Jamnadas Popat, Parvatiben Ramdas Thodani, Ujamben Narandas Kundalia, Banuben. N. Tanna, Laguben Amritlal Gokani, Jayaben V. Vithalani i Chutadben Amish Gawade.
Kobiety pożyczyły 80 rupii od Chhaganlal Karamsi Parekhz, członka Stowarzyszenia Sług Indii i działacza społecznego. Przejęły od jednego z Laxmidów bhai przedsiębiorstwo produkujące papady, które przynosiło straty, i zakupiły składniki oraz podstawową infrastrukturę niezbędną do produkcji. 15 marca 1959 zebrały się na tarasie swojego budynku i rozpoczęły produkcję 4 paczek papad. Zaczęły je sprzedawać znanemu kupcowi w Bhuleshwar. Kobiety od początku zdecydowały, że nie będą zwracać się do nikogo o darowizny lub pomoc, nawet jeśli organizacja poniesie straty.
Przewodnikiem kooperatywy stał się Chaganlal Parekh, popularnie znany jako Chaganbapa. Początkowo kobiety wytwarzały dwie różne jakości papad, by za niższą cenę sprzedać tę gorszą. Chaganbapa poradził im, aby zrobiły standardową papadę i zalecał, aby nigdy nie szli na kompromis w kwestii jakości. Podkreślał znaczenie prowadzenia kooperatywy jako przedsiębiorstwa gospodarczego i posiadanie właściwej księgowości.
Lijjat rozwinęła się jako kooperatywa. Początkowo mogły do niej dołączyć młode dziewczyny, ale później ustalono, że minimalny próg wiekowy to osiemnaście lat. W ciągu trzech miesięcy było około 25 kobiet wytwarzających papady. Wkrótce zakupiono wyposażenie dla firmy, naczynia, szafki, piece itp. W pierwszym roku roczna sprzedaż organizacji wyniosła 6 196 rupii. Natomiast Nieudane papady rozdawano wśród sąsiadów.
W pierwszym roku kobiety musiały wstrzymać produkcję na cztery miesiące w porze deszczowej, ponieważ deszcz uniemożliwiał wysychanie papad. W następnym roku rozwiązały problem, kupując koję i kuchenkę. Papady były przechowywane na koi i piecu pod koją, aby proces suszenia mógł odbywać się pomimo deszczu.
Grupa zyskała spory rozgłos drogą pantoflową i dzięki artykułom w gazetach miejscowych. To pomogło zwiększyć liczbę członkiń. W drugim roku od 100 do 150 kobiet dołączyło do inicjatywy, a pod koniec trzeciego roku liczyła ona już ponad 300 osób. Do tego czasu przestrzeń siedmiu założycielek nie mogła już pomieścić pracownic i składników, więc wyrobiona mąka była rozdzielana między członkinie, które zabierały ją do domów i robiły papady. Te następnie były przywożone do ważenia i pakowania.
Próba założenia oddziału na przedmieściach Malad w Mumbaju w 1961 nie powiodła się. W 1962 grupa wybrała dla swoich produktów nazwę Lijjat (w języku gudźarati oznacza „smaczne”). Nazwa, zaproponowana przez Dhirajbena Ruparela, została wybrana w konkursie zorganizowanym w tym celu, z nagrodą pieniężną 5 rupii. Organizacja przyjęła nazwę Shri Mahila Griha Udyog Lijjat Papad. W wielu językach indyjskich "Mahila" oznacza "kobiety", "Griha" - "dom", "Udyog" - "przemysł". W latach 1962-63 roczna sprzedaż papad pomogła uzyskać 182 000 rupii.
W lipcu 1966 Lijjat zarejestrowała się jako stowarzyszenie na mocy ustawy o rejestracji stowarzyszeń nr 1860. W tym samym miesiącu, z rekomendacji Chaganbapy, U. N. Dhebar, przewodniczący KVIC osobiście skontrolował Lijjat. KVIC lub Khadi Development and Village Industries Commission jest ustawowym organem powołanym przez rząd Indii w celu rozwoju przemysłu wiejskiego. We wrześniu 1966 KVIC formalnie uznała Lijjat za jednostkę należącą do „grupy przemysłu przetwórstwa zbóż i roślin strączkowych” na mocy ustawy o Khadi i Village Industries Act. Została ona również uznana za „przemysł wiejski". W 1966 KVIC przyznała jej kapitał obrotowy 800 000 rupii  i dopuściła pewne ulgi podatkowe.
Próba założenia oddziału w mieście Sangli w 1966 nie powiodła się. Pierwszy oddział poza Maharasztrą został założony w Valod w Gujarat w 1968. Po olbrzymim sukcesie, jaki odniosły ich papady, Lijjat rozpoczęła produkcję innych produktów, takich jak khakhra (1974), masala (1976), vadi, pszenne atta i wyroby piekarnicze (1979). W latach siedemdziesiątych XX wieku Lijjat założyła młyny mąki (1975), wydział drukarski (1977) i wydział opakowań polipropylenowych (1978). Grupa zainicjowała także kilka nieudanych produktów, takich jak skóra chałupnicza (1979), zapałki (1979), agarbatis (kadzidła).
W lipcu 1979 sekretarz generalny związku zawodowego próbował ingerować w sprawy Lijjat, wysuwając pewne żądania w imieniu kilku sióstr-członkiń. L. C. Joshi, rzecznik pracy w Mumbaju i znany ekspert ds. stosunków przemysłowych, został wezwany do konsultacji. Na temat „Kto jest właścicielem Lijjata?” oznajmił, że członkinie-siostry są kompetentne do samodzielnego podejmowania decyzji i nie jest możliwe, aby zewnętrzna agencja ingerowała w wewnętrzną pracę Lijjat. W 1985 oddział Lijjata w Jabalpur został przejęty przez jednego z Shantilal Shah jako jego własny oddział, który prowadził z pomocą Sanchalika (szefa oddziału), którym była żona jego pracownika. Lijjat poddała się ogromnym naciskom i sądowym nakazom zawieszenia w celu naprawienia sytuacji.
W 1987 Lijjat zakupiła nowy lokal w Kamal Apartments w Bandrze, na przedmieściach Mumbaju. Siedziba statutowa została przeniesiona do Bandra ze skutkiem od lipca 1988. W 1988 r. Lijjat wkroczyła na rynek mydła z detergentem i mydłem Sasa. Roczna sprzedaż Sasa wynosiła 500 mln rupii, co stanowiło 17% całkowitego obrotu Lijjat w 1998. W marcu 1996 w Mumbaju otwarto 50. oddział Lijjat.
W latach 80. Lijjat zaczęła również brać udział w kilku targach i wystawach, co poprawiło jej sprzedaż i sprawiło, że marka "Lijjat" stała się dobrze znana. Marketing był realizowany za pośrednictwem gazet lokalnych, telewizji i radia. Instytucja sponsorowała programy i rozdawała prezenty dla zwycięzców konkretnych programów telewizyjnych. Pieniądze na reklamę zostały wydane przez Oddział ds. Polipropylenu, który je odzyskał, dodając do ceny toreb, które dostarczał do wszystkich oddziałów i oddziałów w całych Indiach.
W latach 80. i 90. ubiegłego wieku Lijjat zaczęła przyciągać uwagę zagranicznych gości i urzędników. Wiceprezydent Ugandy, dr Speciosa Wandira-Kazibwe, odwiedziła centralne biuro Lijjat w styczniu 1996, ponieważ chciała założyć podobną instytucję w Ugandzie. Lijjat rozpoczęła eksport swoich produktów z pomocą importerów handlowych w Wielkiej Brytanii, Stanach Zjednoczonych, na Bliskim Wschodzie, w Singapurze, Holandii, Tajlandii i innych krajach. Jej roczny eksport wyniósł ponad 2,4 mln USD w 2001. Wraz ze wzrostem popularności, Lijjat zaczęła borykać się z problemem wprowadzania na rynek podrabianych papad. W czerwcu 2001, trzy osoby zostały aresztowane w związku z tym, w Bihar. Strona internetowa Lijjat opisuje cechy ich oryginalnych papad.
Lijjat otrzymała od KVIC nagrodę "Best Village Industries Institution" za lata 1998-99 do 2000-01. W 2002 nagroda "Businesswoman of the Year" została przyznana "The Women Behind Lijjat Papad" w konkursie The Economic Times Awards for Corporate Excellence. Podczas ceremonii wręczenia nagród Prezes Lijjat wezwała rządy stanowe Maharasztry i Pendżabu do ponownego rozważenia decyzji o wycofaniu ulgi podatkowej dla Sasa Detergent Lijjata. W 2002 obroty Lijjat wynosiły 3 mld rupii, a wartość eksportu - 100 milionów. Zatrudniała 42 tys. osób w 62 oddziałach na terenie całego kraju. 62. oddział rozpoczął działalność w Dżammu i Kaszmirze w 2002, przyjmując ponad 150 członków.
W 2003 Lijjat otrzymała nagrodę "Best Village Industry Institution". Otrzymała również nagrodę PHDCCI Brand Equity Award 2005. 15 marca 2009 Lijjat obchodziła 50. rok istnienia.
Struktura i zarządzanie.
Lijjat wierzy w filozofię sarwodaja i kolektywnej własności. Wiąże ona wszystkie swoje członkinie pracujące jako właścicielki i zapewnia równy udział w zyskach i stratach. Członkiniami są współwłaścicielki nazywane "siostrami". Wszystkie decyzje są oparte na konsensusie i każda siostra ma prawo zawetować decyzję. Mężczyźni mogą być jedynie pracownikami najemnymi (księgowi, kierowcy lub pracownicy ochrony), a nie członkami organizacji (tzn. nie są właścicielami).
Kierowanie organizacją powierzone jest dwudziestojedenosobowemu komitetowi zarządzającemu, w skład którego wchodzi prezydentka, wiceprezydentka, dwie sekretarki i dwie skarbniczki. Sanchalikas odpowiada za różne oddziały i działy. Oficjalni opiekunowie komitetu zarządzającego i sanchalików wybierani są co trzy lata na podstawie konsensusu. Każdy oddział posiada jedenastoosobowy komitet składający się z jedenastu członków-siostr, wybieranych ponownie na podstawie konsensusu.
Wcześniej centralne biuro w Mumbaju koordynowało działania różnych oddziałów. Jednak w miarę rozwoju organizacji, władza była zdecentralizowana pod względem pracy i podziału zysków na poziomie branżowym. Jednakże sanchalikom nadal potrzebna jest zgoda komitetu zarządzającego przed podjęciem jakiegokolwiek nowego projektu lub działania.
Wszystkie oddziały stosują ten sam zestaw instrukcji i mają podobny system rachunkowości. W celu ich koordynacji w danym regionie lub kraju związkowym, istnieją branżowe komitety koordynacyjne i spotkania branżowe różnych oddziałów w danym kraju związkowym. W dorocznym walnym zgromadzeniu uczestniczą siostry-członkinie reprezentujące oddziały i sekcje z całych Indii.
Obecnie Lijjat ma oddziały w siedemnastu indyjskich stanach - Andhra Pradesh, Bihar, Delhi, Gudźiarat, Hariana, Dżammu i Kaszmir, Karnataka, Kerala, Madhya Pradesh, Maharasztra, Orisa, Pendżab, Radżastan, Tamilnadu, Uttar Pradesh, i Bengal Zachodni.
Księgi rachunkowe są łatwo dostępne dla wszystkich członkiń-sióstr, co zapewnia przejrzystość. Lijjat stosuje swoją własną zasadę odpowiedzialności finansowej. Nie istnieje metoda kredytowa prowadzenia działalności w organizacji. Każda płatność jest dokonywana codziennie, z wyjątkiem zewnętrznej dostawy surowca. Zyski i straty są dzielone równo pomiędzy członkinie danego oddziału. W pierwszych latach Lijjat, zyski z pierwszych sześciu miesięcy były dzielone równo pomiędzy wszystkie siostry w postaci złota. Ta praktyka dzielenia się nadal obowiązuje, ale teraz decyzja o tym, czy podzielić się zyskami w złocie czy w gotówce, podejmowana jest na poziomie branżowym. Koszty reklamy na poziomie krajowym ponoszą wszystkie branże i oddziały, w zależności od ich indywidualnych zdolności produkcyjnych.
Jakość papad może być różna ze względu na jakość wody używanej w różnych częściach Indii. Aby uniknąć jakichkolwiek niespójności, produkty końcowe są testowane w laboratorium Lijjat w Mumbaju. Podczas comiesięcznych spotkań testowana jest kwestia jakości i modyfikacji. Centrala kupuje i rozprowadza wszystkie składniki w celu utrzymania jakości produktu końcowego. Na przykład fasola mungo jest importowana z Mjanmy, asafetyda z Afganistanu, a czarny pieprz z Kerali. Komitet często składa wizyty niespodziewane w różnych oddziałach, aby upewnić się, że warunki produkcji są higieniczne. Kiedy nowy oddział Lijjat zostaje otwarty, sąsiedni oddział Lijjat pomaga mu, prowadząc i szkoląc nowych członków.
W przypadku kolejnych przypadków nieprzestrzegania przez oddział filozofii organizacji dotyczącej stałej jakości i produkcji papad, komitet centralny obniża dzienne wynagrodzenie swoich członkiń o 1 rupię. Członkinie-siostry są również nagradzane za dodatkowy wysiłek. Na przykład w 2002 członkinie w oddziale w Rajkot otrzymały po 4 000 rupii jako premię, podczas gdy siostry członkowskie w oddziałach w Mumbaju i Thane otrzymały jako zachętę 5-gramową złotą monetę. W kilku emisjach Lijjat Patrika wymieniono nazwiska/numery sióstr członkowskich, które zostały nagrodzone gotówką lub złotem za ich dodatkowy wysiłek.
Produkty i oddziały.
Lijjat produkuje różne produkty, z których najbardziej znane są: Papad (czternaście smaków, w tym czosnkowe, fasolowe, chilli, punjabi czy mungo), Khakhra, Appalam, Masala, Vadi, Gehu Atta (mąka pszenna), wyroby piekarnicze, Ćapati.
Lijjat posiada kilka oddziałów i jednostek produkcyjnych: Flour Division (Vashi); Masala Division i Quality Control Laboratory (Cotton Green); Printing Division (Cotton Green); Advertising Division, Bandra.
Kultura.
Spółdzielnia wydaje magazyn "Lijjat Patrika", który jest publikowany i rozsyłany po nominalnej cenie do osób zainteresowanych działalnością Lijjat. Jest on publikowany w wielu językach: hindi, angielskim, marathi, gudźarati. Okazało się, że jest to efektywny sposób przekazywania informacji związanych z ważnymi wydarzeniami i inicjatywami w Lijjat, a także prezentowania artykułów kobiecych. Siostry-członkinie we wszystkich gałęziach Lijjat odmawiają modlitwę przed rozpoczęciem swoich codziennych zajęć. Siostry mają swobodę wyboru zajęć, z których każde ma jednakową wagę.
Opuszczenie organizacji jest dobrowolne. Żadna z sióstr nie może zostać poproszona o opuszczenie domu, chyba że nie będzie to sprzeczne z zasadami organizacji. W Lijjat nie ma ustalonego wieku emerytalnego. Kiedyś, gdy pani prezydentka Jyoti Naik została zapytana o tę anomalię, powiedziała, że nie ma potrzeby ustalania wieku emerytalnego, ponieważ oczywiście nacisk kładziony jest na zarabianie na chleb poprzez codzienną pracę, a wszystko to przez całe życie.
Emancypacja kobiet.
Rozrost Lijjat jest postrzegany w szerszym kontekście emancypacji kobiet. Organizacja podjęła różne wysiłki w celu promowania umiejętności czytania i pisania oraz edukacji informatycznej dla członkiń-siostr i ich rodzin. Kampania czytania i pisania dla sióstr rozpoczęła się poprzez zajęcia z czytania i pisania w Girgaum w dniu 18 czerwca 1999. Później komitet zarządzający zdecydował o rozpoczęciu takich zajęć we wszystkich swoich oddziałach. Od 1980 Lijjat zaczęło przyznawać stypendia Czhaganbapa Smruti córkom swoich sióstr.
Członkinie-siostry wykorzystywały swoją organizację jako medium promujące postęp ich oraz ich rodzin. W ośrodku Valod założono centrum edukacyjne i hobbystyczne dla wiejskich kobiet. Prowadzono kursy orientacyjne w zakresie pisania na maszynie, gotowania, szycia, dziania i robienia zabawek, a także inne kursy, takie jak opieka nad dziećmi, pierwsza pomoc i higiena. Pierwsza asfaltowa droga w Valod, która została zbudowana i otwarta w 1979, zawdzięcza swoje istnienie pomocy Lijjat, oddziału w Valod.
W 1979 Lijjat wraz z UNICEF zorganizowały w Mumbaju, w ramach obchodów Międzynarodowego Roku Dziecka, seminarium „Opieka nad dziećmi i dobrobyt matek”. W październiku 1984 Bhadraben Bhatt reprezentowała Lijjat na sponsorowanych przez UNESCO międzynarodowych warsztatach „Rola kobiet w asymilacji i rozpowszechnianiu innowacji technologicznych", które odbyły się w NITIE, w dzielnicy Mombaju - Powai. Alkaben Kalia reprezentowała Lijjat na spotkaniu na szczeblu krajowym poświęconym kobietom, zwołanym przez Krajową Komisję Kobiet Samozatrudnionych.
Na polecenie Matki Teresy, siostry-członkinie uczestniczyły również w niektórych działaniach Asha Dhana, instytucji opiekującej się ubogimi kobietami. Próbowały również założyć bank spółdzielczy, ale wysiłki te nie były zbyt udane.
Działalność społeczna.
Kilkakrotnie siostry należące do Lijjat podejmowały działania w zakresie pomocy społecznej, takie jak dystrybucja pożywnego jedzenia dla biednych dzieci, przekazywanie pieniędzy na prowadzenie wspólnych przedsięwzięć małżeńskich, ustanawianie nagród pieniężnych za upowszechnianie szkolnictwa podstawowego, podejmowanie akcji krwiodawstwa, organizowanie obozów zdrowia, jazdy na plantacje, a nawet przekazywanie datków na rzecz organów rządowych. W 1999 miasto Mumbaj uznało Rukminiben B. Pawar, prezydentkę Lijjat, za wybitną kobietę w dziedzinie pracy społecznej.
Lijjat podjęło się odbudowy Chincholi (Jogan), wioski w dzielnicy Latur w Maharasztrze, dotkniętej trzęsieniem ziemi. Instytucja ta zapewniła finansowanie i nadzorowała prace związane z budową pięćdziesięciu ośmiu domów dla mieszkańców wsi. Siostry przekazały pieniądze ze swoich dziennych "vanai" (wynagrodzeń). Po trzęsieniu ziemi w Gudźarat w 2001, wszystkie oddziały Lijjat przekazały łącznie ponad 4,8 mln rupii, w tym 1 mln rupii z biura centralnego. Lijjat wybudowała czterdzieści domów dla rehabilitacji mieszkańców Bhujpur (Bhachau) w dystrykcie Kaććh.

</doc>
<doc id="4876253" url="https://pl.wikipedia.org/wiki?curid=4876253" title="Jerzy Grzechowiak">
Jerzy Grzechowiak

Jerzy Grzechowiak (ur. 8 marca 1929 w Warszawie, zm. 19 lipca 2003 we Wrocławiu) – polski chemik, profesor, specjalista w zakresie technologii ropy naftowej i petrochemii, katalizatorów oraz hydrorafinacji
Życiorys.
Pod koniec II wojny światowej wywieziony wraz z rodziną na roboty przymusowe do Rzeszy.
Ukończył studia na Uniwersytecie im. M. W. Łomonosowa w Moskwie (1956). Przez krótki okres pracował w Rafinerii Nafty w Trzebini. Następnie zatrudniony na stanowisku asystenta na Wydziale Chemicznym Politechniki Wrocławskiej. W 1962 obronił pracę doktorską (promotor: prof. Zdzisław Tomasik). Tytuł profesora nadzwyczajnego uzyskał w 1973, a profesora zwyczajnego – w 1979. W latach 1964–1965 odbył staż na University College of Wales w Wielkiej Brytanii.
Przedmiotem jego zainteresowań badawczych przez cały okres działalności zawodowej były katalizatory i procesy hydroodsiarczania, hydrorafinacji i hydroizomeryzacji frakcji węglowodorowych pochodzenia naftowego i węglowego oraz krakingu destylatów próżniowych. Opracowany przez jego zespół katalizator do reformowania benzyn wykorzystywany był przez wiele lat w Rafinerii Gdańskiej. Opublikował ok. 120 prac naukowych, w tym dwie monografie. Autor i współautor 27 patentów. Wypromował 7 doktorów.
Prorektor Politechniki Wrocławskiej w latach 1982–1984.
Odznaczony Krzyżem Kawalerskim Orderu Odrodzenia Polski, Medalem 30-lecia Polski Ludowej, Medalem Politechniki Wrocławskiej. Jego grób znajduje się na Cmentarzu na Psim Polu we Wrocławiu.

</doc>
<doc id="4876255" url="https://pl.wikipedia.org/wiki?curid=4876255" title="Jezioro Altwarmbüchener">
Jezioro Altwarmbüchener



</doc>
<doc id="4876259" url="https://pl.wikipedia.org/wiki?curid=4876259" title="Powiat Ōshima">
Powiat Ōshima



</doc>
<doc id="4876261" url="https://pl.wikipedia.org/wiki?curid=4876261" title="Berce (Białoruś)">
Berce (Białoruś)

Berce – dawna osada. Tereny na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Plusy.
Historia.
W czasach zaborów osada leżała w granicach Imperium Rosyjskiego.
W latach 1921–1945 osada leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 11 osób, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. W 1931 w 2 domach zamieszkiwało 10 osób.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4876266" url="https://pl.wikipedia.org/wiki?curid=4876266" title="Bernatowszczyzna">
Bernatowszczyzna

Bernatowszczyzna (; ) – wieś na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów wieś leżała w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 67 osób, 62 były wyznania rzymskokatolickiego, 5 staroobrzędowego. Jednocześnie 62 mieszkańców zadeklarowało polską przynależność narodową, 5 litewską. Było tu 15 budynków mieszkalnych. W 1931 w 14 domach zamieszkiwały 74 osoby. 
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4876267" url="https://pl.wikipedia.org/wiki?curid=4876267" title="Jezioro Kirchhorster See">
Jezioro Kirchhorster See



</doc>
<doc id="4876274" url="https://pl.wikipedia.org/wiki?curid=4876274" title="Ilse Uyttersprot">
Ilse Uyttersprot

Ilse Uyttersprot (ur. 10 maja 1967 w Dendermonde, zm. 4 sierpnia 2020 w Aalst) – belgijska polityk, członek Izby Reprezentantów.
Urodziła się w Dendermonde, była córką Raymonda Uyttersprota, byłego burmistrza Moorsel. Członek Izby Reprezentantów w latach 2007–2010. W latach 2007–2013 burmistrz Aalst w Belgii, po zakończonej kadencji została radną tego miasta.
Śmierć.
Ciało Ilse Uyttersprot zostało znalezione w jej mieszkaniu w miejscowości Aalst 4 sierpnia 2020 roku. Sprawcą zbrodni był jej partner, który sam zgłosił się na policję oraz przyznał do popełnionego czynu. Narzędziem zbrodni był młotek. Osierociła dwójkę dzieci.

</doc>
<doc id="4876275" url="https://pl.wikipedia.org/wiki?curid=4876275" title="Sławomir Misiak">
Sławomir Misiak

Sławomir Marek Misiak (ur. 1975 w Sokołowie Podlaskim) – polski urzędnik, konsul generalny w Łucku od 2020.
Życiorys.
Sławomir Misiak pochodzi spod Sokołowa Podlaskiego, gdzie mieszkał do czasu ukończenia I Liceum Ogólnokształcące im. Marii Skłodowskiej-Curie (matura 1994). Ukończył studia w zakresie stosunków międzynarodowych na Uniwersytecie Warszawskim (2000). Studiował także hellenistykę i turkologię na UW, był także stypendystą na Uniwersytecie Pandio w Atenach (1999–2000). Odbył staże w Sekretariacie Wykonawczym Inicjatywy Środkowoeuropejskiej w Trieście oraz Ambasadzie RP w Pradze.
W październiku 2000 rozpoczął aplikację dyplomatyczno-konsularną Ministerstwa Spraw Zagranicznych, którą zakończył w następnym roku. Był obserwatorem wyborów w Bośni i Hercegowinie, Kosowie, Ukrainie i Rosji. Od marca do sierpnia 2005 wchodził w skład Zespołu ds. III Szczytu Rady Europy. Pracował m.in. w Departamencie Europy (Unii Europejskiej) ds. koordynacji uczestnictwa Polski w organizacjach regionalnych (IŚE, RPMB, BSEC, Rada Nordycka), Protokole Dyplomatycznym, Departamencie Wschodnim na stanowisku ds. relacji polsko-rosyjskich oraz jako I radca w Wydziale Ruchu Osobowego Departamentu Konsularnego, koordynując obszar wizowy w polskich urzędach konsularnych w Rosji, na Białorusi, państwach Azji Środkowej (październik 2018–lipiec 2020). Przebywał na placówkach: w Atenach na stanowisku ds. politycznych i mediów (2005–2009), Baku na stanowisku ds. prezydencji RP w Radzie UE oraz Brześciu, gdzie w latach 2013–2018 kierował Wydziałem Ruchu Osobowego.
1 sierpnia 2020 został Konsulem Generalnym RP w Łucku.
Włada biegle angielskim, rosyjskim, greckim i czeskim oraz komunikatywnie ukraińskim. Ojciec dwóch córek.

</doc>
<doc id="4876276" url="https://pl.wikipedia.org/wiki?curid=4876276" title="Bochony">
Bochony

Bochony (; ) – wieś na Białorusi, w obwodzie witebskim, w rejonie brasławskim, w sielsowiecie Słobódka.
Historia.
W czasach zaborów wieś leżała w granicach Imperium Rosyjskiego.
W latach 1921–1945 kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 47 osób, wszystkie były wyznania rzymskokatolickiego. Jednocześnie 41 mieszkańców zadeklarowało polską przynależność narodową a 6 białoruską. Było tu 6 budynków mieszkalnych. W 1931 w 8 domach zamieszkiwało 40 osób.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4876281" url="https://pl.wikipedia.org/wiki?curid=4876281" title="Bondary (rejon brasławski)">
Bondary (rejon brasławski)

Bondary (; ) – chutor na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów wieś leżała w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 49 osób, wszystkie były wyznania rzymskokatolickiego i zadeklarowały polską przynależność narodową. Było tu 9 budynków mieszkalnych. W 1931 w 10 domach zamieszkiwało 47 osób.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4876294" url="https://pl.wikipedia.org/wiki?curid=4876294" title="Łukasz Nagórski">
Łukasz Nagórski

Łukasz Nagórski herbu Leszczyc (zm. w 1571) – podkomorzy łęczycki w latach 1564-1571, wojski łęczycki w latach 1547-1561, starosta garwoliński, koniuszy królewien Jagiellonek, marszałek dworu królewny Anny Jagiellonki, dziedzic Parzęczewa, właściciel wsi Lubino.
Życiorys.
Łukasz Nagórski pochodził z rodziny szlacheckiej osiadłej w Nagórkach w pow. łęczyckim, pieczętującej się herbem Leszczyc. Był synem Wojciecha, dziedzica Parzęczewa i Zawady, skarbnika łęczyckiego i Anny Parzęczewskiej. Łukasz Nagórski ożenił się z Barbarą z Wielkich Kończyć Mniszchówną, córką Mikołaja, podkomorzego wielkiego koronnego, burgrabiego krakowskiego, z którą miał syna Stanisława, zmarłego w dzieciństwie. Według Seweryna hr. Uruskiego miał dwóch braci - Stanisława, wojskiego łęczyckiego i Walentego, podczaszego łęczyckiego. Miał także dwie siostry - Barbarę, żonę Piotra Wężyka z Wojslawic, i Angieszkę, żonę Wawrzyńca Obidowskiego. 
Łukasz Nagórski po rodzicach odziedziczył (wspólnie z bratem Stanisławem) wieś Parzęczew, dla której w roku 1565 król Zygmunt August zezwolił na ponowną lokację miejską na prawie niemieckim. Wraz z bratem Stanisławem dzierżawił wieś królewską Lubino (dziś Lubień w pow. łęczyckim) oraz wójtostwo w tejże wsi. W roku 1554 Lubino Nagórscy otrzymali na wieczność. Dwa lata później Łukasz Nagórski był posesorem wsi Topolno i Osmolska Wieś z nadania królowej Bony. Dobra te w roku 1557 również dostał na wieczność. Oba te nadania później unieważniono w wyniku akcji egzekucyjnej dóbr królewskich. Łukasz Nagórski w roku 1560 otrzymał 150 florenów rocznej pensji dożywotnio z dochodów starostwa łomżyńskiego. W roku 1564 wziął w posesję dobra królewskie Rębków w woj. mazowieckim, obejmujące wsie: Rębków z folwarkiem Dąbrowa, Przekory, Izdebno, Wilkowyja i Stoczek. W roku 1571 Nagórski otrzymał dożywocie na wsi królewskiej Orla w starostwie łęczyckim. Zmarł w roku 1571.
Po jego śmierci wdowa Barbara z Kończyc Wielkich prowadziła rozliczenia spadkowe z siostrami Nagórskiego - Agnieszką Obidowską i Barbarą Wężykową. Zrezygnowała na ich rzecz ze swego prawa oprawnego do polowy dóbr Parzęczew w zamian za prawo do sum zapisanych zmarłemu mężowi na dobrach królewskich Topolno, Osmolska Wieś, Lubino i Orla. Barbara z Kończyc Wielkich wstępował jeszcze dwukrotnie w związki małżeńskie - wpierw z Janem Firlejem, wojewodą krakowskim a następnie z Janem Dulskim, podskarbim koronnym. W kolegiacie Św. Jana Chrzciciela w Warszawie ufundowała pomnik nagrobny Łukaszowi Nagórskiemu. Pomnik ten nie zachował się.
Łukasz Nagórski pełnił ważne funkcje i sprawował liczne urzędy. W roku 1547 otrzymał wakujący po śmierci Tomasza Sobockiego, kanclerza wielkiego koronnego, urząd wojskiego łęczyckiego. Następnie był w 1557 roku koniuszym sióstr królewskich, a w roku 1564 marszałkiem dworu królewny Anny Jagiellonki. Był także podkomorzym łęczyckim w latach 1564-1571. W roku 1569 obejmował urząd starosty garwolińskiego. Był także w roku 1564 wójtem we wsiach Lewików i Przekory, a w roku 1571 wójtem w Niecieplinie, należącym do starostwa garwolińskiego.
Poseł na sejm 1570 roku z województwa łęczyckiego.
Według niektórych historyków Łukasz Nagórski, podkomorzy łęczycki, pochodził z rodziny pieczętującej się herbem Ostoja.

</doc>
<doc id="4876295" url="https://pl.wikipedia.org/wiki?curid=4876295" title="Borowe (uroczysko w sielsowiecie Druja)">
Borowe (uroczysko w sielsowiecie Druja)

Borowe – dawna kolonia. Tereny, na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów miejscowość leżała w granicach Imperium Rosyjskiego.
W latach 1921–1945 kolonia leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 67 osób, wszystkie były wyznania rzymskokatolickiego. Jednocześnie 31 mieszkańców zadeklarowało polską przynależność narodową, a 36 białoruską. Było tu 12 budynków mieszkalnych. W 1931 w 12 domach zamieszkiwało 61 osób.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4876302" url="https://pl.wikipedia.org/wiki?curid=4876302" title="Borówka (rejon brasławski)">
Borówka (rejon brasławski)



</doc>
<doc id="4876303" url="https://pl.wikipedia.org/wiki?curid=4876303" title="Borówka (sielsowiet Druja)">
Borówka (sielsowiet Druja)

Borówka – dawny zaścianek. Tereny na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów zaścianek leżał w granicach Imperium Rosyjskiego.
W latach 1921–1945 zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 10 osób, 3 były wyznania rzymskokatolickiego a 7 prawosławnego. Jednocześnie 3 mieszkańców zadeklarowało polską przynależność narodową a 7 białoruską. Był tu 1 budynek mieszkalny. W 1931 w 2 domach zamieszkiwało 13 osób.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4876306" url="https://pl.wikipedia.org/wiki?curid=4876306" title="Bronisławowo">
Bronisławowo



</doc>
<doc id="4876307" url="https://pl.wikipedia.org/wiki?curid=4876307" title="Rainer de Vivie">
Rainer de Vivie

Ernst Rainer de Vivie (ur. 5 październik 1938 w Hamburgu, zm. 28 września 2020) – niemiecki kardiochirurg i nauczyciel akademicki. W latach 1988 - 2005 był dyrektorem Kliniki Chirurgii Serca i Klatki Piersiowej Uniwersytetu w Kolonii.
Życiorys.
De Vivie uzyskał w 1963 na Uniwersytecie w Hamburgu stopnień doktora medycyny. Następnie rozpoczął pracę w klinice chirurgii Uniwersytetu w Getyndze pod kierownictwem Josefa Koncza, którego był uczniem. Tam też uzyskał stopień profesora uczelni w 1978.
Od 1988 do przejścia na emeryturę w 2005 był dyrektorem Kliniki Chirurgii Serca i Klatki Piersiowej Uniwersytetu w Kolonii. Przeprowadził wspólnie ze swoimi współpracownikami prawie 16000 operacji serca, w tym także przeszczepy serca. Specjalne zainteresowanie poświęcał kardiochirurgii dziecięcej.
Niemieckie Towarzystwa Chirurgii Klatki Piersiowej, Serca i Naczyń wraz z kolońską Fundacją Loni Page wyróżniło go nadaniem jego imienia- Ernst-Rainer de Vivie - nagrodzie za innowacje i interdyscyplinarną pracę naukową w badaniach i leczeniu wrodzonych wad serca u noworodków, dzieci i dorosłych.

</doc>
<doc id="4876313" url="https://pl.wikipedia.org/wiki?curid=4876313" title="Bronisławowo (Białoruś)">
Bronisławowo (Białoruś)

Bronisławowo – dawny folwark. Tereny na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów folwark leżała w granicach Imperium Rosyjskiego.
W latach 1921–1945 folwark leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 5 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwało 8 osób.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4876318" url="https://pl.wikipedia.org/wiki?curid=4876318" title="Brylewszczyzna">
Brylewszczyzna

Brylewszczyzna (; ) – chutor na Białorusi, w obwodzie witebskim, w rejonie brasławskim, w sielsowiecie Plusy.
Historia.
W czasach zaborów wieś leżała w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwały tu 32 osoby, wszystkie były wyznania rzymskokatolickiego i zadeklarowały polską przynależność narodową. Były tu 4 budynki mieszkalne. W 1931 w 9 domach zamieszkiwały 43 osoby.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4876319" url="https://pl.wikipedia.org/wiki?curid=4876319" title="Gabriel dos Santos Magalhães">
Gabriel dos Santos Magalhães

Gabriel dos Santos Magalhães (ur. 19 grudnia 1997 w São Paulo) – brazylijski piłkarz występujący na pozycji obrońcy w angielskim klubie Arsenal. Wychowanek Avaí, w trakcie swojej kariery grał także w drużynach, takimi jak: Lille, Troyes oraz Dinamo Zagrzeb. Były reprezentant Brazylii do lat 20.

</doc>
<doc id="4876326" url="https://pl.wikipedia.org/wiki?curid=4876326" title="Sebastian Godefroid">
Sebastian Godefroid



</doc>
<doc id="4876329" url="https://pl.wikipedia.org/wiki?curid=4876329" title="JESC 2015">
JESC 2015



</doc>
<doc id="4876343" url="https://pl.wikipedia.org/wiki?curid=4876343" title="Vosco s106">
Vosco s106



</doc>
<doc id="4876349" url="https://pl.wikipedia.org/wiki?curid=4876349" title="Digimon Adventure (serial telewizyjny 2020)">
Digimon Adventure (serial telewizyjny 2020)

 – ósmy serial anime z serii Digimon i reboot serialu z 1999 roku. Tytuł tej części serii wyróżnia się znakiem dwukropka na końcu tytułu.
Seria zadebiutowała 5 kwietnia 2020 na japońskim kanale Fuji TV. 
Fabuła.
W 2020 roku w Tokio dochodzi do awarii sieci nawielką skalę. Taichi przygotowuje się do wakacyjnej wycieczki w plener, gdy dochodzi do wypadku: jego matka i młodsza siostra Hikari uwięzione są w pociągu, którego nie można zatrzymać, więc Taichi rusza im z pomocą i udaje się do dzielnicy Shibuya. Tam napotyka dziwny fenomen, który porywa go prosto do świata wirtualnego, razem z innymi osobami.
Produkcja.
Produkcją serii zajęło się studio Toei Animation. Reżyserem serii został Masato Mitsuka, scenariuszami zajmuje się Atsuhiro Tomioka, a Katsuyoshi Nakatsuru przygotował projekty postaci; reżyserem animacji jest Akihiro Asanuma, a producentami Matsuki Hanae, Naoko Sagawa oraz Hiroyuki Sakurada.
Seria ta jest rebootem serialu z 1999 roku.
Seria miała swoją premierę 5 kwietnia 2020 w Japonii, na kanale Fuji TV i pokrewnych
20 kwietnia 2020 roku za pośrednictwem oficjalnej strony internetowej ogłoszono tymczasowe wstrzymanie produkcji serialu ze względu na pandemię koronawirusa, a czwarty odcinek serialu, który miał ukazać się 26 kwietnia został usunięty z programu telewizyjnego. Premiery kolejnych odcinków (począwszy od odcinka czwartego) powróciły do ramówki 28 czerwca 2020.

</doc>
<doc id="4876353" url="https://pl.wikipedia.org/wiki?curid=4876353" title="Ignaz Bottengruber">
Ignaz Bottengruber

Ignaz Bottengruber (zm. we Wrocławiu) – niemiecki malarz, specjalizujący się w malowaniu wyrobów porcelanowych, czynny we Wrocławiu i w Wiedniu w pierwszej połowie XVIII wieku.
Dokładne daty życia i miejsce narodzin nie są znane. Przez większość swej kariery pracował we Wrocławiu. Tworzył w stylu barokowym i rokokowym miniatury, akwarele, zajmował się także emalierstwem artystycznym. Po rozpowszechnieniu się na Śląsku porcelany wyspecjalizował się w malowaniu na tym tworzywie, zdobiąc różne wyroby porcelanowe, szczególnie dla wrocławskiego kolekcjonera Pauliego. W okresie wrocławskim pracował jako tzw. Hausmaler (malarz domowy), czyli dekorator porcelany pracujący we własnym warsztacie, ale nie dla manufaktury, od której malarze tylko pozyskiwali niezdobione wyroby. Od 1735 r. do około 1740 r. mieszkał i tworzył w Wiedniu (w tym mieście musiał też pracować co najmniej do 1730 r., gdyż zachowały się sygnowane przez niego wyroby z podanym miejscem i datą malowania: „Wiedeń 1730”), a następnie znów we Wrocławiu.
Zdobiona przez niego porcelana znajduje się m.in. w zbiorach Muzeum Narodowego w Warszawie oraz Metropolitan Museum of Art, Germanisches Nationalmuseum, Państwowych Zbiorach Sztuki w Dreźnie, berlińskim Kunstgewerbemuseum, Muzeum Brytyjskim, wiedeńskim Museum für angewandte Kunst, Landesmuseum Württemberg, Museum für Kunst und Gewerbe Hamburg, kanadyjskim Gardiner Museum.
Jego uczniami byli Hans Gottlieb von Bressler oraz Carl Ferdinand von Wolfsburg.

</doc>
<doc id="4876357" url="https://pl.wikipedia.org/wiki?curid=4876357" title="Order Kongijski Zasługi">
Order Kongijski Zasługi

Order Kongijski Zasługi (fr. "Ordre du Mérite congolais") – najwyższe odznaczenie państwowe Republiki Konga.
Nadawany jest za znamienite zasługi w charakterze cywilnym i wojskowym, zarówno obywatelom Konga jak i obcokrajowcom. Nadaje go prezydent Republiki Konga. Może być nadawany w trybie standardowym, wyjątkowym oraz pośmiertnym.
Historia.
Order Kongijski Zasługi został utworzony dekretem nr 54–59 z 25 lutego 1959 przez ówczesnego prezydenta – Fulberta Youlou. Początkowo składał się z 3 klas, obecnie jest ich 5, od najwyższej:
Odznaczeni.
Do lipca 2014 roku Order Kongijski Zasługi otrzymało 14 867 osób.

</doc>
<doc id="4876369" url="https://pl.wikipedia.org/wiki?curid=4876369" title="Danny Lux">
Danny Lux

Daniel Scott “Danny” Lux (ur. 5 czerwca 1969) – amerykański kompozytor, który tworzy muzykę do filmowych i telewizyjnych produkcji.
Życiorys.
Danny wychował się w Dolinie San Fernando, gdzie uczęszczał do "Sepulveda Junior High". Po czym uczył się w "Granada Hills Charter High School" do 1987 roku. Karierę muzyczną rozpoczął od pracy i nauki u Mike'a Posta, kompozytora, nagradzanego Grammy i Emmy. Pracował tam przez prawie dekadę.
Komponuje muzykę do programów telewizyjnych.

</doc>
<doc id="4876389" url="https://pl.wikipedia.org/wiki?curid=4876389" title="Fabryka Samochodów Osobowych &quot;Syrena&quot;">
Fabryka Samochodów Osobowych &quot;Syrena&quot;



</doc>
<doc id="4876459" url="https://pl.wikipedia.org/wiki?curid=4876459" title="Bulovský príslop">
Bulovský príslop

Bulovský príslop (1125 m) – szeroka przełęcz w Starohorskich Wierchach na Słowacji. Oddziela szczyt Barania hlava (1132 m) na zachodzie od Kečki (1225 m) na wschodzie.
Rejon przełęczy jest trawiasty. Jest to dawna hala pasterska. Jej południowo-zachodnie stoki opadają do doliny Šponga, północne do doliny Veľká Šindliarka. Tuż powyżej przełęczy na hali znajduje się Útulňa pod Kečkou – schronisko turystyczne typu útulňa umożliwiające nocleg. W sezonie turystycznym działa przy nim również bufet.
Szlaki turystyczne.
Przez przełęcz przechodzi Cesta hrdinov SNP – główny szlak Starohorskich Wierchów i Niżnych Tatr. Czas przejścia z Donoval na Bulovský príslop 1 godz..

</doc>
<doc id="4876520" url="https://pl.wikipedia.org/wiki?curid=4876520" title="Voda (EP Any Soklič)">
Voda (EP Any Soklič)

Voda – EP słoweńskiej piosenkarki Any Soklič, wydany 14 maja 2020 nakładem ZKP RTVS. 
Minialbum zawiera siedem różnych wersji utworu „Voda” oraz singel „Temni svet”. 
Lista utworów.
Opracowano na podstawie materiału źródłowego.

</doc>
<doc id="4876529" url="https://pl.wikipedia.org/wiki?curid=4876529" title="Herb Pogoń (herb)">
Herb Pogoń (herb)



</doc>
<doc id="4876533" url="https://pl.wikipedia.org/wiki?curid=4876533" title="Jan Lewicki (urzędnik)">
Jan Lewicki (urzędnik)

Jan Lewicki herbu Rogala (ukr. Іван Левицький; ur. 1843, zm. 15 stycznia 1908 we Lwowie) – austriacki urzędnik, nauczyciel, działacz oświatowy narodowości polskiej pochodzenia ruskiego. Profesor gimnazjalny od ok. 1876, a następnie od 1889 inspektor szkół średnich w C. K. Radzie Szkolnej Krajowej w Galicji Wschodniej.
Życiorys.
Jan Lewicki urodził się w rodzinie ruskiej. Jego ojcem był ksiądz greckokatolicki Michał Lewicki (ur. w 1802, metryka w Kaplińcach), paroch we wsi Rakowcu obok Horodenki (m.in. w latach 1843, 1844), krewnym zaś Michał Lewicki, greckokatolicki arcybiskup lwowski, biskup przemyski, kardynał, Prymas Galicji i Lodomerii. Po ukończeniu Gimnazjum przy klasztorze OO. Bazylianów w Buczaczu rozpoczął studia na Uniwersytecie Lwowskim. W trakcie studiów wziął udział w Powstaniu styczniowym. Po rozbiciu oddziałów powstańczych został osadzony w Cytadeli we Lwowie. 
Po ukończeniu studiów podjął pracę w C. K. Gimnazjum wyższym w Przemyślu. Jako zastępca nauczyciela w tej szkole wzmiankowany w latach 1869, 1870, 1871, 1872, 1873. W latach szkolnych 1874/1875, 1875/1876, 1876/1877 pracował na stanowisku nauczyciela, uczył języków łacińskiego, greckiego, polskiego i ruskiego. W roku szkolnym 1877/1878 pracował na stanowisku profesora. Według wydawanych drukiem sprawozdań „c. k. Gimnazyum wyższego” (obecnie I Liceum Ogólnokształcące im. Juliusza Słowackiego w Przemyślu) uczył języków: łacińskiego, greckiego, polskiego i ruskiego. W roku szkolnym 1887/1888 wzmiankowany jako profesor C. K. IV Wyższym Gimnazjum we Lwowie, powołany do tymczasowej służby w Ministerstwie wyznań i oświecenia (reskrypt Ministra W. i O. z 22 października 1887 l. 1518, Rozporządzenie Rady Szkolnej krajowej z 27 października 1887 l. 703J Pr. Rsk.). 
Jako nauczyciel C. K. Gimnazjum Przemyskiego, oświadczył się przeciw utworzeniu pierwszych paralelek ruskich, przeczuwając, że staną się one rozsadnikiem zgubnego separatyzmu. Na zdanie Jana Lewickiego powoływał się w Sejmie Krajowym ks. Sapieha podczas debaty szkolnej w 1885.
W 1889 objął we Lwowie stanowisko inspektora szkół średnich C. K. Rady Szkolnej Krajowej w Galicji Wschodniej. 
Jan Lewicki zmarł 15 stycznia 1908 we Lwowie. Został pochowany w rodzinnym grobowcu na Cmentarzu Łyczakowskim we Lwowie.
Życie prywatne.
Żona Jana Lewickiego, Zofia z domu Zatońska (ur. 4.03.1847, zm. 18.02.1915) - udzielała się aktywnie w licznych organizacjach kobiecych we Lwowie. 
Ich syn, Jan Welisław, doktor nauk prawnych, był prezesem Związku Polaków w Austrii „Strzecha”, długoletnim szefem Kancelarii Cywilnej i osobistym doradcą cesarza Franciszka Józefa I.

</doc>
<doc id="4876547" url="https://pl.wikipedia.org/wiki?curid=4876547" title="Posąg Neptuna w Helu">
Posąg Neptuna w Helu

Posąg Neptuna w Helu – pomnik boga Neptuna na Bulwarze Nadmorskim w Helu, kopia rzeźby z Fontanny Neptuna w Bolonii.
Opis.
Rzeźba jest kopią brązowej postaci boga Neptuna autorstwa Jeana de Boulogne z Douai, która stanowi element fontanny stojącej we włoskiej Bolonii. Oryginalna rzeźba i fontanna powstały w 1564 r. z inicjatywy kardynała Karola Boromeusza, który chciał uczcić w ten sposób początek rządów nowego papieża Piusa IV. Kształt trójzębu oryginalnej rzeźby stał się inspiracją dla logo marki samochodów Maserati.
Posąg w Helu stworzył rzeźbiarz samouk, Tadeusz Biniewicz, wykonując go z białego granitu Blanco Salinas, importowanego z Portugalii. Jest to pierwsza wersja tej rzeźby wykonana w kamieniu oraz największa kamienna rzeźba boga Neptuna na świecie. Figura Neptuna ma 3,4 m wysokości, a cały pomnik – licząc od podstawy cokołu do szczytu trójzębu w ręku Neptuna – 5,5 m wysokości. Rzeźba ma masę około 2,3 tony. Na cokole z tego samego granitu, o masie 8 ton i 1,5 m wysokości, znajdują się tablice pamiątkowe.
Historia.
Prace nad rzeźbą trwały dwa lata i zakończyły się 15 grudnia 2018 r. Początkowo rzeźba miała stać w Płocku, na działce należącej do Arkadiusza Żółtowskiego, ale opór władz miasta spowodował, że fundator zdecydował się ustawić ją w innym mieście, myślał m.in. o wywiezieniu jej do Australii, w której mieszkał przez pewien czas. 
Ostatecznie zezwolił miastu użytkować rzeźbę pod ścisłymi warunkami przez okres maximum 10 lat. Helkiedy w lipcu 2019 r. odwiedził je jako turysta. Inicjatywa spotkała się z poparciem władz miasta, które również przewidywały wzniesienie posągu Neptuna. 24 sierpnia 2019 r. rzeźba została przetransportowana do Helu i stanęła na przeznaczonym jej miejscu 14 maja 2020 r. 
Uroczyste odsłonięcie rzeźby zaplanowano na 27 czerwca 2020 r., a gościem mieli być ambasador Włoch w Polsce Aldo Amati i burmistrz Bolonii Virginio Merola, jednak ze względu na pandemię koronawirusa, uroczystość została przesunięta bez podania nowego terminu. 
W nocy 3 sierpnia 2020 r. turysta z Warszawy urwał posągowi przyrodzenie, a powstałe straty wyceniono na 30 tys. zł. Oderwany fragment udało się odzyskać, gdyż sprawca pozostawił zniszczony fragment pomnika. Urząd Miasta zapowiedział przeprowadzenie naprawy, którą zrealizowano już następnego dnia.

</doc>
<doc id="4876563" url="https://pl.wikipedia.org/wiki?curid=4876563" title="Jan na Mniewie Mniewski">
Jan na Mniewie Mniewski

Jan na Mniewie Mniewski herbu Ogończyk – kasztelan konarski łęczycki w latach 1665-1694, podstoli łęczycki w latach 1659-1665.
Poseł na sejm 1664/1665 roku z województwa łęczyckiego. 
W 1674 roku był elektorem Jana III Sobieskiego z województwa łęczyckiego.
Bibliografia.
 

</doc>
<doc id="4876565" url="https://pl.wikipedia.org/wiki?curid=4876565" title="Pieńczykowski">
Pieńczykowski



</doc>
<doc id="4876572" url="https://pl.wikipedia.org/wiki?curid=4876572" title="Kantoria">
Kantoria



</doc>
<doc id="4876576" url="https://pl.wikipedia.org/wiki?curid=4876576" title="Washington Redskins">
Washington Redskins



</doc>
<doc id="4876577" url="https://pl.wikipedia.org/wiki?curid=4876577" title="Wiesława Łanecka-Makaruk">
Wiesława Łanecka-Makaruk

Wiesława Łanecka-Makaruk (ur. 31 maja 1933 w Białymstoku, zm. 29 lipca 2020) – nauczyciel akademicki, pilot szybowcowy doświadczalny, pilot samolotowy oraz skoczek spadochronowy.
Życiorys.
Córka Franciszka i Franciszki. W 1951 roku zdała egzamin maturalny i rozpoczęła naukę na Wydziale Lotniczym Politechniki Warszawskiej. Z szybownictwem zapoznała się już w 1950 roku, a w 1952 ukończyła kurs szybownictwa. W 1954 roku spełniła potrzebne wymagania i otrzymała Srebrną Odznakę Szybowcową, a rok później Złotą. 5 maja 1957 roku wzięła udział w grupowym przelocie szybowców Aeroklubu Warszawskiego z Warszawy do Niemanicy w Związku Radzieckim, pokonując odległość 555 km. W 1957 roku uzyskała uprawnienia pilota samolotowego. W czerwcu 1958 roku brała udział w VII Kongresie OSTIV jako delegatka Politechniki Warszawskiej. 27 lutego 1959 roku otrzymała tytuł magistra inżyniera i następnie rozpoczęła pracę w charakterze asystentki na katedrze Mechaniki Lotu PW.
18 marca 1959 roku, po starcie z lotniska w Jeżowie osiągnęła przewyższenie 5050 metrów i spełniła ostatni warunek do otrzymania Złotej Odznaki Szybowcowej z trzema diamentami. Była to szósta taka odznaka na świecie i trzecia w Polsce.
Brała udział w oblatywaniu konstrukcji Szybowcowego Zakładu Doświadczalnego, m.in. latała na szybowcach SZD-17 Jaskółka i SZD-12 Mucha 100. W latach 1956-1959 uczestniczyła w opracowaniu projektu amatorskiego motoszybowca AW-31 (AW-5L). W 1961 roku ukończyła kurs i uzyskała uprawnienia szybowcowego pilota doświadczalnego. W 1966 roku otrzymała zespołową nagrodę Ministerstwa Szkolnictwa Wyższego za obliczenia związane z flatterem szybowców. Pracowała również na Wydziale Lotniczym Politechniki Warszawskiej jako wykładowca w katedrze aerodynamiki, w 1976 obroniła doktorat. Jest autorką książek „Mechanika lotu”, „Mechanika lotu szybowców” oraz „Mechanika lotu szybowców. Szkolenie szybowcowe”.
Życie prywatne.
Była żoną szybownika i pilota doświadczalnego Sławomira Makaruka, matką podróżnika Sławomira Makaruka. Pochowana na Cmentarza Wojskowego na Powązkach w Warszawie, w kwaterze B12-8-27.

</doc>
<doc id="4876581" url="https://pl.wikipedia.org/wiki?curid=4876581" title="Kłodno (stacja kolejowa)">
Kłodno (stacja kolejowa)

Kłodno (, ) – stacja kolejowa pomiędzy miejscowościami Kłodno Wielkie i Kłodzienko, w rejonie lwowskim, w obwodzie lwowskim, na Ukrainie. Leży na linii Lwów – Łuck – Kiwerce.
Stacja istniała przed II wojną światową. Nosiła wówczas nazwę "Kłodno Żółtańce".

</doc>
<doc id="4876582" url="https://pl.wikipedia.org/wiki?curid=4876582" title="İsmail Ege Şaşmaz">
İsmail Ege Şaşmaz

İsmail Ege Şaşmaz (ur. 25 listopada 1993 w Manisie) – turecki aktor.
Życiorys.
Zaczął uczyć się aktorstwa już w szkole średniej, a zadebiutował w telewizji w 2013, gdy zagrał w serialu "Güneşi Beklerken". Ponadto zagrał w serialach takich jak "Miłosne potyczki" i "Sen Çal Kapımı". 

</doc>
<doc id="4876583" url="https://pl.wikipedia.org/wiki?curid=4876583" title="Bogucice (Wieliczka)">
Bogucice (Wieliczka)

Bogucice – osiedle w północnej części Wieliczki. Do roku 1954 wieś Bogucice.
Miejscowość została wzmiankowan po raz pierwszy w 1388 jako "Bogucicz". W 1420 przeniesion do prawa magdeburskiego. W 1490 roku należała do parafii w Bieżanowie.
W 2012 roku otworzono tu przystanek kolejowy Wieliczka Bogucice.

</doc>
<doc id="4876585" url="https://pl.wikipedia.org/wiki?curid=4876585" title="Rudańce (przystanek kolejowy)">
Rudańce (przystanek kolejowy)

Rudańce (, ) – przystanek kolejowy pomiędzy miejscowościami Rudańce i Remenów, w rejonie lwowskim, w obwodzie lwowskim, na Ukrainie. Leży na linii Lwów – Łuck – Kiwerce.
Przystanek istniał przed II wojną światową.

</doc>
<doc id="4876588" url="https://pl.wikipedia.org/wiki?curid=4876588" title="Kodeks 0289">
Kodeks 0289

Kodeks 0289 (Gregory-Aland no. 0289) – grecki kodeks uncjalny Nowego Testamentu na pergaminie, datowany metodą paleograficzną na VII lub VIII wiek. Rękopis jest przechowywany na Synaju. Tekst rękopisu jest wykorzystywany we współczesnych wydaniach greckiego Nowego Testamentu. Jest palimpsestem. 
Opis.
Zachowało się 8 pergaminowych kart rękopisu z greckim tekstem Listu do Rzymian (8,19-21.32-35) i 1. Listu do Koryntian (2,11-4,12; 13,13-14,1.3-11.13-19). Karty rękopisu mają rozmiar 22 na 19 cm. Tekst jest pisany dwoma kolumnami na stronę, 27 linijek tekstu na stronę. 
Jest palimpsestem, tekst górny zawiera teksty liturgiczne w języku greckim. 
Historia.
INTF datuje rękopis 0289 na VII lub VIII wiek. 
Rękopis został znaleziony w maju 1975 roku podczas prac restauracyjnych w klasztorze wraz z wieloma innymi rękopisami. Na listę greckich rękopisów Nowego Testamentu wciągnął go Kurt Aland, oznaczając go przy pomocy siglum 0289. Został uwzględniony w II wydaniu "Kurzgefasste". 
Rękopis jest wykorzystywany we współczesnych wydaniach greckiego Nowego Testamentu (NA27, NA28). Nie wykorzystano go w UBS4. 
Rękopis jest przechowywany w Klasztorze Świętej Katarzyny (N.E. ΜΓ 99) na Synaju.

</doc>
<doc id="4876592" url="https://pl.wikipedia.org/wiki?curid=4876592" title="Halina Lorenc">
Halina Lorenc

Halina Maria Lorenc (ur. ok. 1936, zm. 5 sierpnia 2020) – polska klimatolog, prof. dr hab.
Życiorys.
Obroniła pracę doktorską, 27 października 1997 habilitowała się na podstawie pracy zatytułowanej "Struktura i zasoby energetyczne wiatru w Polsce". Otrzymała nominację profesorską. Pracowała na stanowisku profesora w Instytucie Meteorologii i Gospodarki Wodnej, oraz profesora nadzwyczajnego w Instytucie Meteorologii i Gospodarki Wodnej – Państwowego Instytutu Badawczego.
Była zatrudniona na stanowisku członka prezydium ZG i wiceprezesa Polskiego Towarzystwa Geofizycznego, a także przewodniczącego na Oddziale Warszawskiego Towarzystwa.
Piastowała stanowisko członka Komitetu Narodowego do spraw Współpracy z Międzynarodowym Programem „Zmiany Globalne Geosfery i Biosfery” (IGBP Global Change) prezydium Polskiej Akademii Nauk.

</doc>
<doc id="4876598" url="https://pl.wikipedia.org/wiki?curid=4876598" title="A.F.M. Ahsanuddin Chowdhury">
A.F.M. Ahsanuddin Chowdhury

Abul Fazal Mohammad „AFM” Ahsanuddin Chowdhury (ur. 1 lipca 1915, zm. 30 sierpnia 2001) – polityk, były prezydent Bangladeszu.
Biografia.
Chowdhury urodził się w roku 1915. Ukończył studia i uzyskał dyplom licencjata z prawa na Uniwersytecie w Dhace. Od 1942 pracował w bengalskiej służbie sądowej. Pełnił funkcję sędziego rejonowego w Sylhet, Rangpur i Dhace. Mianowany sędzią Sądu Najwyższego w Dhace 17 grudnia 1968 rzez ówczesnego prezydenta Pakistanu, Khana, a następnie sędziego Wydziału Apelacyjnego Sądu Najwyższego od 30 stycznia 1974. Ze sądownictwa odszedł 1 lipca 1977. Po przewrocie wojskowym w marcu 1982 szef sztabu Hosajn Mohammad Erszad objął władzę jako wojskowy przywódca stanu wojennego, a Ahsanuddin Chowdhury został prezydentem Bangladeszu 27 marca 1982 i pełnił tę funkcję do 10 grudnia 1983. Następnie Erszad zdymisjonował Ahsanuddina i sam objął stanowisko prezydenta.

</doc>
<doc id="4876600" url="https://pl.wikipedia.org/wiki?curid=4876600" title="Zapytów (stacja kolejowa)">
Zapytów (stacja kolejowa)

Zapytów (, ) – stacja kolejowa w miejscowości Zapytów, w rejonie lwowskim, w obwodzie lwowskim, na Ukrainie. Leży na linii Lwów – Łuck – Kiwerce.
Stacja istniała przed II wojną światową.

</doc>
<doc id="4876608" url="https://pl.wikipedia.org/wiki?curid=4876608" title="Euphlyctis hexadactylus">
Euphlyctis hexadactylus

Euphlyctis hexadactylus – gatunek płaza bezogonowego z rodziny Dicroglossidae występujący w Indiach, Nepalu, Bangladeszu i na Sri Lance. Dorasta do 13,2 cm i cechuje się oliwkowozielonym lub trawiastym ubarwieniem. Zasiedla różnorakie zbiorniki wodne, w których rozmnaża się podczas monsunów. Charakteryzuje się unikalną dla płazów dietą, jako że osobniki dorosłe żywią się głównie glonami. Częściowa roślinożerność zwiększa temu gatunkowi dostęp do pożywienia, co pozwala mu rozmnażać się trzy razy w roku. Gatunek najmniejszej troski (LC), w związku m.in. z szerokim zasięgiem występowania i dużą populacją.
Wygląd.
Samce dorastają do 10,3 cm., a samice do 13,2 cm. Pysk płaski, z wyraźnie zaznaczoną błoną bębenkową, której średnica jest porównywalna do średnicy oka. Obecna bardzo dobrze rozwinięta błona pławna spinająca palce u nóg. Grzbiet ma kolor oliwkowy lub trawiasty, występuje również czasem jasnożółty pasek biegnący od pyska do odbytu. Brzuch i boki ciała białe lub żółtawobiałe. U młodych osobników występują czarne lub ciemnozielone paski i kropki na grzbiecie. U samców obecne są worki rezonansowe, rozwijają się także modzele godowe na palcach u dłoni.
Zasięg występowania, siedlisko i zachowania.
Występuje na wysokościach bezwzględnych do 760 m n.p.m. w południowych Indiach, także w stanach Radżastan i Bengal Zachodni; poza tym w Nepalu, Bangladeszu i na Sri Lance. Zasiedla wiele rodzajów zbiorników wodnych charakteryzujących się bujną roślinnością. Na Sri Lance odnotowano jego występowanie w wodach brachicznych. Jest to całkowicie wodny gatunek. Rozmnaża się podczas monsunów letnich i zimowych, składa 2000 jaj o średnicy 1 mm.
Dieta.
Kijanki są roślinożerne, żywią się głównie rogatkiem sztywnym. U osobników tuż po przeobrażeniu pokarm roślinny stanowi objętościowo 10% diety. Żywią się one głównie bezkręgowcami takimi jak pluskwiaki, chrząszcze i muchówki. U nieco starszych osobników dieta składa się w 44% z pokarmu roślinnego, a u dorosłych osobników wartość ta dochodzi do 79,5% – żywią się one glonami z rodzajów "Oedogonium", "Zygnema", "Closterium", "Cosmarium" i "Navicula". W diecie dorosłych osobników obecne są również bezkręgowce, a także kręgowce, takie jak ryby czy inne płazy (np. "Hoplobatrachus crassus)""." Wedle danych z 2011 roku jest jednym z dwóch gatunków płazów bezogonowych (obok "Xenohyla truncata"), u których dieta dorosłych osobników składa się choć częściowo z pokarmu roślinnego.
Gatunek ten wyewoluował kilka cech pozwalających na odżywianie się pokarmem roślinnym:
U "E. hexadactylus" wodny tryb życia neutralizuje negatywne oddziaływanie pory suchej (podczas której większość gatunków płazów się nie rozmnaża), co razem ze zwiększonym dostępem do pożywienia w postaci pokarmu roślinnego pozwala temu gatunkowi podchodzić do rozrodu wyjątkowo często – aż 3 razy w ciągu roku.
Status.
Gatunek najmniejszej troski (LC) w związku z szerokim zasięgiem występowania, różnorodnością siedlisk odpowiednich dla tego gatunku oraz dużą populacją. Lokalnym populacjom zagrażać może zanieczyszczenie rolnicze, a także odłów w celu konsumpcji i wykorzystania jako zwierzę laboratoryjne. Gatunek ten umieszczony jest w załączniku II konwencji o międzynarodowym handlu dzikimi zwierzętami i roślinami gatunków zagrożonych wyginięciem (CITES). Jest pod ochroną prawną w Indiach.

</doc>
<doc id="4876611" url="https://pl.wikipedia.org/wiki?curid=4876611" title="Felipe Drugovich">
Felipe Drugovich

Felipe Drugovich Roncato (ur. 23 maja 2000 w Maringá) – brazylijski kierowca wyścigowy. Mistrz Euroformula Open Championship oraz Hiszpańskiej Formuły 3 w 2018 roku. W 2022 roku mistrz Formuły 2 w zespole MP Motorsport.
Wyniki.
Podsumowanie.
† - Jako gość nie mógł zdobywać punktów.
Europejska Formuła 3.
† - Jako gość nie mógł zdobywać punktów.

</doc>
<doc id="4876613" url="https://pl.wikipedia.org/wiki?curid=4876613" title="Powiłańce (sielsowiet Podhorodno)">
Powiłańce (sielsowiet Podhorodno)

Powiłańce (; ) – chutor na Białorusi, w obwodzie grodzieńskim, w rejonie werenowskim, w sielsowiecie Podhorodno.
Dawniej wieś. W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Żyrmuny. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4876615" url="https://pl.wikipedia.org/wiki?curid=4876615" title="Zygmunt Pawłowski">
Zygmunt Pawłowski

Zygmunt Pawłowski (ur. 18 grudnia 1925 w Magnuszewie Dużym) – leśnik, samorządowiec, działacz społeczny, członek honorowy Polskiego Towarzystwa Leśnego.
Życiorys.
Absolwent wydziału leśnego Szkoły Głównej Gospodarstwa Wiejskiego w 1951. Od 1951 pracował w Zakładzie Zalesiania Instytutu Badawczego Leśnictwa. Po uzyskaniu tytułu magistra nauk agrotechnicznych pracował jako adiunkt w nadleśnictwach: Kampinos, Chojnów, Grabownica, Ciechanów. W 1952 otrzymał nominację na nadleśniczego w Ciechanowie, którą odrzucił, z uwagi na dobro pełniącego tę funkcję Tadeusza Sobolewskiego, żołnierza Armii Krajowej. W 1955 objął stanowisko nadleśniczego w Pułtusku, które piastował do przejścia na emeryturę w 1992. W latach 1984–1986 był członkiem Konsultacyjnej Rady Leśnictwa przy Ministerstwie Leśnictwa i Przemysłu Drzewnego. W latach 1986–1990 pełnił funkcję przewodniczącego Wojewódzkiego Komitetu Ochrony Przyrody w Ciechanowie. W latach 1987–2014 pełnił funkcję prezesa oddziału ciechanowsko-ostrołęckiego Polskiego Towarzystwa Leśnego. Przez wiele lat był członkiem rady narodowej w Pułtusku i Rady Miejskiej Pułtuska. W latach 1990–1994 pełnił funkcję przewodniczącego Rady Miejskiej w Pułtusku. Od 2003 prezes Klubu Inteligencji Katolickiej Ziemi Pułtuskiej.
Rodzina.
Syn Józefa – żołnierza wojsk carskich i Aleksandry zd. Karpińskiej. Brat ks. kan. Kazimierza Pawłowskiego. Żonaty z Barbarą zd. Sosnowską, córką Franciszka – zastępcy dyrektora naczelnego Lasów Państwowych i siostrą Ryszarda – wiceprzewodniczącego CERN. Ma dwie córki: Barbarę i Hannę.

</doc>
<doc id="4876617" url="https://pl.wikipedia.org/wiki?curid=4876617" title="Praciszki">
Praciszki

Praciszki (, "Praciszki"; , "Protiszki") – chutor na Białorusi, w obwodzie grodzieńskim, w rejonie werenowskim, w sielsowiecie Podhorodno, tuż przy granicy z Litwą.
Dawniej zaścianek. W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Ejszyszki. Po II wojnie światowej w granicach Związku Radzieckiego. Od 1991 w niepodległej Białorusi.

</doc>
<doc id="4876619" url="https://pl.wikipedia.org/wiki?curid=4876619" title="Braciszki">
Braciszki



</doc>
<doc id="4876622" url="https://pl.wikipedia.org/wiki?curid=4876622" title="Abdus Sattar">
Abdus Sattar

Abdus Sattar (ur. 1 marca 1906, zm. 5 października 1985) – polityk i prezydent Bangladeszu. 
W 1957 pełnił funkcję ministra spraw wewnętrznych i edukacji Pakistanu.Po przejęciu władzy w wyniku zamachu stanu przez Ziaura Rahmana i zabójstwie Mujibura Rahmana w 1977, Abdus Sattar został mianowany ministrem sprawiedliwości oraz wiceprezydentem kraju.
Po zabójstwie Ziaura Rahmana w maju 1981, Sattar pełnił funkcję tymczasowego prezydenta, następnie został wybrany na prezydenta w listopadzie tego samego roku. Obalony przez bezkrwawy zamach stanu pod dowództwem szefa armii Hosajna Mohammada Erszada 24 marca 1982 roku.

</doc>
<doc id="4876628" url="https://pl.wikipedia.org/wiki?curid=4876628" title="Uhliarska dolina">
Uhliarska dolina

Uhliarska dolina – dolina wcinająca się w południowe stoki Starohorskich Wierchów na Słowacji. Jest odgałęzieniem Doliny Górnego Hronu, do której uchodzi w miejscowości Moštenica. Górą podchodzi pod główną grań Starohorskich Wierchów na odcinku od Baraniej hlavy (1206 m) po Kozí chrbát (1330 m). Orograficznie prawe zbocza doliny tworzy Barania hlava i grzbiet Hrby, lewe Kozí chrbát, Hôrka (1017 m), Hradište (958 m) i jego południowy grzbiet. Górą dolina wachlarzowato rozgałęzia się na kilka odnóg. Najdłuższa z nich to Šponga wcinająca się w południowo-zachodnie stoki Kečki (1225 m).
Dnem doliny płynie Uhliarský potok uchodzący do Hronu. Prowadzi wzdłuż niego droga i linia elektryczna do osady Moštenická Kysla znajdującej się w miejscu, w którym dolina wachlarzowato rozgałęzia się. 
Turystyka.
Dnem doliny prowadzi asfaltowa droga do osady Moštenická Kysla, w której jest parking. Drogą tą prowadzi szlak turystyki rowerowej i pieszej.

</doc>
<doc id="4876629" url="https://pl.wikipedia.org/wiki?curid=4876629" title="Uhliarska doliná">
Uhliarska doliná



</doc>
<doc id="4876635" url="https://pl.wikipedia.org/wiki?curid=4876635" title="Zeca Afonso">
Zeca Afonso

Zeca Afonso lub Zeca, właśc. José Manuel Cerqueira Afonso dos Santos (ur. 2 sierpnia 1929 r. w Aveiro, 23 lutego 1987 r. w Setúbal) – portugalski piosenkarz folkowy i nauczyciel.
Życiorys.
Urodził się 2 sierpnia 1929 r. w Aveiro jako drugi syn i trzecie z trojga dzieci sędziego José Afonso i nauczycielki Marii das Dores. Dzieciństwo spędził częściowo pod opieką wuja w Portugalii, a częściowo w Mozambiku i Angoli, gdzie pracował jego ojciec. W 1940 r. podjął naukę w liceum w Coimbrze. Za sprawą drugiego wuja należał przez pewien czas do wspierającą reżim Młodzieży Portugalskiej. Kiedy w 1942 r. Japończycy zajęli portugalski Timor Wschodni, gdzie wówczas przebywali jego rodzice, Afonso stracił z nimi kontakt aż do końca wojny. Wówczas, jeszcze jako licealista, zaczął śpiewać i zaangażował się w działalność nieformalnych organizacji studenckich na Uniwersytecie w Coimbrze, dzięki czemu mógł występować na organizowanych na uczelni występach. Szkołę średnią ukończył w 1949 r. i zaczął studia historyczne i filozoficzne.
Wtedy też wstąpił do chóru studenckiego Orfeon Académico de Coimbra. W późniejszym okresie odbywał dwuletnią służbę wojskową w Makau, ale została mu ona skrócona ze względu na zły stan zdrowia. Po powrocie ze służby wojskowej ukończył studia, broniąc pracy magisterskiej o Jean-Paulu Sartrze. Zadebiutował w 1956 r. płytą "Fados de Coimbra", ale z powodów finansowych musiał podjąć pracę nauczyciela i oddał dzieci pod opiekę rodzicom, którzy mieszkali wówczas w Mozambiku.
W 1958 r. zaangażował się w nieudaną kampanię prezydencką liberalnego Humberta Delgada, co mogło być powodem, dla którego zaczął do swoich piosenek pisać teksty o tematyce politycznej i socjalnej, a także antykolonialnej. Na początku lat 1960. zbliżył się do uczestników studenckich strajków przeciw rządom Antonio Salazara. Przez trzy lata w Mozambiku pracował jako nauczyciel, a po powrocie do Portugalii pracował w szkole w Setúbal, ale stracił posadę z powodów politycznych. Wówczas zaczął więcej koncertować, występując z lewicowymi zespołami, ale jednocześnie odmówił członkostwa w partii komunistycznej. Udało mu się podpisać kontrakt z wytwórnią Orfeu.
Po liberalizacji związanej ze śmiercią Salazara zezwolono na tworzenie demokratycznych związków zawodowych, a Afonso przyłączył się do ich struktur i wsparł protesty studenckie na Uniwersytecie w Coimbrze. W latach 1969–1971 jego albumy trzy razy z rzędu otrzymywały tytuł "płyty roku". W latach 1970. Afonso jako pierwszy zaczął łączyć fado z rockiem i nueva canción. Dużo koncertował, ale często jego występy były zakazywane przez władze. 25 kwietnia 1974 r. nadanie w radiu piosenki "E depois do adeus" Paula de Carvalho stało się dla wojska sygnałem wyruszenia na pozycje do rozpoczęcia zamachu stanu nazwanego później rewolucją goździków, a późniejsze wyemitowanie piosenki Afonso "Grândola, Vila Morena", która przez długi czas była na indeksie cenzury, stało się sygnałem do zajęcia strategicznych budynków. Po rewolucji zaangażował się w ruchy lewicowe.
Na początku lata 1980. zaczęły się u niego pojawiać symptomy stwardnienia zanikowego bocznego, w związku z czym w 1983 r. dał ostatni koncert, a dwa lata później wydał ostatnią płytę. Zmarł 23 lutego 1987 r. w Setúbal, a w jego pogrzebie uczestniczyło 30 tys. osób.
Dwukrotnie żonaty. Z Marią Amálią Oliveirą miał dwoje dzieci (José Manuel i Maria Helena), a po rozwodzie ożenił się ponownie z Zélią Afonso i miał z nią dwoje dzieci (Joana i Pedro).
W 2007 r. w plebiscycie na "największego Portugalczyka" zajął 29. miejsce.

</doc>
<doc id="4876643" url="https://pl.wikipedia.org/wiki?curid=4876643" title="Overkill (EP)">
Overkill (EP)

Overkill – minialbum amerykańskiego zespołu thrash metalowego Overkill wydany w 1985 roku przez Metal Storm Records. Na tym albumie znalazły się cztery kompozycje z których dwie pojawiły się na pierwszym albumie studyjny a jeden na albumie Taking Over.

</doc>
<doc id="4876646" url="https://pl.wikipedia.org/wiki?curid=4876646" title="Major League Soccer (2019)">
Major League Soccer (2019)

Major League Soccer w roku 2019 był dwudziestym czwartym sezonem tych rozgrywek. Sezon zasadniczy rozpoczął się 2 marca 2019 i zakończył 6 października. Play-offy rozpoczęły się 19 października i zakończyły 10 listopada w nowym formacie, który obejmował 14 drużyn i składał się tylko z rund pojedynczych meczów.
FC Cincinnati dołączył do ligi jako nowa drużyna, zwiększając łączną liczbę klubów do 24. Minnesota United FC otworzyła swój pierwszy stadion piłkarski, Allianz Field, 13 kwietnia.
Atlanta United FC była broniącą tytułu mistrza MLS, podczas gdy New York Red Bulls była broniącą tytuł najlepszej drużyny sezonu zasadniczego.
Los Angeles FC po raz pierwszy było najlepsze w sezonie zasadniczym ze zdobytymi 72 punktami w jednym sezonie MLS, a Seattle Sounders FC zdobyło drugie mistrzostwo MLS.
Uczestnicy.
Portland Timbers ogłosili pod koniec 2018 roku, że w związku z rozbudową Providence Park rozegrają pierwsze 12 meczów sezonu 2019 na innych stadionach. Konstrukcja, która dodała około 4000 miejsc siedzących (co daje całkowitą pojemność nieco ponad 25000), obejmowała również całkowicie przebudowaną wschodnią stronę stadionu, zaktualizowaną halę i trybuny koncesyjne po zachodniej stronie stadionu, nową tablicę wyników, tablice wstążkowe i płyta wideo oraz nowa murawa. Stadion miał być gotowy do organizacji meczów MLS w maju lub czerwcu 2019 roku. Pierwszy mecz u siebie Portland na ich odnowionym stadionie odbył się 1 czerwca 2019 roku przeciwko Los Angeles FC.
W trakcie sezonu przemianowano dwa stadiony. Najpierw, 4 czerwca, Exploria Resorts nabyła prawa do nazwy stadionu Orlando City, który został odpowiednio przemianowany na Exploria Stadium. Następnie, 13 czerwca, amerykańskie ramię hiszpańskiego międzynarodowego banku BBVA ogłosiło zmianę marki amerykańskich operacji z „BBVA Compass” na „BBVA”. W ramach rebrandingu BBVA Compass Stadium stał się po prostu BBVA Stadium.
Play off.
Eliminacje i finał zostały rozegrane w formie pojedynczego meczu. Jeżeli po upłynięciu czasu regulaminowego był remis, rozgrywano dogrywkę 2 x 15 minut.

</doc>
<doc id="4876649" url="https://pl.wikipedia.org/wiki?curid=4876649" title="Władysław Żyła">
Władysław Żyła

Władysław Żyła (ur. 21 stycznia 1877 w Bursztynie, zm. 18 maja 1925 we Lwowie) – polski duchowny, pedagog, ksiądz rzymskokatolicki.
W 1894 ze stopniem celującym ukończył VII klasę w C. K. Gimnazjum w Stanisławowie. Po ukończeniu tego gimnazjum w 1895 wstąpił do Seminarium Duchownego we Lwowie. Równocześnie kształcił się na Wydziale Teologicznym Uniwersytetu Franciszkańskiego. Został wyświęcony na kapłana w 1899.
Dekretem C. K. Rady Szkolnej Krajowej z dnia 6 września 1913 L. 1490S/IV profesor C. K. Wyższego Gimnazyum I. z językiem wykładowym polskim w Tarnopolu ks. Władysław Żyła został przeniesiony do C. K. II Gimnazjum we Lwowie w tym samym charakterze.
Zmarł 18 maja 1925 roku we Lwowie. Został pochowany 20 maja 1925 na Cmentarzu Janowskim we Lwowie, nabożeństwo żałobne prowadził ks. Kazimierz Wais. W 1926 zlikwidowano Katedrę Sztuki Kościelnej na Uniwersytecie Lwowskim, ponieważ nie udało się znaleźć kandydata dostatecznie przygotowanego do jej prowadzenia.

</doc>
<doc id="4876650" url="https://pl.wikipedia.org/wiki?curid=4876650" title="Kerala Cooperative Milk Marketing Federation">
Kerala Cooperative Milk Marketing Federation

Kerala Cooperative Milk Marketing Federation (KCMMF) lub Milma – indyjska spółdzielnia zarejestrowana w 1980 z siedzibą w Thiruvananthapuram. Powstała w ramach programu "Operacja Powódź" Krajowego Zarządu Rozwoju Mleczarstwa. KCMMF jest Federacją Regionalnych Trzech Regionalnych Związków Mlecznych, ERCMPU, TRCMPU i MRCMPU. Jest to jedna z najbardziej dochodowych spółdzielni w stanie Kerala. W 1983 przejęła urządzenia do produkcji i wprowadzania do obrotu mleka w ramach Kerala Livestock and Milk Marketing Board. Zarząd otrzymał później nazwę Kerala Livestock Development Board.
Historia.
Na początku lat 80. Kerala była postrzegana jako nieprzyjazny mleczarstwu stan i musiała polegać przede wszystkim na sąsiednich regionach w zakresie dostaw mleka. Obecnie Kerala jest prawie samowystarczalna pod względem produkcji mleka. Taki stan rzeczy jest przede wszystkim efektem działalności Federacji Kerala Cooperative Milk Marketing i jej trzem regionalnym związkom producentów mleka spółdzielczego, dzięki których powstała sieć zaopatrzenia i marketingu, wprowadzenie wysokiej jakości produktów, politykę przyjazną dla klienta, nowoczesne zarządzanie i przede wszystkim zintegrowany spółdzielczy udział rolników. Działająca obecnie ogólnokrajowa sieć spółdzielni mleczarskich świadczy usługi gospodarcze, zapewniając rolnikom mleczarskim stały rynek i stabilne ceny za produkowane przez nich mleko.
Milma została założona w 1980 jako agencja wdrażająca „Operację Powódź II” w stanie Kerala. Hasłem firmy jest „Dobrobyt rolników poprzez zadowolenie konsumentów” i ma na celu postęp społeczno-gospodarczy producenta mleka poprzez pozyskiwanie, przetwarzanie i wprowadzanie do obrotu mleka.
Organizacja.
KCMMF działa na prawdziwie demokratycznych zasadach „od rolnika, przez rolnika i dla rolnika”. Organizacja ma strukturę trzypoziomową, w której skład wchodzą podstawowe spółdzielnie mleczarskie na poziomie wsi, regionalne związki producentów mleka na poziomie średnim oraz organ szczytowy na poziomie państwa, którym jest Kerala Cooperative Milk Marketing Federation Ltd. Obecnie działają trzy regionalne związki producentów mleka spółdzielczego. Okręgi dochodowe Thiruvananthapuram, Kollam, Alappuzha i Pathanamthitta podlegają jurysdykcji regionalnego związku spółdzielni producentów mleka w Thiruvananthapuram (TRCMPU), okręgi Ernakulam, Triśur, Kottayam i Idukki w ramach regionalnego związku spółdzielni producentów mleka w Ernakulam (ERCMPU) oraz sześć północnych okręgów Palakkad, Kannur, Malappuram, Kozhikode, Wayanad i Kasaragod w ramach regionalnego związku spółdzielni producentów mleka w Malabarze (MRCMPU). Trzystopniowa struktura zapewnia, że członkowie-rolnicy są bezpośrednio odpowiedzialni za decyzje na poziomie polityki w zakresie wprowadzania do obrotu swoich produktów.
Produkcja.
Członkostwo rolników, które podczas przejmowania mleczarni od dawnej Kerala Livestock Development &amp; Milk Marketing Board w 1983 wynosiło 45 000, wzrosło do 978 792 do końca 2018-'19. Podobnie, dostarczanie mleka wykazało fenomenalny wzrost z 52 000 litrów dziennie w 1983 do ponad 1 225 323 litrów dziennie w roku 2018-'19. O sukcesie sieci marketingowej i akceptacji klientów świadczy wzrost sprzedaży z 55 000 litrów dziennie w 1983 do 1 290 821 litrów dziennie do końca 2018-'19.
Nadążając za rozwojem skupu i sprzedaży mleka, Milma skoncentrowała się na rozwoju infrastruktury przy pomocy finansowej ze strony Krajowego Zarządu Rozwoju Mleczarstwa, Szwajcarskiej Współpracy Rozwojowej i innych agencji. Na dzień dzisiejszy istnieje 13 zakładów mleczarskich o łącznej wydajności przetwarzania 1 250 000 litrów na dobę, przy czym przewiduje się dalszą rozbudowę. Zakład produkcji mleka w proszku o wydajności 10 ton mleka w proszku dziennie oraz dwa zakłady produkcji pasz dla bydła, jeden w Pattanakkad (300 MTPD), a drugi w Malampuzha (300 MTPD). Pasza dla bydła Pellet produkowana w tych zakładach jest dobrze przyjmowana przez producentów mleka oraz na otwartym rynku.
Kerala Cooperative Milk Marketing Federation jest jedną z najsprawniej działających spółdzielni w stanie Kerala. Siła współpracy była wielokrotnie widoczna w funkcjonowaniu organizacji, co pomogło jej się rozwinąć, ponieważ była ona prowadzona przez producentów mleka dla producentów mleka.

</doc>
<doc id="4876654" url="https://pl.wikipedia.org/wiki?curid=4876654" title="Piotr Lisiecki (ujednoznacznienie)">
Piotr Lisiecki (ujednoznacznienie)



</doc>
<doc id="4876656" url="https://pl.wikipedia.org/wiki?curid=4876656" title="Roger Fry">
Roger Fry

Roger Eliot Fry (ur. 16 grudnia 1866 w Londynie, zm. 9 września 1934 tamże) – angielski malarz, pisarz, krytyk i teoretyk sztuki, związany z Bloomsbury Group.
Roger Fry studiował nauki przyrodnicze na Uniwersytecie w Cambridge, początkowo zajął się malarstwem, a później krytyką sztuki. W 1903 był współzałożycielem Burlington Magazine, którego został redaktorem. W latach 1906–1910 był kustoszem działu malarstwa w Metropolitan Museum of Art w Nowym Jorku. W 1906 r., po odkryciu Cézanne`a, zainteresował się nowoczesną sztuką francuską i całkowicie się jej poświęcił. W latach 1910 i 1912 zorganizował dwie wystawy postimpresjonistów. W 1913 założył warsztaty Omega Workshop, których celem było projektowanie przedmiotów codziennego użytku przez profesjonalnych artystów. Roger Fry pozostawił po sobie bogaty dorobek pisarski, opublikował m.in. biografie Cézanne`a, Matisse`a i Belliniego, prace na temat sztuki nowoczesnej, zbiory wykładów i esejów. Jako malarz tworzył przede wszystkim obrazy realistyczne m.in. portrety. Jego prace można oglądać w Tate Britain, Ashmolean Museum, Leeds Art Gallery, National Portrait Gallery, Scottish National Gallery of Modern Art, Manchester Art Gallery i Somerville College w Oksfordzie.

</doc>
<doc id="4876728" url="https://pl.wikipedia.org/wiki?curid=4876728" title="Danilo Ostojić">
Danilo Ostojić

Danilo Ostojić (cyr. Данило Остојић; ur. 11 maja 1996 w Belgradzie) – serbski koszykarz występujący na pozycji niskiego skrzydłowego, obecnie zawodnik HydroTrucka Radom.
5 sierpnia 2020 zawarł kontrakt z HydroTruckiem Radom.

</doc>
<doc id="4876731" url="https://pl.wikipedia.org/wiki?curid=4876731" title="Zlata Adamovská">
Zlata Adamovská

Zlata Adamovská (ur. 9 marca 1959 w Pradze) – czeska aktorka filmowa, teatralna, telewizyjna i dubbingowa.
W wieku 15 lat podjęła naukę aktorstwa w Konserwatorium Praskim i wkrótce zaczęła grać w filmach i w telewizji. Od 1986 należała do stałego zespołu praskich Teatrów Miejskich, od 1990 przeszła do Teatru na Vinohradach.

</doc>
<doc id="4876733" url="https://pl.wikipedia.org/wiki?curid=4876733" title="Yang Young-ja">
Yang Young-ja

Yang Young-ja (kor. 양영자; ur. 6 lipca 1964) – południowokoreańska tenisistka stołowa, mistrzyni olimpijska, sześciokrotna medalistka mistrzostw świata.
W 1988 roku wystąpiła na igrzyskach olimpijskich w Seulu. Wzięła udział w dwóch konkurencjach – zdobyła złoty medal olimpijski w grze podwójnej (wspólnie z Hyun Jung-hwa), a w zajęła ósme miejsce w grze pojedynczej zajęła dziewiątą pozycję.
W latach 1983–1987 zdobyła sześć medali mistrzostw świata (jeden złoty, trzy srebrne i jeden brązowy), w latach 1982–1986 pięć medali igrzysk azjatyckich (jeden złoty, jeden srebrny i cztery brązowe), a w 1984 i 1988 roku trzy medale mistrzostw Azji (dwa złote i jeden srebrny).

</doc>
<doc id="4876734" url="https://pl.wikipedia.org/wiki?curid=4876734" title="Hanna Dumała">
Hanna Dumała

Hanna Maria Dumała – polska politolog, dr hab. nauk humanistycznych, profesor uczelni Instytutu Nauk o Polityce i Administracji Wydziału Politologii i Dziennikarstwa Uniwersytetu Marii Curie-Skłodowskiej.
Życiorys.
W 1985 ukończyła studia nauk politycznych na Uniwersytecie Marii Curie-Skłodowskiej w Lublinie, 27 czerwca 1994 obroniła pracę doktorską "Afryka jako region współistnienia", 25 stycznia 2013 habilitowała się na podstawie pracy zatytułowanej "Transnarodowe sieci terytorialne w Europie". Została zatrudniona na stanowisku profesora nadzwyczajnego w Zakładzie Stosunków Międzynarodowych na Wydziale Politologii Uniwersytetu Marii Curie-Skłodowskiej.
Jest profesorem uczelni Instytutu Nauk o Polityce i Administracji Wydziału Politologii i Dziennikarstwa Uniwersytetu Marii Curie-Skłodowskiej.

</doc>
<doc id="4876735" url="https://pl.wikipedia.org/wiki?curid=4876735" title="Paulo de Carvalho">
Paulo de Carvalho

Paulo de Carvalho, właśc. Manuel Paulo de Carvalho da Costa (ur. 15 maja 1947 r. w Lizbonie) – portugalski aktor, piosenkarz i kompozytor.
25 kwietnia 1974 r. nadanie w radiu jego piosenki "E depois do adeus" stało się dla wojska sygnałem wyruszenia na pozycje do rozpoczęcia zamachu stanu nazwanego później rewolucją goździków, a późniejsze wyemitowanie piosenki Zeca Afonso "Grândola, Vila Morena", która przez długi czas była na indeksie cenzury, stało się sygnałem do zajęcia strategicznych budynków.

</doc>
<doc id="4876740" url="https://pl.wikipedia.org/wiki?curid=4876740" title="Kåhög">
Kåhög

Kåhög – miejscowość (tätort) w Szwecji, w regionie administracyjnym ("län") Västra Götaland, w gminie Partille.
Według danych Szwedzkiego Urzędu Statystycznego liczba ludności wyniosła: 871 (31 grudnia 2015), 903 (31 grudnia 2018) i 890 (31 grudnia 2019).

</doc>
<doc id="4876742" url="https://pl.wikipedia.org/wiki?curid=4876742" title="Zaułek Jerzego Grotowskiego we Wrocławiu">
Zaułek Jerzego Grotowskiego we Wrocławiu

Zaułek Jerzego Grotowskiego – ulica położona we Wrocławiu na Starym Mieście. Obejmuje przejście z północy na południe w zespole zabudowy śródrynkowej oraz odcinek południowy biegnący od Rynku do ulicy Ofiar Oświęcimskich. Charakterystyczną cechą tego ciągu komunikacyjnego jest fakt, że w jego przebiegu znajduje się sześć przejść bramowych w budynkach, przez które on przebiega.
Historia.
Historia tej drogi, nazywanej pierwotnie Przejściem Poprzecznym, nierozerwalnie związana jest z lokacją miasta, a w jego ramach wrocławskiego Rynku i powstaniem w jego obrębie tretu, z uprzywilejowanymi sukiennicami, smatruzem i kramami (przy czym dotyczy to współczesnego odcinka północnego, biegnącego w zespole zabudowy śródrynkowej). Rynek stanowił ówcześnie centrum urbanistyczne, komunikacyjne i administracyjne.
Przyjmuje się, iż ulica powstała w XII wieku. Ówcześnie na całej swej długości była odkryta. Pierwszy jej fragment powstał wraz z najwcześniej wzniesionym zespołem budynków handlowych, tworzących ówczesne Sukiennice, nazywanych także Domem Kupców. Składały się nań cztery budynki podzielone na 40 komór, rozdzielone szerokim przejściem wzdłuż ich fasad oraz wąskim Przejściem Poprzecznym. Pod koniec XIII wieku zbudowano Ratusz.
Po powstaniu kolejnych obiektów droga przebiegała między zabudową Sukiennic, którą stanowiły już wówczas murowane budynki z komorami przeznaczonymi do handlu oraz drewnianą zabudową kramów i ław Przejścia Żelaźniczego i Garncarskiego. Na północ od wspomnianych Sukiennic równolegle przebiega Przejście Żelaźnicze. Tu znajdowały się Kramy Bogatych. Do XIV wieku drewnianą zabudowę kramów zastąpiono w całości murowaną, z zachowaniem Przejścia Poprzecznego. Dalej na północ przebiegało Przejście Garncarskie. Tu zlokalizowane były Kramy Płócienników, na południu przylegające do Kramów Bogatych, a na północy do hali smatruza. Stąd nazywano tę uliczkę „wśród Płócienników”, albo ulicą Płócienników. Kolejną zabudowę wzdłuż ulicy, na północ od opisanej, stanowiła wspomniana hala smatruza. Zbudowano ją dopiero w XIV wieku, a rozebrano w 1824 roku. Składała się z dwóch budynków rozdzielonych Przejściem Poprzecznym. Całość miała około 81,5 m długości, przy czym część zachodnia była dłuższa od części wschodniej. Północną pierzeję zabudowy śródrynkowej stanowiły przylegające do hali smatruza kramy siodlarzy i rymarzy, rozbudowane po jej rozebraniu.
Jak wynika z powyższego przeglądu zabudowa wzdłuż uliczki z czasem ulegała przeobrażaniom. W XIV wieku drewniane kramy zastąpione zostały murowanymi budynkami Kramów Bogatych, drewniane Kramy Płócienników oraz murowane przepierzenia hali smatruza. Zabudowa nad uliczką w formie przejść w budynkach pojawiła się w pierwszej połowie XVI wieku, kiedy to przebudowano zarówno Sukiennice, jak i Kramy Bogatych.
Współczesna, klasycystyczna zabudowa pojawiła się po 1825 roku. Znaczna część tej zabudowy uległa zniszczeniu podczas działań wojennych w czasie oblężenia Wrocławia z 1945 roku. Po wojnie część zabudowy odbudowano bądź zrekonstruowano, część zbudowano od podstaw, a przy Przejściu Garncarskim pozostawiono niezabudowany pas terenu. Działania w tym zakresie prowadzone były do końca lat 60. XX wieku.
Południowy odcinek Zaułku Jerzego Grotowskiego biegnie po śladzie dawnej ulicy Świętej Doroty, współcześnie bowiem ulica ta obejmuje jedynie szczątkowy odcinek biegnący na południe od Trasy W-Z (ulicy Kazimierza Wielkiego). Pierwotnie jednak łączyła ona Rynek z Kościołem św. Stanisława, św. Doroty i św. Wacława, przy czym jako pierwsza powstała jej część przecinająca kwartał przyrynkowy, wtórnie do planu lokacyjnego około 1242 roku. Pełniła ona funkcję pomocniczego ciągu komunikacyjnego. Zlokalizowana była pomiędzy posesjami Rynek 18 i 19, a potwierdzona od 1466 roku. Pierwotnie początek ulicy nie był przekryty nadbudową. W 1475 roku właściciele kamienic 19 i 20 zawarli pierwsze porozumienie dotyczące połączenia nad ulicą dwóch dotychczasowych narożnych kamienic i praw własności nadbudówki. Ostatecznie nadbudówka została wzniesiona w 1492 roku i została przyłączona do kamienicy nr 19.
Do końca XV wieku używano dla tego odcinka nazwy „Uliczka św. Doroty”, a także „Szubieniczna”, ewentualnie po zabudowie z 1602 roku – „Przejście św. Doroty”, później cała ulica nosiła miano "Dorotheengassee", do 1945 roku. Ta część zaułku również dotknięta została zniszczeniami wojennymi, a rekonstrukcja zabudowy objęła głównie pierzeję rynkową wraz ze wspomnianym przejściem zapewniającym komunikację Rynku z kierunkiem południowym. Po II wojnie światowej rozważano rekonstrukcję ulicy Św. Doroty w jej historycznym przebiegu, jednakże z planów tych zrezygnowano, a późniejsze inwestycje (budowa Trasy W-Z, budynku ZETO) uniemożliwia zalecane w miejscowym planie zagospodarowania przestrzennego odtworzenie jej choćby w formie ciągu pieszego.
Po roku 2000 przeprowadzono liczne przebudowy, modernizacje, czy remonty położonych tu budynków. Ponadto wykonano rewitalizację podwórza przy południowym odcinku ulicy w ramach inwestycji obejmującej przestrzeń wnętrza międzyblokowego (ulic: Ofiar Oświęcimskich, Eugeniusza Gepperta, Rynek, Świdnicka) przeprowadzonej w programie zagospodarowania wnętrz międzyblokowych i placów zabaw w 2011 roku.
Należy także zaznaczyć, że historycznie ciąg pieszy od ulicy Więziennej, przez Przejście Poprzeczne, do ulicy Św. Doroty stanowił tzw. Przejście Pokutnicze.
Nazwy.
W swojej historii ulica nosiła następujące nazwy:
Współczesna nazwa została nadana uchwałą Rady Miejskiej Wrocławia z 4 lipca 2002 roku nr L/1741/02, przy czym nazwę tę przypisano wówczas odcinkowi północnemu przebiegającemu w zabudowie śródrynkowej. Upamiętnia ona postać wybitnego reżysera teatralnego Jerzego Grotowskiego, którego pamięć kultywuje pobliski Ośrodek Badań Twórczości Jerzego Grotowskiego.
Układ drogowy.
Cały ciąg Zaułku Jerzego Grotowskiego określany jest jako droga wewnętrzna, ale nie ma przypisanej do niego jakiejkolwiek drogi. Przebiega on bowiem przez posesje prywatne i teren przypisany do innych ulic lub placów. Przeznaczony jest do ruchu pieszego.
Ulice i place powiązane z Zaułkiem Jerzego Grotowskiego:
Charakterystyczną cechą tego ciągu komunikacyjnego jest fakt, że w jego przebiegu znajduje się sześć przejść bramowych w budynkach (cztery w odcinku północnym przebiegającym przez zespół zabudowy śródrynkowej i dwa w odcinku południowym):
Zabudowa i zagospodarowanie.
Droga ukształtowana jest w formie ciągu pieszego. Zabudowa przy niej w części północnej to zespół zabudowy śródrykowej, przy czym charakteryzuje się ona poprzecznym usytuowaniem do samej drogi – zabudowa ta biegnie wzdłuż poprzecznych ulic, a ciąg pieszy przebiega przez przejścia bramowe. Dominuje tu historyczna zabudowa, zachowana lub odtworzona po wojnie, z lokalami użytkowymi, usługowymi, a także na wyższych kondygnacjach mieszkalnymi. Południowy odcinek to również dwie linie takiej poprzecznej zabudowy z przejściami bramowymi, między którymi w przestrzeni międzyblokowej znajduje się skwer. Przewiduje się jednak zabudowę usługową wzdłuż zaułku po obu stronach w formie pasażu przekrytym dachem i jego oświetleniem.
Ochrona i zabytki.
Obszar, na którym położona jest ulica Zaułek Jerzego Grotowskiego, podlega ochronie w ramach zespołu urbanistycznego Starego Miasta z XIII–XIX wieku, wpisanego do rejestru zabytków pod nr. rej.: 196 z 15 lutego 1962 roku oraz A/1580/212 z 12 maja 1967 roku Inną formą ochrony tych obszarów jest ustanowienie historycznego centrum miasta, w nieco szerszym obszarowo zakresie niż wyżej wskazany zespół urbanistyczny, jako pomnik historii. Samo miasto włączyło ten obszar jako cenny i wymagający ochrony do Parku Kulturowego „Stare Miasto”, który zakłada ochronę krajobrazu kulturowego oraz uporządkowanie, zachowanie i właściwe kształtowanie krajobrazu kulturowego oraz historycznego charakteru najstarszej części miasta.
Ponadto ciąg pieszy Zaułka Jerzego Grotowskiego podlega ochronie jako historyczne Przejście Pokutnicze, łączące ulicę Więzienną z ulicą Świętej Doroty z postulatem jego pełnego odtworzenia, jako jedynego powiązania pieszego przecinającego bloki urbanistyczne. Ochrona polega między innymi na obowiązku zachowania wszystkich przejść bramowych. Stawia się liczne wymogi i ograniczenia w zakresie robót budowlanych dotyczących tej ulicy. Między innymi wymaga się wykonania nawierzchni drogi wyłącznie z kostki i płyt kamiennych przy uwzględnieniu nawiązania jej ułożenia do istniejącego układu graficznego.
Przy ulicy i w najbliższym sąsiedztwie znajdują się następujące zabytki i inne obiekty historyczne:

</doc>
<doc id="4876743" url="https://pl.wikipedia.org/wiki?curid=4876743" title="Källby">
Källby

Källby – miejscowość (tätort) w Szwecji, w regionie administracyjnym ("län") Västra Götaland, w gminie Götene.
Według danych Szwedzkiego Urzędu Statystycznego liczba ludności wyniosła: 1737 (31 grudnia 2015), 1753 (31 grudnia 2018) i 1784 (31 grudnia 2019).

</doc>
<doc id="4876744" url="https://pl.wikipedia.org/wiki?curid=4876744" title="Kållekärr">
Kållekärr

Kållekärr – miejscowość (tätort) w Szwecji, w regionie administracyjnym ("län") Västra Götaland, w gminie Tjörn.
Według danych Szwedzkiego Urzędu Statystycznego liczba ludności wyniosła: 629 (31 grudnia 2015), 664 (31 grudnia 2018) i 737 (31 grudnia 2019).

</doc>
<doc id="4876747" url="https://pl.wikipedia.org/wiki?curid=4876747" title="Kalvsund">
Kalvsund

Kalvsund – miejscowość (tätort) w Szwecji, w regionie administracyjnym ("län") Västra Götaland, w gminie Öckerö.
Według danych Szwedzkiego Urzędu Statystycznego liczba ludności wyniosła: 208 (31 grudnia 2015), 208 (31 grudnia 2018) i 231 (31 grudnia 2019).

</doc>
<doc id="4876748" url="https://pl.wikipedia.org/wiki?curid=4876748" title="Victor Rudd">
Victor Rudd

Victor Rudd (ur. 18 marca 1991 w Los Angeles) – amerykański koszykarz, występujący na pozycjach silnego skrzydłowego lub środkowego, obecnie zawodnik Capitanes de Arecibo.
Przez lata występował w letniej lidze NBA. Reprezentował New Orleans Pelicans (2015), Miami Heat (2016), Memphis Grizzlies (2017).
6 sierpnia 2020 dołączył do Arged BM Slam Stali Ostrów Wielkopolski. 16 września, po rozegraniu trzech spotkań opuścił klub. 13 października został zawodnikiem portorykańskiego Capitanes de Arecibo.

</doc>
<doc id="4876750" url="https://pl.wikipedia.org/wiki?curid=4876750" title="Karin Thaler">
Karin Thaler

Karin Thaler (ur. 1965 w Deggendorfie) – niemiecka aktorka.

</doc>
<doc id="4876752" url="https://pl.wikipedia.org/wiki?curid=4876752" title="Kärna">
Kärna

Kärna – miejscowość (tätort) w Szwecji, w regionie administracyjnym ("län") Västra Götaland, w gminie Kungälv.
Według danych Szwedzkiego Urzędu Statystycznego liczba ludności wyniosła: 604 (31 grudnia 2015), 1097 (31 grudnia 2018) i 1145 (31 grudnia 2019).

</doc>
<doc id="4876761" url="https://pl.wikipedia.org/wiki?curid=4876761" title="Kättilstorp">
Kättilstorp

Kättilstorp – miejscowość (tätort) w Szwecji, w regionie administracyjnym ("län") Västra Götaland, w gminie Falköping.
Według danych Szwedzkiego Urzędu Statystycznego liczba ludności wyniosła: 231 (31 grudnia 2015), 237 (31 grudnia 2018) i 230 (31 grudnia 2019).

</doc>
<doc id="4876763" url="https://pl.wikipedia.org/wiki?curid=4876763" title="Kebal">
Kebal

Kebal – miejscowość (tätort) w Szwecji, w regionie administracyjnym ("län") Västra Götaland, w gminie Strömstad.
Według danych Szwedzkiego Urzędu Statystycznego liczba ludności wyniosła: 340 (31 grudnia 2015), 395 (31 grudnia 2018) i 384 (31 grudnia 2019).

</doc>
<doc id="4876765" url="https://pl.wikipedia.org/wiki?curid=4876765" title="Kinnarp">
Kinnarp

Kinnarp – miejscowość (tätort) w Szwecji, w regionie administracyjnym ("län") Västra Götaland, w gminie Falköping.
Według danych Szwedzkiego Urzędu Statystycznego liczba ludności wyniosła: 962 (31 grudnia 2015), 981 (31 grudnia 2018) i 960 (31 grudnia 2019).

</doc>
<doc id="4876768" url="https://pl.wikipedia.org/wiki?curid=4876768" title="Kinnarumma">
Kinnarumma

Kinnarumma – miejscowość (tätort) w Szwecji, w regionie administracyjnym ("län") Västra Götaland, w gminie Borås.
Według danych Szwedzkiego Urzędu Statystycznego liczba ludności wyniosła: 333 (31 grudnia 2015), 356 (31 grudnia 2018) i 372 (31 grudnia 2019).

</doc>
<doc id="4876770" url="https://pl.wikipedia.org/wiki?curid=4876770" title="Piotr Ciżkowicz">
Piotr Ciżkowicz

 
Piotr Bartosz Ciżkowicz (ur. 29 marca 1979) – polski ekonomista, profesor w Katedrze Międzynarodowych Studiów Porównawczych Szkoły Głównej Handlowej w Warszawie. 
Życiorys.
Absolwent ekonomii w Szkole Głównej Handlowej (1997–2002). W roku 2008 uzyskał stopień doktora nauk ekonomicznych w Kolegium Analiz Ekonomicznych SGH, a w 2016 stopień doktora habilitowanego. 
Piotr Ciżkowicz w latach 2007–2009 był wiceprezesem Towarzystwa Ekonomistów Polskich. W roku 2006 był ekspertem zespołu ds. reformy systemu ochrony zdrowia przy Rzeczniku Praw Obywatelskich. Od roku 2010 jest sekretarzem komisji finansów Społecznej Rady Narodowego Programu Redukcji Emisji przy Ministrze Gospodarki.

</doc>
<doc id="4876779" url="https://pl.wikipedia.org/wiki?curid=4876779" title="Michael Lewis (pisarz)">
Michael Lewis (pisarz)

Michael Monroe Lewis (ur. 15 października 1960 w Nowym Orleanie) – amerykański pisarz i dziennikarz finansowy. Od 2009 roku jest redaktorem współpracującym z Vanity Fair, pisze głównie o biznesie, finansach i ekonomii. Jest znany ze swojej literatury faktu, w szczególności z reportaży o kryzysach finansowych i ekonomii behawioralnej.
Lewis urodził się w Nowym Orleanie i studiował na Uniwersytecie Princeton, gdzie uzyskał dyplom z historii sztuki. W latach 80. po ukończeniu London School of Economics rozpoczął karierę na Wall Street, jako sprzedawca obligacji w Salomon Brothers. To doświadczenie skłoniło go do napisania swojej pierwszej książki "Liar's Poker" (1989). Czternaście lat później Lewis napisał książkę "Moneyball: The Art of Winning an Unfair Game" (2003), w której badał sukces Billy’ego Beane’a i drużyny Oakland Athletics. Jego książka z 2006 roku "The Blind Side: Evolution of a Game" jako pierwsza doczekała się adaptacji filmowej "Wielki Mike" (2009). W 2010 roku wydał "Wielki szort. Mechanizm maszyny zagłady" (ang. "The Big Short: Inside the Doomsday Machine"). Kolejne dwie jego książki doczekały się adaptacji filmowych "Moneyball" w 2011 roku, a następnie w 2015 roku "Big Short". Jego książka z 2018 roku zatytułowana "The Fifth Risk", w której analizuje nominacje polityczne prezydenta Donalda Trumpa przez czternaście tygodni utrzymała się na liście bestsellerów New York Timesa.
Jest laureatem dwóch nagród literackich Los Angeles Times.
Michael Lewis jest ateistą.

</doc>
<doc id="4876786" url="https://pl.wikipedia.org/wiki?curid=4876786" title="Zegar na Baszcie Spasskiej">
Zegar na Baszcie Spasskiej

 
Zegar na Baszcie Spasskiej (ros. Часы на Спасской башне) – zabytkowy zegar na Kremlu w Moskwie. Znajduje się na Baszcie Spasskiej. 
Historia.
Tarcza zegara znajduje się nad główną bramą na Placu Czerwonym. Mniejsze dzwonki dzwonią co kwadrans, a dzwony biją o każdej pełnej godzinie. Zegar zainstalowano 9 grudnia 1706. Został zakupiony przez Piotra I Wielkiego w Holandii, przetransportowany z Amsterdamu do Moskwy w 30 wagonach i zmontowany przez zegarmistrza Jakima Garniela. Zegar służył z przerwami aż do połowy XIX wieku. Został zniszczony podczas pożaru w 1737, a w 1767 odrestaurowany. Od 1770 grał niemiecką melodię „O du lieber Augustin”. Zegar został ponownie uszkodzony podczas pożaru Moskwy w 1812. 
2 listopada 1917, podczas szturmu bolszewików na Kreml, zegar został trafiony pociskiem i uszkodzony. Jedna ze wskazówek została złamana i mechanizm kontrolujący rotację wskazówek został uszkodzony. Na przełomie sierpnia i września 1918 roku na zlecenie Lenina zegar naprawiał zegarmistrz Nikołaj Bieriens. Nowe, 32-kilogramowe wahadło zostało wykonane z pozłacanego ołowiu. Na polecenie nowego rządu artysta i muzyk Michaił Czeriemnych został poproszony o skomponowanie nowej rewolucyjnej muzyki, która odtwarzana będzie przez zegar. W południe grał „Międzynarodówkę”, a o północy „Вы жертвою пали” ("Wy żertwoju pali"). Od 1932 wybrzmiewała już tylko „Międzynarodówka”.
W 1991 Komitet Centralny Komunistycznej Partii Związku Radzieckiego podjął decyzję o wznowieniu prac nad kurantami kremlowskimi, ale okazało się, że do wykonania radzieckiego hymnu narodowego brakuje trzech dzwonów. Ten problem pojawił się ponownie w 1995, gdy „Pieśń Patriotyczna” Michaiła Glinki została przyjęta jako nowy hymn narodowy. W 1996, podczas inauguracji Borysa Jelcyna, zegar kremlowski po raz pierwszy od 58 lat ponownie zagrał melodię. Wobec braku kilku dzwonów potrzebnych do wykonania hymnu narodowego, oprócz dzwonów zainstalowano metalowe bity. O godzinie 6 i 12 kuranty grały „Pieśń Patriotyczną”, a o 3 i 9 melodię z opery Iwana Susanina.
Ostatnią dużą renowację przeprowadzono w 1999. Wskazówki i cyfry zostały ponownie pozłocone. Zamiast „Pieśni Patriotycznej” zaczęto odgrywać nowy hymn Federacji Rosyjskiej.

</doc>
<doc id="4876788" url="https://pl.wikipedia.org/wiki?curid=4876788" title="Hôrka (Starochorskie Wierchy)">
Hôrka (Starochorskie Wierchy)

Hôrka (1017 m) – szczyt w Starohorskich Wierchach na Słowacji. Znajduje się w południowym grzbiecie szczytu Kozí chrbát (1330 m), oddzielony od niego przełęczą Zubová. Grzbiet ten oddziela Uhliarską dolinę od Hiadelskiej doliny. Opadające do Hiadelskiej doliny wschodnie stoki Hôrki są bardzo strome. Stoki zachodnie opadają do doliny potoku Zubová. Wszystkie są porośnięte lasem.
Słowo "hôrka" w tłumaczeniu na język polski oznacza małą górę (górkę).

</doc>
<doc id="4876791" url="https://pl.wikipedia.org/wiki?curid=4876791" title="Klädesholmen">
Klädesholmen

Klädesholmen – miejscowość (tätort) w Szwecji, w regionie administracyjnym ("län") Västra Götaland, w gminie Tjörn.
Według danych Szwedzkiego Urzędu Statystycznego liczba ludności wyniosła: 367 (31 grudnia 2015), 356 (31 grudnia 2018) i 322 (31 grudnia 2019).

</doc>
<doc id="4876795" url="https://pl.wikipedia.org/wiki?curid=4876795" title="Klövedal">
Klövedal

Klövedal – miejscowość (tätort) w Szwecji, w regionie administracyjnym ("län") Västra Götaland, w gminie Tjörn.
Według danych Szwedzkiego Urzędu Statystycznego liczba ludności wyniosła: 569 (31 grudnia 2015), 607 (31 grudnia 2018) i 599 (31 grudnia 2019).

</doc>
<doc id="4876798" url="https://pl.wikipedia.org/wiki?curid=4876798" title="Kode">
Kode

Kode – miejscowość (tätort) w Szwecji, w regionie administracyjnym ("län") Västra Götaland, w gminie Kungälv.
Według danych Szwedzkiego Urzędu Statystycznego liczba ludności wyniosła: 1605 (31 grudnia 2015), 1634 (31 grudnia 2018) i 1660 (31 grudnia 2019).

</doc>
<doc id="4876801" url="https://pl.wikipedia.org/wiki?curid=4876801" title="Korsberga (Västra Götaland)">
Korsberga (Västra Götaland)

Korsberga – miejscowość (tätort) w Szwecji, w regionie administracyjnym ("län") Västra Götaland, w gminie Hjo.
Według danych Szwedzkiego Urzędu Statystycznego liczba ludności wyniosła: 222 (31 grudnia 2015), 217 (31 grudnia 2018) i 214 (31 grudnia 2019).

</doc>
<doc id="4876803" url="https://pl.wikipedia.org/wiki?curid=4876803" title="Kvänum">
Kvänum

Kvänum – miejscowość (tätort) w Szwecji, w regionie administracyjnym ("län") Västra Götaland, w gminie Vara.
Według danych Szwedzkiego Urzędu Statystycznego liczba ludności wyniosła: 1278 (31 grudnia 2015), 1386 (31 grudnia 2018) i 1396 (31 grudnia 2019).

</doc>
<doc id="4876811" url="https://pl.wikipedia.org/wiki?curid=4876811" title="Yeon Sang-ho">
Yeon Sang-ho

Yeon Sang-ho, (ur. 1978 w Seulu) – południowokoreański reżyser i scenarzysta filmowy. Yeon Sang-ho znanyjest ze swojego filmu "Zombie express". 

</doc>
<doc id="4876819" url="https://pl.wikipedia.org/wiki?curid=4876819" title="Pomidor (raper)">
Pomidor (raper)

Pomidor właściwie Krzysztof Franciszek Romanik (ur. 2 listopada 1979) – polski raper, członek grupy muzycznej Firma (2001–2010, 2015).
Życie i działalność.
Jest synem Jerzego i Barbary z domu Kot. Pochodzi z Legnicy. W 2001 dołączył do krakowskiej grupy Firma, która następnie wypuściła swój pierwszy album pt. "Pierwszy nielegal", a następnie wydany nakładem Zooteki kolejny album "Z dedykacją dla ulicy," jeszcze przed którego premierą Pomidor trafił do zakładu karnego. W Firmie działał do 2011, zaś następnie rozpoczął karierę solową. W 2017 ukazał się nakładem wydawnictwa Step Records jego album pt. "Uliczny Dom Wariatów" z gościnnym udziałem między innymi Popka i Bosskiego Romana. Od 2015 przebywał na emigracji w Wielkiej Brytanii unikając polskiego wymiaru sprawiedliwości. Poszukiwany był listem gończym przez Komendę Wojewódzką Policji we Wrocławiu za kradzieże. W 2019 przyjechał do Polski i na krótko trafił do aresztu, a Popek nagrał wówczas dedykowany Pomidorowi utwór pt. "Gdzie jest Krzyś?" Na początku stycznia 2020, Pomidor i Popek poinformowali, iż po 15 latach poszli na ugodę z prokuratorem i dobrowolnie poddali się karze. W 2020 ukazała się również wspólna płyta Pomidora i Popka pt. "Firma International" wydana nakładem Step Records. Płyta zajęła 40 miejsce OLIS

</doc>
<doc id="4876822" url="https://pl.wikipedia.org/wiki?curid=4876822" title="Hradište (Starohorskie Wierchy)">
Hradište (Starohorskie Wierchy)

Hradište (958 m) – szczyt w Starohorskich Wierchach na Słowacji. Znajduje się w południowym grzbiecie szczytu Kozí chrbát (1330 m), w jego środkowej części, na południe od szczytu Hôrka (1017 m). Grzbiet ten oddziela Uhliarską dolinę od Hiadelskiej doliny.
Hradište jest porośnięty lasem, który jest użytkowany gospodarczo. Jego zbocza na różnych wysokościach trawersują drogi leśne do zwózki drzew. Duże polany będące pozostałością dawnych hal znajdują się na jego północnych, opadających do Hiadelskiej doliny stokach.

</doc>
<doc id="4876824" url="https://pl.wikipedia.org/wiki?curid=4876824" title="Krzysztof Romanik">
Krzysztof Romanik



</doc>
<doc id="4876831" url="https://pl.wikipedia.org/wiki?curid=4876831" title="Uniwersytet w Évorze">
Uniwersytet w Évorze

Uniwersytet w Évorze () – portugalska uczelnia publiczna w Évorze. Została założona w 1559 roku.

</doc>
<doc id="4876832" url="https://pl.wikipedia.org/wiki?curid=4876832" title="Universidade de Évora">
Universidade de Évora



</doc>
<doc id="4876833" url="https://pl.wikipedia.org/wiki?curid=4876833" title="René Leriche">
René Leriche

René Leriche (ur. 12 października 1879 w Roanne, zm. 28 grudzień 1955 w Cassis) – francuski chirurg i nauczyciel akademicki. Był jednocześnie naukowcem, pisarzem i filozofem. Znany był jako wybitny wykładowca i nauczyciel. Leriche był uczniem Mathieu Jaboulay (1860–1913), który jako pierwszy wykonał ksenogeniczny przeszczep nerki zwierzęcej człowiekowi, oraz tkankę gruczołu tarczycy owcy człowiekowi.
Dla uhonorowania Lericha francuska poczta wydała w 1958 znaczek z jego podobizną. Międzynarodowe Towarzystwo Chirurgów ("International Society of Surgery") przyznaje odznaczenie jego imienia ("The Rene Leriche Prize"). Jego pacjenci opisywali go jako skromnego, pełnego zrozumienia i empatii.
Życiorys.
Leriche urodził się w Roanne nad Loarą w centralnej Francji jako syn prawnika. W Lyonie uczęszczał do "Collège de Saint-Chamond". Początkowo chciał zostać duchownym, ale ostatecznie zdecydował się na chirurgię. Po skończeniu studiów medycznych w Lyonie rozpoczął tam swoją karierę. w 1902 ukończył staż, w 1906 uzyskał stopnień doktora medycyny na podstawie pracy na temat: Resekcja żołądka z powodu raka.
Od 1906 do 1909 był dyrektorem kliniki chirurgicznej w Lyonie ("Chef de Clinique Chirurgicale"). 1906, 1911 i 1914 podróżował po Niemczech i odwiedzał różne kliniki. Był zafascynowany organizacją chirurgicznych klinik niemieckich i w przyszłości chciał stworzyć podobną i kierować nią we Francji. 1913 i 1921 odbył podróże do USA, gdzie duży wpływ na niego wywarł Alexis Carrel i William Stewart Halsted. W czasie I wojny światowej między innymi zajmował się badaniem bólów fantomowych po amputacjach kończyn. Po uzyskaniu habilitacji w 1920 był dyrektorem chirurgii doświadczalnej w Lyonie do 1924, kiedy to przeniósł się do Strasburga na stanowisko dyrektora Kliniki Chirurgii tamtejszego uniwersytetu. W 2027 roku został honorowym członkiem "Royal College of Surgeons" w Anglii. 1931 wrócił do Lyonu, do czasu powołania w 1937 do Paryża, gdzie jako pierwszy chirurg w historii został dyrektorem medycyny eksperymentalnej w "Collège de France". W tym samym roku wydał swoją książkę "La Chirurgie de la Doleur", która była trzykrotnie wznawiana i przetłumaczona na wiele języków.
W 1939 uhonorowany za osiągnięcia w chirurgii przez "Royal College of Surgeons" Medalem Listera, jednym z najwyższych odznaczeń dla chirurgów. W czasie II wojny światowej pracował jako chirurg w Portugalii, a zakończył ją pracując w amerykańskim szpitalu w Neuilly. 1945 został członkiem Francuskiej Akademii Nauk.
Rene Leriche zmarł 28 grudnia 1955 w Cassis niedaleko Marsylii. Pochowany został w Sainte-Foix w okolicach Lyonu.
Osiągnięcia kliniczne i naukowe.
Leriche był pionierem chirurgii naczyniowej. Dokładnie opisał objawy zamknięcia aorty w miejscu jej rozgałęzienia na tętnice biodrowe, schorzenie to nazwano zespołem Leriche’a. Wcześnie zainteresował się chirurgią nerwów współczulnych. Pierwszy wykonał okołotętniczą sympatektomię, czyli odnerwienie współczulne. Swoje spostrzeżenia opublikował w Journal "Lyon Chirurgical", Vol. 10, 1913. Interesował się także medycyną holistyczną, która uważała, że pacjent jest układem całościowym i należy leczyć nie tylko określoną chorobę, ale cały organizm łącznie ze stanem ducha.

</doc>
<doc id="4876835" url="https://pl.wikipedia.org/wiki?curid=4876835" title="Parafia Podwyższenia Krzyża Świętego w Kanigowie">
Parafia Podwyższenia Krzyża Świętego w Kanigowie

Parafia Podwyższenia Krzyża Świętego w Kanigowie – parafia rzymskokatolicka znajdująca się w archidiecezji warmińskiej, w dekanacie Nidzica.

</doc>
<doc id="4876839" url="https://pl.wikipedia.org/wiki?curid=4876839" title="Parafia Niepokalanego Serca Maryi Panny w Łynie">
Parafia Niepokalanego Serca Maryi Panny w Łynie

Parafia Niepokalanego Serca Maryi Panny w Łynie – parafia rzymskokatolicka znajdująca się w archidiecezji warmińskiej, w dekanacie Nidzica.

</doc>
<doc id="4876843" url="https://pl.wikipedia.org/wiki?curid=4876843" title="Wit Jaworski">
Wit Jaworski

Witold Wit Jaworski (ur. 2 sierpnia 1944 w Żywcu) – polski filozof, wykładowca akademicki, poeta Nowej Fali, współtwórca grupy literackiej „Teraz”.
Życiorys.
Syn Zygmunta Jaworskiego. Absolwent filozofii na Uniwersytecie Jagiellońskim. W 1996 habilitował się tamże na podstawie pracy "Common Sense w Polsce". Pracował na stanowisku profesora Akademii Górniczo-Hutniczej, Uniwersytetu Pedagogicznego w Krakowie oraz Krakowskiej Akademii im. A. F. Modrzewskiego, gdzie prowadził zajęcia z logiki, historii filozofii, filozofii przemocy, cywilizacji Dalekiego Wschodu oraz sztuki narodowego socjalizmu (wykład monograficzny). W latach 1976 oraz 1979 odbył podróże motocyklem po ZSRR, Turcji, Iranie, Afganistanie, Pakistanie i krajach Lewantu. W 1981 przebywał w Wietnamie, a w 1987 w Chinach w ramach wymiany kulturalnej. Członek Polskiego Towarzystwa Filozoficznego, Związku Literatów Polskich (od 1977). Redaktor naczelny „Pisma Literacko-Artystycznego” w latach 1983–1990 i kwartalnika filozoficzno-artystycznego „Koniec Wieku” (od 1990). Był redaktorem „Studenta” i „Zdania”. Otrzymał nagrodę ministra nauki i szkolnictwa wyższego (1985) oraz miasta Krakowa (1987).
Twórczość.
Eseje, rozprawy, antologie.
Jest też autorem wstępów i posłowi do książek pisarzy polskich i zagranicznych oraz do katalogów malarzy prymitywistów. Współautor antologii: "Buddyzm", "Judaizm". Wiersze publikował w antologiach: "Określona epoka", "Współcześni poeci polscy" oraz poza granicami (w Meksyku, Norwegii, Niemczech, Rumunii, Serbii, Chorwacji, Słowacji oraz na Ukrainie). Zrealizował film dokumentalny (TV Kraków) o twórczości obozowej Franciszka Adamika ("Rany pamięci"). W 2006 opublikował opracowanie pt. "Zarys literatury wietnamskiej". Był redaktorem "Studenta", "Zdania", "Pisma literacko-artystycznego "Koniec Wieku"". W latach 80. organizował wymianę młodzieży szkolnej Krakowa i Bergkamen. W RFN wygłosił cykl wykładów i odbył kilkanaście spotkań autorskich, m.in. w Norymberdze, Dortmundzie, Münster, Bocholt i Bergkamen. Uczestniczył też w spotkaniach autorskich w Berlinie wschodnim, Lipsku, Sofii, Budapeszcie, Pekinie, Nankinie, Hanoi, Huế, Long Xuyên, Karlovacu, Belgradzie, Kijowie.

</doc>
<doc id="4876844" url="https://pl.wikipedia.org/wiki?curid=4876844" title="Obrona Gdyni">
Obrona Gdyni

Obrona Gdyni – obrona miasta Gdynia przed agresją III Rzeszy w trakcie kampanii wrześniowej w 1939 r.
Siły obu stron.
Siły polskie.
Siły polskie to 14 700 żołnierzy, łącznie z oddziałami zorganizowanymi już po rozpoczęciu wojny. Oddziały polskie posiadały: 266 lekkich, 187 ciężkich i 5 najcięższych karabinów maszynowych, 18 granatników kal. 46 mm, 16 moździerzy kal. 81 mm, 8 działek przeciwpancernych kal. 37 mm, 9 działek morskich takiegoż kalibru, 13 dział polowych kal. 75-76 mm, 2 działa nadbrzeżne kal. 100 mm, 4 działa kal. 105 mm i 8 dział przeciwlotniczych kal. 75 mm.
Bitwa.
Walki w dniach 8-13 września.
Niemiecki atak na miasto rozpoczął się 8 września 1939 r. Po pięciodniowych walkach, 13 września obrońcy Gdyni wycofali się na Kępę Oksywską, zaś do miasta wkroczyły oddziały kombinowanego Korpusu pod dowództwem generała Leonarda Kaupischa.

</doc>
<doc id="4876848" url="https://pl.wikipedia.org/wiki?curid=4876848" title="Parafia św. Wawrzyńca w Muszakach">
Parafia św. Wawrzyńca w Muszakach

Parafia świętego Wawrzyńca w Muszakach – parafia rzymskokatolicka znajdująca się w archidiecezji warmińskiej, w dekanacie Nidzica.

</doc>
<doc id="4876850" url="https://pl.wikipedia.org/wiki?curid=4876850" title="Indiiana">
Indiiana

Indiiana, właściwie Indiana Buenting (ur. 28 sierpnia 1997) – holendersko-dominikańska piosenkarka, producentka muzyczna, kompozytorka oraz autorka tekstów znana w Polsce najbardziej z gościnnych występów w utworach portugalskiego DJ Drenchilla.
Życiorys.
Kariera muzyczna.
Jej pierwszym utworem był, stworzony wraz z Heimlichem, singel „Sharks” dostał się on do 2 niemieckich list przebojów: Dance-Charts oraz Deutsche Dj Playlist.
Drugim singlem Indiianay był utwór „Hey Hey” (utwór Drenchilla z gościnnym występem Indiiany) wydany przez wytwórnię Sony Music. Dostał się on jedynie do niemieckiej listy Dance-Charts; jego najwyższą pozycją na tej liście było miejsce 63. Znalazł się także na liście Deutsche Dj Playlist, gdzie znalazł się na 10. pozycji. Następnie artysta kontynuował współpracę z piosenkarką.
Ich następną piosenką był utwór „Freed from Desire” (cover singla Gali Rizzatto o tym samym tytule). Oprócz wcześniej wymienianych list znalazł się on na 1. miejscu polskiej listy AirPlay – Top (był on najbardziej popularnym singlem Drenchilla w Polsce) oraz na 4. pozycji rosyjskiej listy projektu muzycznego Tophit.
W 2019 roku nagrała wraz z Drenchillem utwór „Never Never”. Został on najpopularniejszym singlem tego artysty na terenie Francji oraz Belgii – dostał się on do list przebojów polskiej, rosyjskiej, niemieckich, francuskiej oraz do wskazówek w obu belgijskich listach (Ultratop 50 Singles z Flandrii oraz Ultratop 50 Singles z Walonii). Występowała w tym roku także w singlu We R Saints pt. „Shelter Me”, jednak nie osiągnął on sukcesu.
Wraz z Drenchillem reprezentowała także Portugalię w 10., 11. oraz 12. edycji Konkursu Piosenki Naszej Eurowizji (zajmując kolejnie 28. 11. oraz 9. pozycję w półfinałach, nie dostając się do etapu końcowego).
W 2020 roku nagrała wraz z Drenchillem swój kolejny singel – „Forever Summer”. Znalazł się on na 9. pozycji polskiej listy, 503. miejscu zestawienia WNP. Dostał się on także do dwóch niemieckich list: na 3. i 5. miejsce. Występowała także w singlu Nora &amp; Chris oraz Perfect Pitch pt. „Staring at the sun”. Singel stał się przebojem na terenie Austrii, gdzie dostał się do listy serwisu iTunes.
9 kwietnia 2021 roku wydała swój pierwszy solowy singel pt. „Mystery”. W serwisie Spotify został odtworzony prawie 4000 razy. 2 lipca wydała singel „Paradise”, w którym ponownie występuje wraz z Drenchillem. Dwa miesiące później wydała drugi solowy singel „Blurry”. W listopadzie wyszedł kolejny utwór Indiiany i Drenchilla pt. „What You Say”, a pół miesiąca wcześniej trzeci solowy singel „River”.

</doc>
<doc id="4876851" url="https://pl.wikipedia.org/wiki?curid=4876851" title="Parafia Najświętszej Maryi Panny Królowej Polski w Napiwodzie">
Parafia Najświętszej Maryi Panny Królowej Polski w Napiwodzie

Parafia Najświętszej Maryi Panny Królowej Polski w Napiwodzie – parafia rzymskokatolicka znajdująca się w archidiecezji warmińskiej, w dekanacie Nidzica.

</doc>
<doc id="4876852" url="https://pl.wikipedia.org/wiki?curid=4876852" title="Kocot">
Kocot

Kocot – polskie nazwisko, wywodzić od rzeczownika "kocot" (ze znaczeniem: «kogut»).

</doc>
<doc id="4876853" url="https://pl.wikipedia.org/wiki?curid=4876853" title="Franz Krommer">
Franz Krommer

Franz Vincez Krommer, czes. František Vincenc Kramář (ur. 27 listopada 1759 w Kamenicy, zm. 8 stycznia 1831 w Wiedniu) – czeski kompozytor.
Życiorys.
Dzieciństwo i młodość spędził w drobnomieszczańskim środowisku czeskim uległym wpływom niemieckim. Jego ojciec, Jiří Kramář, był właścicielem zajazdu i burmistrzem Kamenicy. W latach 1773−1776 uczył się gry na organach i skrzypcach u swojego wuja, Antona Matthiasa Krommera (1742−1804), kompozytora i dyrygenta chóru w Tuřanach. W zakresie kompozycji był samoukiem. Około 1777 roku został organistą w Tuřanach. W 1785 roku odwiedził Wiedeń, skąd udał się do Simontornya, gdzie w 1787 roku został dyrygentem kapeli nadwornej hrabiego von Styrum. Od 1790 roku pełnił funkcję kapelmistrza katedry w Peczu, od 1793 roku kapelmistrza orkiestry hrabiego Károlyi i wkrótce potem księcia Grassalkovich de Gyarak. 
W 1795 roku osiadł na stałe w Wiedniu, gdzie nauczał gry na skrzypcach i kompozycji. W 1798 roku został kapelmistrzem na dworze księcia Ignaza Fuchsa. Od 1810 roku był dyrygentem baletów w wiedeńskim Hoftheater. Od 1815 roku pełnił funkcję odźwiernego apartamentów cesarskich Franciszka II, któremu towarzyszył w podróżach do Francji i Włoch. Po śmierci Leopolda Koželuha w 1818 roku objął po nim stanowisko dyrektora muzyki kameralnej i dyrygenta dworu cesarskiego.

</doc>
<doc id="4876857" url="https://pl.wikipedia.org/wiki?curid=4876857" title="Konrad Terpiłowski">
Konrad Terpiłowski

Konrad Waldemar Terpiłowski (ur. w 1979) – polski chemik, dr hab. nauk chemicznych, adiunkt Instytutu Nauk Chemicznych Wydziału Chemii Uniwersytetu Marii Curie-Skłodowskiej.
Życiorys.
W 2003 ukończył studia chemiczne na Uniwersytecie Marii Curie-Skłodowskiej w Lublinie, 20 grudnia 2010 obronił pracę doktorską "Wpływ topografii i genezy powierzchni oraz wilgotności atmosfery na histerezę kąta zwilżania i swobodną energię powierzchniową", 21 stycznia 2019 habilitował się na podstawie pracy zatytułowanej "Problemy przy wyznaczaniu kąta zwilżania i swobodnej energii powierzchniowej ciał stałych, ze szczególnym uwzględnieniem wpływu plazmy".
Jest zatrudniony na stanowisku adiunkta w Instytucie Nauk Chemicznych na Wydziale Chemii Uniwersytetu Marii Curie-Skłodowskiej.

</doc>
<doc id="4876861" url="https://pl.wikipedia.org/wiki?curid=4876861" title="United Soccer League 2018">
United Soccer League 2018

United Soccer League w roku 2018 był ósmym sezonem tych rozgrywek. Po raz drugi w historii mistrzem USL został klub Louisville City FC, natomiast wicemistrzem Phoenix Rising FC.

</doc>
<doc id="4876865" url="https://pl.wikipedia.org/wiki?curid=4876865" title="Budziły">
Budziły

Budziły (; ) – wieś na Białorusi, w obwodzie witebskim, w rejonie brasławskim, w sielsowiecie Słobódka.
Historia.
W czasach zaborów wieś leżała w granicach Imperium Rosyjskiego.
W latach 1921–1945 kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 186 osób, wszystkie były wyznania rzymskokatolickiego i zadeklarowały polską przynależność narodową. Było tu 35 budynków mieszkalnych. W 1931 w 38 domach zamieszkiwało 193 osoby.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4876866" url="https://pl.wikipedia.org/wiki?curid=4876866" title="Johann Wilhelm Hertel">
Johann Wilhelm Hertel

Johann Wilhelm Hertel (ur. 9 października 1727 w Eisenach, zm. 14 czerwca 1789 w Schwerinie) – niemiecki kompozytor i klawesynista.
Życiorys.
Jego ojciec, Johann Wilhelm Hertel (1699–1754), był kompozytorem i skrzypkiem. Uczył się u Johanna Heinricha Heila, jednego z uczniów J.S. Bacha i mając już 12 lat towarzyszył ojcu w koncertach, akompaniując mu na klawesynie. W latach 1742–1743 był uczniem Carla Höckha, kapelmistrza w Zerbst. Od 1744 do 1753 roku działał jako skrzypek i klawesynista na dworze książęcym w Strelitz. Utrzymywał kontakt z C.P.E. Bachem oraz Franzem Bendą. Od 1754 roku był nadwornym kompozytorem w Schwerinie. W 1770 roku otrzymał tytuł radcy dworu.
Skomponował m.in. mszę, 5 pasji, 12 kantat świeckich i 11 kantat religijnych, 40 arii koncertowych, 60 pieśni, 3 motety, 3 opracowania psalmów w języku niemieckim, 63 symfonie, 15 koncertów na instrument klawiszowy, 31 koncertów na pozostałe instrumenty, 3 partity, 5 triów, 19 sonat skrzypcowych, 30 sonat na instrument klawiszowy. Był ponadto autorem czterech traktatów teoretycznych oraz dwóch dzieł autobiograficznych.

</doc>
<doc id="4876878" url="https://pl.wikipedia.org/wiki?curid=4876878" title="Budziszcze (rejon brasławski)">
Budziszcze (rejon brasławski)

Budziszcze – dawny folwark. Tereny na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Plusy.
Historia.
W czasach zaborów folwark leżała w granicach Imperium Rosyjskiego.
W latach 1921–1945 folwark leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 10 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 2 domach zamieszkiwało 13 osób.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4876886" url="https://pl.wikipedia.org/wiki?curid=4876886" title="H₂éwsōs">
H₂éwsōs

Uważa się, że "*H₂éwsōs" była jednym z najważniejszych bogów w panteonie Praindoeuropejczyków, za czym przemawia fakt, że opis i funkcje jej spadkobierczyń we wszystkich tradycjach pozostają niemal takie same, a w Rygwedzie pełni ważne funkcje i jest wymieniana wraz z najważniejszymi bogami wedyjskimi.
Etymologia.
Zrekonstruowane praindoeuropejskie słowo na świt "*h₂éwsōs" wywodzi się z korzenia "*hₐ(e)wes-" („błyszczeć, świecić na czerwono, płomień”) rozszerzone o przyrostek "-ós-". Od tego rdzenia wywodzi się także słowo „złoto” (*"hₐeus-om" „świecić”; por. z łacińskim "aurum", staropruskim "ausis", litweskim "áusas" „złoto”).
Z rdzenia "*hₐeus-" wywodzi się także "*haeust(e)ro-" oznaczające „wschód, (kierunek) wschodni” (por. z łac. "auster" „południowy wiatr, południowy kraj”, angielskim "eastern" „wschodni”, łotewskim "àustrums" „wschód”, starocerkiewnosłowiańskim "ustrǔ" „lato”, awestyjskim "ušatara" „wschód”).
Słowo „świt” jako określenie na zjawisko meteorologiczne zachowało się w różnych językach indoeuropejskich: walijskie "gwawr" „świt”, litewskie "aušrà" „świt”, starosłowiańskie "za ustra" „rano, rankiem”, staroirlandzkie "fāir" "wschód słońca", sanskryckie "uṣar-búdh-" „budząc się o świcie”. Z rdzenia *"h₂ews-rom" wywodzi się także prabałtosłowiańskie *"auṣ(t)ro", a z niego prasłowiańskie *"(j)ùtro" „poranek, świt”.
Opis.
Narodziny.
Bogini świtu jest czasami przedstawiana jako niestarzejąca się oraz nieskończenie odradzająca się. W "Iliadzie" Eos opisywana jest jako „narodzona o poranku” ("ἠριγένεια"), a Rygweda opisuje Uszas jako córkę Djajusa, urodzą z zaprzęgu Aświnów, boskich bliźniaków ciągnących rydwan słońca.
Kolory.
"*H₂éwsōs" jest głównie łączona z naturalnymi kolorami widzianymi podczas świtu: złotym, szafranowo-żółtym, czerwonym lub karmazynowym. W Rygwedzie opisywana jest jako "w kolorze złota", Owidiusz w swoich "Miłostkach" opisuje ją jako „złoto-żółtą”. W łotewskich pieśniach ludowych bogini słońca Saulė i jej córki noszą chusty utkane ze złotej nici, a Saulė nosi buty ze złota, analogicznie Safona opisuje Eos jako "w „"złotych sandałach” (χρυσοπέδιλλος; "khrysopédillos"). Eos jest także opisywana przez Homera jako "szafranowo ubrana" (κροκόπεπλος). Uszas opisywana jest jako czerwony Świt świecący z daleka oraz „czerwona jak klacz”, w Samawedzie strzela „rudymi/rumianymi promieniami światła”, „zaprzęga czerwone rumaki do jej rydwanu” i „zaprzęga czerwone krowy”. Szafranowo-żółty, czerwony i fioletowy to także kolory wiązane ze Świtem przez Owidiusza"". W niektórych zachowanych przedstawieniach Saulė przedstawiana jest jako budząca się rano „czerwona” lub "„"w czerwonym drzewie”. W folklorze słowiańskim Zorza przedstawiana jest w kolorach czerwonych i złotych.
Ruch.
"*H₂éwsōs" jest również opisywana jako tańcząca: Uszas wrzuca haftowane ubrania „jak tancerka” ("nṛtūr iva"), Eos ma „miejsca [do] tańca” ("χοροί") wokół swojego domu na Wschodzie, Saulė jest przedstawiona jako tańcząca w pozłacanych butach na srebrnym wzgórzu, a bogini Aušrinė tańczy na kamieniu dla ludzi pierwszego dnia lata.
Pojazd.
Świt jest często portretowana jako jeżdżąca jakimś pojazdem, prawdopodobnie pierwotnie wozem lub podobnym pojazdem, z pewnością nie rydwanem, ponieważ technologia ta pojawiła się później w kulturze Sintaszta (2100-1800 p.n.e.), związanej z ludnością indoirańską. W "Odysei" Eos pojawia się raz jako prowadząca rydwan, z dwoma szybkimi końmi o imieniu Lampos i Fateom, a Bakchylides nazywa ją „białokonną Świt” (λεύκιππος Ἀώς). Uszas dosiadając czerwonych wołów lub krów prawdopodobnie obrazuje metafory czerwonych chmur lub promieni widzianych o poranku. Pojazd Świtu przedstawiany jako "biga" albo różowo-czerwony "kwadryga" w "Eneidzie" Wergiliusza oraz innych źródłach bazujących na źródłach i malowidłach greckich prowadzony jest przez złoto-czerwone rumaki. Saulė, bogini słońca której funkcje zlały się z funkcjami Świtu, jeździ też powozem z miedzianymi kołami, ciągniętym przez niestrudzone konie lub „ślicznymi małymi saniami” (kamaņiņa) wykonanymi z ości ryb.
Siedziba.
Inną wspólną cechą bogini Świtu jest jej siedziba, położona na wyspie na oceanie lub na wschodzie. W mitologii greckiej Eos dom opisany jest jako „poza strumieniami Okeanosa na krańcach ziemi”. W folklorze słowiańskim mówi się, że dom Zorzy znajdował się wyspie Bujan, oceanicznym raju wyspiarskim, gdzie Słońce mieszkało wraz z trzema braćmi: Wiatrem Północnym, Zachodnim i Wschodnim. Awesta odnosi się do mitycznej wschodniej góry zwanej "Ušidam-" („Dom Świtu”). W micie z Litwy mężczyzna imieniem Józef zafascynowany pojawiającą się na niebie Aušrinė wyrusza na poszukiwanie „drugiego słońca”, które tak naprawdę jest panną mieszkającą na wyspie na morzu i ma takie same włosy jak Słońce. W folklorze bałtyckim mówi się, że Saulė mieszka w posrebrzanym zamku na końcu morza, albo że wybiera się na wyspę na środku morza na nocny spoczynek.
Funkcje.
Otwieranie bram Niebios.
Jedną z głównych ról "*H₂éwsōs" jest otwieranie bram Nieba: bałtyjski werset "pie Dieviņa namdurēm" („przy drzwiach domu bożego”), gdzie wzywa się Saulė by otworzyła drzwi koniom synów bożych, jest leksykalnie porównywalny z wedyjskim wyrażeniem "dvā́rau ... Diváḥ" („drzwi nieba”), które Uszas otwiera swoim światłem. Inną paralelą mogą być „lśniące drzwi” (θύρας ... φαεινάς) domu Eos, za którymi zamyka ona swojego kochanka Titonosa, który starzeje się i więdnie w homeryckim hymnie "do Afrodyty".
Podobny obraz poetycki jest obecny wśród klasycznych poetów, chociaż niektóre wcześniejsze źródła greckie mogą być ich źródłami. W "Metamorfozach" Owidiusza Aurora otwiera czerwone drzwi ("purpureas fores"), aby wypełnić swoje różowe sale, a w "Dziejach Dionizosa" Nonnosa bogini Świtu otrząsa się ze snu, aby „otworzyć bramy wschodu słońca” (ἀντολίης ὤιξε θύρας πολεμητόκος Ἠώς).
Funkcja ta może zawierać się także w innych tradycjach indoeuropejskich: w folklorze słowiańskim bogini świtu Zorza Poranna otwiera rano bramy pałacu dla ojca Daćboga (słowiańskiego boga słońca), by mógł ruszyć w swoją wędrówkę po niebie. Jej siostra Zorza Wieczorna, bogini zmierzchu, zamyka je pod koniec dnia. We fragmencie "Eddy" o Dellingu, nordyckim bogu światła, karzeł wypowiada urok lub zaklęcie przed „drzwiami Dellinga” ("fyr Dellings durum"), co najwyraźniej oznacza „o świcie”.
Przynoszenie światła.
W mitach indoeuropejskich "*H₂éwsōs" jest przedstawiana albo jako niechętnie przynosząca światło, za co jest karana, albo jako ofiara uratowana przez swoich braci, boskich bliźniaków, z wodnistego niebezpieczeństwa na wschodnim morzu'. Temat ten jest szeroko rozpowszechniony w wielu tradycjach: Eos i Aurora czasem niechętnie opuszczają jej łóżko, Uszas jest karana przez Indrę za próbę uprzedzenia dnia, a Auseklis nie zawsze wstawała rano, jak mówiono, że jest zamknięta w złotej komnacie szyjąca aksamitne spódnice'. Sanskrycki epitet "dyotaná" („Nosicielka Światła”) został raz użyty w stosunku do Uszas w Rygwedzie.
Świadectwa.
Bogini świtu.
Wyrazy pokrewne pochodzące z korzenia "*h₂éwsōs" i związane z boginią świtu są poświadczone w następujących mitologiach:
Kaszubi mieli czcić Jastrzeboga oraz boginię Jastrę, którą czczono w Jastarni, od której wzięło się kaszubskie określenie na Wielkanoc – Jastrë. Imiona te mogą pochodzić od połabskiego Jutroboga, być wpływem germańskim ("*Austrōn"), lub pochodzić od słowa "jasny".
Córka Nieba.
Wyrażenie „Córka Dyēusa” jest w kilku tradycjach poetyckich poświadczone jako epitet związany z boginią świtu:
Formuły poetycko-liturgiczne.
Wyrażenie poezji formuły można znaleźć w Proto-Indoeuropejskim wyrażeniu "*hₐ(e)ws-sḱeti" („świta”), poświadczonym w litewskim "aušta", awestyjskim "usaitī" lub sanskryckim "ucchāti". Poetycka formuła „świetlisty świt” jest również potwierdzona w tradycji indyjsko-irańskiej: sanskryckie "uchantīm usásam" oraz młodoawestyjski "usaitīm uṣ̌ā̊ŋhəm".
Inne pozostałości rdzenia "*h₂éwsōs" są obecne w zaratusztriańskiej modlitwie do świtu "Hoshbām", oraz w "Ušahin gāh" śpiewanym między północą a świtem. W perskiej literaturze historycznej i sakralnej nazwisko "Aûshbâm" pojawia się również w rozdziale XXXI Bundahishn, przetłumaczonym jako „świt”.
Specjalne carole, "zorile" („świt”), było śpiewane przez Rumuńskich kolędników podczas pogrzebów, błagając Świty, aby nie spieszyli się ze wstawaniem, oraz błagając ich, aby zmarli nie odeszli z tego świata. Słowo "zorile" pochodzi od słowiańskiej "zorzy" z rumuńskim przyrostkiem "-le".
Inne.
Według językoznawcy Václava Blažeka, albańskie słowo "(h)yll" („gwiazda”) prawdopodobnie pochodzi z rdzenia "*hₐews-" („świt”) lub z "*hₐus-li" („gwiazda poranna”). Badacze argumentowali również, że rzymski etnonim Aurēlius (Ausēlii, od sabińskiego "*ausēla" „słońce”) i etruski bóg słońca Usil, który jest prawdopodobnie pochodzenia oskijsko-umbryjskiego, może być związany z indoeuropejskim słowem „świt”.
Wpływy.
Niektórzy badacze uważają, że japońska bogini świtu Uzume uległa wpływom Uszas. Według antropologa Kevina Tuite gruzińska bogini Dali wykazuje podobieństwa z boginiami świtu w tradycjach indoeuropejskich.
Możliwą mitologiczną potomkinią indoeuropejskiej bogini świtu może być Afrodyta, grecka bogini miłości i pożądania. Badacze wskazują podobieństwa w oparciu o jej związek z niebiańskim bóstwem jako jej ojcem (Zeusem lub Uranosem) oraz jej związki z czerwonymi i złotymi kolorami. W "Iliadzie" Afrodyta zostaje zraniona przez śmiertelnika i szuka ukojenia na łonie matki Dione. Dione jest postrzegana jako żeński odpowiednik Zeusa i jest uważana za etymologicznie wywodzącą się z praindoeuropejskiego rdzenia "*Dyeus".

</doc>
<doc id="4876889" url="https://pl.wikipedia.org/wiki?curid=4876889" title="Budziszcze (leśniczówka)">
Budziszcze (leśniczówka)

Budziszcze – dawna leśniczówka. Tereny na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Plusy.
Historia.
W czasach zaborów ówczesny zaścianek leżała w granicach Imperium Rosyjskiego.
W latach 1921–1945 zaścianek a następnie leśniczówka leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 7 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwało 5 osób.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4876897" url="https://pl.wikipedia.org/wiki?curid=4876897" title="Horatio Parker">
Horatio Parker

Horatio William Parker (ur. 15 września 1863 w Auburndale w stanie Massachusetts, zm. 18 grudnia 1919 w Cedarhurst w stanie Nowy Jork) – amerykański kompozytor, organista i pedagog.
Życiorys.
Naukę gry na organach i fortepianie rozpoczął w wieku 14 lat u swojej matki, po roku pisał już pierwsze własne utwory. Studiował w Bostonie u George’a Whitefielda Chadwicka (kompozycja), Stephena Emery’ego (teoria) i Johna Ortha (fortepian). W latach 1882–1885 przebywał w Monachium, gdzie był uczniem Josefa Rheinbergera. Po powrocie do Stanów Zjednoczonych w 1885 roku osiadł w Nowym Jorku, gdzie działał jako nauczyciel muzyki i organista kościelny. W latach 1892–1893, jako następca Antonína Dvořáka, był wykładowcą nowojorskiego National Conservatory of Music. Od 1893 do 1902 roku był dyrektorem muzycznym Trinity Church w Bostonie. W 1894 roku objął katedrę na wydziale teorii muzyki Uniwersytetu Yale, a od 1904 roku był dziekanem uniwersyteckiej School of Music. Do jego uczniów należeli Charles Ives i Edward Shippen Barnes.
Dużo podróżował z koncertami, dyrygując wykonaniami własnych kompozycji, często odwiedzał Wielką Brytanię. Założył i prowadził dwie orkiestry, New Haven Symphony Orchestra (1895–1918) i Choral Society (1902–1910). W 1902 roku otrzymał doktorat honoris causa University of Cambridge.
Twórczość.
Współcześnie pamiętany jest głównie jako nauczyciel Charlesa Ivesa. Jego utwory, utrzymane w stylu późnoromantycznym, uchodzą obecnie za mało oryginalne i sentymentalne. Parker prowadził intensywny tryb życia, wiele kompozycji napisał podczas podróży pociągiem pomiędzy miastami, które odwiedzał w związku ze swoimi zawodowymi obowiązkami.
Parker był autorem dwóch oper ("Mona" i "Fairyland"), za każdą z nich otrzymał po 10 tysięcy dolarów nagrody. Mimo to dzieła te nie zapewniły sobie trwałych miejsc w repertuarach.

</doc>
<doc id="4876899" url="https://pl.wikipedia.org/wiki?curid=4876899" title="Uralungal Labor Contract Co-operative Society">
Uralungal Labor Contract Co-operative Society

Uralungal Labor Contract Co-operative Society (ULCCS) – najstarsza indyjska spółdzielnia pracownicza. Zlokalizowana w Kerali, została założona w 1925 przez Palery'ego Chandanmana z pomocą Vagbhadananandy. W 2016 liczyła około 2000 członków. Zespół wykonał ponad cztery tysiące prac. Podjęła się realizacji ponad 100 projektów szklarniowych, w tym projektu Kozhikode Sarovaram, renowacji plaży Kappad, mostu Kozhikode Arayidathupalam, Iringal Craft Village, mostu Edasseri Kadavu oraz rządowej szkoły inżynierskiej Alappuzha.
Historia.
Historia założenia wiąże się z przybyciem Vagbhatanandy do kompleksu świątynnego Puthalath w Kozhikode, kilku mieszkańców wsi dotarło do świątyni, aby usłyszeć przemówienie guru Vagbhatanandy. Będąc pod wrażeniem przemówienia guru, który podzielał renesansowe idee, zaprosili Vagbhadananandę na swoje ziemie. W 1917 Palery Chandanman założył szkołę duchową pod kierownictwem guru, który to przybył do regionu Karakkad na Uralungalu. Vagbhatanandy zaproponował wówczas założenie grupy kooperacyjnej poprzez zorganizowanie młodych ludzi chętnych do pracy. I tak, 13 lutego 1925 Bezrobotna Grupa Pomocy Wzajemnej Pracowników Handlowych zarejestrowała grupę spółdzielczą o nazwie Umballa. Jest to historia narodzin Uralunkal Labor Contract Co-operative Society (ULCCS), która zmieniła oblicze Kerali poprzez budowę głównych mostów, autostrad i wiaduktów.
Nazwa wsi Uralungal, wioski w Północnym Malabarze, została zainicjowana przez Vagbhatanandana, przedstawiciela renesansu Kerali. Prace podjęte przez Towarzystwo Uralungalskie początkowo polegały na budowie ogrodzenia, małego muru i studni. Guru już wcześniej ściśle stwierdził, że celem nie jest osiągnięcie zysku. ULCC twierdzi, że pracownicy ci są beneficjentami dzisiejszej podwyżki, zapewniającej jakość, wolnej od korupcji i dyscypliny. Do tego czasu ULCCSS ograniczała się do Vadakara i obszarów przyległych, przyjmując jedynie drobne kontrakty drogowe. Zawarto kontrakt na budowę drogi do mostu Chorodu na autostradzie Vadakara-Thalassery. W tym czasie firma nie posiadała niezbędnego sprzętu i wyposażenia do wykonywania dużych prac kontraktowych. Podjęcie w 1999 sześciokilometrowego projektu budowlanego było punktem zwrotnym w rozwoju przedsiębiorstwa. Ta spółka publiczna, która nie miała nawet swojego inżyniera, zakończyła pracę w odpowiednim czasie i pełnym zorganizowaniu. Wszyscy zaczęli odtąd kojarzyć nazwę Uralungal. Ruch nie musiał ponownie szukać pracy kontraktowej. Do Uralungalu przyjechała duża liczba pracowników rządowych i prywatnych z sektora budowlanego. W celu zapewnienia jakości i terminowości, zaczął się proces zatrudniania. Uralungal był również odpowiedzialny za przejęcie niektórych prywatnych firm i ukończenie dziesięcioletnich prac, które zostały ukończone tylko w połowie.
Organizacja.
W ULCCS pracownicy wybierają zarząd podczas corocznego walnego zgromadzenia i omawiają szczegółowy raport z minionego roku spółdzielni. To walne zgromadzenie nie jest formalnością, a ponowne wybranie rady dyrektorów nie jest przesądzone. Po wybraniu rady dyrektorów przyznaje się im autonomię w zakresie pozyskiwania kontraktów, wybierania technologii, przydzielania pracowników do różnych miejsc pracy i wykonywania innych rutynowych decyzji. Tak więc dyrektorzy są menedżerami spółdzielni, co oznacza, że kierownictwo jest wybierane przez pracowników - w przeciwieństwie do kapitalistycznych korporacji, w których menedżerowie są mianowani przez niewybieralne kierownictwo.
Budowy prowadzone są przez kierowników budowy wybranych spośród pracowników, w procesie, w którym wybierani są tylko pracownicy o sprawdzonych zdolnościach kierowniczych, cieszący się powszechnym szacunkiem i zaufaniem. Pracownicy i liderzy na miejscu nieustannie omawiają podział pracy i procedury w miejscu pracy - na przykład podczas wspólnego obiadu (przygotowanego przez spółdzielnię). Podczas gdy dyskusja obejmuje wiele osób, po podjęciu decyzji każdy musi jej przestrzegać. Nieprzestrzeganie instrukcji kierowników budowy, zaniedbanie obowiązków, nieprawidłowości finansowe lub celowe uchybienia w działaniu mogą prowadzić do działań dyscyplinarnych - chociaż takie działania są rzadko potrzebne.
Procesy demokratyczne są utrzymywane poprzez regularną komunikację w spółdzielni. Liderzy lokalizacji uczestniczą w codziennych spotkaniach z radą dyrektorów. Wszyscy liderzy budowy, członkowie zarządu i personel techniczny uczestniczą w cotygodniowych spotkaniach, podczas gdy wszyscy pracownicy uczestniczą w comiesięcznych spotkaniach, na których zgłaszane są nowe wydarzenia i na których członkowie mogą zgłaszać krytykę. Pełne sprawozdania finansowe są omawiane na corocznych walnych zgromadzeniach.
Odbiór międzynarodowy.
Program Narodów Zjednoczonych ds. Rozwoju (UNDP) wybrał Uralungal jako wzorcową organizację kooperacyjną. Osiągnięcia Uralungalu są pokazywane na całym świecie w filmie dokumentalnym ONZ. Uralungal został uhonorowany przez International Co-operative Alliance. Uralungal Labor Contract Co-operative Society jest jedyną indyjską spółdzielnią, która jest członkiem tej międzynarodowej organizacji.

</doc>
<doc id="4876902" url="https://pl.wikipedia.org/wiki?curid=4876902" title="V. Smith">
V. Smith



</doc>
<doc id="4876904" url="https://pl.wikipedia.org/wiki?curid=4876904" title="Bystramowce">
Bystramowce

Bystramowce (; ) – agromiasteczko na Białorusi, w obwodzie witebskim, w rejonie brasławskim, w sielsowiecie Plusy.
Historia.
W czasach zaborów wieś leżała w granicach Imperium Rosyjskiego.
W latach 1921–1945 kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 116 osób, wszystkie były wyznania rzymskokatolickiego. Jednocześnie 9 mieszkańców zadeklarowało polską przynależność narodową, 106 białoruską a 1 niemiecką. Było tu 19 budynków mieszkalnych. W 1931 w 21 domach zamieszkiwało 115 osób.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4876907" url="https://pl.wikipedia.org/wiki?curid=4876907" title="Bawół indyjski">
Bawół indyjski



</doc>
<doc id="4876908" url="https://pl.wikipedia.org/wiki?curid=4876908" title="The Fifth Risk">
The Fifth Risk

The Fifth Risk – książka non-fiction autorstwa Michaela Lewisa z 2018 r., w której autor krytycznie analizuje zmiany i nominacje polityczne prezydenta Donalda Trumpa, zwłaszcza w odniesieniu do trzech agencji rządowych: Departamentu Energii, Departamentu Rolnictwa i Departamentu Handlu. Książka utrzymała się czternaście tygodni na liście bestsellerów New York Timesa. Obszerne fragmenty książki były dwukrotnie publikowane przez The Guardian.
Barack i Michelle Obama nabyli prawa do ewentualnej adaptacji książki jako serialu Netflix o rządzie USA.
W Polsce książka dostępna jest nakładem wydawnictwa Penguin Books z 2019 roku. Jak na razie nie doczekała się polskiego tłumaczenia.

</doc>
<doc id="4876909" url="https://pl.wikipedia.org/wiki?curid=4876909" title="Chomucizna">
Chomucizna

Chomucizna – dawny zaścianek. Tereny na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów zaścianek leżał w granicach Imperium Rosyjskiego.
W latach 1921–1945 zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 15 osób, wszystkie były wyznania rzymskokatolickiego i zadeklarowały białoruską przynależność narodową. Były tu 3 budynki mieszkalne. W 1931 w 3 domach zamieszkiwało 15 osób.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4876910" url="https://pl.wikipedia.org/wiki?curid=4876910" title="Kościół św. Tekli w Wilczynie">
Kościół św. Tekli w Wilczynie

Kościół świętej Tekli – rzymskokatolicki kościół parafialny należący do parafii św. Urszuli w Wilczynie (dekanat kleczewski archidiecezji gnieźnieńskiej).
Wzniesiony w 1781 jako kaplica szpitalna pod wezwaniem Świętego Ducha.
Budowla jest drewniana, jednonawowa, o konstrukcji zrębowej. Świątynia jest orientowana. Jej prezbiterium jest mniejsze w stosunku do nawy, zamknięte trójbocznie. Na zewnętrznej ścianie znajduje się barokowy krucyfiks, z boku jest umieszczona zakrystia. Z przodu nawy znajduje się kruchta. Świątynię nakrywa dach dwukalenicowy, pokryty blachą, na dachu jest umieszczona sześciokątna wieżyczka na sygnaturkę. Jest ona zwieńczona blaszanym dachem hełmowym z latarnią. Wnętrze nakryte jest płaskim stropem. Ołtarz główny i dwa ołtarze boczne w stylu późnobarokowym są ozdobione obrazami pędzla Antoniego Szulczyńskiego powstałymi około 1900. Wykonał on także chrzcielnicę. Ambona reprezentuje styl rokokowy. Krucyfiks pochodzi z drugiej połowy XVIII wieku.

</doc>
<doc id="4876912" url="https://pl.wikipedia.org/wiki?curid=4876912" title="Stokówka ciemnogłowa">
Stokówka ciemnogłowa

Stokówka ciemnogłowa, ajmarka ciemnogłowa ("Psilopsiagon aymara") – gatunek małego ptaka z rodziny papugowatych (Psittacidae), zamieszkujący Amerykę Południową. Nie wyróżnia się podgatunków. Nie jest zagrożony.
Zasięg występowania.
Stokówki ciemnogłowe zamieszkują obszar od środkowej Boliwii po północno-zachodnią Argentynę.
Morfologia.
Ptaki te osiągają długość ciała do 20 cm oraz ważą około 45 g. W upierzeniu dominuje zielony. Czoło, wierzch i tył głowy, kantarek oraz kark są ciemnoszare, a policzki, broda i pierś bladoszare. Brzuch po kloakę jest błękitnawoszary. Po bokach są śladowe ilości żółtego. Dziób i nogi są jasne, a tęczówka brązowa. Samice różnią się od samców bardziej szarymi nogami oraz dziobem i bardziej matowym upierzeniem. Młode osobniki są bardziej matowe, mają żółtozielony brzuch i krótszy ogon.
Ekologia i zachowanie.
Stokówki ciemnogłowe zamieszkują tereny od 1800 do 3000 m n.p.m. Występują na suchych obszarach porośniętych lasami i krzewami, na stepach oraz obszarach uprawnych. Poza sezonem lęgowym tworzą małe stada. Większe grupy są obserwowane przy zbiornikach wodnych. Na ziemię schodzą w celu wybierania nasion oraz upadłych owoców. Żywią się też częściami roślin oraz pąkami.
Sezon lęgowy w Argentynie przypada na listopad i styczeń. Stokówki do gniazdowania wykorzystują dziuple w drzewach i kaktusach, szczeliny między skałami oraz termitiery. Samica średnio składa 4–6 jaj po jednej sztuce dziennie, lecz czasami potrafi złożyć do 10. W jednym lęgu jest w stanie odchować do 6 lub 7 młodych. Inkubacja trwa około 28–30 dni. Pisklęta wykluwają się pokryte białym puchem. Pierwsze pióra zaczynają rosnąć po 3 tygodniach. Młode są w pełni samodzielne po 6 tygodniach lub później.
Status.
Międzynarodowa Unia Ochrony Przyrody (IUCN) uznaje stokówkę ciemnogłową za gatunek najmniejszej troski (LC – "Least Concern") nieprzerwanie od 1988 roku. Liczebność populacji nie została oszacowana, ale ptak ten opisywany jest jako dość pospolity. Ze względu na brak dowodów na spadki liczebności bądź istotne zagrożenia dla gatunku, BirdLife International ocenia trend liczebności populacji jako stabilny. Gatunek jest wymieniony w II załączniku konwencji waszyngtońskiej (CITES).

</doc>
<doc id="4876915" url="https://pl.wikipedia.org/wiki?curid=4876915" title="F.C. Bayliss">
F.C. Bayliss



</doc>
<doc id="4876919" url="https://pl.wikipedia.org/wiki?curid=4876919" title="Co-optex">
Co-optex

Tamil Nadu Handloom Weavers' Cooperative Society, tam. தமிழ்நாடு கைத்தறி நெசவாளர் கூட்டுறவு சங்கம் (கோ-ஆப்டெக்ஸ்; powszechnie znane jako Co-optex – spółdzielnia tradycyjnych tkaczy krosna ręcznego z indyjskiego stanu Tamilnadu. Spółdzielnia jest pod kontrolą Departamentu Krosien Ręcznych, Rzemiosła Artystycznego, Tekstyliów i Khadi (Tamil Nadu) Rządu Tamilnadu. Organizacja posiada szereg punktów handlowych w stanie. Co-Optex posiada również międzynarodową gałąź, Co-optex International, która eksportuje swoje produkty do Niemiec, Francji, Holandii, Belgii, Hiszpanii, Szwajcarii, Kanady, Grecji, Hongkongu, Wielkiej Brytanii czy RPA.

</doc>
<doc id="4876922" url="https://pl.wikipedia.org/wiki?curid=4876922" title="Chroły (rejon brasławski)">
Chroły (rejon brasławski)

Chroły (; ) – wieś na Białorusi, w obwodzie witebskim, w rejonie brasławskim, w sielsowiecie Słobódka.
Historia.
W czasach zaborów wieś leżała w granicach Imperium Rosyjskiego.
W latach 1921–1945 kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 30 osób, wszystkie były wyznania rzymskokatolickiego. Jednocześnie 24 mieszkańców zadeklarowało polską przynależność narodową a 6 białoruską. Były tu 2 budynki mieszkalne. W 1931 w 8 domach zamieszkiwało 48 osób.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4876923" url="https://pl.wikipedia.org/wiki?curid=4876923" title="Reflections">
Reflections



</doc>
<doc id="4876927" url="https://pl.wikipedia.org/wiki?curid=4876927" title="Reflections (album)">
Reflections (album)



</doc>
<doc id="4876929" url="https://pl.wikipedia.org/wiki?curid=4876929" title="Indiana Buenting">
Indiana Buenting



</doc>
<doc id="4876938" url="https://pl.wikipedia.org/wiki?curid=4876938" title="Chroły">
Chroły



</doc>
<doc id="4876941" url="https://pl.wikipedia.org/wiki?curid=4876941" title="Bullet Journal">
Bullet Journal

Bullet Journal to metoda organizacji opracowana przez Rydera Carolla. System ten składa spersonalizowane harmonogramy, listy zadań, przypomnienia, burze mózgów w jednym notatniku. Nazwa "Bullet Journa"l wzięła się od wypisywania punktów ("bullet points") Po raz pierwszy udostępniony publicznie w 2013 roku, stał się popularną metodą, przyciągając znaczną uwagę na Kickstarterze, Instagramie, Facebooku, YouTube i Pintereście.
Historia.
Ryder Carroll zaczął szukać prostej metody organizacji osobistej na studiach pod koniec lat 90. W dzieciństwie zdiagnozowano u niego zaburzenia koncentracji i chciał on stworzyć system, który pomógłby mu „pokonać trudności w uczeniu się”. Zanim ukończył college, opracował metodę Bullet Journal. Znajomy zachęcił go do podzielenia się swoją metodą i zaczął udostępniać ją online w 2013 roku. Przyciągnęła ona uwagę w mediach społecznościowych, zarabiając 80 000 dolarów z funduszy Kickstarter, aby w krótkim czasie stworzyć scentralizowaną społeczność użytkowników online. Był tematem ponad 3 milionów postów na Instagramie do grudnia 2018 roku. Na metodę wpłynęło doświadczenie Carrolla jako projektanta aplikacji, stron internetowych i gier, a także jego zainteresowanie scrapbookingiem. 
Carroll wygłosił przemówienie TED na temat dzienników punktowych podczas imprezy TEDxYale 2017, zatytułowanej „How to declutter your mind - keep a journal”. Carroll opublikował również książkę o systemie, "The Bullet Journal Method", w 2018 roku.

</doc>
<doc id="4876943" url="https://pl.wikipedia.org/wiki?curid=4876943" title="Frank Bede-Smith">
Frank Bede-Smith



</doc>
<doc id="4876946" url="https://pl.wikipedia.org/wiki?curid=4876946" title="Czarnomordy">
Czarnomordy

Czarnomordy – dawna wieś. Tereny, na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Plusy.
Dawna nazwa wsi to Czernomordy.
Historia.
W czasach zaborów folwark leżała w granicach Imperium Rosyjskiego.
W latach 1921–1945 folwark leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka a następnie w gminie Plusy.
Według Powszechnego Spisu Ludności z 1921 roku zamieszkiwało tu 55 osób, wszystkie były wyznania rzymskokatolickiego i zadeklarowały polską przynależność narodową. Były tu 9 budynków mieszkalnych. W 1931 w 10 domach zamieszkiwały 52 osoby.
Miejscowość należała do parafii rzymskokatolickiej w Plusach. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Plusach.

</doc>
<doc id="4876951" url="https://pl.wikipedia.org/wiki?curid=4876951" title="Francisc Spielmann">
Francisc Spielmann

Francisc Spielmann (, , ur. 10 lipca 1916 w Nagyvárad, zm. 21 listopada 1974 w Oradei) – rumuński piłkarz niemieckiego pochodzenia występujący na pozycji napastnika, reprezentant Rumunii (1939–1949) i Węgier (1940–1943).
Kariera klubowa.
Grę w piłkę nożną rozpoczął w wieku 10 lat w szkółce klubu Stăruința Oradea z rodzinnej Oradei. W 1934 roku za namową Francisca Rónaya przeniósł się do CA Oradea, gdzie rozpoczął karierę na poziomie seniorskim w Divizia A. W debiutanckim sezonie 1934/35 zdobył 5 bramek w 11 występach i wywalczył wicemistrzostwo kraju, stając się podstawowym zawodnikiem zespołu. W sezonie 1937/38 w wyniku reorganizacji systemu ligowego spadł z CA Oradea do Divizia B, gdzie grał przez kolejne 1,5 roku. Na początku 1940 roku przeszedł do UD Reșița (Divizia A), dla której rozegrał 14 meczów i strzelił 5 goli. Po przyłączeniu Transylwanii do Węgier na mocy drugiego arbitrażu wiedeńskiego w sierpniu tegoż roku, ze względu na swoje niemieckie pochodzenie powrócił do CA Oradea, która pod nazwą Nagyváradi AC przystąpiła do rozgrywek Nemzeti Bajnokság II. Od sezonu 1941/42 występował z tym klubem na poziomie Nemzeti Bajnokság I. W sezonie 1943/44 wywalczył z Nagyváradi AC mistrzostwo Węgier, które było pierwszym tytułem zdobytym przez zespół spoza Budapesztu od momentu powstania ligi w 1901 roku. On sam z 23 bramkami został najskuteczniejszym zawodnikiem w drużynie i otrzymał wyróżnienia dla najlepszego zawodnika sezonu oraz Piłkarza Roku na Węgrzech.
Z powodu wkroczenia Armii Czerwonej na początku sezonu 1944/45 rozgrywki ligowe zawieszono, do momentu, gdy Transylwania ponownie znalazła się pod administracją Rumunii. Nagyváradi AC pod nazwą Libertatea Oradea rozpoczął grę w rumuńskiej ekstraklasie, począwszy od sezonu 1946/47. Spielmann jako jeden z nielicznych zawodników zdecydował się powrócić do klubu i wziąć udział w jego reaktywacji. W sezonie 1948/49 wywalczył z nim mistrzostwo Rumunii, przez co CA Oradea stała się jedynym obok Rapidu Wiedeń klubem w Europie, który został mistrzem dwóch różnych krajów. Spielmann w 1950 roku opuścił zespół i w latach 1951–1953 występował w macierzystym Metalulu Oradea (wcześniej Stăruința), z którym awansował w 1951 roku do Divizia B. W latach 1954–1955 pracował jako szkoleniowiec tej drużyny. Odszedł ze stanowiska po spadku Metalulu do Divizia C.
Kariera reprezentacyjna.
Reprezentacja Rumunii.
22 października 1939 zadebiutował w reprezentacji Rumunii w zremisowanym 1:1 meczu towarzyskim z Węgrami w Bukareszcie, w którym zdobył bramkę. W latach 1940–1943 z powodu zmian terytorialnych występował w reprezentacji Węgier, powróciwszy do reprezentowania Rumunii w 1945 roku. Łącznie w latach 1939–1949 rozegrał w rumuńskim zespole narodowym 11 spotkań, w których strzelił 4 gole.
Reprezentacja Węgier.
W wyniku postanowień drugiego arbitrażu wiedeńskiego rodzinne miasto Spielmanna Oradea zostało przyłączone do Węgier. Zdecydował się on tym samym na występy w reprezentacji tego kraju. Swój debiut zanotował 1 grudnia 1940 w towarzyskim spotkaniu z Włochami w Genui, zakończonym remisem 1:1. 8 grudnia tegoż roku zdobył pierwszą bramkę dla reprezentacji Węgier w meczu przeciwko Chorwacji (1:1) w Zagrzebiu. Ogółem w latach 1940–1943 rozegrał dla węgierskiej drużyny narodowej 7 spotkań i zdobył 3 gole.

</doc>
<doc id="4876959" url="https://pl.wikipedia.org/wiki?curid=4876959" title="Lucie Zedníčková">
Lucie Zedníčková

Lucie Zedníčková (ur. 15 listopada 1968 w Pradze) – czeska aktorka filmowa, teatralna i telewizyjna.

</doc>
<doc id="4876962" url="https://pl.wikipedia.org/wiki?curid=4876962" title="Johann Gottlieb Naumann">
Johann Gottlieb Naumann

Johann Gottlieb Naumann (ur. 17 kwietnia 1741 w Blasewitz, zm. 23 października 1801 w Dreźnie) – niemiecki kompozytor i dyrygent.
Życiorys.
Syn kowala. Początkowo uczył się u kantora i organisty kościoła w rodzinnym Blasewitz i w Loschwitz, od 1754 roku kontynuował naukę w Dreźnie, gdzie śpiewał w chórze kościelnym. Jego nauczycielem był Gottfried August Homilius. W 1757 roku wyjechał wraz ze szwedzkim skrzypkiem Andersem Wesströmem do Hamburga, a następnie do Italii, gdzie odwiedził Wenecję, Rzym, Florencję, Padwę i Bolonię i studiował u Giuseppe Tartiniego i Giovanniego Battisty Martiniego. W 1764 roku dzięki wstawiennictwu Johanna Adolfa Hassego otrzymał angaż na dworze książęcym w Dreźnie, początkowo jako drugi kompozytor muzyki kościelnej, od 1765 roku jako kompozytor muzyki kameralnej, a od 1774 roku jako kapelmistrz. W latach 1765–1768 i 1772–1774, urlopowany z dworu, przebywał we Włoszech. W latach 1777–1780 na zaproszenie króla Gustawa III przebywał w Sztokholmie, gdzie zajmował się organizacją i reformą królewskiej kapeli dworskiej. Od 1785 do 1786 roku działał w Kopenhadze. Na zaproszenie Fryderyka Wilhelma II wielokrotnie gościł także w Berlinie. W 1792 roku poślubił córkę duńskiego admirała, Catharinę von Grodtschilling.
Twórczość.
Naumann należał do czołowych postaci życia muzycznego XVIII wieku, jego działalność związana jest z nurtem Sturm und Drang oraz wczesnym romantyzmem. Położył zasługi w organizacji życia muzycznego w Niemczech, Szwecji i Danii. Wystawiał opery własne i innych kompozytorów, uważany jest za ostatniego ważnego twórcę związanego ze szkołą neapolitańską. W swoich wczesnych operach nawiązywał do Hassego, Grauna, Galuppiego, Piccinniego i Paisiella, później zbliżył się do twórczości C.W. Glucka i opery francuskiej. W muzyce instrumentalnej przeszedł ewolucję od naśladownictwa Tartiniego w kierunku klasycyzmu. Utwory chóralne Naumanna cieszyły się dużą popularnością i wykonywane były do końca XIX wieku.

</doc>
<doc id="4876965" url="https://pl.wikipedia.org/wiki?curid=4876965" title="Jaroslav Cejp">
Jaroslav Cejp

Jaroslav Cejp (ur. 7 kwietnia 1924 w Saldoboš, zm. 22 marca 2002) – czechosłowacki piłkarz narodowości czeskiej występujący na pozycji napastnika, reprezentant Czechosłowacji w latach 1946–1951.
Kariera klubowa.
Jako nastolatek uprawiał lekkoatletykę. Grę w piłkę nożną rozpoczął w wieku 17 lat w szkółce klubu AFK Chrudim. W 1942 roku dotarł z młodzieżowym zespołem Chrudimia do finału mistrzostw Czech. W 1943 roku przeniósł się do SK Pardubice, gdzie rozpoczął karierę na poziomie seniorskim w Národní Lidze, stanowiącej ekstraklasę piłkarską Protektoratu Czech i Moraw. Od sezonu 1945/46 grał z SK Pardubice w nowo utworzonej Československiej Fotbalovej Lidze. Przez 2,5 roku rozegrał w barwach tego klubu 38 spotkań, w których strzelił 20 goli. Na początku 1946 roku został graczem Sparty Praga. W sezonach 1945/46 i 1947/48 wywalczył z tym zespołem mistrzostwo Czechosłowacji. Ponadto, w sezonie 1947/18 zdobył z 21 bramkami tytuł króla strzelców czechosłowackiej ekstraklasy. Jesienią 1951 roku w spotkaniu z Sokolem Vítkovice doznał ciężkiej kontuzji nogi, po której zakończył karierę zawodniczą i zajął się szkoleniem. W trakcie Mistrzostw Świata 1954 w Szwajcarii pracował w sztabie trenerskim reprezentacji Czechosłowacji jako asystent selekcjonera Karola Borhy’ego.
Kariera reprezentacyjna.
27 października 1946 zadebiutował w reprezentacji Czechosłowacji w wygranym 4:3 meczu towarzyskim z Austrią, w którym zdobył 2 bramki. W 1948 roku rywalizował z Czechosłowacją w rozgrywkach Mistrzostw Bałkanów i Europy Środkowej oraz Pucharze Europy Środkowej. Łącznie w latach 1946–1951 rozegrał w zespole narodowym 14 spotkań, w których strzelił 10 goli.

</doc>
<doc id="4876967" url="https://pl.wikipedia.org/wiki?curid=4876967" title="USL Championship 2019">
USL Championship 2019

USL Championship w roku 2019 był dziewiątym sezonem tych rozgrywek. Po raz pierwszy w historii mistrzem USL został klub Real Monarchs, natomiast wicemistrzem Louisville City FC.

</doc>
<doc id="4876969" url="https://pl.wikipedia.org/wiki?curid=4876969" title="Team">
Team



</doc>
<doc id="4876973" url="https://pl.wikipedia.org/wiki?curid=4876973" title="Czerniowo">
Czerniowo

Czerniowo (; ) – wieś na Białorusi, w obwodzie witebskim, w rejonie brasławskim, w sielsowiecie Druja.
Dawniej kolonie Czerniowo I, II, III i IV.
Historia.
W czasach zaborów miejscowości leżały w granicach Imperium Rosyjskiego.
W latach 1921–1945 kolonie leżały w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku cztery miejscowości zamieszkiwało 427 osób, 374 były wyznania rzymskokatolickiego a 55 staroobrzędowego. Jednocześnie 418 mieszkańców zadeklarowało polską przynależność narodową a 11 białoruską. Były tu 92 budynki mieszkalne. 
W 1931 zamieszkiwało w kolonii
Miejscowości należały do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4876976" url="https://pl.wikipedia.org/wiki?curid=4876976" title="Pete de Freitas">
Pete de Freitas

Peter Louis Vincent de Freitas (ur. 2 sierpnia 1961 w Port-of-Spain, zm. 14 czerwca 1989 w Longdon) – brytyjski muzyk i producent muzyczny. Perkusista zespołu Echo &amp; the Bunnymen, można było usłyszeć go na pierwszych pięciu albumach grupy. 
De Freitas urodził się w Port-of-Spain, stolicy Trynidadu i Tobago. Kształcił się u Benedyktynów w Downside School w Somerset w południowo-zachodniej Anglii. Jego matką była Madge Quesnel de Freitas (1932–1999) zaś ojciec, Denis (1922–2003) pracował w kancelarii prawniczej. Specjalizował się w zagadnieniach z zakresu prawa autorskiego. Pete dołączył do Echo &amp; the Bunnymen w 1979 roku, zastępując automat perkusyjny. 
W 1985 roku de Freitas opuścił zespół i skupił się na projekcie solowym pod nazwą The Sex Gods. Po powrocie do swojego macierzystego zespołu w 1987 roku ożenił się, a rok później na świat przyszła jego córka, Lucie Marie. 
14 czerwca 1989 – w wieku 27 lat – zginął w wypadku motocyklowym. Jechał wtedy z Londynu do Liverpoolu. Pochowano go na Goring Cemetery w Goring-on-Thames. 1 września 2009 w podobnych okolicznościach zginął inny członek Echo &amp; the Bunnymen, Jake Brockman. 
Jego siostry, Rosemarie i Rachel były członkiniami zespołu The Heart Throbs. Z kolei jego brat Frank jest basistą w grupie The Woodentops. 
Pete de Freitas należy do tzw. Klubu 27 – muzyków którzy z różnych przyczyn ponieśli śmierć w wieku 27 lat.

</doc>
<doc id="4877015" url="https://pl.wikipedia.org/wiki?curid=4877015" title="Elina Dzenggo">
Elina Dzenggo

Elina Dzenngo (gr.: Ελίνα Τζένγκο, "Elína Tzénggo"; (ur. 2 września 2002) – grecka lekkoatletka specjalizująca się w rzucie oszczepem.
W 2018 zajęła siódme miejsce w mistrzostwach Europy U18 oraz zdobyła złoty medal igrzysk olimpijskich młodzieży. Podczas kolejnego sezonu była czwarta w mistrzostwach Europy do lat 20. W sezonie 2021 została mistrzynią Europy juniorów oraz wicemistrzynią świata w tej kategorii wiekowej.
W 2022 została w Monachium mistrzynią Europy.
Złota medalistka mistrzostw Grecji.
Rekord życiowy: 65,81 (20 sierpnia 2022, Monachium). Jest również posiadaczką aktualnego rekordu świata U20 – 63,96 (1 sierpnia 2020, Janina).

</doc>
<doc id="4877017" url="https://pl.wikipedia.org/wiki?curid=4877017" title="Stefan Savić (ur. 1994)">
Stefan Savić (ur. 1994)

Stefan Savić (ur. 9 stycznia 1994 w Salzburgu) – austriacki piłkarz serbskiego pochodzenia, występujący na pozycji pomocnika.
Kariera klubowa.
Grę w piłkę nożną rozpoczął w wieku 7 lat w szkółce klubu Lieferinger SV. W 2005 roku przeniósł się do Red Bull Salzburg. W 2010 roku włączono go do składu zespołu seniorów. W sezonie 2011/12 zdobył mistrzostwo Austrii oraz krajowy puchar, zaliczając 2 mecze w lidze — jedyne w barwach RB — oraz 1 występ w pucharze. Większość trwania kontraktu spędził on w drużynie rezerw oraz w klubie satelickim FC Liefering, z którym w 2013 roku wywalczył promocję do Erste Ligi. Przed sezonem 2013/14 opuścił zespół i odbył testy w SC Heerenveen i SC Cambuur, jednak kluby nie zdecydowały się zapłacić ekwiwalentu za jego wyszkolenie. Na początku 2014 roku jako wolny agent został piłkarzem FC Liefering. Po roku przeniósł się do LASK Linz (Erste Liga).
W czerwcu 2015 roku podpisał umowę z NK Slaven Belupo. Przez 1,5 roku rozegrał dla tego klubu w 1. HNL 55 spotkań i zdobył 5 bramek. W styczniu 2017 roku przeszedł do Roda JC Kerkrade (Eredivisie). Po zakończeniu sezonu 2016/17 opuścił klub, nie zaliczając żadnego oficjalnego występu. W lipcu 2017 roku został zawodnikiem NK Olimpia Lublana. Wywalczył w barwach tego klubu mistrzostwo Słowenii (2017/18) oraz dwukrotnie Puchar Słowenii (2017/18, 2018/19). W sierpniu 2020 związał się dwuletnią umową z Wisłą Kraków prowadzoną przez Artura Skowronka.
19 lipca 2022 roku został zawodnikiem tureckiego klubu Tuzlaspor, a w styczniu 2023 polskiego klubu Warta Poznań.
Kariera reprezentacyjna.
W latach 2009–2011 występował w juniorskich i młodzieżowych kadrach Austrii w kategorii U-16, U-17, U-18 oraz U-19.

</doc>
<doc id="4877027" url="https://pl.wikipedia.org/wiki?curid=4877027" title="Hesperantha">
Hesperantha

Hesperantha – rodzaj roślin należący do rodziny kosaćcowatych ("Iridaceae"), obejmujący 91 gatunków występujących naturalnie w Kamerunie oraz wschodniej i południowej Afryce, na obszarze od Etiopii do RPA. Główne skupiska występowania roślin z tego rodzaju to południowo-zachodni Kraj Przylądkowy, zachodni Karru i Góry Smocze. Dwa gatunki ("H. falcata" i "H. graminifolia") zostały introdukowane do wschodniej i południowej Australii, a jeden ("H. coccinea") na Tasmanię, gdzie uległy naturalizacji.
Systematyka.
Rodzaj z plemienia "Croceae", z podrodziny "Crocoideae" z rodziny kosaćcowatych ("Iridaceae").
Peter Goldblatt, południowoafrykański botanik, kurator Ogrodu Botanicznego Missouri i badacz tego rodzaju, w pracach opublikowanych w latach 1982, 1984 oraz 2003, zaproponował jego podział na sekcje. Według przeglądu porównawczego rodzaju z 2003 roku Goldblatt podzielił rodzaj na trzy sekcje, uznając jako zasadnicze kryterium podziału charakterystykę bulwocebul:
Zagrożenie i ochrona.
35 gatunków tej rośliny zostało ujętych na czerwonych listach gatunków zagrożonych wyginięciem, głównie w Afryce Południowej, ale także w Zimbabwe ("H. ballii"), Lesotho ("H. crocopsis") i Eswatini ("H. umbricola"). Cztery gatunki zostały uznane za krytycznie zagrożone: "H. oligantha", "H. pallescens", "H. saldanhae" i "H. spicata".
Zastosowania.
Niektóre gatunki z tego rodzaju są cenionymi i rozpowszechnionymi roślinami ozdobnymi. Najbardziej popularnym uprawianym gatunkiem jest "Hesperantha coccinea" o jasnych i czerwonych kwiatach. Jest też uprawiana na kwiat cięty. Do 1996 r. gatunek ten był wydzielony do odrębnego rodzaju "Schizostylis" i pod tą nazwą nadal może występować w sprzedaży. Stworzono wiele kultywarów tego gatunku. Cztery z nich: ‘Jennifer’, ‘Major’, ‘Sunrise’ i ‘Wilfred H. Bryant’, uzyskały nagrodę "Award of Garden Merit" Królewskiego Towarzystwa Ogrodniczego ("Royal Horticultural Society") w Wielkiej Brytanii.
Oprócz "H. coccinea" uprawiane są też inne gatunki, np. "H. cucullata", "H. falcata", "H. radiata", "H. vaginata" i inne.

</doc>
<doc id="4877030" url="https://pl.wikipedia.org/wiki?curid=4877030" title="Zaginiony książę">
Zaginiony książę

Zaginiony książę () – piętnasty tom serii powieści fantasy "Zwiadowcy", autorstwa australijskiego pisarza Johna Flanagana. W Australii powieść ukazała się 29 września 2020 roku. Polskie wydanie ukazało się dzień później nakładem wydawnictwa Jaguar.
Opis fabuły.
Zwiadowca Will i jego uczennica Maddie wyruszają na daleką wyprawę, za morze, do kraju, gdzie nie można ufać nikomu – nawet królowi.
Król Gallii, Philippe, zwrócił się do króla Duncana z prośbą o pomoc: jego syn został zakładnikiem żądnego władzy barona, który stawia twarde warunki. Gallijski król ma nadzieję, że Duncan wyśle jednego ze zwiadowców, by uratował chłopca.
Will i Maddie idealnie nadają się do tej misji, ponieważ dla zmylenia wrogów mogą się podawać za ojca i córkę. Udają wędrownych kuglarzy – Will ma być żonglerem, zaś Maddie będzie zręcznie rzucać nożami. Ich celem jest Chateau des Falaises. Mają nadzieję, że zbuntowany baron zaprosi ich, by przed nim wystąpili – jeśli jednak tego nie zrobi, będą musieli znaleźć inny sposób, by dostać się do zamku.
Podróż przez Gallię okazuje się pełna niebezpieczeństw – Will i Maddie będą musieli radzić sobie z bandytami, intrygującymi arystokratami, a także tajemniczym nieznajomym, który depcze im po piętach.

</doc>
<doc id="4877036" url="https://pl.wikipedia.org/wiki?curid=4877036" title="Frank Smith">
Frank Smith



</doc>
<doc id="4877049" url="https://pl.wikipedia.org/wiki?curid=4877049" title="Szczegliki">
Szczegliki

Szczegliki (, "Czehliki"; , "Czegliki") – chutor na Białorusi, w obwodzie grodzieńskim, w rejonie werenowskim, w sielsowiecie Podhorodno, przy granicy z Litwą.
Dawniej wieś występowała także pod nazwami Ansztokolnia i Ausztokolnia. W dwudziestoleciu międzywojennym leżała w Polsce, w województwie nowogródzkim, w powiecie lidzkim, w gminach Aleksandrowo (do 1925), Mackiszki (1925 - 1929) oraz Bieniakonie (od 1929). Po II wojnie światowej w granicach Związku Radzieckiego. Od 1991 w niepodległej Białorusi.

</doc>
<doc id="4877051" url="https://pl.wikipedia.org/wiki?curid=4877051" title="Ausztokolnia">
Ausztokolnia



</doc>
<doc id="4877052" url="https://pl.wikipedia.org/wiki?curid=4877052" title="Ansztokolnia">
Ansztokolnia



</doc>
<doc id="4877057" url="https://pl.wikipedia.org/wiki?curid=4877057" title="Three’s Company">
Three’s Company

Three's Company – amerykański sitcom składający się z ośmiu sezonów, nadawany na stacji ABC od 15 marca 1977 r. do 18 września 1984 r. Został zrealizowany na podstawie brytyjskiego sitcomu Man About the House.
Na fabułę składają się losy trójki współlokatorów: Janet Wood (Joyce DeWitt), Chrissy Snow (Suzanne Somers) i Jacka Trippera (John Ritter), którzy żyją platonicznie w apartamentowcu w Santa Monica w stanie Kalifornia. Gospodarzami apartamentowca jest małżeństwo: Stanley Roper (Norman Fell) i Helen Roper (Audra Lindley). W 1979 r. Norman Fell i Audra Lindley odeszli z serialu w 1979 r., a nowym gospodarzem apartamentowca został Don Knotts grający Ralpha Furleya. Po odejściu Somers pod koniec lat 80. XX wieku do serialu dołączyła Jenilee Harrison grająca rolę Cindy Snow, kuzynki Chrissy. Wkrótce jednak zastąpiła ją Priscilla Barnes grająca Terri Alden.
Serial prezentuje nieporozumienia powstające między trójką przyjaciół, ich życie towarzyskie i problemy finansowe. Powstały dwa spin-offy serialu: The Ropers i Three's a Crowd, oparte odpowiednio na George and Mildred oraz Robin's Nest.
W oparciu o scenariusz Three's Company zrealizowano część odcinków polskiego serialu komediowego Lokatorzy.
Fabuła.
Uczeń studium gastronomicznego Jack Tripper odzyskuje przytomność w wannie po imprezie zorganizowanej w mieszkaniu Janet Wood, kwiaciarki i Chrissy Snow, sekretarki. Janet i Chrissy szukają nowej osoby na miejsce wyprowadzającej się z mieszkania Eleanor. Ponieważ Jack mógł sobie pozwolić jedynie na pokój w bursie YMCA, przyjmuje on propozycję dziewczyn, by zamieszkać razem. 
Z powodu nietolerancyjności Stanleya Ropera wobec Jacka chcącego zamieszkać w jednym mieszkaniu z dwiema dziewczynami, Janet przekonuje Ropera, że Jack jest homoseksulny. Mimo że pani Roper odkrywa w drugim odcinku, że Jack jest heteroseksualny, obdarza trójkę lokatorów zaufaniem i obiecuje nie wyjawić mężowi prawdy. Przyjaźń pani Roper i lokatorów rozwija się i trwa aż do czasu odejścia Roperów do spin-offu The Ropers.
Gdy Ralph Furley przejmuje budynek od Roperów informuje on, że jego surowy brat Bart (nowy właściciel apartamentowca) nie tolerowałby w jednym mieszkaniu dwóch dziewczyn i chłopaka. Jack po raz drugi udaje, że jest homoseksualny. Ostatecznie Jack zakochuje się w Vicky Bradford; dalszym losom Jacka i Vicky poświęcono spin-off Three's a Crowd.
Obsada i postacie.
W mniejszych rolach i epizodach wystąpili m.in.: Shera Danese, Lucille Ball, James Cromwell, Loni Anderson, Rita Wilson, Sally Kirkland.

</doc>
<doc id="4877058" url="https://pl.wikipedia.org/wiki?curid=4877058" title="Chrzcielnica Wyszesława">
Chrzcielnica Wyszesława

Chrzcielnica Wyszesława (chorw. "Višeslavova krstionica") – marmurowa, przedromańska chrzcielnica pochodząca prawdopodobnie z IX w. Na wyrytej w niej łacińskiej inskrypcji znajduje się jedyna dotychczas odkryta wzmianka o domniemanym pierwszym księciu Chorwacji Dalmatyńskiej – Wyszesławie. 
Historia.
Pomimo licznych badań opartych na analizie artystycznej, epigraficznej oraz paleograficznej data powstania chrzcielnicy nie została precyzyjnie ustalona. Badacze podają różne tezy datujące powstanie baptysterium już od początku wieku VIII nawet do końca wieku XI, jednak na pierwszy plan zdecydowanie wyróżniają się trzy daty: pierwsze ćwierćwiecze IX w., koniec IX w. lub wiek XI. 
Miejsce pierwotnego użytkowania chrzcielnicy również nie zostało ostatecznie ustalone. Historiografia oparta na zaginionym dzisiaj rękopisie (Anonim Filippi) z II poł. XVIII w. twierdzi, iż chrzcielnicę tę należy utożsamiać ze studnią chrzcielną, którą Wenecjanie wynieśli z Ninu po zburzeniu baptysterium katedry św. Anzelma w 1746 roku. Najprawdopodobniej jednak artefakt pierwotnie znajdował się w kościele św. Krzyża w Ninie, gdzie w IX w. powstało pierwsze chorwackie biskupstwo.
W nowożytności chrzcielnicę dostrzeżono dopiero w XIX w. w Wenecji, w klasztorze kapucynów San Salvatore na wysepce Guidecca. W 1853 r. baptysterium zostało przeniesione do weneckiego Muzeum Correr. W 1942 r. zostało wymienione za dwa obrazy włoskiego mistrza z galerii Strossmayera, a dziś znajduje się w Muzeum Chorwackich Zabytków Archeologicznych w Splicie. Kopia chrzcielnicy znajduje się również w Muzeum Starożytności Ninu w Ninie. 
Przeznaczenie.
Choć nie ma jednej, konkretnej daty przyjęcia chrztu przez Chorwatów, to przypuszcza się, że chrystianizacja tamtejszych elit rozpoczęła się już w wieku VII, a wymiar masowy zaczęła przybierać w wieku IX. Symbolem tego procesu jest właśnie marmurowa "chrzcielnica Wyszesława". Spore wymiary baptysterium świadczą o tym, że było ono przeznaczone do chrzczenia osób dorosłych poprzez zanurzenie.
Inskrypcja.
Łaciński napis umieszczony na chrzcielnicy brzmi:
Inskrypcję można przetłumaczyć jako:

</doc>
<doc id="4877064" url="https://pl.wikipedia.org/wiki?curid=4877064" title="Inwazja aliantów zachodnich na Niemcy">
Inwazja aliantów zachodnich na Niemcy

Inwazja aliantów zachodnich na Niemcy – skoordynowana kampania wojenna aliantów zachodnich (wojsk amerykańskich, brytyjskich, francuskich, kanadyjskich, polskich i belgijskich) przeprowadzona w ostatnich miesiącach działań bojowych na froncie zachodnim II wojny światowej.
W ramach przygotowań do inwazji na Niemcy zaplanowano szereg operacji ofensywnych mających na celu przejęcie i zdobycie wschodniego i zachodniego brzegu Renu: operację Veritable i operację Grenade w lutym 1945 r. oraz operację Lumberjack i operację Undertone w marcu 1945 r. Ostateczna inwazja aliantów zachodnich na Niemcy rozpoczęła się 22 marca 1945 r., gdy wojska alianckie przekroczyły Ren, a następnie rozwinęły ofensywę i opanowały całe zachodnie Niemcy od Bałtyku na północy po przełęcze alpejskie na południu, gdzie połączyły się z żołnierzami 5 Armii Stanów Zjednoczonych stacjonującej we Włoszech. W połączeniu ze zdobyciem Berchtesgaden, oznaczało to rozwianie wszelkich nadziei niemieckiego przywództwa wojskowego i politycznego na dalsze prowadzenie wojny z tak zwanej „reduty narodowej” w Alpach austriackich, a wkrótce potem, 8 maja 1945 r., nastąpiła bezwarunkowa kapitulacja Niemiec. W amerykańskiej historiografii wojskowej wydarzenia te są nazywane „kampanią środkowoeuropejską”.
Na początku 1945 r. obrót wydarzeń sprzyjał siłom alianckim w Europie. Na froncie zachodnim alianci walczyli w zachodnich Niemczech na linii Zygfryda od bitwy o Akwizgran i o las Hürtgen pod koniec 1944 r., a do stycznia 1945 r. zepchnęli Niemców z powrotem do ich punktów wejściowych podczas bitwy o Ardeny. Niepowodzenie tej ofensywy wyczerpało rezerwę strategiczną wojsk niemieckich, czyniąc je źle przygotowanymi do odparcia ostatnich ofensyw alianckich w Europie. Straty poniesione w Nadrenii dodatkowo osłabiły armię niemiecką, pozostawiając resztki jednostek do obrony wschodniego brzegu Renu. 7 marca alianci zajęli ostatni pozostały nienaruszony most na Renie w Remagen i utworzyli duży przyczółek na wschodnim brzegu rzeki. Podczas operacji Lumberjack, Plunder i Undertone w marcu 1945 r. niemieckie straty w okresie od lutego do marca 1945 r. szacuje się na 400 000 ludzi, w tym 280 000 wziętych do niewoli.
W tym samym czasie na froncie wschodnim Armia Czerwona (a także Wojsko Polskie pod dowództwem radzieckim) zajęła większość terytorium Polski i rozpoczęła ofensywę na wschodnie Niemcy w lutym 1945 r., a w kwietniu była już w trakcie ostatecznego uderzenia na Berlin. Początkowe natarcie na sprzymierzoną z Niemcami Rumunię, pierwsza ofensywa jassko–kiszyniowska w kwietniu i maju 1944 r. zakończyła się niepowodzeniem; ale już druga ofensywa w sierpniu odniosła pełny sukces. Armia Czerwona wdarła się również w głąb Węgier (ofensywa budapesztańska) i wschodniej Czechosłowacji oraz tymczasowo zatrzymała się na obecnej granicy polsko-niemieckiej na linii Odra–Nysa Łużycka. Te gwałtowne postępy Sowietów na froncie wschodnim zniszczyły wiele doświadczonych niemieckich jednostek bojowych i poważnie ograniczyły zdolność Wehrmachtu do wzmocnienia obrony Renu. Zwycięstwo Sprzymierzonych było już pewne, gdy zachodni alianci dopiero przygotowywali się do ostatniej ofensywy w sercu Niemiec.
Ordre de Bataille.
Siły alianckie.
Na początku 1945 roku Naczelny Dowódca Alianckich Sił Ekspedycyjnych, gen. Dwight Eisenhower, miał pod swoim dowództwem 73 dywizje w północno-zachodniej Europie, w tym 49 dywizji piechoty, 20 dywizji pancernych i 4 dywizje powietrznodesantowe. 49 z tych dywizji było amerykańskich, 12 brytyjskich, osiem francuskich, trzy kanadyjskie i jedna polska. Kolejnych siedem dywizji amerykańskich przybyło w lutym wraz z brytyjską 5 Dywizją Piechoty i I Korpusem Kanadyjskim, obie po walkach na froncie włoskim. Gdy rozpoczęła się inwazja na Niemcy, Eisenhower miał pod swoim dowództwem łącznie 90 dywizji o pełnej sile bojowej, a liczba dywizji pancernych osiągnęła 25. Front aliancki wzdłuż Renu rozciągał się na odległość 720 km od ujścia rzeki Ren do Morza Północnego w Holandii do granicy szwajcarskiej na południu.
Siły alianckie na tej linii były podzielone na trzy grupy armii. Na północy, od Morza Północnego do miejsca położonego ok. 16 km na północ od Kolonii, znajdowała się 21 Grupa Armii dowodzona przez feldmarszałka Bernarda Montgomery'ego. W ramach 21 Grupy Armii kanadyjska 1 Armia (pod dowództwem gen. Harry'ego Crerara) utrzymywała lewą flankę linii aliantów, z brytyjską 2 Armią (gen. Miles Dempsey) w centrum i amerykańską 9 Armią (gen. William Hood Simpson) na południu. Środek linii aliantów od prawej flanki 9 Armii do punktu położonego ok. 24 km na południe od Moguncji utrzymywała 12 Grupa Armii pod dowództwem gen. Omara Bradleya. Bradley miał dwie armie amerykańskie, 1 Armię (gen. Courtney Hodges) po lewej stronie (północnej) i 3 Armię (gen. George Patton) po prawej stronie (południowej). Uzupełnieniem alianckiej linii do granicy ze Szwajcarią była 6 Grupa Armii dowodzona przez gen. Jacoba Deversa, z amerykańską 7 Armią (gen. Alexander Patch) na północy i francuską 1 Armią „Ren i Dunaj” (gen. Jean de Lattre de Tassigny) najbardziej na południe.
Kiedy te trzy grupy armii wyparły Wehrmacht na drugi brzeg Renu, Eisenhower zaczął na nowo przemyśliwać swoje plany dotyczące ostatecznej przeprawy przez Ren i ofensywy w stronę serca Niemiec. Pierwotnie planował przyciągnąć wszystkie swoje siły na zachodni brzeg Renu, wykorzystując rzekę jako naturalną barierę, która pomogłaby pokryć słabiej obsadzone odcinki jego linii. Główne uderzenie za rzeką miało być wykonane na północy przez 21 Grupę Armii Montgomery'ego, której elementy miały skierować się na wschód w celu połączenia się z amerykańską 1 Armią, która wykonałaby drugorzędny atak na północny wschód znad rzeki Ruhry. Jeśli plan by się powiódł, ten manewr okrążający ogarnąłby przemysłowy obszar Zagłębia Ruhry, neutralizując największą koncentrację pozostałej niemieckiej zdolności przemysłowej.
Siły niemieckie.
W obliczu aliantów stanęło OB West, najwyższe dowództwo sił niemieckich na Zachodzie, kierowane przez feldmarszałka Alberta Kesselringa, który 10 marca przejął to stanowisko od feldmarszałka Gerda von Rundstedta. Chociaż Kesselring niósł za sobą wybitne osiągnięcia jako strateg obronny z kampanii włoskiej, nie miał wystarczających sił, aby stworzyć spójną obronę. Podczas walk na zachód od Renu do marca 1945 r. armia niemiecka na froncie zachodnim została zredukowana do zaledwie 26 dywizji, zorganizowanych w trzy grupy armii (H, B i G). Wzmocnienia były niewielkie lub żadne, ponieważ Oberkommando der Wehrmacht nadal koncentrowało większość sił przeciwko Sowietom; oszacowano, że Niemcy mieli w kwietniu 214 dywizji na froncie wschodnim.
21 marca dowództwo Grupy Armii H przemianowano na "Oberbefehlshaber Nordwest" (Dowództwo Armii Północny Zachód) kierowane przez gen. Ernsta Buscha, stawiając byłego dowódcę Grupy Armii H, gen. Johannesa Blaskowitza, na czele „Dowództwa Armii Holandia” (dawna 25 Armia) odciętego przez wojska alianckie w Holandii. Busch, którego główną siłą była niemiecka 1 Armia Spadochronowa, miał utworzyć prawe skrzydło niemieckiej obrony. Na środku frontu, broniąc Zagłębia Ruhry, Kesselring postawił feldmarszałka Walthera Modela dowodzącego Grupą Armii B (15 Armia i 5 Armia Pancerna), a na południu miał Grupę Armii G gen. Paula Haussera (7 Armia, 1 Armia i 19 Armia).
Plany Eisenhowera.
Eisenhower planował, że po zdobyciu Zagłębia Ruhry 21 Grupa Armii będzie kontynuowała natarcie na wschód przez równiny północnych Niemiec aż do Berlina. 12 i 6 Grupa Armii miała zorganizować pomocniczą ofensywę, aby wytrącić Niemców z równowagi i zmniejszyć ich zdolność do powstrzymania północnego natarcia. To dodatkowe uderzenie dałoby Eisenhowerowi również pewną elastyczność na wypadek, gdyby atak na północy napotkał na niespodziewane trudności.
Z kilku powodów Eisenhower zaczął korygować te plany pod koniec marca. Po pierwsze, jego kwatera główna otrzymała informacje, że wojska radzieckie utrzymywały przyczółek na Odrze, 48 km od Berlina. Ponieważ armie alianckie na Renie znajdowały się wciąż ponad 480 km od niemieckiej stolicy, z trudną do przekroczenia rzeką Łabą w odległości 320 km, wydawało się oczywistym, że Sowieci zdobędą Berlin na długo zanim zachodni alianci będą mogli do niego dotrzeć. W ten sposób Eisenhower zwrócił swoją uwagę na inne cele, przede wszystkim na szybkie spotkanie z Sowietami w celu podzielenia armii niemieckiej na dwie części i zapobieżenia jakiejkolwiek możliwości jej połączonej obrony. Po osiągnięciu tych celów pozostałe siły niemieckie będą mogły zostać pokonane w częściach.
Oprócz tego wciąż była otwarta sprawa Zagłębia Ruhry. Chociaż nadal znajdowała się tam znaczna liczba żołnierzy niemieckich i wystarczająca ilość przemysłu, aby zachować swoje znaczenie jako główny cel alianckiej ofensywy, wywiad aliancki poinformował, że znaczna część przemysłu zbrojeniowego regionu została przeniesiona się na południowy wschód, w głąb Niemiec. Zwiększyło to znaczenie działań wojsk alianckich w pobliżu południowej części Renu.
Skupienie uwagi Eisenhowera na południu dotyczyło także „reduty narodowej”. Według plotek, najbardziej fanatyczne i lojalne wojska Hitlera przygotowywały się do długotrwałego oporu w naturalnych fortecach utworzonych przez surowe alpejskie formy terenowe południowych Niemiec i zachodniej Austrii. Gdyby wytrzymali rok lub dłużej, spór polityczny pomiędzy Związkiem Radzieckim a zachodnimi aliantami mógł dać im możliwość wpływu na jakieś korzystne dla Niemiec rozwiązanie pokojowe. W rzeczywistości do czasu przepraw aliantów przez Ren Wehrmacht poniósł tak poważne klęski zarówno na froncie wschodnim, jak i zachodnim, że ledwo był w stanie prowadzić skuteczne działania opóźniające, a już na pewno nie mógł zebrać wystarczającej liczby żołnierzy, aby utworzyć dobrze zorganizowany alpejski ruch oporu. Mimo to wywiad aliancki nie mógł całkowicie wykluczyć możliwości, że resztki sił niemieckich podejmą próbę samobójczego ostatniego boju w Alpach. Rozważenie tej możliwości stało się kolejnym argumentem za przemyśleniem roli południowej ofensywy przez Niemcy.
Być może najbardziej przekonujący powód, dla którego zwiększono nacisk na ten kierunek, miał więcej wspólnego z działaniami Amerykanów niż Niemców. Podczas gdy Montgomery starannie i ostrożnie planował główny atak na północy, wraz z przygotowaniem artyleryjskim i atakami powietrznymi, siły amerykańskie na południu wykazywały rodzaj spontanicznej agresywności w boju, którą Eisenhower najbardziej chciał widzieć w nadchodzącej ofensywie. 7 marca amerykańska 1 Armia Hodgesa zdobyła ostatni nienaruszony most na Renie w Remagen i stopniowo rozbudowywała przyczółek.
Na południu, w regionie Saar-Palatynat, 3 Armia Pattona zadała druzgocący cios niemieckiej 7 Armii i wspólnie z 7 Armią prawie zniszczyła niemiecką 1 Armię. W ciągu pięciu dni walki, od 18 do 22 marca, siły Pattona wzięły do niewoli ponad 68 000 Niemców. Te odważne działania zlikwidowały ostatnie niemieckie pozycje na zachód od Renu. Chociaż uderzenie Montgomery'ego nadal było planowane jako główny wysiłek nadchodzącej ofensywy, Eisenhower uważał, że obecność sił amerykańskich na południu nie powinna zostać zmarnowana jedynie do utrzymywania linii na Renie lub wykonywania tylko ograniczonych ataków dywersyjnych na wschodnim brzegu. Pod koniec marca Naczelny Dowódca skłaniał się więc ku decyzji o nałożeniu większej odpowiedzialności na swoje siły na południu. Wystarczyłyby wydarzenia z kilku pierwszych dni kampanii, aby przekonać go, że to właściwy kierunek działań.
Procesy okupacyjne.
Kiedy żołnierze alianccy wkraczali do niemieckiego miasta, jego władze lokalne i pozostali na miejscu mieszkańcy zwykle używali białych flag, prześcieradeł i obrusów, aby zasygnalizować kapitulację. Dowódca jednostki zajmującej teren, zwykle kompanii lub batalionu, przejmował odpowiedzialność za miasto. Żołnierze rozesłali kopie Proklamacji nr 1 gen. Eisenhowera, która rozpoczęła się od słów: „Przychodzimy jako zwycięska armia, a nie jako ciemiężcy”. Proklamacja wymagała od ludności cywilnej przestrzegania wszystkich rozkazów miejscowego dowódcy, ustanawiała ścisłą godzinę policyjną i ograniczenia w przemieszczaniu się, a także nakazywała skonfiskowanie całego sprzętu komunikacyjnego i broni. Po dniu lub dwóch miasto przejmowały wyspecjalizowane jednostki Office of Military Government, United States (OMGUS). Żołnierze rekwirowali mieszkańcom mieszkania i biura według potrzeb. Początkowo robiono to nieformalnie, a mieszkańcy byli natychmiast eksmitowani i mogli zabrać ze sobą jedynie trochę rzeczy osobistych, lecz wkrótce proces ten został ucywilizowany, przyznając mieszkańcom trzy godziny na spakowanie się, a personel OMGUS dostarczał im rachunki za zajęte nieruchomości. Przesiedleni mieszkańcy musieli jednak samodzielnie znaleźć nowe mieszkanie.
Operacje wojskowe.
19 marca Eisenhower polecił Bradleyowi przygotować 1 Armię do wyjścia z przyczółka Remagen w dowolnym momencie po 22 marca. Tego samego dnia, w odpowiedzi na pokaz siły 3 Armii w regionie Saara-Palatynat, wierząc, że wkrótce będzie miał kolejną siłę na wschodnim brzegu Renu strzegącą flanki 1 Armii, Bradley dał Pattonowi zielone światło dla bojowego przekroczenia Renu tak szybko, jak to możliwe.
Były to dokładnie takie rozkazy, na jakie liczył Patton; uważał on, że gdyby wystarczająco potężna siła mogła zostać przerzucona przez rzekę i osiągnąć znaczne postępy, to Eisenhower mógłby przenieść odpowiedzialność za główną ofensywę przez Niemcy z 21 Grupy Armii Montgomery'ego na 12 Grupę Armii Bradleya. Patton docenił również możliwość pokonania Montgomery'ego w wyścigu przez rzekę i zdobycia dla 3 Armii upragnionego wyróżnienia, jakim było dokonanie pierwszego bojowego przekroczenia Renu w historii najnowszej. Aby to osiągnąć, musiał działać szybko.
21 marca Patton rozkazał swojemu XII Korpusowi przygotować się do szturmu na Ren następnej nocy, dzień przed planowaną przeprawą Montgomery'ego. Chociaż było to krótkie powiadomienie, XII Korpus był już wcześniej świadomy rozwoju sytuacji. Gdy tylko Patton otrzymał 19 grudnia rozkaz wykonania przeprawy, zaczął wysyłać łodzie szturmowe, sprzęt pomostowy i inne zaopatrzenie z magazynów w Lotaryngii, gdzie były składowane od jesieni w oczekiwaniu na taką okazję. Widząc, jak ten sprzęt przybywa na linię, żołnierze XII Korpusu nie potrzebowali żadnych rozkazów z wyższego dowództwa, aby zrozumieć, co to oznacza.
Lokalizacja ataku przez rzekę była krytyczna. Patton wiedział, że najbardziej oczywistym miejscem, w którym można przekroczyć Ren, jest Moguncja lub tuż obszar w dół rzeki, na północ od miasta. Wybór był oczywisty, ponieważ rzeka Men, płynąca na północ 48 km na wschód i równolegle do Renu, skręca na zachód i wpada do Renu w Moguncji, dlatego posuwanie się na południe od miasta wymagałoby przekroczenia dwóch rzek zamiast jednej. Jednak Patton zdawał sobie również sprawę, że Niemcy byli świadomi tej trudności i spodziewali się jego ataku na północ od Moguncji. Dlatego zdecydował się na atak pozorowany w Moguncji, dokonując prawdziwego desantu w Nierstein i Oppenheimie, 14–16 km na południe od miasta. Po tym podstawowym ataku, którego podjąłby się XII Korpus, VIII Korpus miałby wykonać przejścia pomocnicze w Boppard i St. Goar, 40–48 km na północny zachód od Moguncji.
Teren w okolicach Nierstein i Oppenheimu sprzyjał wsparciu artylerii, z wzniesieniami na zachodnim brzegu i widokiem na stosunkowo płaski obszar na wschodzie. Jednak ten sam płaski wschodni brzeg oznaczał, że przyczółek musiałby zostać szybko i silnie wzmocniony i poszerzony poza rzekę, ponieważ nie było odpowiedniego terenu do jego obrony. Znaczenie szybkiego uzyskania głębokiego przyczółka potęgował fakt, że pierwszy dostęp do przyzwoitej sieci drogowej znajdował się ok. 9,7 km w głębi lądu w miejscowości Groß-Gerau.
Przekroczenie Renu przez 12 Grupę Armii (22 marca).
22 marca, przy jasnym księżycu oświetlającym nocne niebo, elementy 5 Dywizji Piechoty XII Korpusu Stanów Zjednoczonych rozpoczęły przeprawę 3 Armii przez Ren. Pod Nierstein oddziały szturmowe nie napotkały żadnego oporu. Gdy pierwsze łodzie dotarły na wschodni brzeg, siedmiu zaskoczonych Niemców poddało się, a następnie popłynęło bez eskorty na zachodni brzeg, gdzie mieli zostać zatrzymani. Jednak w górę rzeki, nieopodal Oppenheimu, desant nie przebiegał tak lekko. Pierwsza fala łodzi była już w połowie drogi, kiedy Niemcy zaczęli zasypywać ich ogniem z karabinów maszynowych. Intensywna wymiana ognia trwała około trzydziestu minut, w czasie których łodzie szturmowe przedostały się przez rzekę i wysadziły na brzeg żołnierzy, którzy przeszli do ataków na rozproszone punkty obronne. Do północy Niemcy się poddali, a jednostki amerykańskie ruszyły w bok, aby skonsolidować miejsca przeprawy i zaatakować pierwsze wioski za rzeką. Niemiecki opór był sporadyczny, a pospiesznie przeprowadzane kontrataki zawsze szybko się wypalały, powodując niewiele ofiar wśród aliantów, a wiele w szeregach obrońców. Niemcom brakowało zarówno siły ludzkiej, jak i ciężkiego sprzętu do bardziej zdecydowanej obrony.
Po południu 23 marca wszystkie trzy pułki 5 Dywizji Piechoty znalazły się na przyczółku, a dołączony pułk z 90 Dywizji Piechoty właśnie przez nią przechodził. Czołgi i niszczyciele czołgów przewożono przez cały ranek, a wieczorem most pontonowy został otwarty dla ruchu. Do północy jednostki piechoty przesunęły granicę przyczółka na ponad 8 km w głąb lądu, zapewniając sukces pierwszego szturm przez Ren w historii najnowszej.
Szybko nastąpiły dwie kolejne przeprawy 3 Armii - obie w wykonaniu VIII Korpusu. We wczesnych godzinach porannych 25 marca elementy 87 Dywizji Piechoty przekroczyły Ren na północ pod Boppardu, a 24 godziny później elementy 89 Dywizji Piechoty przeszły 13 km na południe od Boppardu w St. Goar. Chociaż obrona tych miejsc była nieco bardziej zdeterminowana niż w miejscach przeprawy XII Korpusu, trudności desantów w Boppardzie i St. Goar były potęgowane bardziej przez ukształtowanie terenu niż niemiecki opór. Punkty przejścia VIII Korpusu znajdowały się wzdłuż Wąwozu Renu, gdzie rzeka wyrzeźbiła głęboką przepaść między dwoma pasmami górskimi, tworząc strome ściany kanionu o wysokości ponad 91 m po obu stronach. Ponadto rzeka płynęła tam szybko i nieprzewidywalnymi prądami. Pomimo ukształtowania terenu, niemieckich karabinów maszynowych i ostrzału 20-milimetrowych dział przeciwlotniczych, żołnierzom VIII Korpusu udało się przejąć kontrolę nad wschodnim brzegiem do zmroku 26 marca, a niemiecki opór załamał się na całej długości obrony. Amerykanie przygotowywali się do dalszego uderzenia następnego ranka.
Przekroczenie Renu przez 6 Grupę Armii (26 marca).
6 Grupa Armii również dokonała 26 marca szturmu przez Ren. W Wormacji, około 40 kilometrów na południe od Moguncji, XV Korpus 7 Armii utworzył przyczółek, który następnego dnia połączył z południowym ramieniem przyczółka 3 Armii. Po pokonaniu sztywnego, początkowego oporu, XV Korpus posunął się również za Ren, przeciwstawiając się przede wszystkim małym niemieckim punktom umocnionym zlokalizowanym w przydrożnych wioskach.
Przygotowania 21 Grupy Armii do operacji Plunder.
W nocy z 23 na 24 marca, po przeprawie XII Korpusu przez Ren, Bradley ogłosił swój sukces. Dowódca 12 Grupy Armii powiedział, że wojska amerykańskie mogą przekroczyć Ren w dowolnym miejscu, bez bombardowania z powietrza lub użycia wojsk powietrznodesantowych, jako obiekcja w stronę Montgomery'ego, którego wojska w tym samym momencie przygotowywały się do ataku na Ren z intensywnym i skomplikowanym wsparciem powietrznym i artyleryjskim oraz z pomocą dwóch dywizji powietrznodesantowych, amerykańskiej 17. i brytyjskiej 6. Montgomery prezentował swoje legendarne już skrupulatne i ostrożne podejście do takich przedsięwzięć, czego nauczył się na początku kampanii w Afryce Północnej. Tak więc, gdy jego siły zbliżyły się do Renu, Montgomery przystąpił do jednego z najbardziej intensywnych gromadzeń materiału i siły ludzkiej w czasie tej wojny. Jego szczegółowe plany, o kryptonimie operacja Plunder, były porównywalne z inwazją na Normandię pod względem liczebności zaangażowanych sił i zakresu wyposażenia, zapasów oraz amunicji. 21 Grupa Armii miała 30 dywizji o pełnej sile, po 11 w brytyjskiej 2. i amerykańskiej 9 Armii oraz osiem w kanadyjskiej 1 Armii, zapewniając Montgomery'emu ponad 1 250 000 ludzi.
Operacja Plunder stawiała przez 2 Armią zadanie przekroczenia Renu w trzech miejscach na froncie 21 Grupy Armii – w Rees, Xanten i Rheinberg. Przeprawy miały być poprzedzone kilkutygodniowymi nalotami bombowymi i ostatecznym przygotowaniem artyleryjskim. Od lutego trwała ciężka kampania bombardowań strategicznych w wykonaniu sił USAAF i RAF, znana jako „Interdiction of Northwest Germany”, mająca na celu przede wszystkim zniszczenie linii komunikacyjnych i zaopatrzenia łączących Zagłębie Ruhry z resztą Niemiec. Zamierzeniem operacji było stworzenie linii z Bremy na południe do Neuwied. Głównymi celami były stacje kolejowe, mosty i centra komunikacyjne, ze szczególnym uwzględnieniem obiektów przetwarzania i magazynowania paliw oraz innych ważnych obiektów przemysłowych. W ciągu trzech dni poprzedzających atak Montgomery'ego, cele przed strefą 21 Grupy Armii oraz w Zagłębiu Ruhry na południowym wschodzie zostały zbombardowane w czasie ok. 11 000 lotów bojowych, skutecznie odgradzających Zagłębie Ruhry, jednocześnie zmniejszających obciążenie sił szturmowych Montgomery'ego.
Montgomery pierwotnie planował przyłączenie jednego korpusu amerykańskiej 9 Armii do brytyjskiej 2 Armii, która miała wykorzystać tylko dwie dywizje korpusu do pierwszego ataku. Reszta 9 Armii powinna pozostać w rezerwie, dopóki przyczółek nie będzie gotowy do eksploatacji. Dowódca 9 Armii, gen. William Hood Simpson i 2 Armii gen. Miles Dempsey, odstąpili od tego pomysłu. Obaj uważali, że plan roztrwoni wielką siłę ludzi i sprzętu, które zgromadziła 9 Armia i zignorowali wiele problemów logistycznych związanych z rozmieszczeniem przejść 9 Armii w strefie 2 Armii.
Montgomery odpowiedział na te obawy, wprowadzając kilka drobnych poprawek do planu. Chociaż odmówił zwiększenia liczebności amerykańskich sił ponad dwie dywizje, zgodził się trzymać je raczej pod kontrolą 9 Armii niż 2 Armii. Aby zwiększyć zdolność Simpsona do wykorzystania siły swojej armii do eksploracji terenu na wschód od Renu, Montgomery zgodził się również na przekazanie mostów w Wesel, na północ od granicy między armiami, na użytek 9 Armii, gdy przyczółek zostanie zabezpieczony.
W najbardziej wysuniętym na południe sektorze ataku 21 Grupy Armii dywizje szturmowe 9 Armii miały przekroczyć Ren wzdłuż 18-kilometrowego odcinka frontu, na południe od Wesel i rzeki Lippe. Siła ta miała zablokować jakikolwiek niemiecki kontratak z Zagłębia Ruhry. Z powodu słabej sieci drogowej na wschodnim brzegu tej części Renu, II Korpus 9 Armii miał przejść przez obiecane mosty w Wesel przez brytyjską strefę na północ od rzeki Lippe, gdzie było sporo dobrych dróg. Po pokonaniu prawie 160 km na wschód, korpus ten miał spotkać się z elementami 1 Armii w pobliżu Paderborn, zamykając okrążenie Zagłębia Ruhry.
Innym ważnym aspektem planu Montgomery'ego była operacja Varsity, w ramach której dwie dywizje XVIII Korpusu Powietrznodesantowego gen. Matthew Ridgwaya miały dokonać desantu powietrznego za Renem. W przeciwieństwie do standardowej doktryny użycia wojsk powietrznodesantowych, która zakładała zrzut głęboko za liniami wroga na kilka godzin przed desantem morskim, strefy zrzutu w ramach operacji Varsity znajdowały się tuż za niemieckim frontem, w zasięgu artylerii alianckiej. Dodatkowo, aby uniknąć bratobójczego ognia podczas przygotowania artyleryjskiego, spadochroniarze mieli skakać dopiero po tym, jak wojska lądowe dotrą do wschodniego brzegu Renu. Dyskutowano na temat zasadności zrzucania lekko uzbrojonych spadochroniarzy tak blisko głównego pola bitwy, a plan, by siły desantowe przekroczyły Ren przed spadochroniarzami, rodziły pytania, czy w ogóle warto dokonać ataku sił powietrznodesantowych. Jednak Montgomery wierzył, że spadochroniarze szybko połączą się z nacierającymi siłami lądowymi, rozmieszczając najszybciej, jak to możliwie, jak największe siły na przyczółku. Po zabezpieczeniu tego przyczółka, brytyjska 6 Dywizja Powietrznodesantowa miała zostać przekazana pod kontrolę 2 Armii, podczas gdy amerykańska 17 Dywizja Powietrznodesantowa powróci pod kontrolę 9 Armii.
Uruchomienie operacji Plunder (23 marca).
Operacja Plunder rozpoczęła się wieczorem 23 marca, kiedy oddziały szturmowe brytyjskiej 2 Armii ruszyły przeciwko trzem głównym punktom przeprawy: Rees na północy, Xanten w centrum i Wesel na południu. Dwie dywizje 9 Armii przeznaczone do przeprawy, skoncentrowane były w rejonie Rheinberg na południe od Wesel. W północnej strefie desantu elementy brytyjskiego XXX Korpusu rozpoczęły swoje natarcie (Operacja Turnscrew) około godziny 21:00, próbując odwrócić uwagę Niemców od głównych lądowań w Xanten w centrum i Rheinberg na południu. Pierwsze fale szturmowe szybko przekroczyły rzekę, napotykając jedynie lekki opór. W międzyczasie 3,2 km na północ od Wesel rozpoczęła się operacja Widgeon, gdy 1 Brygada Commando 2 Armii niezauważona prześlizgnęła się przez rzekę i czekała w odległości 1,6 km od miasta, aż to zostało zburzone przez 1 000 ton bomb zrzuconych przez samoloty RAF-u. Wchodząc w nocy do ruin miasta, komandosi zabezpieczyli je późnym rankiem 24 marca, choć rozproszony opór trwał do świtu 25 marca. XII Korpus 2 Armii i XVI Korpus 9 Armii rozpoczęły główne działania około godziny 2:00 w dniu 24 marca, po masowym bombardowaniu artyleryjskim i lotniczym.
Do przeprawy Amerykanów Simpson wybrał doświadczoną 30 i 79 Dywizję Piechoty XVI Korpusu. 30-ta miała przeciąć Wesel i Rheinberg, podczas gdy 79-ta atakowała na południe od Rheinbergu. W rezerwie znajdowały się 8 Dywizja Pancerna XVI Korpusu oraz 35 i 75 Dywizja Piechoty, a także XIII i XIX Korpus 9 Armii, każdy z trzema dywizjami. Simpson planował zaangażowanie XIX Korpusu tak szybko, jak to możliwe po zabezpieczeniu przyczółka, wykorzystując XIII Korpus do utrzymania Renu na południe od miejsc przeprawy.
Po godzinie niezwykle intensywnego przygotowania artyleryjskiego, które sam Eisenhower oglądał na linii frontu, 30 Dywizja Piechoty ruszyła do ataku. Ostrzał artyleryjski był tak skuteczny i tak dobrze zgrany w czasie, że bataliony desantowe jedynie przeprowadziły swoje łodzie szturmowe przez rzekę i zajęły wschodni brzeg praktycznie bez oporu. Gdy kolejne fale żołnierzy przeprawiały się przez Ren, jednostki rozchodziły się, by zająć pierwsze wioski za rzeką, napotykając tylko lekki opór. Godzinę później, o 3:00, 79 Dywizja Piechoty rozpoczęła przeprawę w górę rzeki, uzyskując podobne wyniki. Ponieważ przez Ren przewożono już ciężki sprzęt, obie dywizje zaczęły nacierać na wschód, penetrując tego dnia 4,8–9,7 km w głąb niemieckich linii obronnych.
Na północy brytyjskie przeprawy również poszły dobrze, a wojska lądowe i powietrznodesantowe połączyły się przed zapadnięciem zmroku. Do tego czasu spadochroniarze zdobyli wszystkie cele pierwszego dnia, biorąc 3500 jeńców.
Na południu odkrycie luki obronnej przed 30 Dywizją Piechoty zrodziło nadzieję, że już 25 marca będzie możliwe przełamanie frontu na pełną skalę. Kiedy rankiem tego dnia ograniczone ataki dywizji napotkały niewielki sprzeciw Niemców, jej dowódca, gen. Leland Hobbs utworzył dwie mobilne grupy bojowe, aby wykonać głębsze uderzenia, mające na celu całkowite przebicie się przez nieprzyjacielską obronę i wdarcie się w głąb Niemiec. Jednak Hobbs nie wziął w pełni pod uwagę prawie nieistniejącej sieci drogową przed przyczółkiem XVI Korpusu. W obliczu próby szybkiego posuwania się Amerykanów przez gęsty las po pełnych kolein drogach gruntowych i błotnistych szlakach, których kilku zdeterminowanych żołnierzy na dobrze rozmieszczonych blokadach drogowych mogły skutecznie bronić, grupy bojowe posunęły się tylko 3,2 km 25 marca. Następnego dnia zdobyły trochę więcej terenu, a jedna z nich pokonała w sumie 9,7 km, lecz ograniczone postępy zmusiły Hobbsa do porzucenia nadziei na szybkie opuszczenie przyczółka.
Oprócz kiepskich dróg próby przełamania frontu na odcinku 30 Dywizji utrudniała także niemiecka 116 Dywizja Pancerna. Jako jedyna potężna jednostka, która pozostała do walki z alianckimi przeprawami na północnym odcinku Renu, 116 Dywizja zaczęła przemieszczać się na południe od granicy holendersko-niemieckiej 25 marca przeciwko tym siłom, które Niemcy uważali za swoje największe zagrożenie, czyli amerykańskiej 9 Armii. Do końca dnia 26 marca połączenie działań niemieckiej dywizji pancernej i trudnego terenu mocno ograniczyło postępy 30 Dywizji. Ponieważ 79 Dywizja Piechoty napotkała zaciekły opór na południu, jedynym wyjściem Simpsona było nakazanie części swoich sił czekać na zachodnim brzegu Renu. W późnych godzinach wieczornych 26 marca 8 Dywizja Pancerna zaczęła przeprawiać się na przyczółek.
Chociaż 8 Dywizja Pancerna wzmocniła zdolności ofensywne na przyczółku, Simpson był bardziej zainteresowany wysłaniem XIX Korpusu przez mosty na Wesel, jak zgodził się na to Montgomery, i wykorzystaniem lepszych dróg na północ od Lippe do oskrzydlenia wroga stojącego przed 30 Dywizją. Jednak z powodu nacisków ze strony Niemców w północnej części przyczółka 2 Armii, Brytyjczycy mieli problemy z ukończeniem swoich mostów pontonowych w Xanten i dlatego większość własnych wojsk przerzucali właśnie przez Wesel. Ponieważ Montgomery zezwalał na korzystanie z mostów w Wesel dla 9 Armii tylko przez 5 godzin w ciągu doby, a sieć drogowa na północ od Lippe znajdowała się pod kontrolą 2 Armii, gen. Simpson nie był w stanie manewrować siłami wystarczającymi do wykonania szybkiego ataku z flanki.
Otoczenie niemieckiej Grupy Armii B w Zagłębiu Ruhry (1 kwietnia).
Do 28 marca 8 Dywizja Pancerna rozszerzyła przyczółek tylko o 4,8 km i nadal nie dotarła do Dorsten, miasta położonego ok. 24 km na wschód od Renu, którego węzeł drogowy zapewniał rozwinięcie natarcia XVI Korpusu. Jednak tego samego dnia Montgomery ogłosił, że drogi w kierunku wschodnim wychodzące z Wesel zostaną przekazane 9 Armii 30 marca, a mosty nad Renem wiodące do tego miasta przejdą z rąk do rąk dzień później. Również 28 marca elementy amerykańskiej 17 Dywizji Powietrznodesantowej działającej na północ od rzeki Lippe w połączeniu z brytyjskimi siłami pancernymi dotarły do punktu położonego ok. 48 km na wschód od Wesel, otwierając korytarz dla XIX Korpusu i zręcznie oskrzydlając Dorsten oraz wroga na południu. Simpson miał teraz zarówno okazję, jak i środki, by uwolnić potęgę 9 Armii i rozpocząć na poważnie północne ramię manewru okrążającego dla otoczenia Zagłębia Ruhry.
Simpson rozpoczął 28 marca od przeniesienia elementów 2 Dywizji Pancernej XIX Korpusu na przyczółek XVI Korpusu z rozkazem przekroczenia Lippe na wschód od Wesel, unikając w ten sposób korków w mieście. Po minięciu miasta na północ od Lippe w dniu 29 marca 2 Dywizja Pancerna wyrwała się późną nocą z wysuniętej pozycji, którą XVIII Korpus Powietrznodesantowy ustanowił wokół Haltern, 19 km na północny wschód od Dorsten. 30 i 31 grudnia 2 Dywizja Pancerna przejechała nieprzerwanie 64 km na wschód do Beckum, przecinając dwie z trzech pozostałych linii kolejowych w Zagłębiu Ruhry i odcinając autostradę do Berlina. W miarę jak reszta XIX Korpusu poruszała się w ślad za tym spektakularnym natarciem, 1 Armia kończyła równie niezwykły atak wokół południowych i wschodnich krańców Zagłębia Ruhry.
Droga 1 Armii z przyczółka Remagen rozpoczęła się wymarszem przed świtem 25 marca. Niemiecki feldmarszałek Walther Model, którego Grupa Armii B była odpowiedzialna za obronę Zagłębia Ruhry, rozlokował swoje wojska wzdłuż rzeki Sieg na południe od Kolonii, uważając, że Amerykanie zaatakują bezpośrednio na północ od przyczółka Remagen. Zamiast tego, 1 Armia uderzyła na wschód, kierując się w stronę Gießen i rzeki Lahn, 105 km za Remagen, po czym skręciła na północ w kierunku Paderborn i połączyła się z 9 Armią. W wyjściu z przyczółka uczestniczyły wszystkie trzy korpusy 1 Armii, które pierwszego dnia obejmowały pięć dywizji piechoty i dwie dywizje pancerne. VII Korpus po lewej miał najtrudniejszą pracę do wykonania ze względu na koncentrację niemiecką na północ od przyczółka, ale jego kolumny pancerne zdołały posunąć się 19 km poza linię wyjściową. III Korpus pośrodku nie użył swoich sił pancernych pierwszego dnia natarcia, ale mimo to pokonał 6,4 km. Amerykański V Korpus po prawej stronie posunął się o 8–12,9 km, ponosząc minimalne straty.
Począwszy od następnego dnia, 26 marca, dywizje pancerne wszystkich trzech korpusów zamieniły te początkowe zdobycze w całkowite wyjście z przyczółka, niszcząc wszystkich przeciwników w rejonie i działając swobodnie na tyłach wroga. Do końca 28 marca 1 Armia Hodgesa przekroczyła rzekę Lahn, pokonując co najmniej 80 km poza linię wyjściową, biorąc do niewoli tysiące niemieckich żołnierzy. Wydawało się, że Niemcy nigdzie nie są już w stanie oprzeć się siłom alianckim. 29 marca 1 Armia skręciła w kierunku Paderborn, około 130 km na północ od Gießen, a jej prawą flankę pokrywała 3 Armia, która wyrwała się ze swoich przyczółków i skierowała się na północny wschód w kierunku Kassel.
Grupa bojowa 3 Dywizji Pancernej VII Korpusu, w skład której wchodziły niektóre z nowych czołgów ciężkich M26 Pershing, stanęła na czele wypadu do Paderborn 29 marca. Dołączając pułk piechoty ze 104 Dywizji Piechoty do dywizji pancernej i podążając za resztą 104 Dywizji, VII Korpus był dobrze przygotowany do utrzymania dowolnego zdobytego terytorium. Przemieszczając się 72 km na północ bez strat własnych, te mobilne siły zatrzymały się na noc 24 km od celu. Podejmując ponownie natarcie następnego dnia, natychmiast spotkały się z ostrym oporem ze strony słuchaczy ośrodka szkolenia rezerw wojsk pancernych Waffen-SS, zlokalizowanego w pobliżu Paderborn. Wyposażeni w około 60 czołgów uczniowie stawili fanatyczny opór, przez cały dzień angażując w walkę amerykańskie siły pancerne. Kiedy 31 marca grupa bojowa 3 Dywizji Pancernej nie zdołała posunąć się naprzód, gen. Joseph Lawton Collins, dowódca VII Korpusu, zapytał Simpsona, czy jego 9 Armia, atakująca na wschód i na północ od Zagłębia Ruhry, może udzielić im pomocy. Simpson z kolei nakazał dowództwu bojowemu 2 Dywizji Pancernej, która właśnie dotarła do Beckum, przejść 24 km naprzód na południowy wschód do Lippstadt, w połowie drogi między Beckum, a zablokowaną szpicą 3 Dywizji Pancernej. Wczesnym popołudniem 1 kwietnia elementy 2 i 3 Dywizji Pancernej spotkały się w Lippstadt, łącząc 9 i 1 Armię i zamykając rozbudowany kompleks przemysłowy Zagłębia Ruhry, wraz z Grupą Armii B Modela, w obrębie linii amerykańskich.
Od marca do kwietnia ofensywa na wschód od Renu postępowała zgodnie z planami aliantów. Wszystkie armie wyznaczone do przeprawy przez Ren przerzuciły swoje główne elementy na wschód od rzeki, w tym kanadyjska 1 Armia na północy, która wysłała dywizję przez brytyjski przyczółek w Rees oraz francuska 1 Armia na południu, która 31 marca utworzyła własny przyczółek w Germersheim i Spirę, około 80 km na południe od Moguncji. Ze spektakularnymi uderzeniami wojsk alianckich za Renem oraz zanikającą w coraz szybszym tempie zdolnością wroga do stawienia oporu, kampania mająca na celu zajęcie serca Niemiec przechodziła w pościg za uciekającym wrogiem.
W centrum linii alianckich Eisenhower umieścił nową 15 Armię, pod kontrolą 12 Grupy Armii, aby utrzymać zachodnią krawędź Zagłębia Ruhry wzdłuż Renu, podczas gdy 9 i 1 Armia wypierała tam pozostałych niemieckich obrońców z północy, wschodu i południa. Po zmniejszeniu kotła w Zagłębiu Ruhry 15 Armia miała przejąć obowiązki okupacyjne w regionie, podczas gdy 9, 1 i 3 Armia nacierały dalej w głąb Niemiec.
Przeniesienie głównego ataku na front 12 Grupy Armii (28 marca).
28 marca, w miarę rozwoju wydarzeń, Eisenhower ogłosił swoją decyzję o zmianie planów dotyczących przyszłego przebiegu ofensywy. Po otoczeniu Zagłębia Ruhry chciał, aby 9 Armia została przeniesiona z brytyjskiej 21 Grupy Armii do amerykańskiej 12 Grupy Armii. Po zmniejszeniu kotła w Zagłębiu Ruhry, główny atak na wschód zostałby wykonany przez 12 Grupę Armii Bradleya w centrum, a nie przez 21 Grupę Armii Montgomery'ego na północy, jak pierwotnie planowano. Siły Montgomery'ego miały zabezpieczyć północną flankę Bradleya, podczas gdy 6 Grupa Armii gen. Deversa objęła południowe ramię jego wojsk. Co więcej, głównym celem nie był już Berlin, ale Lipsk, gdzie połączenie się z Armią Czerwoną podzieliłoby pozostałe siły niemieckie na dwie części. Gdy to nastąpi, 21 Grupa Armii miała zająć Lubekę i Wismar nad Morzem Bałtyckim, odcinając Niemców pozostających na Półwyspie Jutlandzkim w Danii, podczas gdy 6 Grupa Armii i 3 Armia ruszyłyby na południe, do Austrii.
Brytyjski premier i szefowie sztabów zdecydowanie sprzeciwili się nowemu planowi. Pomimo bliskości wojsk radzieckich do Berlina argumentowali oni, że miasto jest nadal kluczowym celem politycznym, jeśli nie wojskowym. Eisenhower, wspierany przez amerykańskich szefów sztabów, nie zgodził się z tym. Jego nadrzędnym celem było jak najszybsze zwycięstwo militarne. Eisenhower poszedłby na Berlin, gdyby przywódcy polityczni USA skierowali go do tego zadania lub gdyby zaistniała sytuacja, w której militarnie wskazane byłoby zajęcie niemieckiej stolicy. W przeciwnym razie dążył jednak do tych celów, których osiągnięcie najszybciej zakończyłoby wojnę. Ponadto, skoro Berlin i reszta Niemiec były już podzielone na strefy okupacyjne przez przedstawicieli rządów alianckich na konferencji w Jałcie, Eisenhower nie widział politycznego sensu w wyścigu o Berlin. Wszelkie tereny zdobyte przez aliantów zachodnich w przyszłej radzieckiej strefie okupacyjnej byłyby po wojnie przekazane Sowietom. Ostatecznie kampania przebiegła zgodnie z nowym planem Eisenhowera.
Oczyszczenie kotła w Zagłębiu Ruhry (18 kwietnia).
Pierwszym krokiem w realizacji planu Eisenhowera było zlikwidowanie kotła w Zagłębiu Ruhry. Jeszcze zanim pierścień okrążenie został zamknięty, Niemcy rozpoczęli próby ucieczki z Zagłębia Ruhry na wschód. Wszystkie one zostały bezceremonialnie odparte przez znacznie liczniejsze siły alianckie. W międzyczasie 9 i 1 Armia zaczęły przygotowywać zbieżne ataki, wykorzystując rzekę Ruhrę jako linię graniczną. XVI Korpus 9 Armii, który zajął pozycje na północ od Zagłębia Ruhry po przekroczeniu Renu, miałby wspomagać w ataku na południe dwie dywizje XIX Korpusu, z których reszta wraz z XIII Korpusem nadal nacierała na wschód. Na południe od rzeki Ruhry atak 1 Armii na północ miał zostać wykonany przez XVIII Korpus Powietrznodesantowy, który został przeniesiony pod dowództwo gen. Hodgesa po operacji Varsity, oraz III Korpus, kiedy V i VII Korpus 1 Armii kontynuował ofensywę na wschód. Sektor 9 Armii w Zagłębiu Ruhry, choć tylko ok. 1/3 wielkości sektora 1 Armii na południe od rzeki, obejmował większość gęsto zurbanizowanego obszaru przemysłowego w obrębie okrążenia. Z kolei teren 1 Armii składał się z nierównego, silnie zalesionego terenu o ubogiej sieci drogowej.
Do 1 kwietnia, kiedy pułapka zamknęła się wokół Niemców w Zagłębiu Ruhry, ich los został przesądzony. W ciągu kilku dni wszyscy zostaną zabici lub pojmani. 4 kwietnia, w dniu, w którym 9 Armia przeszła pod kontrolę Bradleya, rozpoczęła ona atak na południe, w kierunku rzeki Ruhry. Na południu III Korpus 1 Armii i XVIII Korpus Powietrznodesantowy przypuściły ataki na północ. Niemiecki opór, początkowo zdeterminowany, szybko osłabł. Do 13 kwietnia 9 Armia oczyściła północną część kotła, podczas gdy elementy 8 Dywizji Piechoty XVIII Korpusu Powietrznodesantowego dotarły do południowego brzegu Ruhry, dzieląc południową część kotła na dwie części. Codziennie brano tysiące więźniów; od 16 do 18 kwietnia, kiedy zakończył się zorganizowany opór i resztki niemieckiej Grupy Armii B formalnie się poddały, wojska niemieckie tłumnie szły do niewoli w całym regionie. Dowódca Grupy Armii B, feldmarszałek Walther Model, popełnił samobójstwo 21 kwietnia.
Ostateczna liczba jeńców wziętych w Zagłębiu Ruhry sięgnęła 325 000, znacznie przekraczając oczekiwania Amerykanów. Dowódcy taktyczni pospiesznie ogrodzili drutem kolczastym ogromne otwarte pola, tworząc prowizoryczne obozy jenieckie, w których więźniowie czekali na koniec wojny i szansę powrotu do domu. Również nie mogąc się doczekać powrotu do domu, dziesiątki tysięcy wyzwolonych robotników przymusowych i alianckich jeńców wojennych dodatkowo nadwyrężyło amerykański system logistyczny.
Przygotowania 12 Grupy Armia do ostatecznego ataku.
W międzyczasie pozostałe siły alianckie na północ, południe i wschód od Zagłębia Ruhry konsolidowały swoje linie, przygotowując się do ostatecznego natarcia przez Niemcy. Zgodnie z nową koncepcją, 12 Grupa Armii Bradleya miała podjąć główny wysiłek, z 1 Armią Hodgesa pośrodku, kierując się na wschód przez około 210 km w kierunku Lipska i Łaby. Na północy XIX i XIII Korpus 9 Armii miały również poruszać się w kierunku Łaby, a dokładnie Magdeburga, około 105 km na północ od Lipska, chociaż dowódca armii, generał Simpson, miał nadzieję, że uda mu się przejść całą drogę do Berlina. Na południu 3 Armia Pattona miała uderzać na wschód do Chemnitz, około 64 km na południowy wschód od Lipska, ale daleko od Łaby, a następnie skręcić na południowy wschód do Austrii. W tym samym czasie 6 Grupa Armii Deversa ruszyłaby na południe przez Bawarię i Schwarzwald, do Austrii i Alp, niwecząc plany stworzenia „narodowej reduty” w tym miejscu.
4 kwietnia, gdy 3 Armia zatrzymała się, aby umożliwić reszcie 12 Grupy Armii nadrobienie zaległości, dokonała ona dwóch znaczących odkryć. W pobliżu miasta Merkers elementy 90 Dywizji Piechoty znalazły zapieczętowaną kopalnię soli zawierającą dużą część zrabowanych przez Niemców kosztowności z całej Europy. W skarbcu znajdowały się ogromne ilości niemieckich banknotów, stosy bezcennych obrazów, zrabowanej złotej i srebrnej biżuterii oraz przedmiotów gospodarstwa domowego, a także sztabki złota i monety różnych walut o wartości szacowanej na 250 000 000 dolarów. Tego samego dnia 4 Dywizja Pancerna i elementy 89 Dywizji Piechoty zajęły małe miasteczko Ohrdruf, kilka kilometrów na południe od Gotha, trafiając na pierwszy obóz koncentracyjny wyzwolony przez aliantów zachodnich.
Podejście 12 Grupy Armii do Łaby (9 kwietnia).
4 kwietnia przerwa w natarciu 3 Armii pozwoliła pozostałym armiom pod dowództwem Bradleya dotrzeć do rzeki Leine, około 80 km na wschód od Paderborn. W ten sposób wszystkie trzy armie 12 Grupy Armii znajdowały się w dość równej linii z północy na południe, umożliwiając im równoległe zbliżanie się do Łaby. Do 9 kwietnia zarówno 9, jak i 1 Armia zajęły przyczółki za Leine, co skłoniło Bradleya do wydania rozkazu nieograniczonego natarcia na wschód. Rankiem 10 kwietnia rozpoczęła się ostateczna wyprawa 12 Grupy Armii nad Łabę.
Rzeka Łaba była oficjalnym celem na wschodzie, ale wielu amerykańskich dowódców wciąż obserwowało Berlin. Wieczorem 11 kwietnia elementy 2 Dywizji Pancernej 9 Armii, najwyraźniej chcące zademonstrować, jak łatwo ich armia może zdobyć ten upragniony cel, pokonały 117 km, by dotrzeć do Łaby na południowy wschód od Magdeburga, zaledwie 80 km od stolicy Niemiec. 12 kwietnia dodatkowe elementy 9 Armii dotarły do Łaby i następnego dnia znalazły się na przeciwległym brzegu, mając nadzieję dostać pozwolenie na uderzenie w kierunku Berlina. Ale dwa dni później, 15 kwietnia, musieli porzucić te planu. Eisenhower przesłał Bradleyowi ostatnie słowo w tej sprawie: 9 Armia miała pozostać na miejscu, nie będzie żadnych działań mających na celu zajęcie Berlina. Po tym rozkazie Simpson nakazał swoim żołnierzom skupić się na zwalczaniu niemieckich maruderów i oddziałów pozostawionych na tyłach.
W centrum sektora 12 Grupy Armii, 1 Armia Hodgesa napotkała nieco ostrzejszy opór, choć prawie nie zwolniła tempa. Gdy jej siły zbliżyły się do Lipska, około 97 km na południe od Magdeburga i 24 km od rzeki Muldy, 1 Armia wpadła na jeden z niewielu pozostałych ośrodków zorganizowanego oporu. Tutaj Niemcy zwrócili gruby pas dział przeciwlotniczych przeciwko amerykańskim wojskom lądowym z niszczycielskimi skutkami. Dzięki połączeniu ataków flankujących i nocnemu przemieszczaniu się żołnierze 1 Armii byli w stanie zniszczyć lub ominąć te działa, docierając ostatecznie do Lipska, który formalnie poddał się rano 20 kwietnia. Pod koniec dnia jednostki, które zajęły Lipsk, dołączyły do reszty 1 Armii na Muldzie, gdzie otrzymały rozkaz zatrzymania się.
W międzyczasie, na południowej flance 12 Grupy Armii, 3 Armia posunęła się szybko, przemieszczając się 48 km na wschód, aby zająć Erfurt i Weimar, a następnie, do 12 kwietnia, kolejne 48 km przez dawne pole bitwy napoleońskiej pod Jeną-Auerstedt z 1806 roku. Tego dnia Eisenhower polecił Pattonowi zatrzymanie 3 Armii nad rzeką Mulda, około 16 km od jej pierwotnego celu, Chemnitz. Zmiana wynikała z porozumienia pomiędzy amerykańskimi i radzieckimi dowódcami wojskowymi, opartego na potrzebie ustalenia łatwo rozpoznawalnej linii geograficznej oddzielającej obszary odpowiedzialności, aby uniknąć przypadkowych starć między siłami aliantów zachodnich i radzieckimi. Jednak gdy 13 kwietnia 3 Armia zaczęła zbliżać się do Muldy, XII Korpus, najbardziej wysunięta na południe siła Pattona, kontynuował posuwanie się na południowy wschód wraz z 6 Grupą Armii, aby oczyścić południowe Niemcy i wkroczyć do Austrii. Po zajęciu Coburga, około 80 km na południe od Erfurtu, 11 kwietnia oddziały XI Korpusu zajęły Bayreuth, położone 56 km dalej na południowy wschód, 14 kwietnia.
Podobnie jak przez całą kampanię, niemiecki opór podczas alianckiego uderzenie na linię Łaba–Mulda był sporadyczny i nieprzewidywalny. Niektóre obszary były wciąż mocno bronione, podczas gdy w innych wróg poddawał się po jedynie symbolicznej walce. Przemieszczając pancerne szpice wokół umocnionych obszarów, izolując je na tyłach i pozostawiając do zlikwidowania przez kolejne fale piechoty, siły Eisenhowera utrzymały swoje tempo natarcia na wschód. W ten sposób zneutralizowano 70-tysięczną armię niemiecką w górach Harz, 64 km na północ od Erfurtu, podobnie jak miasta Erfurt, Jena i Lipsk.
Nawiązanie pierwszego kontaktu 1 Armii z nacierającymi Sowietami (25 kwietnia).
Każda jednostka aliancka na linii Łaba–Mulda pragnęła jako pierwsza spotkać się z Armią Czerwoną. W ostatnim tygodniu kwietnia było już dobrze wiadomo, że Sowieci są blisko, a dziesiątki patroli amerykańskich sondowały za wschodnim brzegiem Muldy, mając nadzieję na ich spotkanie. Ostatecznie dokonały tego oddziały V Korpusu 1 Armii. 25 kwietnia o godzinie 11:30 mały patrol z 69 Dywizji Piechoty spotkał samotnego radzieckiego kawalerzystę we wsi Leckwitz. Kilka innych patroli z 69 Dywizji miało podobne spotkania później tego samego dnia, a 26 kwietnia dowódca dywizji, gen. Emil Reinhardt, spotkał się z gen. Władimirem Rusakowem z radzieckiej 58 Dywizji Strzeleckiej Gwardii w Torgau na pierwszej oficjalnej ceremonii połączenia wojsk alianckich.
Na pamiątkę tego wydarzenia 25 kwietnia jest obchodzony jako Dzień Łaby.
Skierowanie 6 Grupy Armii do Austrii.
Podczas gdy 12 Grupa Armii posuwała się dalej na wschód, 6 Grupa Armii na południu miała podwójną misję: ochrony prawej flanki 12 Grupy Armii oraz wyeliminowania wszelkich niemieckich prób zajęcia reduty w Alpach w południowych Niemczech i zachodniej Austria. Aby osiągnąć oba cele, 7 Armia gen. Patcha po lewej stronie miała wykonać wielki łuk, najpierw poruszając się na północny wschód wzdłuż flanki Bradleya, a następnie skręcić na południe z 3 Armią, aby zająć Norymbergę i Monachium, ostatecznie kierując się do Austrii. Francuska 1 Armia, pod dowództwem gen. de Lattre de Tassigny'ego, miała zaatakować na południe i południowy wschód, zajmując Stuttgart przed przejściem na granicę szwajcarską i do Austrii.
Początkowo opór w sektorze 6 Grupy Armii był silniejszy niż w przypadku 12 Grupy Armii. Siły niemieckie nie były tu po prostu tak zdezorganizowane jak te na północy. Niemniej jednak 7 Armia wyrwała się ze swego przyczółka nad Renem, na południe od Frankfurtu, 28 marca, wykorzystując elementy trzech korpusów - XV Korpusu na północy, XXI Korpusu w centrum i VI Korpusu na południu. 45 Dywizja Piechoty XV Korpusu walczyła przez sześć dni, zanim 3 kwietnia zajęła miasto Aschaffenburg, położone 56 km na wschód od Renu. Na południu elementy VI Korpusu napotkały nieoczekiwanie zaciekły opór w Heilbronn, 64 km na tyłach wojsk niemieckich. Pomimo szerokiego użycia sił pancernych, które otoczyły obronę wroga, zajęło dziewięć dni intensywnych walk, aby w pełni opanować Heilbronn. Mimo to do 11 kwietnia 7 Armia wniknęła głęboko w niemiecką obronę, zwłaszcza na północy, i była gotowa do rozpoczęcia ruchu kołowego na południowy wschód i południe. Tak więc 15 kwietnia, kiedy Eisenhower rozkazał całej 3 Armii Pattona skierować się na południowy wschód w dół doliny Dunaju do Linzu oraz na południe do Salzburga i środkowej Austrii, polecił również 6 Grupie Armii wykonać podobny zwrot w kierunku południowych Niemiec i zachodniej Austrii.
Posuwając się wzdłuż tej nowej osi natarcia, 7 Armia szybko zajęła Bamberg, leżący ponad 160 km na wschód od Renu, w drodze do Norymbergi, około 48 km na południe. Gdy 16 kwietnia jej siły dotarły do Norymbergi, 7 Armia natrafiła na ten sam rodzaj obrony przeciwlotniczej, z którą miała do czynienia 1 Armia w Lipsku. Dopiero 20 kwietnia, po przełamaniu pierścienia obrony dział przeciwlotniczych i walkach miejskich o każdy budynek, jej oddziały zajęły Norymbergę.
Po zdobyciu Norymbergi 7 Armia odnotowała już tylko niewielki opór, gdy 12 Dywizja Pancerna XXI Korpusu popędziła 80 km do Dunaju, przekraczając go 22 kwietnia, a kilka dni później również reszta tego korpusu i XV Korpus.
W międzyczasie, po prawej stronie 7 Armii, VI Korpus ruszył na południowy wschód obok francuskiej 1 Armii. Podwójnym manewrem okrążającym Francuzi zdobyli Stuttgart 21 kwietnia, a następnego dnia zarówno francuski, jak i amerykański VI Korpus przerzuciły swoje elementy za Dunaj. Podobnie, 3 Armia z lewej flanki 6 Grupy Armii posunęła się szybko naprzód w obliczu bardzo skromnego oporu, a jej czołowe elementy dotarły do rzeki 24 kwietnia.
Gdy 6 Grupa Armii i 3 Armia zakończyły oczyszczanie południowych Niemiec i zbliżały się do Austrii, dla większości obserwatorów, zarówno alianckich, jak i niemieckich, było jasne, że wojna prawie się skończyła. Wiele miast zdecydowało się na wywieszenie białych flag kapitulacji, aby oszczędzić sobie niepotrzebnych zniszczeń, podczas gdy wojska niemieckie poddawały się dziesiątkami tysięcy, czasem całymi jednostkami.
Połączenie sił amerykańskich w Niemczech i we Włoszech (4 maja).
30 kwietnia elementy XV i XXI Korpusu 7 Armii zdobyły Monachium, położone 48 km na południe od Dunaju, podczas gdy pierwsze elementy VI Korpusu weszły do Austrii już dwa dni wcześniej. 4 maja V Korpus 3 Armii i XII Korpus wkroczyły na terytorium Czechosłowacji, a jednostki VI Korpusu napotkały elementy amerykańskiej 5 Armii gen. Luciana Truscotta na granicy włoskiej, dzielącej front zachodni i włoski. Również 4 maja, po umieszczeniu Salzburga w sektorze 7 Armii, miasto to poddało się elementom XV Korpusu. XV Korpus zajął również Berchtesgaden, miasto, które miała stać się kwaterą Hitlera w „narodowej reducie”. Ponieważ wszystkie przejścia do Alp były teraz zamknięte, nie dało się już utworzyć ostatecznej reduty w Austrii ani nigdzie indziej. Kilka dni później wojna w Europie miała się skończyć.
Przekroczenie Łaby przez 21 Grupę Armii (29 kwietnia).
Podczas gdy armie alianckie na południu maszerowały w kierunku Alp, 21 Grupa Armii ruszyła na północ i północny wschód. Prawe ramię brytyjskiej 2 Armii dotarło 19 kwietnia do Łaby na południowy wschód od Hamburga. Jego lewe ramię natomiast przez tydzień walczyło o zdobycie Bremy, która padła 26 kwietnia. 29 kwietnia Brytyjczycy dokonali przeprawy przez Łabę, wspierani następnego dnia przez ponownie dołączony XVIII Korpus Powietrznodesantowy. Przyczółek szybko się rozrastał i do 2 maja Lubeka i Wismar, położone 64-80 km za rzeką, znalazły się w rękach aliantów, co odcięło Niemców na Półwyspie Jutlandzkim od ich głównych sił.
Po lewej stronie 21 Grupy Armii jeden korpus kanadyjskiej 1 Armii dotarł 16 kwietnia do Morza Północnego w pobliżu granicy holendersko-niemieckiej, podczas gdy inny przemaszerował przez środkową Holandię, odcinając siły niemieckie pozostające w tym kraju. Jednak obawiając się, że omijani Niemcy zaleją większość kraju i spowodują jeszcze większy głód wśród ludności holenderskiej, Eisenhower zatwierdził porozumienie z lokalnymi dowódcami niemieckimi, aby umożliwić aliantom zrzucanie żywności do kraju w zamian za lokalne zawieszenie broni na polu bitwy. Zrzuty lotnicze, które rozpoczęły się 29 kwietnia pod kryptonimem operacja Manna, były początkiem tego, co miało stać się kolosalnym wysiłkiem ponownego zjednoczenia ogarniętej wojną Europy.
6 maja polska 1 Dywizja Pancerna zajęła bazę morską Kriegsmarine w Wilhelmshaven, gdzie gen. Stanisław Maczek przyjął kapitulację twierdzy, bazy morskiej, Floty Wschodniofryzyjskiej i ponad dziesięciu dywizji piechoty.
Kapitulacja Niemiec (8 maja).
Pod koniec kwietnia 1945 roku III Rzesza była w strzępach. Z terenów, która nadal znajdowały się pod kontrolą Wehrmachtu, prawie żaden nie leżał się w Niemczech. Po tym, jak droga ucieczki na południe została przerwana przez ruch 12 Grupy Armii na wschód, a Berlin został otoczony przez Sowietów, 30 kwietnia Hitler popełnił samobójstwo, pozostawiając swojemu następcy, adm. Karlowi Dönitzowi, zadanie dokonania kapitulacji. Po propozycji zawarcia porozumienia, na mocy którego poddałby się tylko zachodnim aliantom, która została w trybie doraźnym odrzucona 7 maja, Dönitz udzielił swojemu przedstawicielowi Alfredowi Jodlowi pozwolenia na dokonanie całkowitej kapitulacji na wszystkich frontach. Odpowiednie dokumenty zostały podpisane tego samego dnia i weszły w życie 8 maja. Pomimo rozproszonego oporu kilku izolowanych jednostek niemieckich, wojna w Europie dobiegła końca.
Analiza.
Już na początku inwazji na Niemcy zwycięstwo aliantów w Europie było pewne. Zaryzykowawszy swoją przyszłą zdolność do obrony Niemiec, podejmując ofensywę w Ardenach, Hitler przegrał i nie miał już sił zdolnych powstrzymać potężne armie alianckie. Zachodni alianci jednak nadal musieli walczyć, często zaciekle, o ostateczne zwycięstwo. Nawet gdy beznadziejność niemieckiej sytuacji stała się oczywista dla najwierniejszych podwładnych führera, Hitler nie przyznał się do porażki. Dopiero gdy radziecka artyleria ostrzeliwała okolice jego bunkra w Berlinie, zaczął dostrzegać ostateczny rezultat swoich działań.
Przekroczenie Renu, okrążenie i likwidacja sił niemieckich w Zagłębiu Ruhry oraz przejście do linii Łaba–Mulda i podnóży Alp przyczyniły się do zapamiętania ostatniej kampanii na froncie zachodnim jako wizytówki przewagi aliantów w walce manewrowej. Czerpiąc z doświadczeń zdobytych podczas kampanii w Normandii i marszu z Paryża nad Ren, zachodni alianci zademonstrowali w Niemczech swoją zdolność przyswajania lekcji z przeszłości. Dołączając zmechanizowane jednostki piechoty do dywizji pancernych, stworzyli hybrydę siły i mobilności, która dobrze im służyła w prowadzeniu działań wojennych. Kluczem do sukcesu ich wysiłków było wsparcie logistyczne, które zapewniło tym siłom zaopatrzenie, oraz determinacja, by za wszelką cenę utrzymać dynamikę natarcia. Te ruchome siły wykonały głębokie uderzenia, aby odizolować w kotłach poszczególne części wojsk niemieckich, które zostały pokonane przez kolejne fale piechoty idący tuż za nimi. Alianci szybko osłabili wszelką pozostałą zdolność wroga do oporu.
Ze swojej strony schwytani żołnierze niemieccy często twierdzili, że największe wrażenie zrobiły na nich nie amerykańskie czołgi czy piechota, lecz artyleria. Często zwracali uwagę na celność i szybkość namierzania celu, a zwłaszcza na olbrzymią ilość wydanej jej amunicji artyleryjskiej.
Z perspektywy czasu badacze podają przykłady wątpliwych decyzji planistów i dowódców dotyczących realizacji kampanii. Na przykład Patton mógł potencjalnie dokonać swojej pierwszej przeprawy przez Ren na północ od Moguncji i uniknąć strat poniesionych podczas przekraczania Menu. Dalej na północ desant powietrzny podczas operacji Varsity, wspierającej przeprawę przez Ren 21 Grupy Armii, prawdopodobnie nie był warty ryzyka. Ale te decyzje zostały podjęte w dobrej wierze i miały niewielki wpływ na ostateczny wynik kampanii. Ogólnie plany aliantów były dobrze przygotowane, o czym świadczy to, jak szybko zostały osiągnięte ich cele.

</doc>
<doc id="4877066" url="https://pl.wikipedia.org/wiki?curid=4877066" title="Bitwa pod Kaczkowem">
Bitwa pod Kaczkowem

Bitwa pod Kaczkowem – walki polskiej II Brygady Litewsko-Białoruskiej płk. Kazimierza Rybickiego z sowiecką 15 Brygadą Strzelców w czasie II ofensywy Frontu Zachodniego Michaiła Tuchaczewskiego w okresie wojny polsko-bolszewickiej.
Sytuacja ogólna.
W pierwszej dekadzie lipca 1920 przełamany został front polski nad Autą, a wojska Frontu Północno-Wschodniego gen. Stanisława Szeptyckiego cofały się pod naporem ofensywy Michaiła Tuchaczewskiego.
Naczelne Dowództwo Wojska Polskiego nakazało powstrzymanie wojsk sowieckiego Frontu Zachodniego na linii dawnych okopów niemieckich z okresu I wojny światowej.
Sytuacja operacyjna, a szczególnie upadek Wilna i obejście pozycji polskich od północy, wymusiła dalszy odwrót wojsk polskich.
1 Armia gen. Gustawa Zygadłowicza cofała się nad Niemen, a 4 Armia nad Szczarę.
Obrona wojsk polskich na linii Niemna i Szczary również nie spełniła oczekiwań. W walce z przeciwnikiem oddziały polskie poniosły duże straty i zbyt wcześnie rozpoczęły wycofanie na linię Bugu.
Plan polskiego Naczelnego Dowództwa zakładał, że 1. i 4. Armia oraz Grupa Poleska powstrzymają bolszewików i umożliwią przygotowanie kontrofensywy z rejonu Brześcia. Rozstrzygającą operację na linii Bug, Ostrołęka, Omulew doradzał też gen. Maxime Weygand.
Działania wojsk w rejonie Kaczkowa.
7 sierpnia grupa gen. Jana Rządkowskiego 8 Dywizją Piechoty obsadzała przedmoście Małkini, a 1 Dywizją Litewsko-Białoruską rzekę Kosówkę. Odwód grupy, II Brygada Litewsko-Białoruska otrzymała zadanie uderzyć na oddziały sowieckiej 5 Dywizji Strzelców maszerujących szosą Ostrów Mazowiecka – Brok z zamiarem sforsowania Bugu. Opanowanie przez Sowietów przepraw w Broku mogło wyprowadzić nieprzyjaciela na tyły grupy gen. Rządkowskiego.
Brygada skoncentrowała się w Daniłowie i na rozkaz dowódcy grupy ruszyła do natarcia. Pod Kaczkowem ubezpieczenia brygady napotkały sowiecką 15 Brygadę Strzelców. Czołowy II batalion grodzieńskiego pułku strzelców pokonał dolinę rzeki Broczyski, uderzył na 44 pułk strzelców i zdobył wieś. Sowiecki kontratak oskrzydlił pierwszorzutowy batalion i ten wycofał się z Kaczkowa. Wtedy zaatakował I batalion grodzieńskiego ps i wieś powtórnie została zdobyta. Zginął dowódca 2 kompanii ckm sierżant Wojniłowicz, a ranni zostali porucznik Szymański, podporucznik Kuferski i podporucznik Nowojowski. Ponadto pułk stracił 30 zabitych i rannych żołnierzy.
Dalsze natarcie na obsadzoną siłami 45 pułku strzelców Tarkowiznę nie dało pożądanego rezultatu. Silne sowieckie ubezpieczenia skutecznie osłaniały siły główne maszerujące na Brok.
W czasie gdy II BLB walczyła pod Kaczkowem, główne siły 5 Dywizji Strzelców podeszły pod Brok i II Brygadzie Litewsko-Białoruskiej groziło okrążenie. Wobec takiego rozwoju sytuacji, płk Rybicki zrezygnował z kontynuowania działań zaczepnych i brygada wycofała się za Bug.
Bilans walk.
Dwugodzinne starcie pod Kaczkowem, zmusiło II Brygadę Litewsko-Białoruską do zmiany kierunku marszu i skierowanie brygady przez Sumiężne, Glinę i Klukowo do rejonu Płatkownica - Sadoleś. W ten sposób zrezygnowano z zamiaru uderzenia na nieprzyjaciela, którego nie zdołano uchwycić w ruchu. Brygada przeszła przez Bug i stanęła w odwodzie grupy generała Rządkowskiego w rejonie Sadoleś – Płatkownica.

</doc>
<doc id="4877068" url="https://pl.wikipedia.org/wiki?curid=4877068" title="U-272">
U-272

U-272 – niemiecki okręt podwodny typu VIIC, zwodowany 5 sierpnia 1942 roku w stoczni Bremer Vulkan w Vegesack w Bremie. Jednostka została przyjęta do służby w Kriegsmarine 7 października 1942 roku, pod dowództwem "oberleutnanta zur see" Horsta Heppa. Okręt wszedł wówczas w skład stacjonującej w Gdańsku 8. Szkolnej Flotylli U-Bootów. 12 listopada 1942 roku, U-272 zatonął jednak na Bałtyku w pobliżu Helu, skutkiem kolizji ze statkiem magazynowym podczas rejsu szkoleniowego. Według niektórych źródeł, okręt zderzył się z innym U-Bootem U-634. Skutkiem kolizji, okręt podwodny zatonął, pociągając za sobą 28 marynarzy, wśród zaś ocalałych 19 członków załogi znajdował się także dowódca jednostki, który objął później dowództwo U-238. Do momentu zatonięcia, jednostka nie odbyła żadnego rejsu operacyjnego i nie zatopiła żadnych jednostek pływających przeciwnika.
U-272 był okrętem podwodnym typu VIIC o wyporności na powierzchni 769 ton i długości 67,1 metra z dwoma silnikami Diesla F46 (3200 KM) zapewniającymi energię dla rejsu na powierzchni oraz ładowania akumulatorów oraz dwoma silnikami elektrycznymi GU460/8-276 (560 kW) dla rejsów w zanurzeniu. Okręt mógł przenosić 14 torped parogazowych G7a i elektrycznych G7e lub 39 min TMA/TMB, wyposażony był także w działo 88 mm oraz działko 20 mm. Załoga jednostki składała się z czterech oficerów oraz do 56 marynarzy.

</doc>
<doc id="4877076" url="https://pl.wikipedia.org/wiki?curid=4877076" title="Katastrofa lotnicza w Nowym Mieście nad Pilicą">
Katastrofa lotnicza w Nowym Mieście nad Pilicą

Katastrofa lotnicza w Nowym Mieście nad Pilicą – wypadek lotniczy w Nowym Mieście nad Pilicą, do którego doszło 13 lipca 1982 roku ok. godz. 15:39. Zginęło w nim 4 żołnierzy (2 polskich pilotów i 2 studentów z Libii).
Przebieg zdarzenia.
13 lipca 1982 r. w godzinach popołudniowych IV eskadra 47. szkolnego pułku śmigłowców (JW 1540) ćwiczyła loty szkoleniowe na śmigłowcach Mi-2. O godz. 15:32 do kolejnego lotu po kręgu wystartowała załoga w składzie: A. M. Baroud oraz por. pil. Jan Kubica. W tym czasie na innym śmigłowcu wojskowi studenci libijscy ćwiczyli z por. pil. Włodzimierzem Podbielskim naukę zawisu. Kiedy pierwszy śmigłowiec po czwartym zakręcie podchodził do lądowania, załoga drugiego śmigłowca w składzie Saleh M. Salem i por. pil. Podbielski po otrzymaniu zgody od kierownika lotów rozpoczęła start z kwadratu zawisów w celu wykonania lotu szkolnego po kręgu. Ponieważ miejsce lądowania pierwszego śmigłowca znajdowało się praktycznie w linii prostej do toru lotu śmigłowca startującego, dlatego znalazły się one na kursie kolizyjnym w płaszczyźnie pionowej. Kiedy statki powietrzne znalazły się blisko siebie, weszły w zasięg oddziaływania swoich łopat wirnika nośnego i zaczęły niszczyć się wzajemnie. Katastrofa rozegrała się na wysokości ok. 40–50 m. w odległości 250 m przed linią startów i lądowań. Śmigłowiec lądujący zapalił się jeszcze w powietrzu, a po chwili obydwie maszyny spadły na ziemię blisko siebie. Katastrofy nikt nie przeżył.
Przyczyny.
Za przyczyny katastrofy uznano:
Ofiary.
Na pokładzie śmigłowców zginęli:
Zmiany po katastrofie.
Oprócz działań profilaktycznych polegających na omówieniu przyczyny katastrofy z kadrą kierowniczą lotnictwa Sił Zbrojnych, personelem latającym pułku, a także osobami zabezpieczającymi loty, w praktycznym wymiarze podjęto następujące czynności:
Po dokonanych działaniach naprawczych do czasu rozformowania jednostki w 2000 r., żaden pilot nie zginął w rejonie lotniska. W ramach hołdu dla poległych nigdy więcej nie planowano lotów w dniu 13 lipca.

</doc>
<doc id="4877078" url="https://pl.wikipedia.org/wiki?curid=4877078" title="Pavla Vitázková">
Pavla Vitázková

Pavla Vitázková, poprzednio Pavla Ptáčková (z domu) (ur. 21 grudnia 1978 w Brnie) – czeska aktorka filmowa, teatralna i telewizyjna. 
W 1997 ukończyła szkołę średnią i od 1 czerwca została przyjęta do zespołu aktorskiego Teatru Miejskiego w Brnie, gdzie pierwszą jej rolą była Desdemona w „Otellu” Williama Szekspira. W 2007 Pavla Ptáčková wyszła za pracującego również w Teatrze Miejskim w Brnie aktora Dušana Vitázka i przyjęła jego nazwisko.

</doc>
<doc id="4877079" url="https://pl.wikipedia.org/wiki?curid=4877079" title="Victoria Dom S.A.">
Victoria Dom S.A.



</doc>
<doc id="4877080" url="https://pl.wikipedia.org/wiki?curid=4877080" title="Antonina Grzegorzewska">
Antonina Grzegorzewska

Antonina Grzegorzewska (ur. 1977 we Wrocławiu) – plastyczka, specjalizująca się w ceramice, dramatopisarka; zajmuje się także reżyserią i scenografią, tworzy również teksty niedramatyczne.
Życiorys.
Córka Jerzego Grzegorzewskiego. Absolwentka Wydziału Malarstwa Akademii Sztuk Pięknych w Warszawie (2002). Czynnie uprawia ceramikę. W latach 2004-2005 pracowała w Instytucie Szkła i Ceramiki w Warszawie jako projektant i wykonawca. W 2005 zadebiutowała jako dramatopisarka monologiem "On", który stanowił część ostatniego spektaklu Jerzego Grzegorzewskiego "On. Drugi Powrót Odysa" (Teatrze Narodowym w Warszawie, premiera 29 stycznia 2005). Jej kolejna sztuka, "Ifigenia", miała prapremierę w 2008 roku, również w warszawskim Teatrze Narodowym, w reżyserii autorki. Barbara Hanicka stworzyła scenografię tego przedstawienia, ale jej istotnym elementem były ceramiczne rzeźby Grzegorzewskiej. Dramat został wybrany do projektu „Slam Teatralny. Najnowsza dramaturgia z Polski”, odbywającego się w Berlinie w ramach cyklu „BLICKWECHSEL. Künstlerische Dialoge mit Polen. Ein Projekt der Akademie der Künste und des Polnischen Instituts Berlin”. Prezentacja "Ifigenii" w tłumaczeniu Roshwity Matwin-Buschmann odbyła się 12 listopada 2011. W maju 2020 została laureatką konkursu stypendialnego „Dramatopisanie”, organizowanego przez Instytut Teatralny im. Zbigniewa Raszewskiego w Warszawie. W ramach tego projektu pracuje nad dramatem "La Pasionaria". Mieszka w Andaluzji.

</doc>
<doc id="4877081" url="https://pl.wikipedia.org/wiki?curid=4877081" title="I liga polska w piłce siatkowej mężczyzn (2020/2021)">
I liga polska w piłce siatkowej mężczyzn (2020/2021)

I liga polska w piłce siatkowej mężczyzn 2020/2021 – 16. sezon rozgrywek siatkarskich organizowanych przez Polska Liga Siatkówki pod egidą Polskiego Związku Piłki Siatkowej na drugim poziomie ligowym.
System rozgrywek.
Zmagania toczą się dwuetapowo:
Kolejność w tabeli po każdej kolejce rozgrywek (tabela) ustalana jest według liczby zdobytych punktów meczowych. W przypadku równej liczby punktów meczowych o wyższym miejscu w tabeli decyduje:
Jeżeli mimo zastosowania powyższych reguł nadal nie można ustalić kolejności, o wyższej pozycji w tabeli decydują wyniki meczów rozegranych pomiędzy zainteresowanymi drużynami w danym sezonie.
Runda 1.
(O miejsca 1-8) - O tytuł mistrza TAURON 1. Ligi grają drużyny, które po zakończeniu fazy zasadniczej rozgrywek zajęły w tabeli miejsca od 1 do 8. Drużyny z miejsc 1-8; 2-7; 3-6; 4-5 utworzą pary meczowe, które zagrają o miejsca w 1/2 finału do dwóch wygranych meczów ze zmianą gospodarza po każdym meczu. Gospodarzami pierwszych spotkań będą zespoły, które po fazie zasadniczej rozgrywek zajęły wyższe miejsce w tabeli. Runda 2.
(O miejsca 1-4) - Zwycięzcy rywalizacji z rundy 1 zagrają w 1/2 finału o miejsca 1-4. W pierwszym półfinale zagrają zwycięzca rywalizacji 1-8 ze zwycięzcą rywalizacji 4-5. W drugim półfinale zagrają zwycięzca rywalizacji 2-7 ze zwycięzcą rywalizacji 3-6. Drużyny grają do dwóch wygranych meczów ze zmianą gospodarza po każdym meczu. Gospodarzami pierwszych spotkań będą zespoły, które po fazie zasadniczej rozgrywek zajęły wyższe miejsce w tabeli. Runda 3.
(O miejsca 5-8) - Przegrani z rundy 1 fazy play off utworzą pary meczowe i zagrają o miejsca 5-6 i 7-8. Drużyny wyżej sklasyfikowane po zakończeniu fazy zasadniczej rywalizować będą o miejsca 5—6, natomiast drużyny niżej sklasyfikowane po zakończeniu fazy zasadniczej zagrają o miejsca 7-8. Drużyny grają dwumecz. Gospodarzami pierwszych spotkań będą zespoły, które po fazie zasadniczej rozgrywek zajęły niższe miejsce w tabeli. Gospodarzami meczów rewanżowych będą zespoły, które po fazie zasadniczej zajęły wyższe miejsce tabeli. Jeżeli po zakończeniu drugiego spotkania stan rywalizacji w meczach będzie wynosił 1:1 to, o wygraniu rywalizacji zadecyduje wygranie „złotego seta” do 15 punktów z dwoma punktami przewagi jednej z drużyn.
(O miejsca 3-4) - Przegrany 1 półfinału gra z przegranym 2 półfinału, do trzech wygranych meczów ze zmianą gospodarza po każdym meczu. Gospodarzem pierwszego spotkania będzie zespół, który po fazie zasadniczej rozgrywek zajął wyższe miejsce w tabeli. (O miejsca 1-2) - O tytuł mistrza TAURON 1.Ligi. Zwycięzca 1. półfinału gra ze zwycięzcą 2. półfinału do trzech wygranych meczów ze zmianą gospodarza po każdym meczu. Gospodarzem pierwszego spotkania będzie zespół, który po fazie zasadniczej rozgrywek zajął wyższe miejsce w tabeli.
O kolejności końcowej w przypadku odpadnięcia drużyn w tej samej rundzie i nie rozgrywania meczów o poszczególne miejsca decyduje kolejność po rundzie zasadniczej. 
Drużyny, które zajmą trzy ostatnie miejsca w klasyfikacji końcowej fazy zasadniczej tracą uprawnienia do udziału w rozgrywkach TAURON 1.Ligi w sezonie 2021/2022.
Drużyny, które po zakończeniu fazy zasadniczej zajmą miejsca 9—12 kończą rozgrywki w sezonie 2020/2021.
Drużyna, która zajmie 1 lub 2. miejsce w klasyfikacji końcowej TAURON 1.Ligi i spełni wymogi Regulaminu Profesjonalnego Współzawodnictwa PLS zostanie dopuszczona do udziału w rozgrywkach PlusLigi sezonu 2021/2022..

</doc>
<doc id="4877102" url="https://pl.wikipedia.org/wiki?curid=4877102" title="David Černy">
David Černy



</doc>
<doc id="4877105" url="https://pl.wikipedia.org/wiki?curid=4877105" title="Jan Olczak">
Jan Olczak

Jan Olczak (ur. 7 lutego 1938 w Kłódziu, zm. 2020) – polski cukiernik (mistrz cukierniczy), działacz rzemieślniczy i samorządowy, Honorowy Obywatel Miasta Piastowa.
Życiorys.
W 1962 osiedlił się w podwarszawskim Piastowie. W 1968 przejął miejscową cukiernię przy ul. Lwowskiej założoną w 1942, która od 1985 działała pod szyldem "Olczak i syn" jako pracownia cukiernicza wraz ze sklepem. Od 1981 był członkiem Zarządu Cechu Rzemiosł Spożywczych w Warszawie, którego został prezesem w 1989. W 1989 należał również do inicjatorów powstania Stowarzyszenia Cukierników Karmelarzy i Lodziarzy RP (w 2010 otrzymał tytuł Honorowego Prezesa tego Stowarzyszenia). W latach 80. XX wieku piastował także funkcję przewodniczącego Rady Miasta w Piastowie, jednocześnie będąc członkiem Komisji Egzaminacyjnej przy Izbie Rzemieślniczej w Warszawie. W 1995 powołał do życia Warszawską Szkołę Cukierniczą, kształcącą cukierników z zakładów rzemieślniczych. Jan Olczak był także członkiem Rad Programowych miesięczników branżowych „Przegląd Piekarski i Cukierniczy” oraz „Bezpieczeństwo i Higiena Żywności”. Piastował także funkcję wiceprezydenta Światowej Unii Cukierników i wiceprezesa Mazowieckiej Izby Rzemiosła i Przedsiębiorczości.

</doc>
<doc id="4877128" url="https://pl.wikipedia.org/wiki?curid=4877128" title="Neo Geo (konsola)">
Neo Geo (konsola)



</doc>
<doc id="4877130" url="https://pl.wikipedia.org/wiki?curid=4877130" title="Sonia Mietielica">
Sonia Mietielica

Sonia Mietielica (ur. 21 marca 1995 w Barnaule) – polska aktorka teatralna i telewizyjna pochodzenia rosyjskiego.
Życiorys.
W 2019 ukończyła studia na Wydziale Aktorskim Akademii Teatralnej im. Aleksandra Zelwerowicza w Warszawie.
Filmografia.
Sporządzono na podstawie materiału źródłowego.

</doc>
<doc id="4877142" url="https://pl.wikipedia.org/wiki?curid=4877142" title="Narodowy Bank Rumunii">
Narodowy Bank Rumunii



</doc>
<doc id="4877149" url="https://pl.wikipedia.org/wiki?curid=4877149" title="Ludowy Bank Chin">
Ludowy Bank Chin



</doc>
<doc id="4877152" url="https://pl.wikipedia.org/wiki?curid=4877152" title="Józef Łempicki">
Józef Łempicki



</doc>
<doc id="4877161" url="https://pl.wikipedia.org/wiki?curid=4877161" title="Szwedzki Bank Narodowy">
Szwedzki Bank Narodowy



</doc>
<doc id="4877167" url="https://pl.wikipedia.org/wiki?curid=4877167" title="Ignacy Łempicki (powstaniec listopadowy)">
Ignacy Łempicki (powstaniec listopadowy)

Ignacy Aleksander Łempicki herbu Junosza (ur. 15 sierpnia 1801 w Warszawie, zm. 29 września 1876 w Dreźnie) – polski ziemianin i wojskowy, powstaniec listopadowy.
Życiorys.
Był synem Józefa Łempickiego, chorążego wyszogrodzkiego, szambelana Stanisława Augusta; oraz Urszuli hrabiny Mikorskiej herbu Ostoja.
Ukończył Liceum Warszawskie. W październiku 1820 roku rozpoczął studia na Wydziale Prawa i Administracji Uniwersytetu Warszawskiego. W 1823 uzyskał stopień magistra prawa.
W powstaniu listopadowym służył w stopniu porucznika w 1 Pułku Jazdy Płockiej. Od 13 czerwca 1831 był adiutantem polowym generała Antoniego Giełguda. Za udział w powstaniu otrzymał Krzyż Złoty Orderu Wojennego Virtuti Militari.
Po upadku powstania pozostał w kraju. Był dziedzicem dóbr Noskowo i Płonne w powiecie lipnowskim. Został wylegitymowany ze szlachectwa w Królestwie Polskim w 1837 roku. Został członek Towarzystwa Rolniczego w powiecie lipnowskim.
Ożenił się z Marią Tyszkiewicz, dziedziczką dóbr Balwierzyszki i Iwaniszów w województwie augustowskim. Mieli córkę Marię oraz synów Józefa i Władysława.
Zmarł 29 września 1876 roku w Dreźnie. Został pochowany na cmentarzu Powązkowskim w Warszawie.

</doc>
<doc id="4877169" url="https://pl.wikipedia.org/wiki?curid=4877169" title="Ignacy Łempicki (oficer powstania listopadowego)">
Ignacy Łempicki (oficer powstania listopadowego)



</doc>
<doc id="4877186" url="https://pl.wikipedia.org/wiki?curid=4877186" title="Krzysztof Sokołowski (brydżysta)">
Krzysztof Sokołowski (brydżysta)

Krzysztof Sokołowski (ur. 2 sierpnia 1951 w Warszawie, zm. 4 sierpnia 2020 w Łodzi) – polski zawodnik, trener i publicysta brydżowy, logik, doktor nauk humanistycznych.
Życiorys.
Absolwent Wydziału Matematyki Uniwersytetu Warszawskiego. Był laureatem nagrody im. Józefa Marcinkiewicza. W 2000 uzyskał stopień naukowy doktora nauk humanistycznych na podstawie pracy pt. "Rola semantyki w kształtowaniu teorii podmiotowości" obronionej na Wydziale Nauk Społecznych Uniwersytetu Gdańskiego. Był pracownikiem naukowym Instytutu Matematyki Wydziału Matematyczno-Przyrodniczego Akademii Pomorskiej w Słupsku.
W 1982 był niegrającym kapitanem drużyny w składzie Mirosław Cichocki-Tomasz Gotard, Michał Kwiecień-Marek Wójcik, Wojciech Olański-Krzysztof Oppenheim, która zajęła 1. miejsce na Drużynowych Mistrzostwach Europy Juniorów w Salsomaggiore we Włoszech. Był również między innymi srebrnym medalistą Mistrzostw Polski Par na IMP-y. Posiadał tytuł Mistrza Międzynarodowego w brydżu sportowym. Był instruktorem i trenerem brydża. Publikował na łamach periodyków brydżowych: "Brydż", "Przegląd Brydżowy" i "Świat Brydża" oraz w "Kulisach" – "Expresu Wieczornego".
Razem z Andrzejem Cichoniem i Markiem Bałdyszem dokonał przekładu z języka angielskiego książki Gézy Ottlik i Hugh Kelseya pt. "Adventures in card play" (polski tytuł: "Przygody z rozgrywką"; Wydawnictwo Millenium, Tczew, 2012; ).

</doc>
<doc id="4877215" url="https://pl.wikipedia.org/wiki?curid=4877215" title="University of Manchester">
University of Manchester



</doc>
<doc id="4877218" url="https://pl.wikipedia.org/wiki?curid=4877218" title="Ewa Swoboda (lekkoatleta)">
Ewa Swoboda (lekkoatleta)



</doc>
<doc id="4877220" url="https://pl.wikipedia.org/wiki?curid=4877220" title="Frank Hegarty">
Frank Hegarty



</doc>
<doc id="4877304" url="https://pl.wikipedia.org/wiki?curid=4877304" title="Kodeks Mateusza Dziesiątego">
Kodeks Mateusza Dziesiątego

Kodeks biblijny Mateusza Dziesiątego – rękopis napisany na początku XVI wieku przez Mateusza Dziesiątego zawierający obszerne fragmenty Pisma Świętego. Manuskrypt powstał w języku cerkiewnosłowiańskim. Jest to zabytek literacki należący do kręgu kultury ruskiej I Rzeczypospolitej.
Autor.
Autorem kodeksu był Mateusz (Maciej) Joannowicz Dziesiąty. Pochodził on z zamożnej rodziny prawosławnej mieszkającej w Toropcu w Wielkim Księstwie Litewskim. Poza Mateuszem Dziesiątym wszyscy członkowie jego rodziny (rodzice, bracia i siostry) złożyli śluby monastyczne, a niektórzy z nich sprawowali ważne funkcje hierarchiczne w Toropcu lub w Połocku. Mateusz jako jedyny laik w rodzinie służył u bojarów litewskich (m.in u Teodora Januszkiewicza).
Opis.
Kodeks powstał w latach 1502–1507. Początkowo był tłumaczony i spisywany w Wilnie, a od około przełomu lat 1503/1504 (gdy w wyniku wojny litewsko-moskiewskiej Toropiec znalazł się w granicach Wielkiego Księstwa Moskiewskiego) w nowo powstałym monasterze w Supraślu. Możliwym jest, że przez pewien czas do ukończenia monastyru Mateusz Dziesiąty wraz z co najmniej jednym uczniem mieszkał i pracował w Gródku.
Rękopis ma 550 kart o wymiarach 307×195 mm. Był przechowywany w bibliotece klasztornej w Supraślu. Od roku 1911 znajduje się w Bibliotece Rosyjskiej Akademii Nauk w Sankt Petersburgu (sygn. BAN 24.4.28). Pierwsza część kodeksu spisana na kartach 1–146 zawiera 12 proroków mniejszych, 4 proroków większych w porządku tradycji cerkiewnosłowiańskiej, Hioba, Przypowieści, czytania z Ksiąg Królewskich, Koheleta i Pieśń nad pieśniami. Część druga, rozpoczynająca się na odwrocie karty 146, zawiera Sentencje Menandra, Księgę Syracha, Psałterz, cztery Ewangelie, Apokalipsą, Apostoła i typikon zakończony notką autobiograficzną Mateusza Dziesiątego. Te dwie części spisał Mateusz Dziesiąty.
Na kartach 478–550 znajdują się pisane później przez pomocnika przy niewielkim wkładzie Mateusza formularze nabożeństw świątecznych. Rękopis jest zdobiony miniaturami, inicjałami i inicjalikami. Na marginesach znajduje się rozbudowany system oznaczeń oraz liczne uwagi. Pismo rękopisu jest wielobarwne: czarny, rubra (odcień czerwieni), złoto i błękit. Filiacja tekstów wskazuje, że część wileńska powstała na bazie źródeł wschodniosłowiańskich, natomiast część napisana w Supraślu na bazie peryferyjnych wzorców bałkańskich (Ewangelie wykazują podobieństwo do ewangeliarzy bośniackich, a Apokalipsa jest zbieżna z Kodeksem Hvala).
Mateusz nie korzystał ze starszej Biblii Gennadiusza (1499), choć ten rękopis był mu zapewne znany. Motywacją do napisania kodeksu było powstanie pierwszej drukarni cyrylickiej Szwajpolta Fiola w Krakowie oraz ożywienie prawosławne na Bałkanach, w Rumunii i na Górze Athos.
Staraniem Akademii Supraskiej, za sprawą Dyrektor Instytutu Polskiego w Sankt Petersburgu Ewy Ziółkowskiej, w 2021 r. dotarły do Supraśla ofiarowane przez mecenasów i wydawców (przede wszystkim Fłorentina Panczenko, Anatolija Aleksiejewa i Artioma Żukowa) egzemplarze reprintu Biblii Matfieja Dziesiątego – Kodeksu Mateusza Dziesiątego, pomnika prawosławnego piśmiennictwa państwa polsko-litewskiego, z towarzyszącym drugim tomem, zawierającym głębokie studia i katalog iluminacji. Ukazał się on rok temu w Petersburgu w limitowanej edycji 416 egzemplarzy, z czego do Polski trafiło 12.

</doc>
<doc id="4877314" url="https://pl.wikipedia.org/wiki?curid=4877314" title="Långared">
Långared

Långared – miejscowość (tätort) w Szwecji, w regionie administracyjnym ("län") Västra Götaland, w gminie Alingsås.
Według danych Szwedzkiego Urzędu Statystycznego liczba ludności wyniosła: 264 (31 grudnia 2015), 281 (31 grudnia 2018) i 282 (31 grudnia 2019).

</doc>
<doc id="4877315" url="https://pl.wikipedia.org/wiki?curid=4877315" title="Morskie Centrum Nauki im.prof.Jerzego Stelmacha w Szczecinie">
Morskie Centrum Nauki im.prof.Jerzego Stelmacha w Szczecinie



</doc>
<doc id="4877316" url="https://pl.wikipedia.org/wiki?curid=4877316" title="Länghem">
Länghem

Länghem – miejscowość (tätort) w Szwecji, w regionie administracyjnym ("län") Västra Götaland, w gminie Tranemo.
Według danych Szwedzkiego Urzędu Statystycznego liczba ludności wyniosła: 1086 (31 grudnia 2015), 1119 (31 grudnia 2018) i 1129 (31 grudnia 2019).

</doc>
<doc id="4877317" url="https://pl.wikipedia.org/wiki?curid=4877317" title="Farmaceutyczno Chemiczna Spółdzielnia Pracy – Galenus">
Farmaceutyczno Chemiczna Spółdzielnia Pracy – Galenus



</doc>
<doc id="4877318" url="https://pl.wikipedia.org/wiki?curid=4877318" title="Larv">
Larv

Larv – miejscowość (tätort) w Szwecji, w regionie administracyjnym ("län") Västra Götaland, w gminie Vara.
Według danych Szwedzkiego Urzędu Statystycznego liczba ludności wyniosła: 231 (31 grudnia 2015), 236 (31 grudnia 2018) i 244 (31 grudnia 2019).

</doc>
<doc id="4877323" url="https://pl.wikipedia.org/wiki?curid=4877323" title="Limmared">
Limmared

Limmared – miejscowość (tätort) w Szwecji, w regionie administracyjnym ("län") Västra Götaland, w gminie Tranemo.
Według danych Szwedzkiego Urzędu Statystycznego liczba ludności wyniosła: 1434 (31 grudnia 2015), 1507 (31 grudnia 2018) i 1512 (31 grudnia 2019).

</doc>
<doc id="4877325" url="https://pl.wikipedia.org/wiki?curid=4877325" title="Parafia Najświętszej Maryi Panny Różańcowej w Różnowie">
Parafia Najświętszej Maryi Panny Różańcowej w Różnowie

Parafia Najświętszej Maryi Panny Różańcowej w Różnowie – parafia rzymskokatolicka znajdująca się w archidiecezji warmińskiej, w dekanacie Olsztyn II – Zatorze.

</doc>
<doc id="4877327" url="https://pl.wikipedia.org/wiki?curid=4877327" title="Parafia św. Mikołaja w Sętalu">
Parafia św. Mikołaja w Sętalu

Parafia świętego Mikołaja w Sętalu – parafia rzymskokatolicka znajdująca się w archidiecezji warmińskiej, dekanat Dobre Miasto.

</doc>
<doc id="4877328" url="https://pl.wikipedia.org/wiki?curid=4877328" title="Elżbieta Kryńska">
Elżbieta Kryńska

Elżbieta Kryńska, Lula Kryńska, także Lula Dorey (ur. 22 czerwca 1914 w Kozielcu, zm. po 1971 w Caracas) – przedwojenna polska aktorka teatralna i filmowa.
Życiorys.
Była córką prezesa Ziemskiej Uprawy w guberni czernihowskiej, a następnie radcy w Ministerstwie Przemysłu i Handlu Witolda Kryńskiego i śpiewaczki Olgi z Schmidów. W 1920 przybyła wraz z rodzicami do Warszawy, a po kilku latach została wysłana do Państwowego Gimnazjum Żeńskiego im. Królowej Jadwigi, gdzie w maju 1932 zdała maturę. We wrześniu 1932 została przyjęta do Wyższej Szkoły Handlowej w Warszawie, lecz 22 maja 1933 została skreślona z listy studentów. 
Już w sezonie 1932/1933 podróżowała po Polsce z zespołem operetki warszawskiej ze spektaklami "Izabella" i "Peppina". W 1934 zdała egzamin eksternistyczny w Państwowym Instytucie Sztuki Teatralnej i została aktorką stołecznego teatru Ateneum, gdzie występowała do 1938 z przerwą w latach 1935–1936, kiedy to grała w Teatrze Malickiej. W teatrze Ateneum zagrała m.in. w sztukach "Typ A", "Cieszmy się życiem" i "Szóste piętro". W 1938 dołączyła z kolei do zespołu Cyrulika Warszawskiego, w którym pojawiła się w sztukach "Naokoło Cyrulika" i "Kochajmy zwierzęta". Latem 1939 podróżowała ze swoim narzeczonym Mieczysławem Cybulskim po Polsce ze spektaklem "Awantura jednej nocy", a we wrześniu 1939 miała dołączyć do obsady nowo utworzonego teatrzyku Figaro, który nie został otwarty z powodu wybuchu II wojny światowej. 
W latach 1934–1938 wystąpiła w sześciu polskich filmach: "Pieśniarz Warszawy" (1934), "Przebudzenie" (1934), "Kocha, lubi, szanuje" (1934), "Za winy niepopełnione" (1938), "Kobiety nad przepaścią" (1938) i "Druga młodość" (1938). W latach 1933–1935 posługiwała się pseudonimem artystycznym „Lula Dorey”. Być może już w 1929 zagrała jako „Lili Dorey” w toruńskim filmie "Panienka z chmur", lecz nie ma jednoznacznych dowodów, że chodzi o tę samą osobę. 
W latach 1932–1934 brała udział w rozmaitych konkursach piękności. W 1932 zdobyła tytuł Królowej Morza, a latem 1933 została ogłoszona Królową Wisły. Na początku 1933 jej fotografia została opublikowana na łamach dziennika „Chicago Tribune” w ramach międzynarodowego konkursu piękności z okazji otwarcia światowej wystawy w Chicago. W styczniu 1934 zdobyła tytuł „Najpiękniejszej” w konkursie na królową magazynu filmowego „Kino”, dzięki czemu zagrała rolę krakowianki w filmie krótkometrażowym "Piękne Polki" w reżyserii Ryszarda Biskego. W styczniu 1938 na XVI Balu Mody w Hotelu Europejskim w Warszawie zdobyła tytuł wicekrólowej mody, a rok później na kolejnym Balu Mody tytuł wicekrólowej piękności.
W latach 1940–1941 występowała na deskach teatru jawnego Komedia i w kabarecie artystycznym Bohema, lecz w połowie 1941 zrezygnowała z artystycznej kariery. Na początku 1944 jeden z działaczy wywiadu Armii Krajowej złożył doniesienie na temat domniemanej współpracy Kryńskiej z okupantem niemieckim, lecz 20 marca 1944 jej sprawa została odroczona z powodu braku cech ciężkiego przestępstwa. Po wojnie aktorka wyemigrowała do Wenezueli, gdzie pracowała jako bibliotekarka w bibliotece uniwersyteckiej w Caracas. W 1971 planowała przyjechać w odwiedziny do Polski, lecz nie zachowały się informacje, czy zrealizowała swoje plany. 
Trzykrotnie wchodziła w związki małżeńskie. 28 stycznia 1935 w kościele św. Krzyża w Warszawie wyszła za mąż za obywatela ziemskiego Stanisława Schneidera, lecz małżeństwo po kilku latach zakończyło się rozwodem. W latach 1938–1939 była zaręczona z aktorem Mieczysławem Cybulskim. Na przełomie 1939 i 1940 poślubiła Kopczyńskiego, z którym rozstała się po dwóch latach. Najprawdopodobniej w 1942 została żoną niemieckiego adwokata Gerharda Schmidta.
W niektórych publikacjach bywa mylona z aktorką Ewą Kryńską, żoną aktora Leona Rytowskiego, która w latach 1940–1941 występowała w Teatrze Polskim w Białymstoku i Teatrze Polskim w Grodnie, a w następnie zginęła w getcie warszawskim.

</doc>
<doc id="4877331" url="https://pl.wikipedia.org/wiki?curid=4877331" title="Ljungsarp">
Ljungsarp

Ljungsarp – miejscowość (tätort) w Szwecji, w regionie administracyjnym ("län") Västra Götaland, w gminie Tranemo.
Według danych Szwedzkiego Urzędu Statystycznego liczba ludności wyniosła: 219 (31 grudnia 2015), 213 (31 grudnia 2018) i 211 (31 grudnia 2019).

</doc>
<doc id="4877332" url="https://pl.wikipedia.org/wiki?curid=4877332" title="Rajd Lipawy 2020">
Rajd Lipawy 2020

Rajd Lipawy 2020 (Rally Liepāja 2020) – 8 edycja rajdu samochodowego Rajdu Lipawy, rozgrywanego na Łotwie. Rozgrywany był od 14 do 16 sierpnia 2020 roku. Rajd pierwotnie planowany był na 29-31 maja, ale z powodu pandemii Covid-19, przesunięty został na późniejszy termin. Bazą rajdu była miejscowość Lipawa. Była to druga runda Rajdowych Mistrzostw Europy w roku 2020. Składał się z dziesięciu odcinków specjalnych.
Rajd Lipawy w roku 2020 wygrał osiemnastoletni Szwed Oliver Solberg, który zrobił to po raz drugi z rzędu. Prowadził on samochód Volkswagen Polo GTI R5. Drugie miejsce z dwudziestosekundową startą zajął Norweg Mads Østberg, jadący samochodem, Citroën C3 R5, który jednak nie był liczony w punktacji ERC. Na trzecim miejscu dojechał Rosjanin Aleksiej Łukjaniuk kierujący również Citroënem C3 R5, czwarte miejsce zajął Fin Eerik Pietarinen, kierujący Škodą Fabia Rally2 evo. Najlepszy polski zawodnik Mikołaj Marczyk w klasyfikacji generalnej uplasował się na trzynastej pozycji (12 w ERC), w zajęciu lepszego miejsca przeszkodziła mu przebita opona i konieczność jaj wymiany na czwartym odcinku odcinku specjalnym. Marczyk w drugim etapie raju zajął czwarte miejsce, premiowane dodatkowymi dwoma punktami w klasyfikacji ERC. Na ostatniej pętli dwukrotnie przyjeżdżali na trzecim miejscu.
Lista startowa.
Poniższa lista startowa obejmuje tylko zawodników startujących i zgłoszonych do rywalizacji w kategorii ERC w najwyższej klasie RC2, samochodami najwyższej klasy mogącymi startować w rajdach ERC - klasy R5.
Wyniki końcowe rajdu.
W klasyfikacji końcowej dodatkowe punkty przyznawane są pierwszej piątce za poszczególne etapy rajdu.
Klasyfikacja RME po 2 rundach.
Kierowcy
Punkty w klasyfikacji generalnej ERC otrzymuje 15 pierwszych zawodników, którzy uczestniczą w programie ERC i w ukończą wyścig, punktowanie odbywa się według klucza:
Dodatkowo po każdym etapie (dniu) rajdu prowadzona jest osobna klasyfikacja, w której przyznawano punkty pierwszym pięciu zawodnikom, według klucza 5-4-3-2-1. W tabeli podano, które miejsce zajął zawodnik, a w indeksie górnym ile zdobył punktów za ukończenie poszczególnych etapów na punktowanym miejscu.

</doc>
<doc id="4877333" url="https://pl.wikipedia.org/wiki?curid=4877333" title="Rally Liepāja 2020">
Rally Liepāja 2020



</doc>
<doc id="4877334" url="https://pl.wikipedia.org/wiki?curid=4877334" title="Rajd Liepāja 2020">
Rajd Liepāja 2020



</doc>
<doc id="4877335" url="https://pl.wikipedia.org/wiki?curid=4877335" title="Parafia Najświętszej Maryi Panny Nieustającej Pomocy w Słupach">
Parafia Najświętszej Maryi Panny Nieustającej Pomocy w Słupach

Parafia Najświętszej Maryi Panny Nieustającej Pomocy w Słupach – parafia rzymskokatolicka znajdująca się w archidiecezji warmińskiej, w dekanacie Olsztyn II – Zatorze.

</doc>
<doc id="4877337" url="https://pl.wikipedia.org/wiki?curid=4877337" title="Walter Martos">
Walter Martos

Walter Martos (ur. 2 listopada 1957) – peruwiański polityk i wojskowy.
Pełnił liczne funkcje dowódcze w peruwiańskiej armii, dochodząc do stopnia generała-majora. Od 3 października 2019 do 6 sierpnia 2020 pełnił funkcję ministra obrony. 6 sierpnia 2020 zaprzysiężony na funkcję premiera Peru. Funkcję pełnił do 11 listopada 2020.

</doc>
<doc id="4877338" url="https://pl.wikipedia.org/wiki?curid=4877338" title="Hanna Myśliwiec">
Hanna Myśliwiec

Hanna Myśliwiec – polska dermatolog, dr hab. nauk medycznych, adiunkt Kliniki Dermatologii i Wenerologii Wydziału Lekarskiego z Oddziałem Stomatologii i Oddziałem Nauczania w Języku Angielskim Uniwersytetu Medycznego w Białymstoku.
Życiorys.
27 kwietnia 2005 obroniła pracę doktorską "Udział wybranych metabolitów tryptofanu w patogenezie świądu mocznicowego", 28 lutego 2018 habilitowała się na podstawie pracy zatytułowanej "Wybrane aspekty apoptozy i zaburzeń lipidowych w łuszczycy". Jest zatrudniona na stanowisku adiunkta w Klinice Dermatologii i Wenerologii na Wydziale Lekarskim z Oddziałem Stomatologii i Oddziałem Nauczania w Języku Angielskim Uniwersytetu Medycznego w Białymstoku.

</doc>
<doc id="4877340" url="https://pl.wikipedia.org/wiki?curid=4877340" title="Ljungskile">
Ljungskile

Ljungskile – miejscowość (tätort) w Szwecji, w regionie administracyjnym ("län") Västra Götaland, w gminie Uddevalla.
Według danych Szwedzkiego Urzędu Statystycznego liczba ludności wyniosła: 3689 (31 grudnia 2015), 3905 (31 grudnia 2018) i 4024 (31 grudnia 2019).

</doc>
<doc id="4877341" url="https://pl.wikipedia.org/wiki?curid=4877341" title="Chevrolet Tracker">
Chevrolet Tracker

Chevrolet Tracker – samochód osobowy typu SUV klasy miejskiej, a następnie crossover klasy miejskiej produkowany pod amerykańską marką Chevrolet od 1989 roku. Od 2019 roku produkowana jest czwarta generacja modelu.
Pierwsza generacja.
Chevrolet Tracker I został zaprezentowany po raz pierwszy w 1989 roku.
W czasie, gdy do sprzedaży w Stanach Zjednoczonych trafił mały SUV Geo Tracker zbudowany razem z Suzuki, na terenie Kanady samochód uzupełnił ofertę Chevroleta pod jego marką. Oferowano go w wariancie 3 i 5-drzwiowym, a także jako kabrioleta. 
Chevrolet Tracker pierwszej generacji oferowany był w Kanadzie przez kolejne 2 lata do 1991 roku, po czym także i tutaj wprowadzono do sprzedaży markę Geo, włączając do niej Trackera. Ponownie ze znaczkiem Chevroleta samochód wrócił do sprzedaży krótko na lata 1998–1999 w związku z wycofaniem Geo z rynku zarówno ze Stanów Zjednoczonych, jak i Kanady.
Sprzedaż.
Niezależnie od rynku Ameryki Północnej, Chevrolet Tracker pierwszej generacji był produkowany i sprzedawany także na rynkach Ameryki Południowej. Najdłużej, bo do 2004 roku, samochód oferowano m.in. w Kolumbii i Ekwadorze.
Druga generacja.
Chevrolet Tracker II został zaprezentowany po raz pierwszy w 1999 roku.
Druga generacja Trackera powstała na gruntownie zmodernizowanej platformie poprzednika jako model na rynki obu Ameryk, ponownie w ramach ścisłej współpracy między General Motors a Suzuki jako bliźniacza wersja wobec równolegle debiutującej Grand Vitary. 
Tym razem model Chevroleta zyskał więcej różnic wizualnych względem Suzuki, z prostokątnymi reflektorami z przodu i dużym wlotem powietrza przedzielonym charakterystyczną, chromowaną poprzeczką z logo producenta.
Lifting.
W czasie, gdy sprzedaż Chevroleta Trackera II zakończyła się w 2004 roku na rynkach Stanów Zjednoczonych i Kanady, samochód dalej sprzedawano na rynkach latynoamerykańskich, poczynając od Meksyku, na Argentynie kończąc.
W 2005 roku Tracker II przeszedł obszerną restylizację, w ramach której upodobnił się on do Suzuki Grand Vitary i zyskał inny wygląd pasa przedniego. Pod tą postacią sprzedawano go do 2008 roku i aż do 2016 roku w Ekwadorze.
Trzecia generacja.
Chevrolet Tracker III został zaprezentowany po raz pierwszy w 2013 roku.
Zupełnie nowa, trzecia generacja Trackera przyjęła nową formułę. Samochód stał się tym razem crossoverem z awangardową, smukłą sylwetką chrakteryzującą się wysoko poprowadzoną linią dachu i wyraźnie zarysowanymi nadkolami. 
Co więcej, Tracker III był jedynie południowoamerykańską odmianą modelu Trax, odróżniając się od niego jedynie nazwą. Przez kilka miesięcy 2015 roku samochód sprzedawano także pod taką nazwą w Rosji.
Lifting.
W listopadzie 2016 roku Chevrolet Tracker trzeciej generacji przeszedł obszerną modernizację w identycznym zakresie, co pod nazwą Trax na innych rynkach. Pojawiły się agresywniej zarysowane, wyżej osadzone reflektory, a także inny wlot powietrza z przodu i przemodelowane zderzaki z tyłu.
Czwarta generacja.
Chevrolet Tracker IV został zaprezentowany po raz pierwszy w 2019 roku.
W kwietniu 2019 roku Chevrolet zaprezentował na Shanghai Auto Show nowego, miejskiego crossovera pod nazwą Tracker, która po raz pierwszy została zastosowana z myślą o rynku chińskim. Samochód utrzymano w nowym kierunku stylisycznym Chevroleta, wyróżniając się licznymi przetłoczeniami, wysoko umieszczonymi lampami oraz logo producenta, a także dużym wlotem powietrza. Pojazd wykorzystuje płytę podłogową "Global Emerging Markets (GEM)", przeznaczoną do budowy samochodów na rynki rozwijające się.
Na początku Chevrolet Tracker trafił do sprzedaży w czerwcu 2019 roku w Chinach, z kolei w marcu 2020 roku pojazd zadebiutował i zaczął być produkowany także w Ameryce Południowej jako czwarta generacja linii modelowej Tracker. 
W maju tego samego roku pojazd poszerzył swój zasięg rynkowy o Meksyk, zastępując model Trax i przywracając tym samym tę nazwę do użytku po 12 -letniej przerwie. Na początek 2021 zaplanowano z kolei rozpoczęcie produkcji Trackera w zakładach UzAuto w uzbeckiej Asace z myślą o rynku Azji Centralnej i Rosji.

</doc>
<doc id="4877342" url="https://pl.wikipedia.org/wiki?curid=4877342" title="Leszek Konieczny (biochemik)">
Leszek Konieczny (biochemik)

Leszek Konieczny (ur. 9 sierpnia 1933 w Płocku) – polski biochemik. Prof. dr hab. Collegium Medicum Uniwersytetu Jagiellońskiego, wieloletni wykładowca Katedry Biochemii Lekarskiej.
Życiorys.
Leszek Konieczny urodził się 9 sierpnia 1933 w Płocku. Stopień doktora medycyny uzyskał w roku 1964 za pracę „Badanie nad niejednorodnością hemoglobiny w tym relacją powinowactwa do tlenu i utleniania żelaza hemu”. W okresie 7.X.1964 - 31.marca 1965 odbył staż zagraniczny w Medical Research Council - National Institute for Medical research - London UK - praca nad tworzeniem asocjatów białkowych pośredniczone zespoleniem tych białek.
W roku 1979 uzyskał stopień dra habilitowanego za rozprawę na temat przyczyn i mechanizmu krioglobulinemii. W 1995 roku otrzymał tytuł profesora nadany przez prezydenta Lecha Wałęsę.
Wieloletni członek Komisji Immunochemii Komitetu Immunologii Polskiej Akademii Nauk.
Dorobek naukowy.
Leszek Konieczny jest autorem licznych opracowań naukowych z dziedziny struktury i funkcja białek i immunochemi. 
Życie prywatne.
Syn Bronisława Koniecznego i Marii z Gębików.
Żonaty z Irena Roterman-Konieczna. Miał czworo rodzeństwa, siostry: Janinę, zmarłą w dzieciństwie, Jadwigę, iberystkę i Annę, orientalistkę, oraz Zygmunta, kompozytora.

</doc>
<doc id="4877343" url="https://pl.wikipedia.org/wiki?curid=4877343" title="Lödöse">
Lödöse

Lödöse – miejscowość (tätort) w Szwecji, w regionie administracyjnym ("län") Västra Götaland, w gminie Lilla Edet.
Według danych Szwedzkiego Urzędu Statystycznego liczba ludności wyniosła: 1540 (31 grudnia 2015), 1840 (31 grudnia 2018) i 1882 (31 grudnia 2019).

</doc>
<doc id="4877344" url="https://pl.wikipedia.org/wiki?curid=4877344" title="Culiseta">
Culiseta

Culiseta – rodzaj muchówek z rodziny komarowatych i podrodziny Culicinae. Występuje na wszystkich kontynentach oprócz Ameryki Południowej i Antarktydy, przy czym większość gatunków preferuje chłodniejsze strefy klimatyczne. W zapisie kopalnym znany jest od eocenu, jednak przypuszczalnie pojawił się już w jurze.
Morfologia.
Muchówki te osiągają duże lub średnie jak na komarowate rozmiary. Ogólnym wyglądem przypominają przedstawicieli rodzaju "Culex". Czułki porośnięte są białawym omszeniem i okółkami z ciemnych włosków. U samców głaszczki szczękowe są co najmniej tak długie jak kłujka i mają nabrzmiałe człony ostatni i przedostatni. U samic głaszczki te są znacznie krótsze, a stosunek ich długości do długości kłujki wynosi od 0,18 do 0,26. Chetotaksja odznacza się obecnością na anepisternach śródtułowia szczecinek przedprzetchlinkowych, natomiast brakiem zaprzetchlinkowych. Skrzydła mają na nasadzie żyłki radialnej grupę włosków zwaną remigium, a na spodzie nasady żyłki subkostalnej grupę szczecinek, nieobecną tylko u "C. fraseri". Odnóża mają stopy pozbawione widocznych przylg, a w przypadku samic także pazurki pozbawione ząbków. Samice mają tępy wierzchołek odwłoka z niewielkimi przysadkami odwłokowymi. Część wierzchołkowa gonokoksytów jest słabo wykształcona lub całkiem zanikła, natomiast płat podstawowy jest dobrze rozwinięty i zwykle zaopatrzony w grube szczecinki.
Larwy zaopatrzone są w szeroką głowę o dobrze rozwiniętych, ustawionych w linii prostej włoskach czołowych. Spotyka się w obrębie rodzaju formy o narządach gębowych przystosowanych do zbierania pokarmu z podłoża, do łowienia planktonu w toni wodnej, jak i pośrednie pomiędzy nimi. Czułki mają szczecinki na swych szczytach podzielone na dwie grupki: wierzchołkową i przedwierzchołkową. Głowa o pełnym szwie hypostomalym odróżnia je od przedstawicieli rodzaju "Ficalbia". Tułów zaopatrzony jest w pęcherze tchawkowe. Liczne, tępo zakończone, pozbawione kolca głównego łuski formują parę szczotek na bokach ósmego segmentu odwłoka. Syfon oddechowy odznacza się dobrze rozwiniętymi pierścieniem podstawowym i uszkami oraz dość krótkim, przedłużającym się w rząd włosków grzebieniem syfonalnym. Chetotaksja syfonu charakteryzuje się szczecinką 1-S umieszczoną u nasady syfonu, a nie w jego części tylno-bocznej – cechę tę współdzielą jeszcze tylko rodzaje "Ficalbia" i "Hodgesia"; od tego drugiego "Culiseta" odróżnia się umieszczeniem piątej szczecinki ósmego segmentu odwłoka znacznie poniżej grzbietowej krawędzi segmentu dziesiątego. Płytka przetchlinkowa ma jednolity, dość masywny kształt dźwigni. Pierścieniowate siodło otacza cały ostatni segment odwłoka. Płetwa analna jest dobrze wykształcona, zaś skrzela analne są wąskie.
Biologia i ekologia.
W obrębie rodzaju dominują gatunki zaadaptowane do chłodniejszych stref klimatycznych. W cieplejszych strefach klimatycznych ograniczone są w swym występowaniu do wyżej położonych terenów lub też ich pojaw przypada na chłodniejsze pory roku. Larwy są całkowicie wodne. Najczęściej przechodzą rozwój w kałużach, bajorach, strumieniach, bagnach, mokradłach czy w wodzie zalegającej w szczelinach skał. Kilka gatunków australijskich zasiedla jednak wody podziemne. Z kolei jeden z gatunków wschodniopalearktycznych potrafi przechodzić rozwój w studniach, a jeden z gatunków afrykańskich zasiedla wodę zgromadzoną w dziuplach drzew. Samice w zależności od podrodzaju składają jaja pojedynczo lub też zlepiają je grupkami w postać łódeczek unoszących się na wodzie.
Dorosłe samice ssą krew czworonogów celem wydania na świat potomstwa (hematofagia). Większość wybiera na swe ofiary ptaki lub ssaki, ale niektóre gatunki żerują na gadach. Kilka gatunków atakuje zwierzęta domowe i ludzi. Spośród nich trzy, "C. inornata", "C. melanura" i "C. dyari" notowane były na obszarze Ameryki Północnej jako wektory wirusów wywołujących zachodnie końskie zapalenie mózgu i wschodnie końskie zapalenie mózgu.
Rozprzestrzenienie.
Przedstawiciele rodzaju zamieszkują głównie krainy palearktyczną, nearktyczną i australijską. Endemitami Australii są m.in. podrodzaje "Austrotheobaldia" i "Neotheobaldia". Część gatunków występuje w krainach etiopskiej i orientalnej. Tylko dwa gatunki zamieszkują środkowoamerykańską część krainy neotropikalnej, żaden natomiast nie zasiedla Ameryki Południowej. Podrodzaj nominatywny występuje głównie w Holarktyce, z jednym gatunkiem sięgającym Panamy. Podrodzaj "Allotheobaldia" zamieszkuje południe Palearktyki i Afrykę. Gatunki "Climacura" występują w krainach: orientalnej, australijskiej i nearktycznej, a "Culicella" w krainach: palearktycznej, nearktycznej i australijskiej. Podrodzaj "Theomyia" jest endemitem Afryki Subsaharyjskiej. W Polsce stwierdzono występowanie 7 gatunków z dwóch podrodzajów (zobacz: komarowate Polski).
Taksonomia i ewolucja.
Takson ten wprowadzony został w 1904 przez Ephraima Portera Felta, który jego gatunkiem typowym wyznaczył "Culex absobrinus", zsynonimizowany później z "Culiseta impatiens". Pozycja tego rodzaju w obrębie podrodziny Culicinae jest niejasna i umieszcza się go w monotypowym plemieniu Culisetini, wprowadzonym po raz pierwszy w 1962 roku przez Johna N. Belikna. Wyniki analizy filogenetycznej Ralpha Harbacha i Iana Kitchinga z 1998 roku jako jego grupę siostrzaną wskazały rodzaj "Toxorhynchites", jednak późniejsze prace wskazują taką relację jako mało prawdopodobną. Wyniki analizy metodą kalibrowanego skamieniałościami zegara molekularnego, opublikowane przez K.R. Reidenbach i innych w 2009 roku, wskazują, że rodzaj ten stanowi starą linię ewolucyjną, która oddzieliła się w jurze, około 191 milionów lat temu. Na zapis kopalny rodzaju składają się trzy gatunki znane z eocenu.
Do rodzaju tego należy 7 podrodzajów i 39 opisanych gatunków:

</doc>
<doc id="4877346" url="https://pl.wikipedia.org/wiki?curid=4877346" title="Lugnås">
Lugnås

Lugnås – miejscowość (tätort) w Szwecji, w regionie administracyjnym ("län") Västra Götaland, w gminie Mariestad.
Według danych Szwedzkiego Urzędu Statystycznego liczba ludności wyniosła: 641 (31 grudnia 2015), 614 (31 grudnia 2018) i 612 (31 grudnia 2019).

</doc>
<doc id="4877351" url="https://pl.wikipedia.org/wiki?curid=4877351" title="Lundsbrunn">
Lundsbrunn

Lundsbrunn – miejscowość (tätort) w Szwecji, w regionie administracyjnym ("län") Västra Götaland, w gminie Götene.
Według danych Szwedzkiego Urzędu Statystycznego liczba ludności wyniosła: 909 (31 grudnia 2015), 892 (31 grudnia 2018) i 887 (31 grudnia 2019).

</doc>
<doc id="4877353" url="https://pl.wikipedia.org/wiki?curid=4877353" title="United Soccer League 2016">
United Soccer League 2016

United Soccer League w roku 2016 był szóstym sezonem tych rozgrywek. Po raz pierwszy w historii mistrzem USL został klub New York Red Bulls II (klub farmerski zespołu New York Red Bulls), natomiast wicemistrzem Swope Park Rangers.

</doc>
<doc id="4877354" url="https://pl.wikipedia.org/wiki?curid=4877354" title="Zaginiony Książę">
Zaginiony Książę



</doc>
<doc id="4877355" url="https://pl.wikipedia.org/wiki?curid=4877355" title="Irena Roterman-Konieczna">
Irena Roterman-Konieczna

Irena Roterman-Konieczna (ur. 13 marca 1950 w Krakowie) – polska biochemiczka, prof. dr hab. Collegium Medicum Uniwersytetu Jagiellońskiego.
Życiorys.
Irena Roterman-Konieczna urodziła się 13 marca 1950 r. w Krakowie. Stopień magistra chemii otrzymała w 1973 r. na Uniwersytecie Jagiellońskim. Doktorat otrzymała w r. 1985 na Collegium Medicum Uniwersytetu Jagiellońskiego, a w roku 1996 tamże uzyskała stopień dra habilitowanego. W 2005 r. otrzymała tytuł profesora.
Kierownik Zakładu Bioinformatyki i Telemedycyny na Uniwersytecie Jagiellońskim.
Wieloletni Redaktor Naczelny czasopisma Bio-Algorithms and Med-Systems.
Dorobek naukowy.
Irena Roterman-Konieczna jest autorem licznych opracowań naukowych z dziedziny struktury i funkcja białek i amyloidów. W 2020 r. została zaliczona do grona „160 tysięcy najbardziej wpływowych badaczy na świecie”.

</doc>
<doc id="4877364" url="https://pl.wikipedia.org/wiki?curid=4877364" title="Calcio Femminile Florentia">
Calcio Femminile Florentia



</doc>
<doc id="4877367" url="https://pl.wikipedia.org/wiki?curid=4877367" title="Lyrestad">
Lyrestad

Lyrestad – miejscowość (tätort) w Szwecji, w regionie administracyjnym ("län") Västra Götaland, w gminie Mariestad.
Według danych Szwedzkiego Urzędu Statystycznego liczba ludności wyniosła: 474 (31 grudnia 2015), 489 (31 grudnia 2018) i 502 (31 grudnia 2019).

</doc>
<doc id="4877368" url="https://pl.wikipedia.org/wiki?curid=4877368" title="Heterixalus luteostriatus">
Heterixalus luteostriatus

Heterixalus luteostriatus - gatunek płaza bezogonowego z rodziny sitówkowate występujący endemicznie na Madagaskarze. Dorasta do 3,0 cm. długości i cechuje się zielonkawym ubarwieniem. Zasiedla lasy suche, obszary wylesione, a także pola ryżowe, na których w styczniu dochodzi do rozrodu. 
Wygląd.
Samce dorastają do 2,5-2,8 cm., a samice do 2,6-3,0 cm. długości. Ubarwienie zielonkawe, obecne dobrze zaznaczone żółtawe fałdy grzbietowo-boczne, które dochodzą do piszczela i są lepiej widoczne u samic. Z wyglądu "H. luteostriatus" przypomina spokrewnione gatunki "Heterixalus betsileo, H. variabilis" i "H. andrakata," u których natomiast jaskrawe grzbietowo-boczne paski nie dochodzą do ud.
Zasięg występowania i siedliska.
Endemit. Występuje głównie na północno-zachodnim Madagaskarze (m.in. Dystrykt Ambanja, Park Narodowy Ankarafantsika). Osobniki "H. luteostriatus" widywane były również w południowej części wyspy - m.in. Ihosy). Zasiedla lasy suche, a także obszary wylesione i użytki rolne takie jak pola ryżowe. Występuje na wysokościach bezwzględnych 0-800 m. n. p. m. 
Rozmnażanie i rozwój.
Rozmnaża się w okresowych i stałych zbiornikach wodnych. Samce zaczynają nawoływać w styczniu, siedząc na roślinności znajdującej się 5-10 cm. nad poziomem wody. Jaja składane są w m.in. polach ryżowych i bagnach, mają żółtawy kolor. Kijanki z wyglądu przypominają kijanki innych gatunków "Heterixalus". 

</doc>
<doc id="4877370" url="https://pl.wikipedia.org/wiki?curid=4877370" title="Parafia św. Jerzego w Osowie">
Parafia św. Jerzego w Osowie

Parafia św. Jerzego w Osowie – rzymskokatolicka parafia znajdująca się w diecezji grodzieńskiej, w dekanacie Raduń, na Białorusi.
Od drugiej połowy XVIII w. do parafii należy kaplica filialna pw. św. Jana Chrzciciela w Podhorodnie.
Historia.
Pierwszy, drewniany kościół w Osowie powstał w 1666 i został ufundowany przez ówczesnego właściciela wsi Kazimierza Franckiewicza. W 1732 został on przebudowany lub powstała nowa świątynia fundacji Jerzego Radziwiłła. Przy kościele istniała parafia. W pierwszym dziesięcioleciu XX w., ze względu na zbyt małą powierzchnię świątyni w stosunku do liczby wiernych, postanowiono wybudować nowy, obecny kościół, który oddano do użytku w 1909 i w kolejnym roku poświęcono.
W latach międzywojennych parafia leżała w archidiecezji wileńskiej, w dekanacie Bieniakonie. Przed II wojną światową liczyła ponad 4300 wiernych.
W czasach komunizmu parafia funkcjonowała. Władze komunistyczne znacjonalizowały plebanię.
W 1994 kościół został konsekrowany przez biskupa grodzieńskiego Aleksandra Kaszkiewicza.

</doc>
<doc id="4877372" url="https://pl.wikipedia.org/wiki?curid=4877372" title="Dorota Sands">
Dorota Sands

Dorota Anna Sands – polska alergolog, dr hab. nauk medycznych, profesor zwyczajny Instytutu Matki i Dziecka.
Życiorys.
16 grudnia 1999 obroniła pracę doktorską "Wyniki kompleksowego leczenia dzieci chorych na mukowiscydozę z użyciem rekombinowanej DNazy", 19 kwietnia 2011 habilitowała się na podstawie pracy zatytułowanej "Mukowiscydoza - różnorodność fenotypowa i wyzwania diagnostyczne". 22 czerwca 2016 nadano jej tytuł profesora w zakresie nauk medycznych.
Jest zatrudniona na stanowisku profesora zwyczajnego w Instytucie Matki i Dziecka.
Odznaczona Srebrnym (2016) i Złotym (2021) Krzyżem Zasługi.

</doc>
<doc id="4877380" url="https://pl.wikipedia.org/wiki?curid=4877380" title="Roman Myśliwiec (żołnierz)">
Roman Myśliwiec (żołnierz)

Roman Myśliwiec, ps. „Wrzos” i „Roman” (ur. 21 kwietnia 1924, zm. 13 lutego 2004 w Jaśle) – podporucznik Armii Krajowej.
Życiorys.
Żołnierz Oddziału Partyzanckiego OP-11, Inspektoratu Jasło, dowódca oddziału dywersyjnego NOW w pow. jasielskim (wrzesień 1944-marzec 1945). Dowódca oddziału podziemia antykomunistycznego w pow. jasielskim (marzec-październik 1945). Wieloletni wiceprezes Oddziału Związku Inwalidów Wojennych RP w Jaśle. Aktywny działacz Światowego Związku Żołnierzy Armii Krajowej.
Urodził się 21 kwietnia 1924 w Jaśle, gdzie do wybuchu wojny mieszkał i uczył się. W 1942 wstąpił do Narodowej Organizacji Wojskowej (NOW), zagrożony aresztowaniem w 1943 został skierowany do oddziału AK OP-11 pod dowództwem Józefa Czuchry „Orskiego”. W OP-11 ukończył szkołę oficerską.
W 1944 jasielski Komendant NOW Władysław Szewczyk ps. „Sielski” powierzył mu zorganizowanie Oddziału dyspozycyjnego do ochrony sztabu NOW i Delegata Rządu emigracyjnego na powiat jasielski, ówczesnego prezesa Stronnictwa Narodowego Adolfa Kośka.
Do momentu wkroczenia do Jasła Armii Czerwonej, oddział Romana Myśliwca prowadził akcje zbrojne przeciwko okupantowi niemieckiemu. Między innymi dokonał zamachu na Dyrektora Rafinerii Nafty w Niegłowicach, Fritza Kubelkę, a także ocalił z płonącego Jasła, archiwum komendy Obwodu Armii Krajowej. Swoje działania oddział prowadził do października 1945.
Korzystając z ogłoszonej amnestii, z powodu trudnej sytuacji finansowej oddziału, za zgodą przełożonych Roman Myśliwiec poddał oddział, składając broń i wyposażenie, 17 października 1945. Aresztowany w marcu 1945 był przetrzymywany w Gorajowicach skąd zbiegł. Aby uniknąć kolejnego aresztowania przeprowadził się do Wrocławia, a później Gdańska.
Ponownie aresztowany 17 grudnia 1946 r. w Elblągu. Przeszedł śledztwo w PUBP w Gdańsku i po przetransportowaniu w WUBP w Rzeszowie. Z rzeszowskiego aresztu zbiegł 19 III 1947 r. i po nielegalnym przekroczeniu granicy przez Czechosłowację dotarł do amerykańskiej strefy okupacyjnej w Niemczech i do Francji. Służył w Polskim Kontyngencie Wojskowym.
Powrócił do Polski na mocy amnestii w 1956 r. Po powrocie do Polski wielokrotnie przesłuchiwany przez UBP.
Od lat 70. był sekretarzem, a potem wiceprezesem Oddziału Jasielskiego Związku Inwalidów Wojennych w Jaśle.
OD 1990 współpracował z Obiektywem Jasielskim prowadząc rubrykę historyczną. Był znanym w Jaśle edukatorem postaw patriotycznych
Zmarł 13 lutego 2004 w Jaśle. Pochowany został na cmentarzu parafialnym w Trzcinicy.
Życie prywatne.
Jego brat Marian Myśliwiec (1925-2003) również należał do NOW i AK w powiecie jasielskim. Miał czwórkę dzieci. Był ojcem Romana Myśliwca, prekursora współczesnego polskiego winiarstwa.

</doc>
<doc id="4877393" url="https://pl.wikipedia.org/wiki?curid=4877393" title="Parafia św. Jana Chrzciciela w Bieniakoniach">
Parafia św. Jana Chrzciciela w Bieniakoniach

Parafia św. Jana Chrzciciela w Bieniakoniach – rzymskokatolicka parafia znajdująca się w diecezji grodzieńskiej, w dekanacie Raduń, na Białorusi.
Historia.
Pierwszy, drewniany kościół pw. św. Jana Chrzciciela w Bieniakoniach powstał w 1634 i został ufundowany przez ówczesnego właściciela wsi Jana Czaplińskiego. Wówczas też erygowano przy nim parafię. W 1737 powstała nowa świątynia. W tych czasach kościół jest wymieniany pw. św. Jerzego. W XIX w. liczba parafian dochodziła do 5000, a do parafii należały kaplice w Konwaliszkach i Butrymańcach. W latach 1900–1902 wybudowano nowy, obecny kościół.
W latach międzywojennych parafia leżała w archidiecezji wileńskiej, od 1925 w dekanacie Bieniakonie. Przed II wojną światową liczyła ponad 6500 wiernych.
W czasach komunizmu parafia funkcjonowała do 1951. 8 czerwca tego roku władze komunistyczne aresztowały bieniakońskiego proboszcza ks. Dominika Hojlusza, który następnie został skazany na 25 lat łagrów i w 1953 zmarł w Irkucku. Przez następne 10 lat parafię obsługiwał ks. Apolinariusz Zubielewicz z parafii w Konwaliszkach. W 1961 kościół został znacjonalizowany. Następnie służył jako magazyn paliw i szpital psychiatryczny.
Na fali odwilży, 10 grudnia 1988 kościół został zwrócony i rozpoczęto jego remont. 21 grudnia 1988 odprawiono pierwsze nabożeństwo. Po upadku Związku Sowieckiego parafia została przedzielona białorusko-litewską granicą państwową, co wymusiło zmianę jej granic. W latach 1989–1998 parafię prowadzili księża pallotyni. Następnie wróciła ona pod opiekę duchowieństwa diecezjalnego.
Duszpasterze.
Proboszczowie:
Wikariusze:

</doc>
<doc id="4877397" url="https://pl.wikipedia.org/wiki?curid=4877397" title="Ondrej Spišák">
Ondrej Spišák

Ondrej Spišák (ur. 1964 w Nitrze) – słowacki reżyser teatralny.
W 1986 ukończył studia na Wydziale Lalkarskim Akademii Sztuk Scenicznych w Pradze, a jego spektaklem dyplomowym był "Dżezinbad" na motywach sztuki Ernesta Brylla "Na szkle malowane". Następnie pracował w Czechach i na Słowacji, gdzie zrealizował: "Sir Halewina" Michela de Ghelderodego, "Romeo i Julię" Szekspira oraz "Prawiek i inne czasy" na podstawie powieści Olgi Tokarczuk. W 1990 w Słowacji wspólnie z plastykiem i scenografem Františkiem Liptákiem i przyjaciółmi założył Wolne Stowarzyszenie Aktorów, Reżyserów, Artystów, Ich Małżonek, Kochanek, Dzieci, Psów i Kotów, czyli wędrowny teatr-cyrk Teatro Tatro, który ma w swoim repertuarze takie widowiska jak "Bianka Brasseli, czyli kobieta o dwóch głowach", "Ballada o bandycie", "Zázračný divadelný automat" ("Magiczny automat teatralny"), który powstał jako artystyczny projekt towarzyszący Olimpiadzie w Vancouver w 2010, i "Mistrz i Małgorzata" Michaiła Bułhakowa.
W 1994 rozpoczął współpracę z warszawskim Teatrem Lalka, gdzie przygotował spektakle dla dzieci takie jak "Robinsona Crusoe" (1994) według powieści Daniela Defoe, "Rudy Dżil i jego pies" (1994) J.R.R. Tolkiena, "Guliwer" (1996) Jonathana Swifta, "Podróż do wnętrza Ziemi" (1997) Julesa Verne’a, "Odyseja" (1999) Homera czy "Buratino" (2004) Aleksieja Nikołajewicza Tołstoja, które były prezentowane także na festiwalach lalkowych w Europie. W 2002 w Teatrze Wybrzeże wyreżyserował inscenizację autorstwa Tadeusza Słobodzianka "Sen pluskwy, czyli towarzysz Chrystus", a w 2003 w Teatrze Narodowym – "Merlina. Inną historię" Słobodzianka, nominowanego w 2004 do nagrody Feliksa Warszawskiego za reżyserię. W 2006 w Laboratorium Dramatu odbyła się premiera "Malambo" Słobodzianka. Później zrealizował kolejne sztuki Tadeusza Słobodzianka w Teatrze na Woli – "Nasza klasa" (2010) i "Prorok Ilja" (2012) – oraz w Teatrze Dramatycznym m.st. Warszawy – "Młody Stalin. Prawdopodobna historia" (2013), "Niedźwiedź Wojtek" (2016) i "Historia Jakuba" (2017)

</doc>
<doc id="4877400" url="https://pl.wikipedia.org/wiki?curid=4877400" title="Madängsholm">
Madängsholm

Madängsholm – miejscowość (tätort) w Szwecji, w regionie administracyjnym ("län") Västra Götaland, w gminie Tidaholm.
Według danych Szwedzkiego Urzędu Statystycznego liczba ludności wyniosła: 411 (31 grudnia 2015), 423 (31 grudnia 2018) i 417 (31 grudnia 2019).

</doc>
<doc id="4877401" url="https://pl.wikipedia.org/wiki?curid=4877401" title="Hypocharmosyna">
Hypocharmosyna

Hypocharmosyna – rodzaj ptaka z podrodziny dam (Loriinae) w rodzinie papug wschodnich (Psittaculidae).
Zasięg występowania.
Rodzaj obejmuje gatunki występujące na Nowej Gwinei i okolicznych wyspach.
Morfologia.
Długość ciała 15–17 cm; masa ciała 25–48 g.
Systematyka.
Etymologia.
"Hypocharmosyna": gr. ὑπο "hupo" trochę, w kierunku; rodzaj "Charmosyna" (lorika).
Podział systematyczny.
Do rodzaju należą następujące gatunki:

</doc>
<doc id="4877405" url="https://pl.wikipedia.org/wiki?curid=4877405" title="HSAM">
HSAM



</doc>
<doc id="4877408" url="https://pl.wikipedia.org/wiki?curid=4877408" title="Marbäck">
Marbäck

Marbäck – miejscowość (tätort) w Szwecji, w regionie administracyjnym ("län") Västra Götaland, w gminie Ulricehamn.
Według danych Szwedzkiego Urzędu Statystycznego liczba ludności wyniosła: 475 (31 grudnia 2015), 490 (31 grudnia 2018) i 514 (31 grudnia 2019).

</doc>
<doc id="4877409" url="https://pl.wikipedia.org/wiki?curid=4877409" title="Roman Myśliwiec, ps. &quot;Wrzos&quot;">
Roman Myśliwiec, ps. &quot;Wrzos&quot;



</doc>
<doc id="4877410" url="https://pl.wikipedia.org/wiki?curid=4877410" title="Roman Myśliwiec">
Roman Myśliwiec



</doc>
<doc id="4877412" url="https://pl.wikipedia.org/wiki?curid=4877412" title="Mjöbäck">
Mjöbäck

Mjöbäck – miejscowość (tätort) w Szwecji, w regionie administracyjnym ("län") Västra Götaland, w gminie Svenljunga.
Według danych Szwedzkiego Urzędu Statystycznego liczba ludności wyniosła: 300 (31 grudnia 2015), 304 (31 grudnia 2018) i 306 (31 grudnia 2019).

</doc>
<doc id="4877415" url="https://pl.wikipedia.org/wiki?curid=4877415" title="Moholm">
Moholm

Moholm – miejscowość (tätort) w Szwecji, w regionie administracyjnym ("län") Västra Götaland, w gminie Töreboda.
Według danych Szwedzkiego Urzędu Statystycznego liczba ludności wyniosła: 647 (31 grudnia 2015), 606 (31 grudnia 2018) i 633 (31 grudnia 2019).

</doc>
<doc id="4877416" url="https://pl.wikipedia.org/wiki?curid=4877416" title="Wielki szort. Mechanizm maszyny zagłady">
Wielki szort. Mechanizm maszyny zagłady

Wielki szort. Mechanizm maszyny zagłady (ang. "The Big Short: Inside the Doomsday Machine") – książka non-fiction autorstwa Michaela Lewisa z 2010 r. o kryzysie na amerykańskiej giełdzie papierów wartościowych w 2008 roku. W książce Lewis przybliża kulisy narastania bańki mieszkaniowej w Stanach Zjednoczonych w latach 2000., bezpośredniej przyczyny kryzysu.
Książka 28 tygodni utrzymała się na liście bestsellerów New York Timesa i była podstawą do filmu "Big Short" z 2015 roku.

</doc>
<doc id="4877418" url="https://pl.wikipedia.org/wiki?curid=4877418" title="Mollösund">
Mollösund

Mollösund – miejscowość (tätort) w Szwecji, w regionie administracyjnym ("län") Västra Götaland, w gminie Orust.
Według danych Szwedzkiego Urzędu Statystycznego liczba ludności wyniosła: 243 (31 grudnia 2015), 212 (31 grudnia 2018) i 212 (31 grudnia 2019).

</doc>
<doc id="4877422" url="https://pl.wikipedia.org/wiki?curid=4877422" title="Mölltorp">
Mölltorp

Mölltorp – miejscowość (tätort) w Szwecji, w regionie administracyjnym ("län") Västra Götaland, w gminie Karlsborg.
Według danych Szwedzkiego Urzędu Statystycznego liczba ludności wyniosła: 1047 (31 grudnia 2015), 1071 (31 grudnia 2018) i 1084 (31 grudnia 2019).

</doc>
<doc id="4877424" url="https://pl.wikipedia.org/wiki?curid=4877424" title="Wyszesław (książę chorwacki)">
Wyszesław (książę chorwacki)

Wyszesław, także Wiszesław (chorw. "Višeslav") – rzekomy książę Chorwacji Dalmatyńskiej panujący być może na początku IX w. Według chorwackiej tradycji to za jego panowania Chorwaci przyjęli wiarę chrześcijańską, na co nie ma jednoznacznych dowodów naukowych.
Historia.
Jedyna dotychczas odkryta wzmianka o księciu Wyszesławie pochodzi z inskrypcji wyrytej na, dostrzeżonej w XIX w., tzw. "chrzcielnicy Wyszesława".Z napisu dowiadujemy się, że Wyszesław był księciem (łac. "dux")"," lecz nie wiadomo z całą pewnością, ani kiedy, ani nad jakim ludem panował. Ponieważ inskrypcja i okoliczności znaleziska nie pozwalają na jednoznaczne powiązanie baptysterium z Chorwacją, nie ma podstaw do twierdzenia, iż Wyszesław był chorwackim księciem. Pewne jest tylko, że był księciem jakiejś grupy słowiańskiej na terenie, na którym Karolingowie w owym czasie (najprawdopodobniej na początku IX w.) szerzyli chrześcijaństwo. Ponieważ zachowane baptysterium ma być dowodem na masowe chrzczenie ludności słowiańskiej, tradycja chorwacka uznaje, iż to za księcia Wyszesława Chorwaci przyjęli chrześcijaństwo.

</doc>
<doc id="4877428" url="https://pl.wikipedia.org/wiki?curid=4877428" title="Dawny kościół i klasztor Bernardynów w Kościanie">
Dawny kościół i klasztor Bernardynów w Kościanie

Dawny kościół i klasztor Bernardynów – dawny zespół klasztorny Bernardynów znajdujący się w Kościanie, w województwie wielkopolskim.
Kościół i klasztor zostały zbudowane w latach 1605–1611, na miejscu pierwotnych budynków drewnianych z 1456 roku. Po kasacie zakonu w 1830 roku zespół został poważnie przebudowany – m.in. zostały zbudowane dwie wieże (1836 rok), na siedzibę domu poprawczego, natomiast od 1866 roku – szpitala wojskowego. W 1893 roku został tam utworzony zakład dla psychicznie chorych, natomiast w 1898 roku – na miejscu klasztoru i ogrodów klasztornych powstało sanatorium dla nerwowo chorych.
Najstarszą częścią zespołu jest kaplica pod wezwaniem Najświętszej Maryi Panny Anielskiej, która powstała z dawnego wczesnobarokowego prezbiterium. W dwudziestoleciu międzywojennym kaplica była przeznaczona dla pacjentów Zakładu Psychiatrycznego. Podczas okupacji – w 1944 roku – w kaplicy odprawiane były nabożeństwa dla katolickich żołnierzy niemieckich. Budynki, po zamordowaniu pacjentów, zostały przeznaczone na koszary wojskowe. Budowla jest zamknięta trójbocznie, trzyprzęsłowa, nakryta jest sklepieniem kolebkowym z lunetami, opartym na gurtach. Kaplicę nakrywa dach dwuspadowy. We wnętrzu jest umieszczony ołtarz główny wykonany w 1780 roku oraz stalle dwudziestosiedzeniowe, wkomponowane w zamknięcie prezbiterium (powstały w tym samym roku).
Innymi budynkami wchodzącymi w skład kompleksu są dawny budynek klasztorny i budynki szpitalne. Budynek klasztorny jest murowany, wzniesiony z cegły na planie prostokąta, posiada dwa piętra i sześciokondygnacyjne wieże. Budynki szpitalne wzniesiono pod koniec XIX wieku i na początku XX wieku. Są to budowle murowane, wzniesione z cegły ceramicznej, nieotynkowane, posiadające mieszkalne poddasze. Budynki nakrywają dachy wielopołaciowe i nakryte dachówką. 

</doc>
<doc id="4877429" url="https://pl.wikipedia.org/wiki?curid=4877429" title="Magdalena Pecul-Kudelska">
Magdalena Pecul-Kudelska

Magdalena Pecul-Kudelska – polska chemiczka, działaczka społeczna, profesor nauk ścisłych i przyrodniczych, profesor Uniwersytetu Warszawskiego, specjalności naukowe: chemia teoretyczna, spektroskopia.
Życiorys.
W 2000 na podstawie rozprawy pt. "Wpływ oddziaływań międzymolekularnych na parametry widm NMR" uzyskała na Wydziale Chemii Uniwersytetu Warszawskiego stopień naukowy doktora nauk chemicznych (dyscyplina: chemia, specjalność: chemia teoretyczna). Na tym samym wydziale na podstawie dorobku naukowego oraz pracy pt. "Obliczenia kwantowochemiczne optycznych właściwości molekularnych" otrzymała w 2007 stopień naukowy doktora habilitowanego nauk chemicznych (dyscyplina: chemia, specjalność: chemia fizyczna). Tytuł profesora otrzymała 21 lipca 2020.
Została profesorem uczelni na Wydziale Chemii Uniwersytetu Warszawskiego.
Zaangażowała się w działalność ruchu społecznego Obywatele RP.

</doc>
<doc id="4877435" url="https://pl.wikipedia.org/wiki?curid=4877435" title="Nittorp">
Nittorp

Nittorp – miejscowość (tätort) w Szwecji, w regionie administracyjnym ("län") Västra Götaland, w gminie Tranemo.
Według danych Szwedzkiego Urzędu Statystycznego liczba ludności wyniosła: 204 (31 grudnia 2018) i 201 (31 grudnia 2019).

</doc>
<doc id="4877437" url="https://pl.wikipedia.org/wiki?curid=4877437" title="Park Etnograficzny w Tokarni">
Park Etnograficzny w Tokarni

Park Etnograficzny w Tokarni – skansen wsi kieleckiej, oddział Muzeum Wsi Kieleckiej w Kielcach, zlokalizowany w dolinie Czarnej Nidy, we wsi Tokarnia (gmina Chęciny, powiat kielecki).
Historia i charakterystyka.
Skansen powstał z inicjatywy i w zgodzie z założeniami profesora Romana Reinfussa, etnografa i znawcy kultury ludowej Kielecczyzny. Placówkę powołano do życia w 1976, a park otwarto w 1977. W jego ramach odtworzono układy osadnicze wsi z różnych części Kielecczyzny - Gór Świętokrzyskich, Niecki Nidziańskiej, Wyżyny Sandomierskiej i Wyżyny Krakowsko-Częstochowskiej. Muzeum na powierzchni 65 hektarów skupia 38 zespołów obiektów, które rozmieszczono w pięciu sektorach: małomiasteczkowym, wyżynnym, dworsko-folwarcznym, budownictwa świętokrzyskiego i terenów lessowych. Ekspozycja odwzorowuje pejzaż wiejski XVIII i XIX wieku, uzupełniony obiektami handlu (np. apteka) i przemysłu wiejskiego (m.in. wiatraki) oraz wyposażeniem wnętrz, zarówno w tradycyjne meble i sprzęty, jak i urządzenia warsztatowe, m.in. tkackie, plecionkarskie, czy gonciarskie. Koncepcja jest dopełniana przez małą architekturę (m.in. studnie, czy kieraty) oraz aranżację przyrody: ogródki przydomowe, ziołowe, czy łąki. Muzeum dysponuje również zespołem budownictwa sakralnego z kościołem Matki Boskiej Pocieszenia przeniesionym z Rogowa.
Muzeum jest jedynym spadkobiercą dzieł rzeźbiarza ludowego Jana Bernasiewicza. Stała wystawa poświęcona twórczości jego oraz jego żony, Marii (poetki ludowej piszącej o rzeźbach męża), eksponowana jest w zagrodzie z Bukowskiej Woli.
Muzeum jest jedną z najchętniej odwiedzanych atrakcji turystycznych w województwie świętokrzyskim, np. w 2008 zwiedzone zostało przez ponad 70 tysięcy osób. Skansen jest rozbudowywany i docelowo ma pomieścić 120 obiektów. Placówka prowadzi działalność naukowo-badawczą i wydawniczą. Gromadzi otwartą publicznie bibliotekę i filmotekę tematyczną.

</doc>
<doc id="4877440" url="https://pl.wikipedia.org/wiki?curid=4877440" title="Nolvik">
Nolvik

Nolvik – miejscowość (tätort) w Szwecji, w regionie administracyjnym ("län") Västra Götaland, w gminie Göteborg.
Według danych Szwedzkiego Urzędu Statystycznego liczba ludności wyniosła: 1373 (31 grudnia 2015), 1393 (31 grudnia 2018) i 1447 (31 grudnia 2019).

</doc>
<doc id="4877442" url="https://pl.wikipedia.org/wiki?curid=4877442" title="United Soccer League 2015">
United Soccer League 2015

United Soccer League w roku 2015 był piątym sezonem tych rozgrywek. Po raz pierwszy w historii mistrzem USL został klub Rochester Rhinos, natomiast wicemistrzem Los Angeles Galaxy II (klub farmerski zespołu Los Angeles Galaxy).

</doc>
<doc id="4877443" url="https://pl.wikipedia.org/wiki?curid=4877443" title="Operacja „Argon”">
Operacja „Argon”

Operacja „Argon” – Sprawa Operacyjnego Rozpracowania o kryptonimie „Argon” prowadzona przez funkcjonariuszy wrocławskiej delegatury Centralnego Biura Antykorupcyjnego w latach 2015-2016.
W ramach specjalnej i szeroko zakrojonej akcji zakładano podsłuchy, obserwowano dziesiątki ludzi i firm. Celem akcji miało być zebranie informacji o rzekomym łamaniu prawa przez grupę polityków i przedsiębiorców.
Pomimo zaangażowania ogromnych środków przez CBA nie postawiono zarzutów ani też nikt nie został nawet przesłuchany. Kilkudziesięciostronicowy raport, który powstał w wyniku akcji okazał się bezwartościowy. Zgodnie z prawem, po dwóch miesiącach od zakończenia akcji, jeśli nie zawierał dowodów przestępstw, czy choćby przesłanek do działań prokuratury, powinien zostać zniszczony. Tak się jednak nie stało.
Wybiórcze materiały z raportu były dostarczane dziennikarzom, którzy publikowali teksty oczerniające ówczesnych polityków, menadżerów i przedsiębiorców. Rozsiewano plotki o rzekomych nielegalnych działaniach kilku firm public relations. Żadna z tych informacji nie znalazła potwierdzenia.
Realnym skutkiem działań tajnych służb było doprowadzenie do dymisji ówczesnego ministra skarbu Dawida Jackiewicza i krótkotrwały kryzys polityczny w ówczesnym rządzie Beaty Szydło.

</doc>
<doc id="4877445" url="https://pl.wikipedia.org/wiki?curid=4877445" title="Ashnikko">
Ashnikko

Ashton Nicole Casey (ur. 19 lutego 1996 roku), znana jako Ashnikko (/ˈæʃnɪkoʊ/) – amerykańska piosenkarka, raperka, autorka tekstów, producentka muzyczna oraz modelka.

</doc>
<doc id="4877446" url="https://pl.wikipedia.org/wiki?curid=4877446" title="Arie de Goede">
Arie de Goede

Arie (Aar) de Goede (ur. 21 maja 1928 w Vlaardingen, zm. 16 maja 2016 w Zoeterwoude) – holenderski polityk i urzędnik, poseł do Parlamentu Europejskiego I kadencji, poseł do Tweede Kamer i Eerste Kamer, sekretarz stanu.
Życiorys.
Ukończył szkołę handlową, następnie trzyletni kurs w zakresie podatków. Od 1947 pracował w administracji skarbowej w Schiedam, później również w sekretariatach centrum treningowego i biura doradczego. Od 1958 administrator finansowy w Reactor Centrum Nederland, fundacji zajmującej się badaniami nad energią nuklearną.
W 1966 zaangażował się w działalność polityczną w ramach Demokratów 66, został rzecznikiem parlamentarnej frakcji D66 ds. ekonomicznych i finansowych. Od 1967 do 1973 reprezentował partię w Tweede Kamer. Następnie od maja 1973 do grudnia 1977 zajmował stanowisko sekretarza stanu w ministerstwie finansów w ramach rządu Joopa den Uyla. W 1979 wybrany do Parlamentu Europejskiego jako lider listy partyjnej ("lijsttrekker"). Pozostawał deputowanym niezrzeszonym, należał do Komisji ds. Gospodarczych i Walutowych. W latach 1986–1987 zasiadał w wyższej izbie parlamentu Eerste Kamer.
Kawaler Orderu Lwa Niderlandzkiego (1978).

</doc>
<doc id="4877448" url="https://pl.wikipedia.org/wiki?curid=4877448" title="Nowy Bojowy Pływający Wóz Piechoty „Borsuk”">
Nowy Bojowy Pływający Wóz Piechoty „Borsuk”



</doc>
<doc id="4877451" url="https://pl.wikipedia.org/wiki?curid=4877451" title="Antonina Żbikowska">
Antonina Żbikowska

Antonina Pach-Żbikowska (ur. 20 września 2009) – polska aktorka dubbingowa, teatralna oraz radiowa. Córka Joanny Pach-Żbikowskiej. Jest uczennicą Warsztatowej Akademii Musicalowej przy Teatrze Muzycznym ROMA w Warszawie.

</doc>
<doc id="4877454" url="https://pl.wikipedia.org/wiki?curid=4877454" title="Nordkroken">
Nordkroken

Nordkroken – miejscowość (tätort) w Szwecji, w regionie administracyjnym ("län") Västra Götaland, w gminie Vänersborg.
Według danych Szwedzkiego Urzędu Statystycznego liczba ludności wyniosła: 456 (31 grudnia 2015), 453 (31 grudnia 2018) i 447 (31 grudnia 2019).

</doc>
<doc id="4877458" url="https://pl.wikipedia.org/wiki?curid=4877458" title="Nya Långenäs">
Nya Långenäs

Nya Långenäs – miejscowość (tätort) w Szwecji, w regionie administracyjnym ("län") Västra Götaland, w gminie Härryda.
Według danych Szwedzkiego Urzędu Statystycznego liczba ludności wyniosła: 339 (31 grudnia 2015), 347 (31 grudnia 2018) i 344 (31 grudnia 2019).

</doc>
<doc id="4877462" url="https://pl.wikipedia.org/wiki?curid=4877462" title="Nygård (Szwecja)">
Nygård (Szwecja)

Nygård – miejscowość (tätort) w Szwecji, w regionie administracyjnym ("län") Västra Götaland, w gminie Lilla Edet.
Według danych Szwedzkiego Urzędu Statystycznego liczba ludności wyniosła: 490 (31 grudnia 2015), 479 (31 grudnia 2018) i 488 (31 grudnia 2019).

</doc>
<doc id="4877468" url="https://pl.wikipedia.org/wiki?curid=4877468" title="Ödeborg">
Ödeborg

Ödeborg – miejscowość (tätort) w Szwecji, w regionie administracyjnym ("län") Västra Götaland, w gminie Färgelanda.
Według danych Szwedzkiego Urzędu Statystycznego liczba ludności wyniosła: 589 (31 grudnia 2015), 583 (31 grudnia 2018) i 574 (31 grudnia 2019).

</doc>
<doc id="4877472" url="https://pl.wikipedia.org/wiki?curid=4877472" title="Odensberg">
Odensberg

Odensberg – miejscowość (tätort) w Szwecji, w regionie administracyjnym ("län") Västra Götaland, w gminie Falköping.
Według danych Szwedzkiego Urzędu Statystycznego liczba ludności wyniosła: 290 (31 grudnia 2015), 282 (31 grudnia 2018) i 278 (31 grudnia 2019).

</doc>
<doc id="4877474" url="https://pl.wikipedia.org/wiki?curid=4877474" title="Öjersjö">
Öjersjö

Öjersjö – miejscowość (tätort) w Szwecji, w regionie administracyjnym ("län") Västra Götaland, w gminie Partille.
Według danych Szwedzkiego Urzędu Statystycznego liczba ludności wyniosła: 4394 (31 grudnia 2015), 4554 (31 grudnia 2018) i 4715 (31 grudnia 2019).

</doc>
<doc id="4877476" url="https://pl.wikipedia.org/wiki?curid=4877476" title="Charmosynopsis">
Charmosynopsis

Charmosynopsis – rodzaj ptaka z podrodziny dam (Loriinae) w rodzinie papug wschodnich (Psittaculidae).
Zasięg występowania.
Rodzaj obejmuje gatunki występujące na wyspie Buru (południowe Moluki) i Nowej Gwinei.
Morfologia.
Długość ciała 16–19 cm; masa ciała 24–35 g.
Systematyka.
Etymologia.
"Charmosynopsis": rodzaj "Charmosyna" (lorika); gr. οψις "opsis" „wygląd”.
Podział systematyczny.
Do rodzaju należą następujące gatunki:

</doc>
<doc id="4877477" url="https://pl.wikipedia.org/wiki?curid=4877477" title="Olofstorp">
Olofstorp

Olofstorp – miejscowość (tätort) w Szwecji, w regionie administracyjnym ("län") Västra Götaland, w gminie Göteborg.
Według danych Szwedzkiego Urzędu Statystycznego liczba ludności wyniosła: 3746 (31 grudnia 2015), 4011 (31 grudnia 2018) i 4108 (31 grudnia 2019).

</doc>
<doc id="4877478" url="https://pl.wikipedia.org/wiki?curid=4877478" title="Olsfors">
Olsfors

Olsfors – miejscowość (tätort) w Szwecji, w regionie administracyjnym ("län") Västra Götaland, w gminie Bollebygd.
Według danych Szwedzkiego Urzędu Statystycznego liczba ludności wyniosła: 617 (31 grudnia 2015), 629 (31 grudnia 2018) i 624 (31 grudnia 2019).

</doc>
<doc id="4877489" url="https://pl.wikipedia.org/wiki?curid=4877489" title="Donata Kurpas">
Donata Kurpas

Donata Izabela Kurpas – polska specjalistka w zakresie medycyny rodzinnej, psychoterapii, dr hab. nauk medycznych, wykładowca Wydziału Nauk o Zdrowiu Państwowej Medycznej Wyższej Szkoły Zawodowej w Opolu, profesor Katedry i Zakładu Medycyny Rodzinnej Wydziału Lekarskiego Uniwersytetu Medycznego im. Piastów Śląskich we Wrocławiu.
Życiorys.
W 1999 ukończyła studia medyczne w Akademii Medycznej im. Piastów Śląskich, 28 listopada 2003 obroniła pracę doktorską "Satysfakcja pacjentów z jakości usług świadczonych w opiece podstawowej: analiza porównawcza publicznych i niepublicznych zakładów podstawowej opieki zdrowotnej oraz indywidualnych praktyk lekarzy rodzinnych", 16 kwietnia 2014 habilitowała się na podstawie pracy zatytułowanej "Paradygmat opieki nad chorymi przewlekle w ramach podstawowej opieki zdrowotnej". 28 lutego 2020 nadano jej tytuł profesora w zakresie nauk medycznych i nauk o zdrowiu.
Została zatrudniona na stanowisku adiunkta w Katedrze i Zakładzie Medycyny Rodzinnej na Wydziale Lekarskim Kształcenia Podyplomowego Akademii Medycznej im. Piastów Śląskich.
Jest wykładowcą na Wydziale Nauk o Zdrowiu Państwowej Medycznej Wyższej Szkole Zawodowej w Opolu, profesorem w Katedrze i Zakładzie Medycyny Rodzinnej na Wydziale Lekarskim Uniwersytetu Medycznego im. Piastów Śląskich we Wrocławiu, a także członkiem Zespołu Interdyscyplinarnego do spraw Programu Wspierania Infrastruktury Badawczej w ramach Funduszu Nauki i Technologii Polskie (Zespół Specjalistyczny, Interdyscyplinarny, Doradcze i Zadaniowe Ministra) Ministerstwa Nauki i Szkolnictwa Wyższego.

</doc>
<doc id="4877495" url="https://pl.wikipedia.org/wiki?curid=4877495" title="Fortalicja w Sobkowie">
Fortalicja w Sobkowie

Fortalicja w Sobkowie – fortalicja wraz z ruinami dworu znajdująca się we wsi Sobków (powiat jędrzejowski, województwo świętokrzyskie).
Historia.
Początkiem założenia był dwór zbudowany około 1529 przez Rafała Ryterskiego przy drodze prowadzącej do przeprawy przez Nidę, na terenie osady z karczmą (do dziś zachowały się fragmenty tej budowli w murach skrzydła południowego budynków gospodarczych). Około 1560 założenie rozbudowali kasztelan sandomierski Stanisław Sobek wraz z małżonką Anną z Ryterskich. Powstał wówczas obiekt o charakterze reprezentacyjnym: założenie na planie prostokąta, otoczone murami, z czterema pięciokątnymi basztami na narożach, nowym dworem przy wieży północno-wschodniej oraz budynkiem gospodarczym przy północnym murze. Nowy dwór łączył się z przylegającą wieżą, której nadano charakter loggii widokowej. W 1569, w wyniku powodzi (wylanie Nidy), wieża północno-zachodnia uległa zniszczeniu, a w jej miejscu zbudowano basteję. W tym okresie dostawiono do nowego dworu klatkę schodową w formie wieżyczki, a część majdanu uzyskała charakter folwarku. W pierwszej połowie XVII wieku lokalne dobra odziedziczyli Drohojowscy, którzy przyczynili się do znacznego rozwoju Sobkowa i okolic.
W 1668 majątek zakupił Jan Wielopolski i od tego czasu dwór sobkowski stał się siedzibą magnacką. W centrum założenia, na dawnym majdanie fortalicji zbudowano nowy, okazały dwór z czterema alkierzami i mezzaninem. Budowla była otwarta widokowo w stronę Nidy, ku której stworzono opadające do rzeki ogrody. W XVIII wieku dobra zakupili Szaniawscy, którzy mocno przebudowali dwór centralny, likwidując alkierze, rozwijając bryłę ku wschodowi, tworząc trójarkadową loggię od południa oraz dobudowując portyk kolumnowy od zachodu. Mury obwodowe od wschodu przesunięto o kilka metrów, celem uzyskania większej powierzchni wewnątrz i stworzenia nowego podjazdu. Postawiono wówczas także nowe stajnie, wozownie i budynki zaplecza.
W 1819 Konstanty Felicjan Szaniawski przekazał majątek synowi, Stanisławowi i jego żonie, Annie z Kluszewskich. Stanisław Szaniawski sprzedał Sobków Henrykowi Nakwaskiemu w 1825. Nakwaski nie był zainteresowany założeniem, które popadło w ruinę i zostało sprzedane Ignacemu Dobrosławskiemu herbu Nałęcz. Dobrosławscy zaciągali nadmierne długi u chęcińskich Żydów, a ich spłata przekraczała możliwości finansowe rodziny, w związku z czym majątek zlicytowano rodzinie Rajzmanów. Kolejnymi właścicielami obiektu byli Żydzi: kupiec Jakub Szalomonowicz Nowak z Chmielnika (1914), Szlama Henoch Kaminer (1919) i współwłaściciel Judka Rozentrauch (do wybuchu II wojny światowej).
W 1944 mienie bezspadkowe przeszło na skarb państwa. W latach 60. XX wieku zrujnowane obiekty planowano przekształcić na ośrodek wypoczynkowy dla mieszkańców Kielc, ale plany te nie zostały zrealizowane. W 1997 ruiny nabył Andrzej Borkowski i jego żona, Alicja. Zabudowania obwodowe wyremontowano i obecnie działa tu obiekt turystyczny pod nazwą "Hotel Zamek Rycerski w Sobkowie" z restauracją i ośrodkiem jeździeckim.
W środkowej części dawnego majdanu znajdują się wczesnoklasycystyczne ruiny dworu, z czterema kolumnami jońskimi w części centralnej, zwrócone fasadą ku Nidzie. W elewacji bocznej (południowo-wschodniej) istnieje ryzalit z zamurowanymi arkadami, zwieńczony półkolistym tympanonem. W tympanonie umieszczony jest kartusz stiukowy z rogami obfitości i girlandami, jak również inicjałami Stanisława Szaniawskiego i jego małżonki, Anny.

</doc>
<doc id="4877496" url="https://pl.wikipedia.org/wiki?curid=4877496" title="Farmaceutyczno-Chemiczna Spółdzielnia Pracy – Galenus">
Farmaceutyczno-Chemiczna Spółdzielnia Pracy – Galenus



</doc>
<doc id="4877501" url="https://pl.wikipedia.org/wiki?curid=4877501" title="Sportplatz Bischofshofen">
Sportplatz Bischofshofen

Sportplatz Bischofshofen – stadion piłkarski w Bischofshofen, w Austrii. Obiekt może pomieścić 1000 widzów. Swoje spotkania rozgrywają na nim piłkarze klubu SK Bischofshofen.
29 maja 2010 roku na stadionie odbył się towarzyski mecz piłkarskich reprezentacji narodowych Azerbejdżanu i Macedonii (1:3).

</doc>
<doc id="4877502" url="https://pl.wikipedia.org/wiki?curid=4877502" title="Janeesa Jeffery">
Janeesa Jeffery

Janeesa Desiree „Chucky” Jeffery (ur. 8 maja 1991 w Colorado Springs) – amerykańska koszykarka, występująca na pozycjach rozgrywającej lub rzucającej, obecnie zawodniczka Polskich Przetworów Basketu–25 Bydgoszcz.
W 2013 zaliczyła obóz przedsezonowy z Minnesotą Lynx, a w 2015 z Atlantą Dream.
27 lipca 2020 podpisała umowę z KS Basket 25 Bydgoszcz.

</doc>
<doc id="4877503" url="https://pl.wikipedia.org/wiki?curid=4877503" title="Örslösa">
Örslösa

Örslösa – miejscowość (tätort) w Szwecji, w regionie administracyjnym ("län") Västra Götaland, w gminie Lidköping.
Według danych Szwedzkiego Urzędu Statystycznego liczba ludności wyniosła: 322 (31 grudnia 2015), 327 (31 grudnia 2018) i 339 (31 grudnia 2019).

</doc>
<doc id="4877507" url="https://pl.wikipedia.org/wiki?curid=4877507" title="Östad">
Östad

Östad – miejscowość (tätort) w Szwecji, w regionie administracyjnym ("län") Västra Götaland, w gminie Tanum.
Według danych Szwedzkiego Urzędu Statystycznego liczba ludności wyniosła: 213 (31 grudnia 2018) i 218 (31 grudnia 2019).

</doc>
<doc id="4877511" url="https://pl.wikipedia.org/wiki?curid=4877511" title="Ras al-Ghiran">
Ras al-Ghiran

Ras al-Ghiran (, "Raʾs al-Ḡīrān"; ) – przylądek w północnej Tunezji, oblany wodami Morza Śródziemnego, najdalej na północ wysunięty punkt kontynentu afrykańskiego.
Znajduje się 15 km na północny zachód od Bizerty i 22 km na północny wschód od znajdującego się na liście światowego dziedzictwa UNESCO Parku Narodowego Aszkal. 
Znajduje się około 8 km na zachód od Przylądka Białego, który również jest często (błędnie) określany jako najbardziej wysunięty na północ punkt Afryki. Ras ben Sekka jest wysunięty około 30 m dalej na północ od Przylądka Białego.

</doc>
<doc id="4877514" url="https://pl.wikipedia.org/wiki?curid=4877514" title="Bitwa pod Zarębami Kościelnymi">
Bitwa pod Zarębami Kościelnymi

Bitwa pod Zarębami Kościelnymi – walki polskiej II Brygady Litewsko-Białoruskiej płk. Kazimierza Rybickiego z sowiecką 5 Dywizją Strzelców w czasie II ofensywy Frontu Zachodniego Michaiła Tuchaczewskiego w okresie wojny polsko-bolszewickiej.
Sytuacja ogólna.
W pierwszej dekadzie lipca 1920 przełamany został front polski nad Autą, a wojska Frontu Północno-Wschodniego gen. Stanisława Szeptyckiego cofały się pod naporem ofensywy Michaiła Tuchaczewskiego.
Naczelne Dowództwo Wojska Polskiego nakazało powstrzymanie wojsk sowieckiego Frontu Zachodniego na linii dawnych okopów niemieckich z okresu I wojny światowej.
Sytuacja operacyjna, a szczególnie upadek Wilna i obejście pozycji polskich od północy, wymusiła dalszy odwrót wojsk polskich.
1 Armia gen. Gustawa Zygadłowicza cofała się nad Niemen, a 4 Armia nad Szczarę.
Obrona wojsk polskich na linii Niemna i Szczary również nie spełniła oczekiwań. W walce z przeciwnikiem oddziały polskie poniosły duże straty i zbyt wcześnie rozpoczęły wycofanie na linię Bugu.
Plan polskiego Naczelnego Dowództwa zakładał, że 1. i 4. Armia oraz Grupa Poleska powstrzymają bolszewików i umożliwią przygotowanie kontrofensywy z rejonu Brześcia. Rozstrzygającą operację na linii Bug, Ostrołęka, Omulew doradzał też gen. Maxime Weygand.
Działania wojsk w rejonie Zarębów Kościelnych.
Broniąca przedmościa w Wyszkowie grupa gen. Lucjana Żeligowskiego uwikłała się w walki z oddziałami Armii Czerwonej.
Aby odciążyć załogę przedmościa, dowódca 1 Armii przerzucił pod Małkinią na prawy brzeg Bugu część grupy generała Jana Rządkowskiego z zadaniem uderzenia na skrzydło sowieckich oddziałów maszerujących na Wyszków. 5 sierpnia II Brygada Litewsko-Białoruska podpułkownika Kazimierza Rybickiego, wzmocniona 2 szwadronem Ułanów Grodzieńskich, przeprawiła się przez Bug pod Małkinią. Grodzieński pułk strzelców uderzył od czoła na pozycje 5 DS przy drodze Małkinia – Ostrów, a Nowogródzki ps wraz z 2 szwadronem Ułanów Grodzieńskich wykonał obejście i skierował się na Zaręby Kościelne. Jego I i III batalion uderzyły na nieprzyjaciela rozwiniętego pod wsią, a II batalion ubezpieczał zgrupowanie uderzeniowe od wschodu. Zdobyto wieś i rozbrojono stacjonujący tam sztab 5 Dywizji Strzelców. Ułani grodzieńscy ścigali rozproszonego przeciwnika na przestrzeni kilku kilometrów.
Bilans walk.
Porażka pod Zarębami Kościelnymi sparaliżowała przejściowo dowodzenie oddziałami sowieckiej 5 Dywizji Strzelców i zmusił ją do wstrzymania marszu w kierunku Wyszkowa. Tym samym poprawione zostało położenie grupy gen. Lucjana Żeligowskiego.

</doc>
<doc id="4877518" url="https://pl.wikipedia.org/wiki?curid=4877518" title="Östadkulle">
Östadkulle

Östadkulle – miejscowość (tätort) w Szwecji, w regionie administracyjnym ("län") Västra Götaland, w gminie Vårgårda.
Według danych Szwedzkiego Urzędu Statystycznego liczba ludności wyniosła: 401 (31 grudnia 2015), 415 (31 grudnia 2018) i 412 (31 grudnia 2019).

</doc>
<doc id="4877521" url="https://pl.wikipedia.org/wiki?curid=4877521" title="Östra Frölunda">
Östra Frölunda

Östra Frölunda – miejscowość (tätort) w Szwecji, w regionie administracyjnym ("län") Västra Götaland, w gminie Svenljunga.
Według danych Szwedzkiego Urzędu Statystycznego liczba ludności wyniosła: 321 (31 grudnia 2015), 313 (31 grudnia 2018) i 319 (31 grudnia 2019).

</doc>
<doc id="4877523" url="https://pl.wikipedia.org/wiki?curid=4877523" title="Lee Eun-sil">
Lee Eun-sil

Lee Eun-sil (kor. 이은실; ur. 25 grudnia 1976 w Chunranamdo) – południowokoreańska tenisistka stołowa, wicemistrzyni olimpijska, trzykrotna medalistka mistrzostw świata.
Dwukrotnie uczestniczyła w letnich igrzyskach olimpijskich. Na igrzyskach w Sydney w 2000 roku wzięła udział w dwóch konkurencjach – zajęła piąte miejsce w grze podwójnej (wspólnie z Seok Eun-mi), a w grze pojedynczej była siedemnasta. Cztery lata później na igrzyskach w Atenach zaprezentowała się w tych samych konkurencjach – zdobyła srebrny medal olimpijski w deblu (razem z Seok Eun-mi), a w singlu ponownie zajęła siedemnastą pozycję.
W latach 2000–2003 zdobyła trzy brązowe medale mistrzostw świata (dwa w drużynie i jeden w deblu), w latach 1998–2002 trzy medale igrzysk azjatyckich (jeden złoty i dwa brązowe), a w latach 1998–2003 cztery medale mistrzostw Azji (dwa złote, jeden srebrny i jeden brązowy).

</doc>
<doc id="4877526" url="https://pl.wikipedia.org/wiki?curid=4877526" title="Överlida">
Överlida

Överlida – miejscowość (tätort) w Szwecji, w regionie administracyjnym ("län") Västra Götaland, w gminie Svenljunga.
Według danych Szwedzkiego Urzędu Statystycznego liczba ludności wyniosła: 540 (31 grudnia 2015), 514 (31 grudnia 2018) i 508 (31 grudnia 2019).

</doc>
<doc id="4877531" url="https://pl.wikipedia.org/wiki?curid=4877531" title="Öxabäck">
Öxabäck

Öxabäck – miejscowość (tätort) w Szwecji, w regionie administracyjnym ("län") Västra Götaland, w gminie Mark.
Według danych Szwedzkiego Urzędu Statystycznego liczba ludności wyniosła: 330 (31 grudnia 2015), 339 (31 grudnia 2018) i 333 (31 grudnia 2019).

</doc>
<doc id="4877535" url="https://pl.wikipedia.org/wiki?curid=4877535" title="Öxeryd">
Öxeryd

Öxeryd – miejscowość (tätort) w Szwecji, w regionie administracyjnym ("län") Västra Götaland, w gminie Lerum.
Według danych Szwedzkiego Urzędu Statystycznego liczba ludności wyniosła: 544 (31 grudnia 2015), 625 (31 grudnia 2018) i 624 (31 grudnia 2019).

</doc>
<doc id="4877536" url="https://pl.wikipedia.org/wiki?curid=4877536" title="Theobaldia">
Theobaldia



</doc>
<doc id="4877538" url="https://pl.wikipedia.org/wiki?curid=4877538" title="Bogoczowiec">
Bogoczowiec

Osiedle Bogoczowiec – osiedle mieszkaniowe w mieście Jastrzębie-Zdrój, jedne z 21 jednostek pomocniczych miasta, położone w centrum miasta.
Historia Osiedla.
Teren obecnego osiedla leży na obszarze historycznego Jastrzębia Dolnego. Osiedle wybudowane w latach 1962–1969 podczas masowej budowy blokowisk w Jastrzębiu-Zdroju w ramach osiedla Przyjaźń. Osiedle miało służyć przede wszystkim pracownikom Kopalni Węgla Kamiennego Jastrzębie. Formalnie Bogoczowiec jako odrębne osiedle powstało w 1995 roku poprzez wydzielenie z terytorium Osiedla Przyjaźń.
25 maja 2002 r. Uchwałą Rady Miasta Jastrzębie-Zdrój Nr XLII/1036/2002 utworzono na terenie miasta jednostkę pomocniczą (realizującą zadania publiczne) - Osiedle "Bogoczowiec". 
Obszar Osiedla Barbary stanowi powierzchnię 35,22 ha.
Liczba zameldowanych mieszkańców: 1333.
Usytuowanie.
Osiedle graniczy: 
Składa się z ulic: Bogoczowiec, Boża Góra Prawa oraz częściowo Wodzisławskiej i Górniczej.

</doc>
<doc id="4877543" url="https://pl.wikipedia.org/wiki?curid=4877543" title="Sylwester Lusiusz">
Sylwester Lusiusz

Sylwester Lusiusz (ur. 18 września 1999 w Brzozowie) – polski piłkarz występujący na pozycji pomocnika w polskim klubie Sandecja Nowy Sącz, na wypożyczeniu z Cracovii. Od 2019 roku występuje w młodzieżowej reprezentacji Polski U-21.
Kariera juniorska.
Cracovia.
1 lipca 2015 przeszedł do juniorskiej drużyny Cracovii, w której zadebiutował 6 marca 2016 w meczu CLJ przeciwko Stali Mielec U19 (1:2). Pierwszą bramkę zdobył 30 października 2016 w meczu CLJ przeciwko Neptunowi Końskie U19 (6:0).
Kariera klubowa.
Cracovia.
14 lipca 2017 został przeniesiony do pierwszego zespołu drużyny Cracovii, w której zadebiutował 9 sierpnia 2017 w meczu Pucharu Polski przeciwko GKS-owi Tychy (1:1, k. 1:4). W Ekstraklasie zadebiutował 25 sierpnia 2017 w meczu przeciwko Śląskowi Wrocław (2:1). 19 lutego 2020 przedłużył kontrakt z klubem do czerwca 2024.
Sandecja Nowy Sącz (wyp.).
2 sierpnia 2022 roku został wypożyczony do I-ligowej Sandecji Nowy Sącz, do końca sezonu 2022/2023.
Kariera reprezentacyjna.
Polska U-19.
W 2017 otrzymał powołanie do reprezentacji Polski U-19, w której zadebiutował 8 czerwca 2017 w meczu towarzyskim przeciwko reprezentacji Ukrainy U-19 (2:0).
Polska U-20.
W 2019 otrzymał powołanie do reprezentacji Polski U-20, w której zadebiutował 5 września 2019 w meczu U20 Elite League przeciwko reprezentacji Włoch U-20 (2:0).
Polska U-21.
W 2019 otrzymał powołanie do reprezentacji Polski U-21, w której zadebiutował 15 listopada 2019 w meczu eliminacji do Mistrzostw Europy U-21 2021 przeciwko reprezentacji Bułgarii U-21 (3:0).
Życie prywatne.
Jego bracia Mateusz (ur. 1998) i Gabriel (ur. 2001) także zostali piłkarzami.

</doc>
<doc id="4877545" url="https://pl.wikipedia.org/wiki?curid=4877545" title="Arlette Soudan-Nonault">
Arlette Soudan-Nonault

Arlette Soudan-Nonault – kongijska dziennikarka i polityk, minister środowiska, zrównoważonego rozwoju i dorzecza Konga. Od 2016 do 2021 roku była ministrem turystyki i ochrony środowiska.
Życiorys.
Arlette Soudan-Nonault urodziła się w Brazzaville, jest córką dyplomaty, senatora i ambasadora – Jean-Pierre Nonault. Dorastała i studiowała w Moskwie i Paryżu, gdzie jej ojciec pełnił funkcje ambasadora. Z wykształcenia jest dziennikarką. W latach 80. i 90. pracowała jako dziennikarka, pełniąc funkcję m.in. prezenterki w Radio Congo. Prowadziła m.in. "Les stratèges du Look" oraz "Clin d’oeil d’Arlette Soudan- Nonault". W latach 1992–1997 pełniła funkcję attaché prasowego prezydenta Konga"".
W 2005 roku postanowiła otworzyć na obrzeżach Brazzaville "Saint Francis of Assisi Institute" (fr. "Institution Saint François d’Assise") – szkołę o profilu liceum z internatem. Obiekt obejmuje 12 hektarów, na których wzniesiono 17 budynków. Kompleks został otwarty we wrześniu 2009 roku"".
Kariera polityczna.
Jest członkinią biura politycznego Kongijskiej Partii Pracy"". 30 kwietnia 2016 roku została powołana na stanowisko ministra turystyki w rządzie Clementa Mouamba. W ramach rządowego programu "The March Towards Development", zapowiedziała rozwój branży turystycznej i rekreacyjnej w Kongu. Według Soudan-Nonault turystyka do 2021 roku będzie stanowiła znaczącą część kongijskiego PKB.
22 sierpnia 2017 roku, podczas zmian w rządzie Konga, poszerzono jej resort o sprawy związane z ochroną środowiska, tym samym została zaprzysiężona na kolejną kadencją rządu na stanowisku ministra turystyki i ochrony środowiska. Resort przejęła od obecnej minister leśnictwa – Rosalie Matondo.
Po utworzeniu nowego rządu, przez premiera Anatole Collinet Makosso, 15 maja 2021 roku została powołana na stanowisko ministra środowiska, zrównoważonego rozwoju i dorzecza Konga.
Życie prywatne.
Jest żoną kongijskiego dziennikarza Jeune Afrique – François Soudan. Para ma dwie córki.

</doc>
<doc id="4877553" url="https://pl.wikipedia.org/wiki?curid=4877553" title="USL Pro 2014">
USL Pro 2014

USL Pro w roku 2014 był czwartym sezonem tych rozgrywek. Po raz pierwszy w historii mistrzem USL został klub Sacramento Republic FC, natomiast wicemistrzem Harrisburg City Islanders.

</doc>
<doc id="4877559" url="https://pl.wikipedia.org/wiki?curid=4877559" title="Ola Jordan">
Ola Jordan

Ola Jordan, właśc. Aleksandra Jordan z domu Grabowska (ur. 30 września 1982 w Nasielsku) – polsko-brytyjska tancerka i modelka. Popularność przyniosły jej występy w brytyjskim programie "Strictly Come Dancing", gdzie występowała w latach 2006–2015. W latach 2018–2019 była jurorką polskiej wersji programu "Dancing with the Stars. Taniec z gwiazdami".
Życiorys.
Kariera taneczna.
Trenowanie tańca towarzyskiego zaczęła, mając 12 lat. W parze z Przemysławem Łowickim wygrała Otwarte Mistrzostwa Polski w 1999 roku i dotarła do półfinału Mistrzostwach Świata w 2000 roku. Następnie przeprowadziła się do Anglii, gdzie poznała Jamesa Jordana, który w 2003 roku został jej partnerem zarówno tanecznym, jak i życiowym. Brali udział w prestiżowych konkursach tańca w Wielkiej Brytanii.
W 2006 roku, została tancerką w brytyjskiej wersji programu "Dancing with the Stars" – "Strictly Come Dancing", gdzie występowała przez kolejne dziewięć lat, aż do 2015 roku (łącznie 10 edycji). Jej partnerami w konkursie byli, kolejno: DJ Spooky, Kenny Logan, Andrew Castle, Chris Hollins, Paul Daniels, Robbie Savage, Sid Owen, Ashley Taylor Dawson, Steve Backshall, Iwan Thomas. W parze z Chrisem Hollinsem, wygrała siódmą edycję programu.
Inne przedsięwzięcia.
Brała udział w brytyjskich programach "Total Wipeout" (2009), "The Jump" (2014), "I'm a Celebrity... Get Me Out of Here!" (2014) i "Celebrity Coach Trip" (2019). W 2018 roku została jurorką ósmej i dziewiątej edycji polskiego programu "Dancing with the Stars. Taniec z gwiazdami", emitowanego w telewizji Polsat, gdzie zastąpiła Beatę Tyszkiewicz.
Życie prywatne.
12 października 2003 roku wyszła za swojego partnera tanecznego Jamesa Jordana, z którym ma córkę Ellę (ur. 28 lutego 2020).

</doc>
<doc id="4877563" url="https://pl.wikipedia.org/wiki?curid=4877563" title="Louis Théodore Gouvy">
Louis Théodore Gouvy

Louis Théodore Gouvy (ur. 5 lipca 1819 w Goffontaine koło Saarbrücken, zm. 21 kwietnia 1898 w Lipsku) – francuski kompozytor.
Życiorys.
Ukończył szkołę średnią w Metzu, następnie w 1836 roku wyjechał do Paryża, gdzie studiował prawo. W trakcie studiów zainteresował się muzyką, uczył się u Antoine’a Elwarta, Édouarda Billarda i Pierre’a-Josepha-Guillaume’a Zimmermana. W latach 1842–1843 przebywał w Berlinie, gdzie studiował u Carla Friedricha Rungenhagena. Po powrocie do Paryża bywał w domu Charlesa Hallégo, gdzie poznał Chopina, Berlioza i Halévy’ego. W 1896 roku został odznaczony kawalerią Legii Honorowej.
Twórczość.
Był płodnym kompozytorem, pozostawił po sobie 170 utworów w 90 opusach. W swoich utworach symfonicznych nawiązywał do Webera, Mendelssohna i Beethovena. Był zwolennikiem muzyki absolutnej, pozostając poza innowacjami dźwiękowymi wprowadzanymi przez współczesnych kompozytorów, stąd jego muzyka nie cieszyła się popularnością we Francji. Doceniana była natomiast w Niemczech, gdzie kompozytor często bywał i spędził ostatnie lata życia.
Skomponował m.in. 7 symfonii, 2 uwertury koncertowe, "Oktet" na instrumenty dęte, "Kwintet fortepianowy", "Kwintet smyczkowy", "Serenadę" na zespół smyczkowy, "Serenadę" na fortepian, skrzypce, altówkę i wiolonczelę, 5 kwartetów smyczkowych, 5 triów fortepianowych, utwory fortepianowe, kantaty, "Requiem", "Missa brevis", operę "Der Cid" (1863).

</doc>
<doc id="4877564" url="https://pl.wikipedia.org/wiki?curid=4877564" title="Stanisław Juszczak">
Stanisław Juszczak

Stanisław Juszczak (ur. 22 kwietnia 1942 w Dzierżaninach) – polski piłkarz.
Karierę piłkarską rozpoczął w Pogoni Prudnik. W 1961 dołączył do Odry Opole. Występował z nią w rozgrywkach Pucharu Intertoto UEFA. Strzelił gola w meczu z austriackim Wiener AC rozegranym 15 lipca 1961. W 1964 przeszedł do Czarnych Żagań, a rok później powrócił do Odry Opole.

</doc>
<doc id="4877574" url="https://pl.wikipedia.org/wiki?curid=4877574" title="USL Pro 2013">
USL Pro 2013

USL Pro w roku 2013 był trzecim sezonem tych rozgrywek. Po raz drugi w historii mistrzem USL został klub Orlando City SC, natomiast wicemistrzem Charlotte Eagles.

</doc>
<doc id="4877577" url="https://pl.wikipedia.org/wiki?curid=4877577" title="Damian Stępień">
Damian Stępień

Damian Stępień (ur. 12 kwietnia 1994) – polski judoka.
Zawodnik klubów: UMKS Żak Kielce (2009-2014) i AZS UW Warszawa (od 2015). Złoty medalista zawodów pucharu świata 2020 w Warszawie. Trzykrotny mistrz Polski seniorów (2013 w kat. do 73 kg, 2018 i 2019 w kat. do 81 kg) oraz srebrny (2014 w kat. do 73 kg) i brązowy (2017 w kat. do 81 kg) medalista mistrzostw Polski seniorów. Ponadto m.in. młodzieżowy mistrz Polski 2016 i mistrz Polski juniorów 2014. Uczestnik młodzieżowych mistrzostw Europy (2014, 2015, 2016), mistrzostw świata juniorów (2013, 2014 - 7 miejsce) i mistrzostw Europy juniorów 2014 (7 miejsce). 

</doc>
<doc id="4877580" url="https://pl.wikipedia.org/wiki?curid=4877580" title="Dąbrowowo">
Dąbrowowo

Dąbrowowo (; ) – wieś na Białorusi, w obwodzie witebskim, w rejonie brasławskim, w sielsowiecie Druja.
Dawna nazwa miejscowości to Dąbrowa.
Historia.
W czasach zaborów dobra leżały w granicach Imperium Rosyjskiego.
W latach 1921–1945 folwark leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwały tu 32 osoby, wszystkie były wyznania rzymskokatolickiego i zadeklarowały polską przynależność narodową. Były tu 4 budynki mieszkalne. W 1931 w 2 domach zamieszkiwało 14 osób.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4877582" url="https://pl.wikipedia.org/wiki?curid=4877582" title="Georg Abraham Schneider">
Georg Abraham Schneider

Georg Abraham Schneider (ur. 19 kwietnia 1770 w Darmstadt, zm. 19 stycznia 1839 w Berlinie) – niemiecki kompozytor, waltornista i oboista.
Życiorys.
Uczeń Johanna Wilhelma Mangolda, dyrektora orkiestry dworskiej w Darmstadt, której członkiem został w 1787 roku. Później uczył się kompozycji i teorii u Johanna Gottlieba Portmanna. Poślubił też jego córkę, Karolinę. W 1795 roku przeniósł się na dwór księcia Henryka w Rheinsbergu. Od 1803 roku został waltornistą w orkiestrze dworskiej w Berlinie, w 1807 roku zainicjował serię koncertów abonamentowych. W latach 1813–1816 był dyrygentem orkiestry teatralnej w Tallinnie. Po powrocie do Berlina został w 1820 roku dyrektorem teatru królewskiego, a w 1825 roku kapelmistrzem króla pruskiego. Uczył także w szkole muzycznej przy teatrze dworskim oraz w Preußische Akademie der Künste.
Skomponował m.in. 5 singspieli ("Der Orakelspruch", "Aucassin und Nicolette", "Die Verschworenen", "Der Traum", "Der Werwolf"), 13 baletów, muzykę do przedstawień teatralnych, 2 oratoria, kantaty, msze, "Symfonię D-dur", "Ouverture concertante C-dur", "Sinfonia concertante" na flet i obój, "Concertino" na 3 rogi myśliwskie i róg wentylowy, koncerty na róg, flet, obój, rożek angielski, fagot, ponadto kwintety, kwartety, tria, sonaty.

</doc>
<doc id="4877585" url="https://pl.wikipedia.org/wiki?curid=4877585" title="Przylądek San Román">
Przylądek San Román

Przylądek San Román () – przylądek znajdujący się w najbardziej wysuniętym na północ punkcie półwyspu Paraguaná. Jest to najbardziej wysunięty na północ punkt Wenezueli. 
Swoją nazwę zawdzięcza odkryciu w dzień wspomnienia świętego Romana (9 sierpnia) podczas wyprawy w 1499 roku, prowadzonej przez Alonso de Hojedę w towarzystwie Juana de la Cosy i Amerigo Vespucciego. Członkowie wyprawy dostrzegli z przylądka odległą o około 20 km wyspę Arubę. 

</doc>
<doc id="4877587" url="https://pl.wikipedia.org/wiki?curid=4877587" title="Delikatory">
Delikatory

Delikatory (; ) – wieś na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów wieś leżała w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 80 osób, wszystkie były wyznania rzymskokatolickiego. Jednocześnie 3 mieszkańców zadeklarowało polską przynależność narodową, a 77 białoruską. Było tu 13 budynków mieszkalnych. W 1931 w 15 domach zamieszkiwały 82 osoby.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4877589" url="https://pl.wikipedia.org/wiki?curid=4877589" title="Trzypensówka (moneta brytyjska)">
Trzypensówka (moneta brytyjska)

Trzypensówka (ang. "threepence") – moneta o wartości 3 pensów używana w Wielkiej Brytanii, a wcześniej w Anglii. W Wielkiej Brytanii była w powszechnym obiegu do czasu decymalizacji brytyjskiej waluty (1971); nadal jednak jej okolicznościowa wersja emitowana jest w małym nakładzie celem rozdania przez królową podczas corocznego nabożeństwa Royal Maundy. Podobne monety o tej samej wartości były używane w wielu krajach Imperium Brytyjskiego (np. w Australii, Nowej Zelandii czy Południowej Afryce).

</doc>
<doc id="4877591" url="https://pl.wikipedia.org/wiki?curid=4877591" title="Theodor von Schacht">
Theodor von Schacht

Theodor von Schacht (ur. 1748 w Strasburgu, zm. 20 czerwca 1823 w Ratyzbonie) – niemiecki kompozytor.
Życiorys.
W latach 1756–1766 uczył się w Ratyzbonie u Josepha Küffnera (fortepian) i Josepha Riepela (teoria). Następnie do 1771 roku przebywał w Stuttgarcie, gdzie był uczniem Niccolò Jommelliego. Po powrocie do Ratyzbony został dworzaninem na dworze książąt Thurn und Taxis. W 1773 roku został intendentem muzyki dworskiej, a w latach 1774–1778 i 1784–1786 kierował działającą na dworze operą włoską. Od 1786 do 1805 roku był nadwornym kapelmistrzem. Między 1805 a 1812 rokiem przebywał w Wiedniu. W 1819 roku wrócił do Ratyzbony.
Twórczość von Schachta obejmuje około 200 kompozycji, w większości niewydanych drukiem. Był twórcą muzyki operowej i teatralnej do tekstów w języku niemieckim i włoskim, tworzonej na użytek dworski i opartej o wzorce włoskie. Ponadto tworzył symfonie, koncerty i liczne utwory kameralne.

</doc>
<doc id="4877593" url="https://pl.wikipedia.org/wiki?curid=4877593" title="Dańki (rejon brasławski)">
Dańki (rejon brasławski)

Dańki (; ) – wieś na Białorusi, w obwodzie witebskim, w rejonie brasławskim, w sielsowiecie Plusy.
Inna nazwa miejscowości to Dońki.
Historia.
W czasach zaborów kolonia leżała w granicach Imperium Rosyjskiego.
W latach 1921–1945 kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka a następnie w gminie Plusy.
Według Powszechnego Spisu Ludności z 1921 roku zamieszkiwało tu 68 osób, wszystkie były wyznania rzymskokatolickiego i zadeklarowały polską przynależność narodową. Było tu 12 budynków mieszkalnych. W 1931 w 10 domach zamieszkiwało 56 osób.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4877607" url="https://pl.wikipedia.org/wiki?curid=4877607" title="USL Pro 2012">
USL Pro 2012

USL Pro w roku 2012 był drugim sezonem tych rozgrywek. Po raz pierwszy w historii mistrzem USL został klub Charleston Battery, natomiast wicemistrzem Wilmington Hammerheads FC.

</doc>
<doc id="4877609" url="https://pl.wikipedia.org/wiki?curid=4877609" title="Bitwa pod Łysowem">
Bitwa pod Łysowem

Bitwa pod Łysowem – walki polskich 14., 16. i 62 pułku piechoty z oddziałami sowieckiej 27 Dywizji Strzelców w czasie II ofensywy Frontu Zachodniego Michaiła Tuchaczewskiego w okresie wojny polsko-bolszewickiej.
Sytuacja ogólna.
W pierwszej dekadzie lipca 1920 przełamany został front polski nad Autą, a wojska Frontu Północno-Wschodniego gen. Stanisława Szeptyckiego cofały się pod naporem ofensywy Michaiła Tuchaczewskiego.
Naczelne Dowództwo Wojska Polskiego nakazało powstrzymanie wojsk sowieckiego Frontu Zachodniego na linii dawnych okopów niemieckich z okresu I wojny światowej.
Sytuacja operacyjna, a szczególnie upadek Wilna i obejście pozycji polskich od północy, wymusiła dalszy odwrót wojsk polskich.
1 Armia gen. Gustawa Zygadłowicza cofała się nad Niemen, a 4 Armia nad Szczarę.
Obrona wojsk polskich na linii Niemna i Szczary również nie spełniła oczekiwań. W walce z przeciwnikiem oddziały polskie poniosły duże straty i zbyt wcześnie rozpoczęły wycofanie na linię Bugu.
Plan polskiego Naczelnego Dowództwa zakładał, że 1. i 4. Armia oraz Grupa Poleska powstrzymają bolszewików i umożliwią przygotowanie kontrofensywy z rejonu Brześcia. Rozstrzygającą operację na linii Bug, Ostrołęka, Omulew doradzał też gen. Maxime Weygand.
Działania wojsk w rejonie Łysowa.
6 sierpnia grupa płk. Tadeusza Gałeckiego otrzymała rozkaz uderzenia na oddziały 27 Dywizji Strzelców, które sforsowały Bóg pod Drohiczynem. 62 pułk piechoty ześrodkował się w Łysowie. Około południa Sowieci uprzedzili Polaków i artyleria nieprzyjacielska otworzyła silny ogień na zatłoczoną wojskiem miejscowość.
Wywołało to panikę wśród żołnierzy 62 pułku piechoty. Wycofujący się w nieładzie pułk porwał za sobą sąsiednie 14 pułk piechoty i 16 pułk piechoty, a żołnierze zaczęli samorzutnie porzucać stanowiska obronne, nie słuchając rozkazów oficerów. 
Przeciwnik nie zorientował się w sytuacji, zajął jedynie miejscowość i zaniechał pościgu.
Dowódca grupy płk Tadeusz Gałecki obsadził odwodowym I/31 pułku piechoty wzgórza na południe od dworu w Łysowie, a wobec dezerterów zezwolił dowódcy szwadronu 10 pułku ułanów użyć broni.
Te radykalne środki w niedługim czasie pozwoliły uporządkować szeregi 62 i 16 pułku piechoty.
Około 14.00 polskie pododdziały wyszły do kontrataku w kierunku na Łysów i Majdan i odzyskały utracone stanowiska. Wzięto wielu jeńców. Ranny został dowódca II/31 pułku piechoty por. Władysław Torba-Sidzioski i dowódca 2 kompanii karabinów maszynowych, ppor. Tadeusz Wróbel.&lt;br&gt;Następnego dnia 62 pułk piechoty został zluzowany przez 57 pułk piechoty.
Bilans walk.
7 sierpnia nadszedł rozkaz odwrotu. W związku z planowaną bitwą nad Wisłą, oddziały grupy płk. Tadeusza Gałeckiego wycofały się na zachód. Przez Wisłę przeprawiły się w rejonie Góry Kalwarii.

</doc>
<doc id="4877610" url="https://pl.wikipedia.org/wiki?curid=4877610" title="Drujka (wieś)">
Drujka (wieś)

Drujka (; ) – wieś na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów ówczesne dobra leżały w granicach Imperium Rosyjskiego. Pod koniec XIX wieku należała do Żabów.
W latach 1921–1945 majątek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwały tu 24 osoby, wszystkie były wyznania rzymskokatolickiego. Jednocześnie 10 mieszkańców zadeklarowało polską przynależność narodową, a 14 białoruską. Były tu 4 budynki mieszkalne. W 1931 w 5 domach zamieszkiwały 24 osoby.
Miejscowość należała do parafii rzymskokatolickiej w Druji. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4877616" url="https://pl.wikipedia.org/wiki?curid=4877616" title="Ras Dumajra">
Ras Dumajra

Ras Dumajra (, "Raʾs Dumayra"; ; , "Ras Dumiera") – przylądek oblany wodami Morza Czerwonego, rozciągający się w kierunku archipelagu Dumajra. Obszar ten należy do Dżibuti i Erytrei i był przedmiotem konfliktu granicznego między tymi dwoma krajami w 2008 roku. 

</doc>
<doc id="4877621" url="https://pl.wikipedia.org/wiki?curid=4877621" title="Marek Andreas Wall">
Marek Andreas Wall

Marek Andrzej Wall (ur. 30 października 1946 w Kamiennej Górze) – polski konstruktor i producent sprzętu elektronicznego (głównie nagłaśniającego), zaś po emigracji do Niemiec – sprzętu audiofilskiego Hi-end.
Życiorys.
Ukończył Technikum Elektroniczne przy Wrocławskich Zakładach Elektronicznych Mera-Elwro (zakład zlikwidowano w 1993 roku). Po ukończeniu szkoły przez 5 lat pracował w Wojskowych Warsztatach Okręgowych przy ul. Mieszczańskiej, kolejne 5 lat przepracował w Wojskowych Zakładach Elektrotechnicznych w Czernicy k. Wrocławia, dokąd ściągnął Wojciecha Hornowicza, Adama Labogę (późniejszy producent sprzętu gitarowego) i swojego brata. Na bazie radzieckich lamp konstruował wzmacniacze lampowe, a także tzw. dzielnik oktawowy, który na polskim rynku był nowością (podobne urządzenie o nazwie "Octave Multiplexer" produkowała amerykańska firma Electro-Harmonix). Od 1968 roku razem z Hornowiczem pod nazwą podziemnej, wrocławskiej firmy Horn-Wall konserwował i przerabiał sprzęt grupy rockowej Romuald i Roman – m.in. wykonali dla Romualda Piaseckiego efekt gitarowy wah-wah o specyficznym "wrocławskim" brzmieniu (tzw. kaczka), skonstruowali również, oparty na tranzystorach 24-kanałowy mikser (Niemen skorzystał z miksera włoskiej firmy "Montarbo", ponieważ nie udało się zakończyć prac w terminie) i 150-watowe kolumny dla Czesława Niemena na XI Krajowy Festiwal Piosenki Polskiej w Opolu (1973), czy 120-watowy wzmacniacz dla Józefa Skrzeka (SBB). Po ukończeniu pracy nad mikserem Wall został akustykiem w zespole Niemena i udał się z nim na tournée po Skandynawii. W 1976 roku założył swoją pierwszą, oficjalną firmę, mieszcząca się przy ul. Świętokrzyskiej 57. Był to niewielki warsztat w którym m.in. serwisował elektroniczny sprzęt estradowy, kupowany przez krajowych muzyków w niemieckiej firmie BBC Music. Nagłośnienia, w tym kamer pogłosowych jego produkcji używało wiele polskich zespołów muzycznych, w tym te grające na dancingach w restauracjach i kurortach. "Na przykład w takiej Kudowie, na dwadzieścia zespołów, które w sezonie grały na różnych dancingach w tym kurorcie, dziewiętnaście grało na moich wyrobach" – powiedział Wall. W 1981 roku, tuż przed wybuchem stanu wojennego, wyemigrował do Niemiec i osiedlił się we Fryburgu. Gdy zdał niemiecki egzamin czeladniczy, przez 5 lat pracował jako majster w firmie produkującej urządzenia audio hi-end, a następnie otworzył własną. Obecnie firma Wall Audio Tube Technology wytwarza kilka luksusowych modeli wzmacniaczy najwyższej, światowej klasy, które są eksportowane głównie do Stanów Zjednoczonych i Indii.
Bibliografia.
 

</doc>
<doc id="4877623" url="https://pl.wikipedia.org/wiki?curid=4877623" title="Drujsk">
Drujsk

Drujsk (; ) – agromiasteczko na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów ówczesna osada leżała w granicach Imperium Rosyjskiego.
W latach 1921–1945 wieś a następnie kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 439 osób, 17 było wyznania rzymskokatolickiego, 412 mojżeszowego a 10 mahometańskiego. Jednocześnie 17 mieszkańców zadeklarowało białoruską przynależność narodową, 412 żydowska a 10 tatarską. Było tu 80 budynków mieszkalnych. W 1931 w 92 domach zamieszkiwało 550 osób.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4877625" url="https://pl.wikipedia.org/wiki?curid=4877625" title="USL Pro 2011">
USL Pro 2011

USL Pro w roku 2011 był pierwszym sezonem tych rozgrywek. Po raz pierwszy w historii mistrzem USL został klub Orlando City SC, natomiast wicemistrzem Harrisburg City Islanders.

</doc>
<doc id="4877631" url="https://pl.wikipedia.org/wiki?curid=4877631" title="Tomasz Gąsior">
Tomasz Gąsior

Tomasz Gąsior (ur. 20 marca 1998) – polski futsalista, rozgrywający, młodzieżowy reprezentant Polski, wychowanek i zawodnik Rekordu Bielsko-Biała, z którym w latach 2016-2020 zdobył cztery z rzędu mistrzostwa Polski oraz dwa razy w latach 2018-2019 sięgnął po Puchar Polski, a także sześciokrotnie zdobywał młodzieżowe mistrzostwa Polski w różnych kategoriach wiekowych. 

</doc>
<doc id="4877632" url="https://pl.wikipedia.org/wiki?curid=4877632" title="Daniel Steibelt">
Daniel Steibelt

Daniel Gottlieb Steibelt (ur. 22 września 1765 w Berlinie, zm. w Petersburgu) – niemiecki kompozytor i pianista.
Życiorys.
Jego ojciec był budowniczym instrumentów klawiszowych. Uczył się gry na fortepianie i teorii u Johanna Philippa Kirnbergera. W 1784 roku wstąpił do armii pruskiej, zdezerterował jednak i uciekł z rodzinnych stron. W następnych latach występował jako pianista w Monachium, Hanowerze i na terytorium Saksonii. W 1790 roku wyjechał do Paryża, gdzie dawał lekcje gry na fortepianie i w 1793 roku wystawił swoją pierwszą operę. Po oszukaniu swojego paryskiego wydawcy wyjechał w 1796 roku do Holandii, a rok później do Londynu. Wziął udział w benefisowym londyńskim koncercie Johanna Petera Salomona, a w 1798 roku zagrał swój cieszący się popularnością koncert fortepianowy z finałem "L’orage", imitującym burzę. W Covent Garden Theatre wystawił też swoją operę "Albert and Adelaide". W 1799 roku powrócił do Niemiec, koncertując w Hamburgu, Dreźnie, Pradze, Berlinie i Wiedniu. W Wiedniu wyzwał na pojedynek fortepianowy Ludwiga van Beethovena, który bez trudu go pokonał.
W 1800 roku wrócił do Paryża, gdzie w obecności Napoleona Bonaparte wystawił oratorium Josepha Haydna "Stworzenie" w swojej własnej aranżacji. W latach 1802–1805 przebywał w Londynie, następnie znów w Paryżu, skąd musiał wyjechać w 1808 roku ze względu na długi. Udał się w podróż koncertową przez Frankfurt nad Menem, Lipsk, Wrocław, Warszawę, Wilno i Rygę do Petersburga, gdzie w 1809 roku osiadł na stałe. Od 1810 roku był kapelmistrzem na dworze carskim. W Petersburgu zajmował się głównie pisaniem na potrzeby dworskiego teatru francuskiego i nauczaniem. Pod koniec życia chorował na serce. Choć za życia cieszył się uznaniem jako pianista i zgromadził spory majątek, z powodu rozrzutnego stylu życia zmarł w biedzie.
Twórczość.
Za życia ceniony jako pianista. Jego utwory fortepianowe wykazują cechy stylu brillant, w tym brak improwizowanej przez solistę kadencji. Opery Steibelta cieszyły się popularnością i były wielokrotnie wystawiane. Po śmierci kompozytora jego twórczość, zarówno operowa jak i instrumentalna, popadła w zapomnienie, w czym duże zasługi miała prywatna opinia o nim jako człowieku ekstrawaganckim i nieuczciwym.
Napisał pracę "Méthode de pianoforte ou l’art d’enseigner cet instrument" (wyd. Paryż 1805).

</doc>
<doc id="4877633" url="https://pl.wikipedia.org/wiki?curid=4877633" title="120 mm armata czołgowa IMI">
120 mm armata czołgowa IMI

120 mm armata czołgowa IMI – izraelska gładkolufowa armata czołgowa o długości 44 kalibrów (L/44) zaprojektowana i produkowana przez Israel Military Industries. Podobna do niemieckiej Rheinmetall Rh-120, przez co też jest z nią mylona. Izraelczycy rozpoczęli prace nad własną armatą czołgową w latach 80. XX wieku żeby zapewnić większą siłę ognia Merkawie Mk 3. Działo produkowane jest w trzech wariantach: MG251, MG251-LR i MG253.
Armata czołgowa IMI bazuje na lufie L/44. Posiada rękaw termiczny izraelskiej konstrukcji oraz wyposażona jest w przedmuchiwacz, którego budowa pozwala na montaż i demontaż bez konieczności ingerencji w konstrukcję armaty. 
Mechanizm odrzutu składa się z koncentrycznego zwalniacza i pneumatycznego rekuperatora. Wymiary całego zestawu i części zamkowej działa nie przekraczają wymiarów działa M68 kalibru 105 mm. Dzięki temu działo IMI może być montowane w wieżach o niskim profilu lub małych wymiarach. Może także zastąpić działa w Merkawach Mk 1 i 2, M60, M48 (Magach) i Centurionach (Szot). Wersje MG251 i MG251-LR posiadają półautomatyczny, elektryczny zamek klinowy. 
Działa IMI kalibru 120 mm są kompatybilne z amunicją zgodną ze standardami NATO (pociski podkalibrowe, pociski kumulacyjne oraz pociski o innym przeznaczeniu) i spełniają wymogi norm STANAG 4385, MIL-STD-810D i EMC. Działa te mogą używać również amunicji niemieckiej, francuskiej i amerykańskiej. 
Użytkownicy.
Działa IMI kalibru 120 mm, w różnych wersjach, zostały użyte w następujących czołgach:

</doc>
<doc id="4877639" url="https://pl.wikipedia.org/wiki?curid=4877639" title="Katastrofa lotu Air India Express 1344">
Katastrofa lotu Air India Express 1344

Katastrofa lotu Air India Express – wypadek samolotu Boeing 737-86J, należącego do indyjskich linii lotniczych Air India Express, do którego doszło 7 sierpnia 2020 roku w mieście Kozhikode. Na pokładzie znajdowało się 184 pasażerów i 6 członków załogi. W wyniku zdarzenia śmierć poniosło 21 osób.
Przebieg lotu.
W dniu wypadku samolot wystartował z Dubaju o godzinie 18:14 czasu lokalnego i miał wylądować w Kozhikode ok. 3 godziny później. Po planowym dotarciu w okolice lotniska, piloci otrzymali polecenie oczekiwania na zgodę do lądowania. Ze względu na warunki monsunowe widoczność była słaba a droga startowa mokra.
Po lądowaniu samolot nie zdołał wyhamować, wypadł z pasa i spadł ze skarpy. W wyniku uderzenia kadłub samolotu rozpadł się na dwie części. Na miejsce zdarzenia zadysponowano służby ratownicze.
W dniu wypadku śledztwo wszczęła indyjska Dyrekcja Generalna Lotnictwa Cywilnego.

</doc>
<doc id="4877645" url="https://pl.wikipedia.org/wiki?curid=4877645" title="Dundery">
Dundery

Dundery (; ) – wieś na Białorusi, w obwodzie witebskim, w rejonie brasławskim, w sielsowiecie Plusy.
Historia.
W czasach zaborów ówczesna wieś leżała w granicach Imperium Rosyjskiego.
W latach 1921–1945 kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwały tu 163 osoby, wszystkie były wyznania rzymskokatolickiego. Jednocześnie 158 mieszkańców zadeklarowało polską przynależność narodową, a 5 białoruską. Było tu 29 budynków mieszkalnych. W 1931 w 27 domach zamieszkiwało 139 osób.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.
W Dunderach stacjonowała kompania graniczna KOP „Dundery”.

</doc>
<doc id="4877647" url="https://pl.wikipedia.org/wiki?curid=4877647" title="Segunda Liga">
Segunda Liga



</doc>
<doc id="4877651" url="https://pl.wikipedia.org/wiki?curid=4877651" title="Ragby aréna Sokol">
Ragby aréna Sokol

Ragby aréna Sokol – stadion do rugby w Ostrawie (w dzielnicy Mariánské Hory), w Czechach. Swoje spotkania rozgrywają na nim rugbyści klubu TJ Sokol Mariánské Hory.

</doc>
<doc id="4877659" url="https://pl.wikipedia.org/wiki?curid=4877659" title="Budynek przy ulicy Lutsu 8 w Tartu">
Budynek przy ulicy Lutsu 8 w Tartu

Budynek przy ulicy Lutsu 8 – drewniany budynek przy ulicy Lutsu 8 w Tartu wpisany do Estońskiego rejestru zabytków pod numerem 6942. Od 2004 roku w obiekcie mieści się Muzeum Zabawek w Tartu.
Historia budynku.
Konstrukcja budynku rozpoczęła się w 1770 roku i trwała do roku 1772. Wybudowano go na potrzeby miejscowego garnizonu, budynek mieścił w sobie szkołę dla dzieci wojskowych oraz cerkiew. Od 1820 roku w budynku znajdowała się już , do której uczęszczali przede wszystkim synowie miejskich rzemieślników. W 1829 roku budynek został sprywatyzowany i przebudowany na dom mieszkalny. W XX wieku dom był wynajmowany, a ostatni mieszkańcy opuścili go na początku lat dziewięćdziesiątych.
Na podstawie dekretu ministra kultury nr 12 z 20 marca 1997 roku budynek został wpisany do estońskiego rejestru zabytków kultury (16 września) pod numerem 6942.
W 1998 roku budynek został zakupiony przez władze miejskie na potrzeby Muzeum Zabawek. Pod tym kątem została w latach 2002–2003 przeprowadzona renowacja, która przywróciła budynkowi XIX-wieczny wygląd.
W 2005 roku odnowiono kamienną powozownię, znajdującą się na dziedzińcu posesji. Pieniądze na renowację pozyskano z funduszy unijnych.
Opis.
Dwukondygnacyjny drewniany budynek, z cechami późnego barok i klasycyzmu. Do XXI wieku zachowały się ściany zbudowane z poziomo ułożonych belek oraz duża część elewacji od strony dziedzińca, gdzie deski ustawione były pionowo. Również i drewniany gzyms są pozostałościami pierwotnego kształtu budowli.
W 1829 roku obiekt przebudowano w stylu klasycystycznym. Powiększono okna, wydzielono mniejsze pomieszczenia, na sufit i ściany otynkowano, na tych ostatnich namalowano imitacje marmurów, postawiono też glazurowane, niebiesko-białe piece.
Na dziedzińcu budynku znajduje się kamienna powozownia z piwnicą.

</doc>
<doc id="4877660" url="https://pl.wikipedia.org/wiki?curid=4877660" title="Jewhen Dawydiak">
Jewhen Dawydiak

Jewhen Wasylowycz Dawydiak (ur. 23 kwietnia 1879 w Hrebenowie, zm. 28 marca 1962 we Lwowie) – ukraiński prawnik, prawoznawca, członek rzeczywisty Towarzystwa Naukowego im. Szewczenki.
Ukończył w 1897 ukraińskie gimnazjum akademickie we Lwowie, z 1903 ukończył studia prawnicze na Uniwersytecie Lwowskim. Doktor prawa (1908), docent (od 1947).
W latach 1904-1912 pracował jako pomocnik adwokata, w 1912 otworzył własną kancelarię. W czasie I wojny światowej służył w armii austro-węgierskiej, w latach 1918-1919 w Armii Halickiej. Był internowany w Czechosłowacji, w 1921 powrócił do Lwowa, i do adwokatury. 
Był obrońcą w wielu procesach politycznych: Ukraińskiej Organizacji Wojskowej (1922), świętojurskim (1922-1923).
Wykładowca prawa Tajnego Uniwersytetu Ukraińskiego, i jego rektor w latach 1920-1921. Jeden z założycieli i członek zarządu Związku Ukraińskich Adwokatów (1923-1939), członek zarządu Towarzystwa Naukowego im. Szewczenki w latach 1937-1939.
W latach 1939-1941 pełniący obowiązki profesora prawa Uniwersytetu Lwowskiego, w latach 1944-1958 docent katedry prawa.
Syn księdza Wasyla Dawydiaka. Pochowany na Cmentarzu Łyczakowskim.

</doc>
<doc id="4877663" url="https://pl.wikipedia.org/wiki?curid=4877663" title="Katastrofa lotu Boeing 737-8HG w Kozhikode">
Katastrofa lotu Boeing 737-8HG w Kozhikode



</doc>
<doc id="4877665" url="https://pl.wikipedia.org/wiki?curid=4877665" title="Katastrofa lotu Air India 1344">
Katastrofa lotu Air India 1344



</doc>
<doc id="4877669" url="https://pl.wikipedia.org/wiki?curid=4877669" title="Pi-emat">
Pi-emat

Pi-emat – wiersz o charakterze mnemotechnicznym, w którym liczba liter w kolejnych wyrazach odpowiada kolejnym cyfrom w ciągu rozwinięcia dziesiętnego liczby π ≈ 3,141592 653589 793238 462643 383279 502884 197169... Nazwę „pi-emat” użył po raz pierwszy Witold Rybczyński w miesięczniku „Problemy” (nr 8/1949). W 1930 r. tego typu utwór, pozwalający zapamiętać 23 cyfry po przecinku, ułożył Kazimierz Cwojdziński:
Pi-emat pomysłu Rybczyński (określony jako inwokacja do Mnemozyny – bogini pamięci) kodował 35 cyfr po przecinku, zawierał jednak jeden błąd:

</doc>
<doc id="4877686" url="https://pl.wikipedia.org/wiki?curid=4877686" title="Walenty Nowak (generał)">
Walenty Nowak (generał)



</doc>
<doc id="4877687" url="https://pl.wikipedia.org/wiki?curid=4877687" title="Marc M.J.A. Fischbach">
Marc M.J.A. Fischbach



</doc>
<doc id="4877691" url="https://pl.wikipedia.org/wiki?curid=4877691" title="Jean Wolter">
Jean Wolter

Jean Wolter (ur. 23 lutego 1926 w Dudelange, zm. 22 lutego 1980 w Esch-sur-Alzette) – luksemburski polityk i dziennikarz, parlamentarzysta krajowy i eurodeputowany, od 1979 do 1980 minister.
Życiorys.
Planował studiować prawo, jednak jego plany pokrzyżował wybuch II wojny światowej. W jej trakcie został przymusowym pracownikiem w Luftwaffe, później zesłany na roboty przymusowe na terenie okupowanej przez Niemców Polski. Pod koniec wojny wcielony do Wehrmachtu, w 1945 przez sześć tygodni był jeńcem wojennym. Po wojnie pracował jako dziennikarz, m.in. w czasopiśmie „Luxemburger Wort”.
Zaangażował się w działalność polityczną w ramach Chrześcijańsko-Społecznej Partii Ludowej, od 1974 był wiceprzewodniczącym partii. Od 1967 zasiadał w Izbie Deputowanych, od 1970 był także radnym miasta Esch-sur-Alzette. Formalnie od 16 do 18 lipca 1979 sprawował mandat posła do Parlamentu Europejskiego, należąc do Europejskiej Partii Ludowej. 16 lipca 1979 w rządzie Pierre’a Wernera objął stanowiska ministra spraw wewnętrznych i rodziny oraz ministra mieszkalnictwa i solidarności społecznej. Zmarł kilka miesięcy później w wyniku nowotworu płuc.
Jego syn Michel Wolter także został politykiem CSV. Jego imieniem nazwano jedną z ulic Esch-sur-Alzette.

</doc>
<doc id="4877692" url="https://pl.wikipedia.org/wiki?curid=4877692" title="Dziatkowce">
Dziatkowce

Dziatkowce (; ) – wieś na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów miejscowość leżała w granicach Imperium Rosyjskiego.
W latach 1921–1945 kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 165 osób, 154 były wyznania rzymskokatolickiego a 11 prawosławnego. Jednocześnie wszyscy mieszkańcy zadeklarowali polską przynależność narodową a 77 białoruską. Były tu 32 budynki mieszkalne. W 1931 w 32 domach zamieszkiwało 152 osoby.
Miejscowość należała do parafii rzymskokatolickiej w Słobódce i prawosławnej w m. Kirylino. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4877702" url="https://pl.wikipedia.org/wiki?curid=4877702" title="Louis Emmanuel Jadin">
Louis Emmanuel Jadin

Louis Emmanuel Jadin (ur. 21 września 1768 w Wersalu, zm. 11 kwietnia 1853 w Montfort-l’Amaury) – francuski kompozytor.
Życiorys.
Pochodził z rodziny muzycznej. Ojciec, Jean Jadin, był skrzypkiem i członkiem kapeli królewskiej, brat Hyacinthe Jadin (1769–1802) pianistą, stryj Georges fagocistą. Muzyki uczył się u ojca, następnie wstąpił na służbę na dworze Ludwika XVI. W latach 1789–1792 był klawesynistą Théâtre Montansier w Paryżu, następnie od 1792 roku był kompozytorem Gwardii Narodowej. Uczył solfeżu (1796–1798), śpiewu (1802–1804) i fortepianu (1804–1816) w Konserwatorium Paryskim. W okresie restauracji (1814–1830) zatrudniony na dworze królewskim jako wychowawca paziów. W 1824 roku został odznaczony kawalerią Legii Honorowej.
Był autorem 27 oper, 3 symfonii koncertujących, dwóch symfonii na zespół instrumentów dętych oraz licznych pieśni i utworów o charakterze patriotycznym pisanych w czasie rewolucji i I Cesarstwa.

</doc>
<doc id="4877704" url="https://pl.wikipedia.org/wiki?curid=4877704" title="Lotnisko Rossweide">
Lotnisko Rossweide

Lotnisko Rossweide ("Rosnachau Flugplatz") – obecnie nieistniejące lotnisko Luftwaffe zlokalizowane na polach między Nowymi Kotkowicami ("Neu Kuttendorf") i Rozkochowem ("Rosnochau"), wówczas w powiecie prudnickim.
Historia.
Lotnisko zostało zbudowane w 1937 początkowo jako ćwiczeniowe w związku z planowaną agresją hitlerowców na Polskę. Od stycznia 1945 służyło do transportowania rannych żołnierzy znad Odry w głąb III Rzeszy. W marcu Niemcy ewakuowali lotnisko. W nocy z 17 na 18 marca 1945 wysadzili ostatnie 4 niesprawne maszyny.
Tydzień przed frontem wojskowi kazali miejscowej ludności zaorać pole, na którym stało lotnisko. Teren został podzielony na kwadraty, jak szachownicę i każde pole zaorano w inną stronę. Zrobiono to, żeby nie można było się zorientować, jak duży obszar zajmowało lotnisko. Rosjanie po zajęciu Nowych Kotkowic kazało miejscowym gospodarzom każdą zaoraną skibę rękami ułożyć na dawnym miejscu. Następnie ziemia została zwalcowana i od tej pory lotnisko było użytkowane przez Wojskowe Siły Powietrzne ZSRR.
Po zakończeniu II wojny światowej z lotniska startowały samoloty transportowe wyładowane zrabowanym przez Rosjan dobrem. Jego zabudowania zostały rozebrane przez miejscową ludność zimą 1946, a pole zostało przejęte przez państwowe gospodarstwo rolne.

</doc>
<doc id="4877709" url="https://pl.wikipedia.org/wiki?curid=4877709" title="Městská sportovní hala Havířov">
Městská sportovní hala Havířov

Městská sportovní hala – hala widowiskowo-sportowa w Hawierzowie, w Czechach. Powstała w latach 1974–1978. Może pomieścić 500 widzów (nieoficjalnie do 800). W hali swoje spotkania rozgrywają zawodnicy klubu unihokeja Torpédo Havířov. Położona jest ona niedaleko miejskiego szpitala, obok hali znajduje się również boisko do rugby.
Hala została wybudowana w latach 1974–1978 kosztem 14 858 000 Kčs i otwarta 1 listopada 1978 roku. Pierwotnie hala należała do klubu sportowego TJ Slavia Havířov, na początku lat 90. XX wieku przejęło ją miasto. W 2011 roku (od lutego do sierpnia) obiekt przeszedł modernizację.
Z hali korzysta wiele lokalnych klubów sportowych, m.in. klub unihokeja Torpédo Havířov (wicemistrzowie Czech z lat 2002 i 2007). W przeszłości grali na niej m.in. pierwszoligowi futsaliści Slávii Havířov, rozgrywano tutaj także mecze najwyższego krajowego poziomu ligowego w piłce ręcznej, siatkówce czy koszykówce kobiet. W dniach 31 sierpnia – 5 września 2011 roku odbyły się na hali 17. Mistrzostwa Europy branży florystycznej, organizowano na niej również koncerty czy uroczystości górnicze. Z hali korzystają w ramach zajęć uczniowie szkół podstawowych i średnich, odbywają się na niej także zajęcia oraz kursy m.in. z aerobiku, tańca i gimnastyki. W pomieszczeniach hali można skorzystać z zabiegów rehabilitacyjnych i masaży.

</doc>
<doc id="4877710" url="https://pl.wikipedia.org/wiki?curid=4877710" title="Lądowisko Prudnik">
Lądowisko Prudnik

Lądowisko Prudnik ("Neustadt") – nieistniejące obecnie lądowisko Luftwaffe, sklasyfikowane jako lądowisko awaryjne ("Notlandeplatz"). Brak danych na temat dalszego wykorzystania. Znajdowało się 2 km na północ od Prudnika. Posiadało nawierzchnię trawiastą.
Historia.
Lądowisko istniało już w 1927. .

</doc>
<doc id="4877715" url="https://pl.wikipedia.org/wiki?curid=4877715" title="Stadion RC Havířov">
Stadion RC Havířov

Stadion RC Havířov – stadion do rugby w Hawierzowie, w Czechach. Powstał w latach 1980–1982. Może pomieścić 300 widzów. Swoje spotkania rozgrywają na nim rugbyści klubu RC Havířov.
Pierwsze prace przygotowawcze rozpoczęły się w 1975 roku, ale właściwa budowa stadionu rozpoczęła się w roku 1980. Budowę prowadzono w czynie społecznym (tzw. „Akcja Z”). Nowe boisko do rugby powstało tuż obok hali sportowej Slavii. Oddanie obiektu do użytku nastąpiło w 1982 roku.

</doc>
<doc id="4877716" url="https://pl.wikipedia.org/wiki?curid=4877716" title="Dziemiany (Białoruś)">
Dziemiany (Białoruś)

Dziemiany (; ) – wieś na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów ówczesna wieś leżała w granicach Imperium Rosyjskiego.
W latach 1921–1945 kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 49 osób, 48 było wyznania rzymskokatolickiego a 1 prawosławnego. Jednocześnie wszyscy mieszkańcy zadeklarowali polską przynależność narodową. Było tu 8 budynków mieszkalnych. W 1931 w 8 domach zamieszkiwało 56 osób.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4877721" url="https://pl.wikipedia.org/wiki?curid=4877721" title="Dzienisówka">
Dzienisówka

Dzienisówka (; ) – wieś na Białorusi, w obwodzie witebskim, w rejonie brasławskim, w sielsowiecie Słobódka.
Historia.
W czasach zaborów miejscowość leżała w granicach Imperium Rosyjskiego.
W latach 1921–1945 osada leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 35 osób, wszystkie były wyznania staroobrzędowego. Jednocześnie wszyscy mieszkańcy zadeklarowali białoruską przynależność narodową. Było tu 5 budynków mieszkalnych. W 1931 w 7 domach zamieszkiwało 45 osób.
Miejscowość należała do parafii rzymskokatolickiej w Słobódce i prawosławnej w m. Kirylino. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4877723" url="https://pl.wikipedia.org/wiki?curid=4877723" title="Pi-ematy">
Pi-ematy



</doc>
<doc id="4877725" url="https://pl.wikipedia.org/wiki?curid=4877725" title="B-SAD">
B-SAD

B-SAD − portugalski klub sportowy z siedzibą w Lizbonie założony 30 czerwca 2018, po odłączeniu sekcji piłkarskiej od klubu CF Os Belenenses. Obecnie rozgrywa swoje mecze w Liga Portugal 2.
Historia.
Ze względu na wymogi Portugalskiej Federacji Piłkarskiej, klub piłkarski CF Os Belenenses utworzył SAD (portugalski odpowiednik polskiego S.S.A. − Sportowej Spółki Akcyjnej) w 1999 roku, aby prowadzić profesjonalną sekcję piłki nożnej. W 2012 roku, kiedy zarówno klub, jak i SAD stanęły w obliczu ogromnych kłopotów finansowych, członkowie klubu zagłosowali za sprzedażą 51% udziałów SAD inwestorowi, firmie Codecity, na czele której stoi Rui Pedro Soares. Oprócz zakupu akcji zawarto umowę, w ramach której klub założycielski zachował specjalne przywileje, takie jak prawo weta wobec niektórych decyzji inwestorów oraz prawo do odkupienia akcji. Uzgodniono również protokół, który reguluje relacje pomiędzy klubem, a SAD.
W międzyczasie Codecity rozwiązało umowę, zarzucając klubowi naruszenie jej zasad. W 2017 roku Sąd Arbitrażowy ds. Sportu uznał wypowiedzenie umowy za ważne. Klub stracił możliwość odzyskania 51% akcji SAD, jeśli chciałby odzyskać kontrolę nad sekcją piłki nożnej.
W obliczu narastających napięć między klubem, a SAD, protokół regulujący relacje między oboma podmiotami wygasł 30 czerwca 2018 roku, kończąc wszelkie powiązania. Obejmowało to korzystanie z Estádio do Restelo (własność klubu) przez drużynę SAD. W ten sposób narodził się Belenenses SAD − autonomiczny klub piłkarski założony 30 czerwca 2018 roku, po odłączeniu sekcji od historycznego klubu. Zespół dołączył do Lizbońskiego Związku Piłki Nożnej jako członek numer 1198.
Historyczne osiągnięcia CF Os Belenenses, takie jak mistrzostwo Portugalii z sezonu 1945/46, trzy Puchary Portugalii i trzy Mistrzostwa Portugalii przed reformacją, należą wyłącznie do klubu, ponieważ zostały zdobyte przed utworzeniem SAD w 1999 roku. Historyczny klub utworzył własną drużynę piłkarską, która gra w ligach regionalnych w Lizbonie.
Belenenses SAD zajął miejsce klubu w Primeira Liga. Biorąc pod uwagę, że Estádio do Restelo jest własnością klubu, B-SAD został bez własnego stadionu. W rezultacie B-SAD zaczął rozgrywać swoje mecze na Estádio Nacional w Oeiras, płacąc państwu czynsz za użytkowanie. W lutym 2019 roku, z powodu tymczasowej niedostępności stadionu, B-SAD wynajął Estádio do Bonfim w Setúbal, w celu rozegrania dwóch meczów domowych. Mecz u siebie przeciwko Moreirense FC rozegrany 4 lutego obejrzało 298 widzów, co stanowi najniższy wynik w historii ligi.
29 października 2018 decyzją sądu ds. własności intelektualnej, Belenenses SAD dostało zakaz używania nazwy, herbu i symboli oryginalnego klubu CF Os Belenenses. W związku z tym, po zatwierdzeniu decyzji sądu, w dniu 11 marca 2019 klub przedstawił nowy herb oraz został przemianowany na B-SAD.

</doc>
<doc id="4877729" url="https://pl.wikipedia.org/wiki?curid=4877729" title="Dziergowo">
Dziergowo

Dziergowo (; ) – chutor na Białorusi, w obwodzie witebskim, w rejonie brasławskim, w sielsowiecie Plusy.
Historia.
W czasach zaborów ówczesny zaścianek leżał w granicach Imperium Rosyjskiego.
W latach 1921–1945 zaścianek a następnie osadaosada leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 10 osób, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. W 1931 w 3 domach zamieszkiwało 18 osób.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4877751" url="https://pl.wikipedia.org/wiki?curid=4877751" title="Astronomia poety. Baczyński">
Astronomia poety. Baczyński

Astronomia poety. Baczyński – album muzyczny kwartetu Kwadrofonik i piosenkarki Meli Koteluk nagrany do wierszy Krzysztofa Kamila Baczyńskiego.
Album został wydany 24 lipca 2020 z okazji 76. rocznicy powstania warszawskiego przez Muzeum Powstania Warszawskiego, dystrybuowany przez Warner Music Poland. Jest to kontynuacja cyklu płyt MPW (m.in. "Placówka '44" grupy Voo Voo).
Wybór wierszy, kompozycje i koncepcja muzyczna są efektem współpracy Meli Koteluk oraz Bartka Wąsika, pianisty Kwadrofonik, który stworzył także aranżacje. Do utworu "Astronomia" powstał teledysk.
Płyta spotkała się bardzo pozytywnym odbiorem krytyków; podkreślano m.in. że Koteluk nie nagrała wcześniej ambitniejszej muzyki, zaś Kwadrofonik bardziej przystępnej. Zadebiutowała na drugim miejscu Ogólnopolskiej Listy Sprzedaży, utrzymując się w zestawieniu przez pięć tygodni. Płyta otrzymała nagrodę Fryderyk 2021 w kategorii Album Roku Muzyka Poetycka.
Wykonawcy.
Kwadrofonik

</doc>
<doc id="4877767" url="https://pl.wikipedia.org/wiki?curid=4877767" title="Gródek stożkowaty w Starych Tarnowicach">
Gródek stożkowaty w Starych Tarnowicach

Gródek stożkowaty w Starych Tarnowicach – późnośredniowieczny gródek rycerski z XIV–XV wieku, będący pierwotną siedzibą właścicieli wsi Tarnowice, która dała początek miastu Tarnowskie Góry. Jeden z nielicznych tego typu zabytków na Górnym Śląsku.
Obiekt jest wpisany do rejestru zabytków archeologicznych (nr rej. C/1332/85 z 5 czerwca 1985), znajduje się w Gminnej Ewidencji Zabytków Miasta Tarnowskie Góry oraz jako stanowisko archeologiczne figuruje w Archeologicznym Zdjęciu Polski (AZP 94-46/1, stanowisko 8).
Lokalizacja.
Obiekt znajduje się w dzielnicy Stare Tarnowice w zachodniej części Tarnowskich Gór, w zadrzewieniu (dawniej łąka zwana "polem organisty") między ulicami: Kardynała Stefana Wyszyńskiego, Mieczysława Niedziałkowskiego i Repecką. W jego bezpośrednim sąsiedztwie zlokalizowany jest kościół św. Marcina z 1902 roku, zabytkowy gotycki kościół z ok. 1400 roku oraz budynki parafialne.
Charakterystyka.
Gródek ma postać owalnego kopca o wysokości około 2,7 m i średnicy podstawy 17 m w osi północ-południe oraz 13,5 m w osi wschód-zachód. Obiekt otoczony jest słabo współcześnie widoczną fosą, której pierwotna głębokość została określona na 207 cm, a szerokość na 5 m. Obecnie ma ona około 1 metra głębokości i około 5,5-6 m szerokości. Całość założenia (wzniesienie wraz z fosą) zajmuje powierzchnię około 10 arów. 
Na szczycie kopca rośnie okazała lipa drobnolistna, której wiek jest szacowany na około 300-350 lat. Ma ona wysokość 20,5 m i obwód pnia 5,12 m na wysokości 1,30 m. Za zabytek uchodziła już na początku XX wieku, natomiast oficjalnie status pomnika przyrody nadano jej po raz pierwszy w 1955 roku.
Badania archeologiczne.
Kompleksowe badania archeologiczne terenu gródka były przeprowadzone w 1983 roku przez zespół dr Heleny Malinowskiej i mgr Grażyny Góral z Muzeum Górnośląskiego w Bytomiu. Podczas tych badań potwierdzono część dotychczasowych przypuszczeń dotyczących kopca, dokonano również nowych ustaleń.
Jednym z nich było odkrycie faktu, iż wzgórze wskutek wcześniejszych intensywnych przeobrażeń zostało zmniejszone o ponad połowę. Splantowaniu uległa przede wszystkim środkowa i południowa część pagórka, ziemią z której częściowo została zasypana okalająca gródek fosa. Podczas prac archeologicznych wykonano dwa wykopy:
Ostatecznie efekty przeprowadzonych badań pozwoliły jednoznacznie stwierdzić, że w objętym eksploracjami miejscu funkcjonował średniowieczny gródek stożkowaty należący do właścicieli wioski Tarnowice. Konstrukcja została zniszczona przez pożar (podczas badań archeologicznych odkryto duże ilości węgla drzewnego), co prawdopodobnie przyczyniło się do opuszczenia majątku przez Włodków i wybudowania przez nowych właścicieli, ród Wrochemów, nowej siedziby, renesansowego zamku na zachodnim krańcu wsi. Według prof. Jana Drabiny dodatkowymi czynnikami przesądzającymi o stopniowym upadku gródka było założenie nowego miasta – Tarnowskich Gór – w sąsiedztwie wsi, a przede wszystkim intensywny rozwój górnictwa na jego obszarach po 1526 roku.
W późniejszym okresie obiekt był najprawdopodobniej wykorzystywany jako miejsce grzebalne. Świadczyć może o tym materiał kostny znaleziony podczas prac archeologicznych w 1983 roku. Istnieją dwie hipotezy wyjaśniające pochodzenie kości. Według pierwszej, popartej wpisami z księgi zgonów miejscowej parafii, są to szczątki ofiar epidemii tyfusu z 1848 roku. Z kolei druga hipoteza wiąże znalezisko z przebywającymi w tych okolicach podczas wojny trzydziestoletniej wojskami szwedzkimi. Potwierdzeniem tych przypuszczeń ma być rosnąca na szczycie pagórka lipa, która w wierzeniach Szwedów jest symbolem spokoju i której wiek (300-350 lat) uprawdopodabniałby tę hipotezę.
W odniesieniu do rosnącej na szczycie dawnego gródka lipy trudno również jednoznacznie wykluczyć hipotezę, iż została ona zasadzona w 1683 roku. Upamiętniałaby ona wówczas przemarsz króla Jana III Sobieskiego na odsiecz Wiednia, będąc jednym z wielu tzw. drzew Sobieskiego.

</doc>
<doc id="4877777" url="https://pl.wikipedia.org/wiki?curid=4877777" title="Parafia Trójcy Przenajświętszej w Kalinkowiczach">
Parafia Trójcy Przenajświętszej w Kalinkowiczach

Parafia Trójcy Przenajświętszej w Kalinkowiczach – rzymskokatolicka parafia znajdująca się w diecezji pińskiej, w dekanacie mozyrskim, na Białorusi.
Historia.
Parafia powstała w latach 90. XX w. Jej początki wiążą się z misją polskich cystersów. Początkowo zarejestrowana była w prywatnym mieszkaniu należącym do katolika. W nim też odprawiono msze święte. W latach 1997-2001 zbudowano kościół, który 9 czerwca 2001 konsekrował arcybiskup mińsko-mohylewski i administrator apostolski diecezji pińskiej kard. Kazimierz Świątek.

</doc>
<doc id="4877782" url="https://pl.wikipedia.org/wiki?curid=4877782" title="Stefan Michalik">
Stefan Michalik

Stefan Michalik (ur. 6 grudnia 1897 we Frydku, zm. 8 lub 9 maja 1940 w Kalininie) – legionista, starszy przodownik Policji Województwa Śląskiego.
Życiorys.
Urodził się jako Stefan Poremba. Był synem Stefana Poręby, który poznawszy swojego ojca, w 1899 roku przyjął jego nazwisko Michalik oraz Anny z d. Sporysz.
Pierwsze lata życia spędził we Frydku na ówczesnym Śląsku Cieszyńskim, gdzie uczęszczał do szkoły powszechnej. Po śmierci ojca (w 1904) i matki (w 1911) przeprowadził się do Grybowa, gdzie zamieszkał ze swoim dziadkiem, Kazimierzem.
1 stycznia 1916 wstąpił do Legionów Polskich. Służył w 7. kompanii II batalionu 5 Pułku Piechoty. W lipcu 1916 trafił do niewoli rosyjskiej i został osadzony w obozie dla jeńców w Darnicy koło Kijowa, a następnie w Odessie. 
Brał udział w walkach z bolszewikami w okresie przejścia 3 Dywizji Strzelców Polskich z Jelni do Bobrujska.
Po zwolnieniu z obozu wstąpił do I Korpusu Polskiego w Rosji pod dowództwem gen. Józefa Dowbor-Muśnickiego. Na polecenie Polskiego Komitetu Wojskowego służył jako kurier dostarczając do Korpusu materiały propagandowe. 
Ponownie do niewoli, tym razem bolszewickiej, trafił w marcu 1918 pod Homlem. Ze względu na miejsce urodzenia uznano go za Czecha i z niewoli wrócił z transportem jeńców czechosłowackich w grudniu 1920. Jeszcze w tym samym miesiącu nielegalnie przekroczył granicę Polską i w styczniu 1921 wstąpił do Armii Polskiej, służąc w pułku w Nowym Sączu.
W okresie od sierpnia do grudnia 1921 pracował w Urzędzie Komisarza Urzędu Emigracyjnego w Oświęcimiu, a od lutego do listopada 1922 roku pracował w Policji Państwowej w Krakowie. Od 1922 policjant Policji Województwa Śląskiego. Najpierw jako posterunkowy (od 1 maja 1926), potem przodownik policji (od 1 stycznia 1929) i starszy przodownik Służby Śledczej (od 1 lutego 1937). Zajmował się tematyką fałszerstw.
W 1939 ewakuowany z Bielska został przeniesiony na wschód. Aresztowany 24 września 1939 roku w Kosowie Huculskim dostał się do niewoli radzieckiej. Internowany następnie w więzieniu w Stanisławowie, trafił do obozu w Juchnowie, a 27 grudnia 1939 do obozu NKWD w Ostaszkowie. 
Według listy 054/1-312-84 z 5 maja 1940 został wysłany na śmierć w Kalininie. Zamordowany w nocy z 8 na 9 maja 1940 roku. Pochowany w Miednoje.
Postanowieniem nr 112-52-07 Prezydenta RP Lecha Kaczyńskiego z 5 października 2007 został awansowany pośmiertnie na stopień aspiranta Policji Państwowej. Awans został ogłoszony 10 listopada 2007 w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.

</doc>
<doc id="4877793" url="https://pl.wikipedia.org/wiki?curid=4877793" title="Most kolejowy nad doliną Dziechcinki w Wiśle">
Most kolejowy nad doliną Dziechcinki w Wiśle

Most kolejowy nad doliną Dziechcinki w Wiśle – żelbetowy most łukowy nad doliną Dziechcinki w Wiśle, zlokalizowany na górskiej linii kolejowej poprowadzonej od Goleszowa.
Wykonany został według projektu inż. Stanisława Saskiego oraz Tadeusza Mejera w latach 1931–1933 przez firmę Ksawerego Goryanowicza. Nadzór nad budową sprawował fachowiec z dziedziny konstrukcji żelbetowych Jan Gustaw Grycz. Budowa prowadzona była przez kierownika robót inż. Karola Grelowskiego.

</doc>
<doc id="4877796" url="https://pl.wikipedia.org/wiki?curid=4877796" title="Rupia maurytyjska">
Rupia maurytyjska



</doc>
<doc id="4877798" url="https://pl.wikipedia.org/wiki?curid=4877798" title="Andrzej z Opalenicy">
Andrzej z Opalenicy

Andrzej z Opalenicy, Andrzej Opaliński (ur. ?, zm. po 1480) – polski duchowny rzymskokatolicki, sufragan gnieźnieński.
Życiorys.
W 1476 lub w 1478 papież Sykstus IV prekonizował go biskupem pomocniczym archidiecezji gnieźnieńskiej oraz biskupem in partibus infidelium natureńskim. Brak informacji kiedy i od kogo przyjął sakrę biskupią, jak również o roku jego śmierci.

</doc>
<doc id="4877799" url="https://pl.wikipedia.org/wiki?curid=4877799" title="Afrosolen">
Afrosolen

Afrosolen – rodzaj roślin należący do rodziny kosaćcowatych ("Iridaceae"), obejmujący 15 gatunków występujących naturalnie w Afryce Subsaharyjskiej, na obszarze od Etiopii do Mozambiku i Angoli. Jeden gatunek ("A. erythranthus") występuje w Nigerii, dwa w Afryce Południowej, a kilka w Botswanie i Namibii.
Nazwa naukowa rodzaju pochodzi od greckiego słowa σωλήν (solin – rura) i odnosi się do rurkowatego okwiatu tych afrykańskich roślin.
Systematyka.
Rodzaj z plemienia "Watsonieae", podrodziny "Crocoideae" z rodziny kosaćcowatych ("Iridaceae"). Stanowi klad siostrzany dla "Cyanixia socotrana" i "Savannosiphon euryphylla".
Rodzaj ten został wyodrębniony w 2015 r. pod nazwą "Psilosiphon" z podrodzaju "Paniculatae" w rodzaju "Lapeirousia". Po publikacji ustalono jednak, że pod nazwą "Psilosiphon" w 1989 r. opisany został przez Entwisle'a rodzaj krasnorostów z rodziny "Batrachospermaceae". Zaproponowana nazwa okazała się więc być homonimem taksonomicznym i jako taki stała się nieważna ("nom. illeg."). Autorzy (Peter Goldblatt i John Manning) zaproponowali więc w 2016 r. nową nazwę dla tego rodzaju, "Afrosolen", która została zaakceptowana. 
Zastosowania.
Bulwocebule "A. bainesii", "A. coeruleus" i "A. schimperi" są spożywane w Namibii przez lud Owambo i buszmenów po upieczeniu w gorącym popiele.

</doc>
<doc id="4877800" url="https://pl.wikipedia.org/wiki?curid=4877800" title="Andrzej Opaliński (sufragan gnieźnieński)">
Andrzej Opaliński (sufragan gnieźnieński)



</doc>
<doc id="4877814" url="https://pl.wikipedia.org/wiki?curid=4877814" title="Czehliki">
Czehliki



</doc>
<doc id="4877820" url="https://pl.wikipedia.org/wiki?curid=4877820" title="Gulden antylski">
Gulden antylski



</doc>
<doc id="4877823" url="https://pl.wikipedia.org/wiki?curid=4877823" title="Ras ben Sekka">
Ras ben Sekka



</doc>
<doc id="4877831" url="https://pl.wikipedia.org/wiki?curid=4877831" title="Gulden surinamski">
Gulden surinamski



</doc>
<doc id="4877833" url="https://pl.wikipedia.org/wiki?curid=4877833" title="Bitwa pod Dorohuskiem">
Bitwa pod Dorohuskiem

Bitwa pod Dorohuskiem – walki polskiej 7 Dywizji Piechoty płk. Karola Schuberta z oddziałami sowieckiej 25 Dywizji Strzelców w czasie II ofensywy Frontu Zachodniego Michaiła Tuchaczewskiego w okresie wojny polsko-bolszewickiej.
Sytuacja ogólna.
W pierwszej dekadzie lipca 1920 przełamany został front polski nad Autą, a wojska Frontu Północno-Wschodniego gen. Stanisława Szeptyckiego cofały się pod naporem ofensywy Michaiła Tuchaczewskiego.
Naczelne Dowództwo Wojska Polskiego nakazało powstrzymanie wojsk sowieckiego Frontu Zachodniego na linii dawnych okopów niemieckich z okresu I wojny światowej.
Sytuacja operacyjna, a szczególnie upadek Wilna i obejście pozycji polskich od północy, wymusiła dalszy odwrót wojsk polskich.
1 Armia gen. Gustawa Zygadłowicza cofała się nad Niemen, a 4 Armia nad Szczarę.
Obrona wojsk polskich na linii Niemna i Szczary również nie spełniła oczekiwań. W walce z przeciwnikiem oddziały polskie poniosły duże straty i zbyt wcześnie rozpoczęły wycofanie na linię Bugu.
Plan polskiego Naczelnego Dowództwa zakładał, że 1. i 4. Armia oraz Grupa Poleska powstrzymają bolszewików i umożliwią przygotowanie kontrofensywy z rejonu Brześcia. Rozstrzygającą operację na linii Bug, Ostrołęka, Omulew doradzał też gen. Maxime Weygand.
Działania wojsk w rejonie Dorohuska.
5 sierpnia 7 Dywizja Piechoty obsadziła front na Bugu od Włodawy po Husynne z zadaniem obrony kierunków Włodawa – Lubartów i Chełm – Lublin. Dowódca 3 Armii gen. Zygmunt Zieliński nakazał prowadzenie aktywnej obrony i rozbijanie oddziałów sowieckich, którym uda się przekroczyć Bug. Obronę pod Dorohuskiem zorganizował 11 pułk piechoty w sposób następujący: przedmościa na wschodnim brzegu Bugu broniły III batalion i poznański batalion etapowy, a pozostałe bataliony pułku kwaterowały w okolicach stacji kolejowej. 
6 sierpnia artyleria sowiecka rozpoczęła ostrzał miasta. Po ogniowym przygotowaniu do natarcia ruszyła piechota 25 Dywizji Strzelców. W polskich szeregach wybuchła panika, a żołnierze III/11 pułku piechoty zaczęli bezładnie wycofywać się za Bug. Wielu żołnierzy utonęło w nurtach rzeki. 
Interweniowały pozostałe bataliony 11 pułku piechoty. Ich kontratak zatrzymał Sowietów na linii Bugu, ale przedmoście zostało utracone. Nie zdążono także zniszczyć mostów na Bugu. 
Następnego dnia Sowieci wznowili natarcie. W trakcie walki artyleria polska spowodowała detonację ładunku wybuchowego pod mostem kolejowym. Most został poważnie uszkodzony.
Dowódca 7 Dywizji Piechoty płk Karol Szubert zdecydował się odzyskać przedmoście Dorohusk.
Zadanie to powierzył 27 i 11 pułkowi piechoty. Dowódca 27 pp ppłk Paweł Wierzbicki zdecydował dwoma batalionami przeprawić się przez Bug brodem pod Husynnem i uderzyć na przedmoście od południa. Równocześnie 11 pp miał nacierać przez mosty.
W czasie dochodzenia do brodów, bataliony 27 pp napotkały w Turce forsujące Bug pododdziały sowieckich pułków strzelców z 25 DS i odrzuciły je za rzekę. Próba przejścia pododdziałów polskich na wschodni brzeg Bugu załamała się w ogniu artylerii nieprzyjaciela.
Nocą z 7 na 8 sierpnia Sowieci sforsowali rzekę pod Świerżami i dwa pułki strzelców wyszły na tyły polskiego 11 pułku piechoty.
Dowódca dywizji, odtwarzając swój odwód, ściągnął bataliony 27 pp spod Turki z zamiarem użycia ich do kontrataku pod Świerżami. Manewr ten zauważył dowódca 1 pułku Kozaków Uralskich, zajął Turkę i tym samym i zagroził linii kolejowej Dorohusk – Chełm. 
Około południa dowódca 7 DP płk Szubert otrzymał od dowódcy 3 Armii gen. Zielińskiego rozkaz opuszczenia linii Bugu. Odwrót rozpoczęto w godzinach wieczornych. Osłaniał 27 pułk piechoty. XIV Brygada Piechoty wycofała się w rejon Chełma, a XIII Brygada Piechoty do rejonu w okolicach Sawina.
12 sierpnia II batalion 27 pułku piechoty zorganizował wypad na obszarze Ignatów - Kolonia Kamień. Działanie batalionu było na tyle skuteczne, że sowiecki 222 pułk strzelców utracił zdolność bojową. 
Wzięto wielu jeńców. Wpinając się w nieprzyjacielską siec telefoniczną, uzyskano dokładne informacje o rozmieszczeniu i zamiarach nieprzyjaciela. Ustalono, że 13 sierpnia 25 Dywizja Strzelców ma zaatakować Chełm od północy i północnego wschodu. 
Dowódca 7 Dywizji Piechoty postanowił ubiec Sowietów i nakazał I/11 pp, I/27 pp i batalionowi imienia Batorego uderzyć na Serebryszcze, Brzyzno, Wólkę, II/27 pp na kolonię Karlinówka - Żalin, Dobryłów, Świerże. III batalion 27 pułku piechoty miał uderzać na południe od toru kolejowego w kierunku na kolonię Kamień, Rudolfin, Pławanice, Dorohusk. 
Uderzenie było tak niespodziewane i mocne, że oddziały Armii Czerwonej znajdujące się między Chełmem a Bugiem zostały doszczętnie rozbite, a 27 pułk piechoty osiągnął linię Bugu. 
Nieprzyjaciel wycofał się za Bug i dalej na Lubomil. Rozbite zostały 222., 223., 224. i 225 sowieckie pułki strzelców.
13 sierpnia dywizja odzyskała Dorohusk. Tym razem zrezygnowano z tworzenia przedmościa na wschodnim brzegu Bugu i zniszczono most drogowy.
&lt;br&gt;Komunikat prasowy Sztabu Generalnego z 14 sierpnia 1920 donosił:

</doc>
<doc id="4877834" url="https://pl.wikipedia.org/wiki?curid=4877834" title="Fabryka Portland Cementu Bernarda Libana">
Fabryka Portland Cementu Bernarda Libana

Fabryka Portland Cementu Bernarda Libana – zakład przemysłowy powstały w latach 80. XIX w. na terenie Bonarki (obecnie część krakowskiej dzielnicy XI Podgórze Duchackie). Cementownia działała do 1930 r. Po drugiej wojnie światowej pozostawione obiekty zagospodarowano na cele powstałej Fabryki Supertomasyny „Bonarka”. 

</doc>
<doc id="4877836" url="https://pl.wikipedia.org/wiki?curid=4877836" title="Escudo Republiki Zielonego Przylądka">
Escudo Republiki Zielonego Przylądka



</doc>
<doc id="4877838" url="https://pl.wikipedia.org/wiki?curid=4877838" title="Konrad von Salzwedel (biskup kamieński)">
Konrad von Salzwedel (biskup kamieński)

Konrad III von Salzwedel (ur. ?, zm. 20 września 1241) – duchowny rzymskokatolicki, biskup kamieński.
Biografia.
W 1233 został mianowany biskupem kamieńskim. Sakrę biskupią otrzymał po 13 listopada 1233 z rąk nieznanego konsekratora. Był hojnym fundatorem klasztorów. Prowadził spory terytorialne z biskupami sąsiednich diecezji. Za jego pontyfikatu rozstrzygała się sprawa podporządkowania diecezji kamieńskiej arcybiskupowi gnieźnieńskiemu, arcybiskupowi magdeburskiemu lub bezpośrednio Stolicy Apostolskiej. Według części badaczy właśnie Konrad III przyjął ostatecznie zwierzchnictwo arcybiskupów magdeburskich. Utrzymywał dobre relacje z księciem szczecińskim i pomorskim Barnimem I.

</doc>
<doc id="4877840" url="https://pl.wikipedia.org/wiki?curid=4877840" title="Konrad III (biskup kamieński)">
Konrad III (biskup kamieński)



</doc>
<doc id="4877841" url="https://pl.wikipedia.org/wiki?curid=4877841" title="Konrad von Salzwedel">
Konrad von Salzwedel



</doc>
<doc id="4877850" url="https://pl.wikipedia.org/wiki?curid=4877850" title="Fabryka Cementu Portlandzkiego Bernarda Libana">
Fabryka Cementu Portlandzkiego Bernarda Libana



</doc>
<doc id="4877854" url="https://pl.wikipedia.org/wiki?curid=4877854" title="René Mart">
René Mart

René Mart (ur. 10 listopada 1925 w Esch-sur-Alzette, zm. 2 sierpnia 1990) – luksemburski polityk i samorządowiec, wieloletni poseł i wiceprzewodniczący Izby Deputowanych, od 1980 do 1984 eurodeputowany I kadencji.
Życiorys.
Brat Marcela Marta, prezesa Europejskiego Trybunału Obrachunkowego. Zaangażował się w działalność polityczną w ramach Partii Demokratycznej. Od 1963 do 1980 był radnym miasta Esch-sur-Alzette. Przez wiele lat zasiadał w Izbie Deputowanych, w latach 1969–1989 pełnił funkcję jej wiceprzewodniczącego. Od 1969 do 1981 należał też do Zgromadzenia Parlamentarnego Rady Europy. W 1979 kandydował do Parlamentu Europejskiego, mandat uzyskał 26 listopada 1980 w miejsce Colette Flesch. Przystąpił do frakcji liberalno-demokratycznej, od 1982 do 1984 będąc jej wiceprzewodniczącym. Należał do Komisji ds. Kontroli Budżetu.
Jego córka Colette Mart została dziennikarką i pisarką.

</doc>
<doc id="4877869" url="https://pl.wikipedia.org/wiki?curid=4877869" title="Seok Eun-mi">
Seok Eun-mi

Seok Eun-mi (kor. 석은미; ur. 25 grudnia 1976 w Seulu) – południowokoreańska tenisistka stołowa, wicemistrzyni olimpijska, trzykrotna medalistka mistrzostw świata.
Dwukrotnie uczestniczyła w letnich igrzyskach olimpijskich. Na igrzyskach w Sydney w 2000 roku wzięła udział w dwóch konkurencjach – zajęła piąte miejsce w grze podwójnej (wspólnie z Lee Eun-sil), a w grze pojedynczej była dziewiąta. Cztery lata później na igrzyskach w Atenach zdobyła srebrny medal olimpijski w deblu (razem z Lee Eun-sil).
W latach 2000–2003 zdobyła trzy brązowe medale mistrzostw świata (dwa w drużynie i jeden w deblu), w 2002 roku złoty medal igrzysk azjatyckich w grze podwójnej, a w 2000 roku dwa medale mistrzostw Azji (złoty w deblu i brązowy w singlu).

</doc>
<doc id="4877871" url="https://pl.wikipedia.org/wiki?curid=4877871" title="Suk Eun-mi">
Suk Eun-mi



</doc>
<doc id="4877906" url="https://pl.wikipedia.org/wiki?curid=4877906" title="Jesús Cabezón Alonso">
Jesús Cabezón Alonso



</doc>
<doc id="4877908" url="https://pl.wikipedia.org/wiki?curid=4877908" title="Bárbara Dührkop">
Bárbara Dührkop



</doc>
<doc id="4877910" url="https://pl.wikipedia.org/wiki?curid=4877910" title="Ludivina García Arias">
Ludivina García Arias



</doc>
<doc id="4877911" url="https://pl.wikipedia.org/wiki?curid=4877911" title="Fernando Morán">
Fernando Morán



</doc>
<doc id="4877912" url="https://pl.wikipedia.org/wiki?curid=4877912" title="Francisco Oliva Garcia">
Francisco Oliva Garcia



</doc>
<doc id="4877913" url="https://pl.wikipedia.org/wiki?curid=4877913" title="Luis Planas Puchades">
Luis Planas Puchades



</doc>
<doc id="4877915" url="https://pl.wikipedia.org/wiki?curid=4877915" title="Josep Pons Grau">
Josep Pons Grau



</doc>
<doc id="4877917" url="https://pl.wikipedia.org/wiki?curid=4877917" title="Juan de Dios Ramírez-Heredia">
Juan de Dios Ramírez-Heredia



</doc>
<doc id="4877918" url="https://pl.wikipedia.org/wiki?curid=4877918" title="Josep Verde i Adela">
Josep Verde i Adela



</doc>
<doc id="4877920" url="https://pl.wikipedia.org/wiki?curid=4877920" title="Enrique Sapena Granell">
Enrique Sapena Granell



</doc>
<doc id="4877922" url="https://pl.wikipedia.org/wiki?curid=4877922" title="Antoni Gutiérrez Díaz">
Antoni Gutiérrez Díaz



</doc>
<doc id="4877925" url="https://pl.wikipedia.org/wiki?curid=4877925" title="Arturo Juan Escuder Croft">
Arturo Juan Escuder Croft



</doc>
<doc id="4877926" url="https://pl.wikipedia.org/wiki?curid=4877926" title="Wełyka Babka">
Wełyka Babka

Wełyka Babka () – wieś znajdująca się na Ukrainie, w obwodzie charkowskim, w rejonie czuhujewskim. W 2001 roku liczyła 700 mieszkańców.
Historia.
Wieś została założona w połowie XVII wieku. Od 1817 do 1857 roku była osiedlem wojskowym. Mieszkańcy trudnili się rolnictwem, rzemiosłem i jednocześnie pełnili służbę wojskową. We wsi działały fabryka saletry i cegielnia. W czasach radzieckich w miejscowości znajdował się kołchoz im. Lenina.
Obiekty.
We wsi znajdują się m.in. szkoła, cerkiew i pomnik żołnierzy radzieckich walczących w latach 1941–1945.

</doc>
<doc id="4877927" url="https://pl.wikipedia.org/wiki?curid=4877927" title="Pío Cabanillas Gallas">
Pío Cabanillas Gallas



</doc>
<doc id="4877929" url="https://pl.wikipedia.org/wiki?curid=4877929" title="Carmen Llorca Vilaplana">
Carmen Llorca Vilaplana



</doc>
<doc id="4877930" url="https://pl.wikipedia.org/wiki?curid=4877930" title="Domènec Romera i Alcàzar">
Domènec Romera i Alcàzar



</doc>
<doc id="4877933" url="https://pl.wikipedia.org/wiki?curid=4877933" title="Fuzja komórkowa">
Fuzja komórkowa

Fuzja komórkowa – proces biologiczny polegający na połączeniu dwóch komórek (protoplastów) w wyniku którego powstaje jedna komórka hybrydowa tak zwana hybrydoma. Komórka taka tuż po połączeniu posiada dwa jądra komórkowe, po czasie w większości przypadków następuje zlanie jąder komórkowych.
Proces fuzji komórkowej jest wykorzystywany do tworzenia nowych odmian roślin, tworzenia hybrydom wykorzystywanych do produkcji przeciwciał monoklonalnych oraz do tworzenia map genetycznych.

</doc>
<doc id="4877937" url="https://pl.wikipedia.org/wiki?curid=4877937" title="Hybrydoma">
Hybrydoma

Hybrydoma – komórka będąca wynikiem fuzji komórkowej (połączenia ze sobą 2 komórek), wykazująca cechy obu komórek macierzystych. Hybrydomy są wykorzystywane do produkcji monoklonalnych przeciwciał.
Przykładem może być hybrydoma limfocytu z komórką nowotworową szpiczaka, która wykazuje zarówno właściwości immunologiczne limfocytu, jak i nieograniczone możliwości namnażania się szpiczaka.

</doc>
<doc id="4877940" url="https://pl.wikipedia.org/wiki?curid=4877940" title="Fernand H.J. Herman">
Fernand H.J. Herman



</doc>
<doc id="4877946" url="https://pl.wikipedia.org/wiki?curid=4877946" title="Łukasz Kmita">
Łukasz Kmita

Łukasz Marek Kmita (ur. 7 listopada 1985 w Olkuszu) – polski polityk, samorządowiec i urzędnik, od 2020 wojewoda małopolski.
Życiorys.
Ukończył politologię ze specjalnością administracja europejska i marketing polityczny na Uniwersytecie im. Adama Mickiewicza w Poznaniu. Kształcił się na studiach menedżersko-finansowych na Uniwersytecie Ekonomicznym w Katowicach oraz w VUT w Brnie. Ukończył studia Executive MBA w Wyższej Szkole Menedżerskiej w Warszawie. Pracował jako dziennikarz (m.in. w trakcie wizyty Benedykta XVI w Polsce), od 2005 do 2007 był rzecznikiem prasowym Instytutu Kultury Europejskiej w Gnieźnie. Zaangażował się w działalność polityczną w ramach Prawa i Sprawiedliwości, został powołany na przewodniczącego olkuskich struktur powiatowych partii. Był dyrektorem biura poselskiego Jacka Osucha.
W 2006 i 2010 wybierany na radnego gminy Olkusz, a w 2014 – członkiem rady powiatu olkuskiego. W 2014 kandydował także na burmistrza Olkusza, zdobywając w drugiej turze 49% głosów. Od 2015 do 2016 kierował Związkiem Komunalnym Gmin „Komunikacja Międzygminna” w Olkuszu, następnie został dyrektorem krakowskiego oddziału Kasy Rolniczego Ubezpieczenia Społecznego. W 2018 ponownie przegrał w drugiej turze wyborów na burmistrza (z poparciem 42% wyborców). Powrócił wówczas do olkuskiej rady miejskiej, w której do kwietnia 2019 sprawował funkcję przewodniczącego (odwołano go po zmianie koalicji). Pełnił też funkcję dyrektora Departamentu Generalnego Urzędu Marszałkowskiego Województwa Małopolskiego.
7 sierpnia 2020 powołany na stanowisko wojewody małopolskiego w miejsce Piotra Ćwika.

</doc>
<doc id="4877947" url="https://pl.wikipedia.org/wiki?curid=4877947" title="Aydın Büyükşehir Belediyespor">
Aydın Büyükşehir Belediyespor

Aydın Büyükşehir Belediyespor – turecki klub siatkarski kobiet, powstały w 2014 roku w Aydın. Klub od roku występuje w rozgrywkach Vestel Venus Sultanlar Ligi.
Sukcesy.
Puchar Challenge:

</doc>
<doc id="4877954" url="https://pl.wikipedia.org/wiki?curid=4877954" title="Noé Ewert">
Noé Ewert

Noé Ewert (ur. 24 lutego 1997) – luksemburski piłkarz występujący na pozycji obrońcy w luksemburskim klubie F91 Dudelange. W latach 2013–2018 młodzieżowy reprezentant Luksemburga w kadrach U-17, U-19 i U-21.
Kariera klubowa.
UN Käerjéng 97.
1 lipca 2013 został przeniesiony z zespołu juniorskiego do pierwszej drużyny UN Käerjéng 97. Zadebiutował 3 sierpnia 2014 w meczu Nationaldivisioun przeciwko Jeunesse Canach (1:2). Pierwszą bramkę dla klubu zdobył 24 sierpnia 2014 w meczu ligowym przeciwko US Mondorf-les-Bains (3:2). W sezonie 2015/16 wywalczył Mistrzostwo Éierepromotioun i tym samym awansował do najwyższej klasy rozgrywkowej w Luksemburgu.
F91 Dudelange.
1 lipca 2019 podpisał kontrakt z F91 Dudelange, w którym zadebiutował 4 sierpnia 2019 w meczu Nationaldivisioun przeciwko Blue Boys Muhlenbach (3:1).
Kariera reprezentacyjna.
Luksemburg U-17.
W 2013 otrzymał powołanie do reprezentacji Luksemburga U-17, w której zadebiutował 14 listopada 2013 w meczu towarzyskim przeciwko reprezentacji Turcji U-17 (2:2).
Luksemburg U-19.
W 2014 otrzymał powołanie do reprezentacji Luksemburga U-19, w której zadebiutował 16 września 2014 w meczu towarzyskim przeciwko reprezentacji Rumunii U-19 (0:1). Pierwszą bramkę dla kadry zdobył 15 października 2014 w meczu eliminacji do Mistrzostw Europy U-19 2015 przeciwko reprezentacji Białorusi U-19 (2:2).
Luksemburg U-21.
W 2014 otrzymał powołanie do reprezentacji Luksemburga U-21, w której zadebiutował 29 marca 2015 w meczu towarzyskim przeciwko reprezentacji Finlandii U-21 (1:4).
Życie prywatne.
Jego brat Tim również jest piłkarzem, występuje w klubie UN Käerjéng 97 na pozycji pomocnika.

</doc>
<doc id="4877965" url="https://pl.wikipedia.org/wiki?curid=4877965" title="Ryan Klapp">
Ryan Klapp

Ryan Klapp (ur. 10 stycznia 1993) – luksemburski piłkarz występujący na pozycji pomocnika w luksemburskim klubie F91 Dudelange. W latach 2010–2013 młodzieżowy reprezentant Luksemburga w kadrach U-17 i U-21.
Kariera klubowa.
Racing FC Union Luksemburg.
1 lipca 2012 został przeniesiony z zespołu juniorskiego do pierwszej drużyny Racing FC Union Luksemburg. Zadebiutował 5 sierpnia 2012 w meczu Nationaldivisioun przeciwko CS Pétange (1:0). Pierwszą bramkę zdobył 25 listopada 2012 w meczu ligowym przeciwko FC Differdange 03 (1:3).
Fola Esch.
1 lipca 2013 podpisał kontrakt z Fola Esch, w którym zadebiutował 10 sierpnia 2013 w meczu Nationaldivisioun przeciwko CS Grevenmacher (0:1). W sezonie 2013/14 wraz z zespołem zdobył wicemistrzostwo kraju. W następnym sezonie, a dokładnie 3 lipca 2014 zadebiutował w kwalifikacjach do Ligi Europy w meczu przeciwko IFK Göteborg (0:0). W sezonie 2014/15 razem z drużyną wywalczył Mistrzostwo Luksemburga. 22 lipca 2015 zadebiutował w kwalifikacjach do Ligi Mistrzów przeciwko Dinamo Zagrzeb (0:3). Pierwszą bramkę w barwach klubu zdobył 25 października 2015 w meczu ligowym przeciwko Etzella Ettelbruck (3:1). W sezonie 2015/16 ponownie zdobył wicemistrzostwo kraju. Powtórzył to trzy lata później, gdy w sezonie 2018/19 ponownie wywalczył wicemistrzostwo.
F91 Dudelange.
1 lipca 2019 podpisał kontrakt z F91 Dudelange, w którym zadebiutował 4 sierpnia 2019 w meczu Nationaldivisioun przeciwko Blue Boys Muhlenbach (3:1), zdobywając bramkę. 3 października 2019 po raz pierwszy wystąpił w meczu fazy grupowej Ligi Europy przeciwko Qarabağ Ağdam (1:4).
Kariera reprezentacyjna.
Luksemburg U-17.
W 2010 otrzymał powołanie do reprezentacji Luksemburga U-17, w której zadebiutował 7 kwietnia 2010 w meczu towarzyskim przeciwko reprezentacji Belgii U-17 (0:1).
Luksemburg U-21.
W 2010 otrzymał powołanie do reprezentacji Luksemburga U-21, w której zadebiutował 17 listopada 2010 w meczu towarzyskim przeciwko reprezentacji Finlandii U-21 (1:0).

</doc>
<doc id="4877994" url="https://pl.wikipedia.org/wiki?curid=4877994" title="Fahriye Evcen">
Fahriye Evcen

Fahriye Evcen (ur. 4 czerwca 1986) – turecko-niemiecka aktorka, znana z ról w serialach "Yaprak Dökümü" i "Çalıkuşu".
Życiorys.
W młodym wieku, gdy była na wakacjach w Turcji, wzięła udział w programie Oya Aydogan, który przedstawił Fahriye producentowi Ibrahimowi Mertoglu. Podczas studiowania socjologii na Uniwersytecie Düsseldorf Heinrich-Heine, otrzymała ofertę zagrania w telewizji, przez co przeprowadziła się do Stambułu. Jej debiut telewizyjny miał miejsce w 2005 roku, gdy zagrała w serialu "Asla Unutma." Natomiast pierwszy raz zagrała w filmie "Cennet" w 2008 roku. Studiowała historię na Uniwersytecie Boğaziçi. Zagrała w wielu produkcjach takich jak "Çalıkuşu" i Imperium miłości.
29 czerwca 2017 roku wyszła za tureckiego aktora Buraka Özçivit. Ich syn Karan urodził się 13 kwietnia 2019. W 2017 roku ogłoszono ją jedną z najpiękniejszych kobiet świata według Buzznet.

</doc>
<doc id="4877999" url="https://pl.wikipedia.org/wiki?curid=4877999" title="Zagon na Ciechanów">
Zagon na Ciechanów

Zagon na Ciechanów – uwieńczony sukcesem rajd polskiej 8 Brygady Jazdy na Ciechanów, przeprowadzony 14–15 sierpnia 1920 roku, w ramach walk na północnym Mazowszu podczas Bitwy Warszawskiej.
8 Brygada Jazdy wraz z 18 Dywizją Piechoty wchodziła w skład grupy gen. Franciszka Krajowskiego, której zadaniem była początkowo osłona flanki walczących nad Wkrą głównych sił 5 Armii. Gdy jednak gen. Krajowski zorientował się, że jego oddziały weszły w lukę między dwiema bolszewickimi armiami, rozkazał brygadzie przeprowadzić rajd na Ciechanów. Polscy kawalerzyści uzyskali całkowite zaskoczenie i bez większych strat opanowali miasto, w którym kwaterował sztab bolszewickiej 4 Armii. Został on zmuszony do pośpiesznej ucieczki, a utrata przez 4 Armię jedynej radiostacji i dokumentów sztabowych miała doniosły wpływ na dalszy przebieg walk na północnym Mazowszu.
Preludium.
Sytuacja wyjściowa.
Latem 1920 roku wojna polsko-bolszewicka weszła w krytyczną fazę. Na początku sierpnia wojska sowieckiego Frontu Zachodniego przekroczyły linię Bugu i Narwi, zmierzając w kierunku Wisły. Ważną rolę w planach bolszewickiego dowództwa odgrywał obszar północnego Mazowsza. Komfront Michaił Tuchaczewski skierował tam swoje 3, 4 i 15 Armie oraz 3 Korpus Kawalerii. Siły te liczyły blisko 80 tys. żołnierzy, dysponujących około 350 działami i 1,5 tys. ckm. Ich zadaniem miało być sforsowanie Wisły na północ od Warszawy, a następnie wyjście na tyły polskich armii walczących na przedpolu stolicy. 
Naczelny Wódz Józef Piłsudski planował zatrzymać sowiecką ofensywę gwałtownym uderzeniem Frontu Środkowego na południowe skrzydło Frontu Zachodniego. Za obronę północnego odcinka frontu, rozciągającego się od granicy niemieckich Prus Wschodnich do Modlina, odpowiadać miała natomiast nowo utworzona 5 Armia, której dowództwo objął gen. Władysław Sikorski. W skład tego związku operacyjnego wchodziły: 9 Dywizja Piechoty, 17 Dywizja Piechoty, 18 Dywizja Piechoty, 22 Dywizja Ochotnicza, Brygada Syberyjska, 8 Brygada Jazdy, grupa jazdy płk. Gustawa Orlicz-Dreszera. 5 Armii podporządkowano także załogę twierdzy Modlin oraz tzw. Grupę Dolnej Wisły pod dowództwem gen. Mikołaja Osikowskiego, zabezpieczającą przedmościa w Wyszogrodzie, Włocławku i Płocku. Jednostki, którymi dysponował gen. Sikorski, liczyły łącznie około 34 tys. żołnierzy, dysponujących 184 działami, 481 ckm, 9 samochodami pancernymi i 46 czołgami.
Bitwa nad Wkrą.
Naczelny Wódz początkowo przewidział dla 5 Armii wyłącznie zadania obronne. 10 sierpnia za namową szefa Sztabu Generalnego gen. Tadeusza Rozwadowskiego oraz szefa francuskiej misji wojskowej gen. Maxime Weyganda zgodził się jednak na sformowanie w jej ramach tzw. grupy manewrowej, w której skład weszły 18 DP i Brygada Syberyjska. Grupa manewrowa miała przejść do działań zaczepnych, gdyby zaistniały ku temu sprzyjające okoliczności.
Nieustanny nacisk nieprzyjaciela oraz fakt, że 5 Armia nie ukończyła jeszcze koncentracji, były powodem, dla którego gen. Sikorski musiał zrezygnować z planów obrony linii Narwi. W konsekwencji swoje oddziały oparł o Wkrę – ostatnią większą przeszkodę wodną na drodze do Wisły. Tymczasem 13 sierpnia rozgorzała bitwa o przedmoście warszawskie. W ręce bolszewików wpadł Radzymin. Tego samego dnia polski wywiad radiowy przechwycił depeszę dowództwa Frontu Zachodniego, w której nakazywano 16 Armii Nikołaja Sołłohuba przystąpić do decydującego natarcia na Warszawę. Pod wpływem tych wiadomości generałowie Rozwadowski, Haller i Weygand uznali, że koniecznym jest natychmiastowe podjęcie działań odciążających, które zmniejszyłyby nacisk przeciwnika na przedmoście. Błędnie założywszy, iż na kierunku warszawskim znajdują się główne siły Tuchaczewskiego, rozkazali 5 Armii przystąpić do kontrofensywy przeciw ponad dwukrotnie silniejszym siłom bolszewickim, które nacierały na północnym Mazowszu.
Polski plan przewidywał, że główne siły 5 Armii przeprowadzą uderzenie na odcinku Borkowo–Sochocin. Grupa gen. Franciszka Krajowskiego, w której skład wchodziły 8 Brygada Jazdy oraz pięć batalionów i cztery baterie z 18 DP, otrzymała natomiast zadanie osłony lewego skrzydła 5 Armii. Już 13 sierpnia polski 2 pułk ułanów rozgromił we wsi Milewo bolszewicki 29 pułk strzelców, zabijając lub biorąc do niewoli blisko 270 żołnierzy nieprzyjaciela. Sukces ten zachęcił dowództwo 8 Brygady Jazdy do kontynuowania marszu w głąb terytorium opanowanego przez bolszewików.
Po południu 14 sierpnia główne siły 5 Armii uderzyły z rubieży Wkry na bolszewicką 15 Armię Augusta Korka, wikłając się szybko w zacięte walki. Z kolei grupa gen. Krajowskiego przypadkowo weszła w blisko trzydziestokilometrową lukę, która powstała między 15 Armią a prącą w kierunku Wisły 4 Armią Aleksandra Szuwajewa. Zorientowawszy się, iż znalazł się w niezwykle sprzyjającej sytuacji taktycznej, gen. Krajewski zawrócił 18 DP i skierował ją do natarcia na odsłoniętą flankę 15 Armii. 8 Brygadzie Jazdy rozkazał natomiast ubezpieczyć natarcie piechoty i przeprowadzić rajd na położony na bolszewickich tyłach Ciechanów.
Przebieg wypadu.
W skład sił skierowanych do rajdu na Ciechanów wchodziły: 2 pułk ułanów, dwa szwadrony 203 ochotniczego pułku ułanów, dwa szwadrony 108 pułku ułanów, a także szwadron kombinowany, kompania szturmowa piechoty i dwie baterie 8 dywizjonu artylerii konnej. Jednostki te liczyły łącznie 770 żołnierzy (w tym 700 kawalerzystów) oraz osiem dział i 14 ckm. Wypadem dowodził osobiście dowódca 8 Brygady Jazdy gen. Aleksander Karnicki.
14 sierpnia w rejonie Glinojecka polska kawaleria rozbiła bolszewickie tabory, w tym oddziały sztabowe 18 i 54 Dywizji Strzelców. W polskie ręce wpadło 513 jeńców.
W nocy z 14 na 15 sierpnia brygada kontynuowała rajd. Marszrutą przez Chotum, Lekowo, Przążewo i Gostków dokonano obejścia Ciechanowa. O świcie 15 sierpnia polskie czołówki znajdowały się w odległości czterech kilometrów na północ od miasta.
Polskie uderzenie nastąpiło w godzinach porannych. W pierwszym rzucie atakował 203 p.uł. Polakom udało się uzyskać całkowite zaskoczenie. W mieście kwaterował w tym czasie sztab bolszewickiej 4 Armii. Komandarm Szuwajew zdołał w ostatniej chwili uciec samochodem do Mławy, podczas gdy jego sztabowcy zbiegli do Ostrołęki. W trakcie panicznej ucieczki zniszczeniu uległy jednak dokumenty sztabowe oraz armijna radiostacja. Straty w polskich oddziałach były minimalne.
Polscy żołnierze zostali entuzjastycznie powitani przez mieszkańców. Ze względu na fakt, iż brygada otrzymała nowe zadania, a piechota nie była w stanie jej zluzować, jeszcze przed wieczorem kawalerzyści musieli opuścić Ciechanów. Zdobyte na bolszewikach zapasy przekazano władzom miejskim. Miasto zostało ostatecznie wyzwolone dopiero 19 sierpnia.
Konsekwencje.
Sukces 8 Brygady Jazdy nie został początkowo doceniony. W rzeczywistości miał on jednak doniosły wpływ na dalszy przebieg walk na północnym Mazowszu. Straciwszy jedyną radiostację, Szuwajew na kilka dni utracił łączność ze sztabem Frontu Zachodniego. Zamiast wykonać rozkaz Tuchaczewskiego, który nakazywał mu przeprowadzić koncentryczne uderzenie na odsłoniętą lewą flankę 5 Armii, komandarm skierował pod Płońsk i Sochocin zaledwie dwie dywizje strzelców, podczas gdy główne siły jego armii kontynuowały marsz ku Wiśle. Fakt ten miał kluczowe znaczenie dla przebiegu bitwy nad Wkrą. Z kolei gdy bolszewicka klęska w Bitwie Warszawskiej zarysowała się wyraźnie, brak łączności ze sztabem frontu był jedną z przyczyn, dla których 4 Armia z opóźnieniem przystąpiła do odwrotu i w konsekwencji została rozbita.
Zagon na Ciechanów był jednym z większych sukcesów w historii polskiej kawalerii.

</doc>
<doc id="4878000" url="https://pl.wikipedia.org/wiki?curid=4878000" title="Osiedle Warpie (Jaworzno)">
Osiedle Warpie (Jaworzno)



</doc>
<doc id="4878029" url="https://pl.wikipedia.org/wiki?curid=4878029" title="Jan Václav Stich">
Jan Václav Stich

Jan Václav Stich, , także Giovanni Punto (ur. 28 września 1746 w Žehušicach, zm. 16 lutego 1803 w Pradze) – czeski kompozytor, waltornista i skrzypek.
Życiorys.
Urodził się jako poddany w dobrach hrabiego Josepha Johanna von Thun, jego ojciec był stangretem. Dzięki protekcji hrabiego został posłany na naukę, uczył się gry na rogu u Josefa Matějki w Pradze, Jana Šindelářa w Monachium oraz Karla Houdka i Antona Josepha Hampla w Dreźnie. W latach 1763–1766 grał w kapeli hrabiego Thuna w Pradze. Zbiegł jednak ze służby i zaczął wieść żywot wolnego artysty. Po 1768 roku podróżował z koncertami po Europie, posługując się włoskim nazwiskiem Giovanni Punto. Od 1769 do 1774 roku grał w kapeli arcybiskupa-elektora Moguncji. W 1778 roku podczas występu w Paryżu spotkał W.A. Mozarta, który zachwycił się jego grą. W 1781 roku występował w kapeli dworskiej biskupa w Würzburgu, zaś w 1782 roku wyjechał do Paryża, gdzie został członkiem kapeli księcia d’Artois. Po wybuchu rewolucji francuskiej występował w paryskim Théâtre des Variétés-Amusantes. W 1799 roku wyjechał do Monachium, a rok później do Wiednia, gdzie poznał Ludwiga van Beethovena. Beethoven pod silnym wrażeniem umiejętności Sticha napisał dla niego "Sonatę F-dur" op. 17 na skrzypce i fortepian, którą wspólnie wykonali podczas koncertu 18 kwietnia 1800 roku. W 1801 roku osiadł w Pradze, koncertując sporadycznie z Janem Ladislavem Dusskiem.
Twórczość.
Uważany na najwybitniejszego waltornistę II połowy XVIII wieku, przyczynił się do spopularyzowania rogu jako instrumentu solowego. W jego grze ceniono czystość intonacji, piękny ton, niuanse w cantabile, łatwe operowanie wysokimi dźwiękami, a także oryginalną ornamentykę. 
Skomponował 11 koncertów na róg, 3 kwintety na róg, flet lub obój, skrzypce, fagot i wiolonczelę, 20 triów na 3 rogi, 56 duetów na 2 rogi, 6 triów na flet, skrzypce i fagot. Napisał podręcznik do gry na rogu (wyd. Paryż ok. 1798) i zbiór ćwiczeń na ten instrument (wyd. Paryż 1795, 2. wydanie 1800).

</doc>
<doc id="4878030" url="https://pl.wikipedia.org/wiki?curid=4878030" title="Giovanni Punto">
Giovanni Punto



</doc>
<doc id="4878031" url="https://pl.wikipedia.org/wiki?curid=4878031" title="Johann Wenzel Stich">
Johann Wenzel Stich



</doc>
<doc id="4878036" url="https://pl.wikipedia.org/wiki?curid=4878036" title="Trzeń długoryjkowy">
Trzeń długoryjkowy

Trzeń długoryjkowy ("Cossonus parallelepipedus") – gatunek chrząszcza z rodziny ryjkowcowatych i podrodziny trzeni.
Taksonomia.
Gatunek ten opisany został po raz pierwszy w 1795 roku przez Johanna F.W. Herbsta pod nazwą "Curculio parallelepipedus".
Morfologia.
Chrząszcz o wydłużonym, brunatnym do czarnego ciele długości od 4,2 do 6,3 mm. Ryjek jest słabo zakrzywiony, walcowaty w części nasadowej, a za podstawami czułków silnie rozszerzony i spłaszczony. Węższa część ryjka jest dwukrotnie dłuższa od części szczytowej. Powierzchnię ryjka niezbyt gęsto pokrywa drobne punktowanie. Dość wąska głowa ma pośrodku czoła stosunkowo duży dołek. Punktowanie przedplecza jest raczej rzadkie, równomierne i drobne, u nasady nawet trzykrotnie większe niż na bokach. Tarczka ma stosunkowo duże rozmiary. Ubarwienie pokryw zazwyczaj jest jaśniejsze niż głowy i przedplecza. Rzędy na pokrywach są bardzo drobno punktowane i nieco szersze od międzyrzędów. W budowie odnóży zaznacza się silny dymorfizm płciowy. U samca uda przedniej pary mają na przedniej krawędzi, a uda pozostałych par na tylnych krawędziach frędzle z gęstych, żółtych włosków. U samicy uda są tych frędzli pozbawione. U samca podobne frędzle występują ponadto na wewnętrznych krawędziach wszystkich goleni, podczas gdy u samicy mają one jedynie krótkie owłosienie. U samicy kąt wewnętrzno-wierzchołkowy goleni dysponuje drobnym kolcem, którego brak u samca. Odwłok ma w nasadowej części wgłębienie, które u samca jest duże, owalne, gęsto punktowane i owłosione, a u samicy płytsze, rzadziej punktowane i niemal bezwłose.
Ekologia i występowanie.
Owad ten zamieszkuje lasy, parki, ogrody i różne zadrzewienia, wybierając stanowiska wilgotne. Jest saproksylofagiczny. Zarówno larwy, jak i postacie dorosłe zasiedlają martwe, zawilgocone i próchniejące drewno drzew. Preferują wierzby, topole (w tym osiki) i kasztanowce, ale mogą też rozwijać się w drewnie dębów, buków, wiązów, a znacznie rzadziej jodeł i świerków.
Gatunek zachodniopalearktyczny, w Europie znany z Portugalii, Hiszpanii, Andory, Wielkiej Brytanii, Francji, Holandii, Niemiec, Szwajcarii, Austrii, Włoch, Danii, Norwegii, Szwecji, Finlandii, Estonii, Łotwy, Polski, Czech, Słowacji, Węgier, Ukrainy, Rumunii, Chorwacji i Rosji (w tym Karelii). Dalej na wschód sięga Kaukazu i Armenii. W Polsce jest najrzadszym przedstawicielem rodzaju, podawanym z nielicznych stanowisk. Na „Czerwonej liście chrząszczy województwa śląskiego” umieszczony jest jako gatunek zagrożony najmniejszej troski (LC).

</doc>
<doc id="4878037" url="https://pl.wikipedia.org/wiki?curid=4878037" title="Cossonus parallelepipedus">
Cossonus parallelepipedus



</doc>
<doc id="4878044" url="https://pl.wikipedia.org/wiki?curid=4878044" title="1. ceremonia wręczenia nagród Stowarzyszenia Nowojorskich Krytyków Filmowych">
1. ceremonia wręczenia nagród Stowarzyszenia Nowojorskich Krytyków Filmowych

1. ceremonia wręczenia nagród Stowarzyszenia Nowojorskich Krytyków Filmowych – odbyła się 2 marca 1936. Podczas gali wręczono nagrody w czterech kategoriach – dla najlepszego filmu, reżysera, aktora i aktorki – za rok 1935.
Laureaci i nominowani.
Opracowano na podstawie materiału źródłowego:

</doc>
<doc id="4878050" url="https://pl.wikipedia.org/wiki?curid=4878050" title="Krzyż Jubileuszowy na Przełęczy Rędzińskiej">
Krzyż Jubileuszowy na Przełęczy Rędzińskiej

Krzyż Jubileuszowy na Przełęczy Rędzińskiej − metalowy krzyż znajdujący się w Rudawach Janowickich w diecezji legnickiej. 
Historia.
Inicjatywa postawienia krzyża dla upamiętnienia Jubileuszu 2000 lat chrześcijaństwa związana jest z mieszkańcem wsi Rędziny Krzysztofem Ściborem, który poruszony oświadczeniem Komitetu Budowy Jubileuszowego Krzyża na Śnieżce o niemożliwości realizacji budowy tego pomnika, zaproponował bp. Tadeuszowi Rybakowi postawienie Krzyża Jubileuszowego na Przełęczy Rędzińskiej na terenie swojej działki. Krzysztof Ścibor złożył 28 marca 2000 r. w Wydziale Budownictwa Starostwa Powiatowego w Kamiennej Górze pisemne oświadczenie, że działka nr 373 w Rędzinach jest jego własnością. Przekazuje ją dla Urzędu Dziekańskiego w Kamiennej Górze, wyrażając jednocześnie wolę, by zbudowano na niej Krzyż Milenijny Roku 2000. Po skompletowaniu wielu pisemnych uzgodnień i zezwoleń, 10 maja 2000 r. starosta powiatu kamiennogórskiego zatwierdził projekt i wydał pozwolenie na budowę krzyża. 
Pod koniec maja 2000 r. wykonana została stopa fundamentowa, po części także dwumetrowa podstawa krzyża oraz przygotowana niemal cała dwudziestometrowa kratownica (która służyła wcześniej jako maszt radiowy w kopalni kamienia drogowego w Wieściszowicach) i około dziesięciometrowy krzyż. Montaż krzyża utrudniała nie tylko jego wysokość, ale również miękkość podłoża kilkuletniego ugoru. Ustawienie krzyża przy użyciu dźwigu o nośniku 40 ton, trwało ponad 12 godzin. Pogoda nie sprzyjała tego rodzaju pracom (zachmurzenie i deszcz), ale krzyż zgodnie z planem ustawiono 14 października 2000 r. a jego poświęcenia dokonał 5 listopada 2000 r. bp Tadeusz Rybak. 

</doc>
<doc id="4878054" url="https://pl.wikipedia.org/wiki?curid=4878054" title="2. ceremonia wręczenia nagród Stowarzyszenia Nowojorskich Krytyków Filmowych">
2. ceremonia wręczenia nagród Stowarzyszenia Nowojorskich Krytyków Filmowych

2. ceremonia wręczenia nagród Stowarzyszenia Nowojorskich Krytyków Filmowych – odbyła się 24 stycznia 1937. Podczas gali wręczono nagrody w pięciu kategoriach – dla najlepszego filmu, reżysera, aktora, aktorki i filmu zagranicznego – za rok 1936.
Laureaci i nominowani.
Opracowano na podstawie materiału źródłowego:

</doc>
<doc id="4878064" url="https://pl.wikipedia.org/wiki?curid=4878064" title="3. ceremonia wręczenia nagród Stowarzyszenia Nowojorskich Krytyków Filmowych">
3. ceremonia wręczenia nagród Stowarzyszenia Nowojorskich Krytyków Filmowych

3. ceremonia wręczenia nagród Stowarzyszenia Nowojorskich Krytyków Filmowych – odbyła się 9 stycznia 1938. Podczas gali wręczono nagrody w pięciu kategoriach – dla najlepszego filmu, reżysera, aktora, aktorki i filmu zagranicznego – za rok 1937.
Laureaci i nominowani.
Opracowano na podstawie materiału źródłowego:

</doc>
<doc id="4878072" url="https://pl.wikipedia.org/wiki?curid=4878072" title="Pollyanna McIntosh">
Pollyanna McIntosh

Pollyanna McIntosh (ur. 15 marca 1979) – szkocko-amerykańska pisarka, reżyser i aktorka. Znana z ról w filmach "The Woman" (2011) i "Let Us Prey" (2014). Występowała w pierwszym sezonie "Hap i Leonard" Joe R. Lansdale’a (2016) oraz zagrała główną rolę w "The Walking Dead" (2017–2018). Napisała, wyreżyserowała i zagrała główną rolę horrorze społecznym "Darlin’" (2019). Występowała także jako Clara w drugim sezonie "Lodge 49".
Biografia.
Pollyanna McIntosh zadebiutowała jako aktorka w wieku 16 lat, występując w londyńskim filmie niezależnym i teatrze zarówno jako aktorka, jak i reżyserka. W 2004 roku przeprowadziła się do Los Angeles i wyreżyserowała przedstawienie teatralne "The Woolgatherer" z Anne Dudek i Dyan David Fisher. W 2005 roku otrzymała swoją pierwszą rolę w filmie "Headspace". W 2009 roku wystąpiła w "Egzaminie" i była nominowana zarówno do nagrody BAFTA, jak i nagrody Raindance Award na British Independent Film Awards. W 2011 roku zagrała w filmie "The Woman", za który była nominowana do nagrody dla najlepszej aktorki na rozdaniu Fangoria Chainsaw Awards. W 2016 roku została obsadzona jako Anioł w serialu emitowanym na Sundance TV "Hap i Leonard" a rok później jako Jadis („Anne”) w głównej roli w "The Walking Dead". Jej debiut fabularny jako scenarzystki i reżysera w horrorze społecznym "Darlin’", miał premierę na festiwalu South-by-Southwest w Austin w Teksasie w marcu 2019 roku.
McIntosh kontynuuje także karierę w branży mody i działa na rzecz organizacji charytatywnej młodych ludzi Joshua Nolan Foundation.
Była żoną aktora Granta Show od 2004 do 2011 roku.

</doc>
<doc id="4878082" url="https://pl.wikipedia.org/wiki?curid=4878082" title="Saudareos">
Saudareos

Saudareos – rodzaj ptaka z podrodziny dam (Loriinae) w rodzinie papug wschodnich (Psittaculidae).
Zasięg występowania.
Rodzaj obejmuje gatunki występujące na Mindanao, Timorze, Wetar, Wyspach Sula oraz Celebesie i okolicznych wyspach.
Morfologia.
Długość ciała 20–25 cm; masa ciała 48–62 g.
Systematyka.
Etymologia.
"Saudereos": „siostra”; rodzaj "Eos" (lorysa).
Podział systematyczny.
Do rodzaju należą następujące gatunki:

</doc>
<doc id="4878090" url="https://pl.wikipedia.org/wiki?curid=4878090" title="4. ceremonia wręczenia nagród Stowarzyszenia Nowojorskich Krytyków Filmowych">
4. ceremonia wręczenia nagród Stowarzyszenia Nowojorskich Krytyków Filmowych

4. ceremonia wręczenia nagród Stowarzyszenia Nowojorskich Krytyków Filmowych – odbyła się w 1939. Ogłoszenie laureatów miało miejsce 9 stycznia. Podczas gali wręczono nagrody w pięciu głównych kategoriach – dla najlepszego filmu, reżysera, aktora, aktorki i filmu zagranicznego – za rok 1938. Przyznano także po raz pierwszy nagrodę specjalną.
Laureaci i nominowani.
Opracowano na podstawie materiału źródłowego:

</doc>
<doc id="4878092" url="https://pl.wikipedia.org/wiki?curid=4878092" title="Jaromar Rugijski">
Jaromar Rugijski

Jaromar Rugijski (także Jaromir Rugijski, Jaromar von Rügen) (ur. 1267, zm. 20 września 1294) – duchowny rzymskokatolicki, biskup kamieński.
Biografia.
Drugi syn księcia rugijskiego Wisława II oraz brat książąt rugijskich Wisława III i Sambora. Przed wyborem na biskupa był rektorem kościoła św. Mikołaja w Stralsundzie.
7 października 1289 papież Mikołaj IV prekonizował go biskupem kamieńskim. Brak informacji kiedy i od kogo przyjął sakrę biskupią.
3 grudnia 1290 zatwierdził fundację konwentu augustianów-eremitów w Chojnie.

</doc>
<doc id="4878093" url="https://pl.wikipedia.org/wiki?curid=4878093" title="Atletický stadion TJ Lokomotiva Olomouc">
Atletický stadion TJ Lokomotiva Olomouc

Atletický stadion TJ Lokomotiva Olomouc – stadion lekkoatletyczny, służący również do rugby, w Ołomuńcu, w Czechach. Został otwarty 7 maja 1979 roku. Może pomieścić 3000 widzów. Obiekt służy lekkoatletom klubu AK Olomouc oraz rugbystom zespołu RC Olomouc.
Budowa stadionu rozpoczęła się w roku 1977, a jego otwarcie miało miejsce 7 maja 1979 roku. Obiekt powstał dzięki wspólnym staraniom sekcji lekkoatletycznej oraz rugby klubu TJ Lokomotiva Olomouc. Stadion wybudowano obok dawnego stadionu Sokoła (zamkniętego w 1976 roku). W 1985 roku na obiekcie odbyły się lekkoatletyczne Mistrzostwa Świata kolejarzy. W 1997 roku stadion ucierpiał wskutek powodzi. W 1998 roku utworzono na stadionie nową, tartanową bieżnię lekkoatletyczną. W dniach 11–13 lipca 2003 roku na obiekcie rozegrano lekkoatletyczne Mistrzostwa Czech.

</doc>
<doc id="4878094" url="https://pl.wikipedia.org/wiki?curid=4878094" title="Jaromir Rugijski">
Jaromir Rugijski



</doc>
<doc id="4878095" url="https://pl.wikipedia.org/wiki?curid=4878095" title="Jaromar von Rügen">
Jaromar von Rügen



</doc>
<doc id="4878101" url="https://pl.wikipedia.org/wiki?curid=4878101" title="Cmentarz Oakwood">
Cmentarz Oakwood

Cmentarz Oakwood (ang. "Oakwood Cemetery") – amerykański cmentarz w północno-wschodniej części miasta Troy w stanie Nowy Jork.
Działa pod kierownictwem Troy Cemetery Association, która ściśle się zajmuje działalnością cmentarza. Został założony w 1848 roku i oddany do użytku w 1850 roku. Cmentarz został zaprojektowany przez architekta Johna C. Sidneya, a największy rozwój przeszedł pod koniec XIX wieku pod nadzorem Johna Boetchera.
Oakwood zostało dodane do Krajowego Rejestru Miejsc o Znaczeniu Historycznym w 1984 roku.
Historia.
Troy Cemetery Association powstało 9 września 1848 roku. Było to pierwsze wiejskie stowarzyszenie cmentarzy założone na mocy ustawy z 1847 roku, zezwalającej na tworzenie takich stowarzyszeń. Powiernicy powołali komisję, która miała zgłosić kwalifikującą się lokalizację cmentarza i 5 września 1849 roku zakupiono pierwszą działkę gruntu. 16 października 1850 teren cmentarza został konsekrowany, a Oakwood stał się czwartym wiejskim cmentarzem założonym w Nowym Jorku. Stowarzyszenie składa się z właścicieli działek wybieranych przez innych właścicieli. Stanowisko jest dobrowolne.
Oakwood został zaprojektowany przez Johna C. Sidneya, z pomocą Garnet Douglass Baltimore. Plan obejmował drogi, sztuczne jeziora, gęstą roślinność i pofałdowane wzgórza, zajmujące około 120 ha.
Chociaż Sidney był architektem cmentarza, to dopiero John Boetcher nadał Oakwoodowi jego urok. Zastosował wyjątkowe techniki projektowania krajobrazu. Sprowadził rzadkie i obce rośliny, aby pomóc upiększyć cmentarz, w tym sosny parasolowe i świerk kłujący.
Położenie.
Oakwood jest zbudowane na skarpie, która wznosi się na wschód od równiny rzecznej otaczającej rzekę Hudson. Znajduje się w północno-wschodniej części miasta Troy. Jego zachodnia krawędź jest zdominowana przez strome, gęsto porośnięte roślinnością wzgórze, które schodzi do miasta poniżej, podczas gdy środkowa i wschodnia część cmentarza obejmuje pofałdowane wzgórza ozdobione drzewami i roślinnością, w tym czterema sztucznymi stawami.
Cmentarz jest podzielony na sekcje, które w większości są zgodne z alfabetycznym (np. Sekcja K) lub alfanumerycznym (np. Sekcja D-3) systemem nazewnictwa, chociaż są też takie, które mają schemat numeryczny. Sekcje są podzielone utwardzonymi żwirowymi drogami i ścieżkami dla pieszych o łącznej długości 47 km.
Pochowani.
W Oakwood pochowanych jest wiele znanych postaci. Są to m.in.:

</doc>
<doc id="4878109" url="https://pl.wikipedia.org/wiki?curid=4878109" title="(469219) 2016 HO3">
(469219) 2016 HO3



</doc>
<doc id="4878111" url="https://pl.wikipedia.org/wiki?curid=4878111" title="United Soccer League">
United Soccer League

United Soccer League (USL), dawniej znana jako United Soccer Leagues, jest organizatorem kilku lig piłkarskich z drużynami w Stanach Zjednoczonych i Kanadzie. Obejmuje ligi mężczyzn i kobiet, zarówno profesjonalne, jak i amatorskie. Obecnie organizowane ligi to USL Championship, USL League One, USL League Two i młodzieżowa Super Y League. Jest bezpośrednio powiązany ze States Soccer Federation i United States Adult Soccer Association. USL ma swoją siedzibę w Tampie.
Historia.
Mistrzowie.
Ligi halowe i minifutbolu.
USL rozpoczęła działalność w 1986 roku jako Southwest Indoor Soccer League, półprofesjonalna liga halowa. Liga szybko się rozszerzyła i dodała sezon na świeżym powietrzu w 1989 roku. W 1991 roku liga zmieniła nazwę na Międzyregionalną Ligę Piłkarską Stanów Zjednoczonych. Do tego czasu liga minifutbolu przyćmiła ligę halową, która powoli traciła na znaczeniu. W sezonie 1997–98 tylko pięć drużyn pozostało w pomieszczeniach, podczas gdy sezon na świeżym powietrzu obejmował ponad sto drużyn podzielonych na trójdzielną strukturę. To doprowadziło ligę do zaprzestania prowadzenia ligi halowej.
W 2010 roku USL zaczął rozważać wznowienie sezonu halowego. Jednak zamiast tego zdecydował się przejąć działalność Major Indoor Soccer League; rozpoczęcie działalności w hali w 2011 roku. Zwycięzców wyłoniono na podstawie pojedynczych meczów w 1987, 1988, 1992, 1993, 1994, 1995, 1996 i 1998 roku. 1989, 1990 i 1991 oraz serie w domu i domu w 2012 i 2013.
Rozgrywki ligowe na stadionie w latach 1989-2010.
W 1989 roku Southwest Indoor Soccer League dodała letni sezon na świeżym powietrzu znany jako Southwest Outdoor Soccer League. W 1990 roku liga zrezygnowała ze swojej nazwy zarówno „indoor”, jak i „outdoor”, ponieważ prowadziła zarówno półprofesjonalny sezon w hali, jak i na zewnątrz. Do 1995 roku sezon outdoorowy urósł do takiego rozmiaru, że USISL, jak było wtedy znane, podzielił ligę na dwa poziomy, trafnie nazwaną, w pełni profesjonalną ligę profesjonalną i półprofesjonalną Premier League. W 1996 roku USISL dodał trzecią, wyższą, Select League. Zostało to utworzone z najsilniejszych drużyn zarówno z profesjonalnej, jak i Premier League. Select League, wraz z rywalizującą A-League, otrzymały oficjalny status Division II od FIFA. Jednak Liga A podupadała, podczas gdy USISL się rozwijał. Dlatego w 1997 roku A-League zaprzestało działalności i połączyło się z USISL Select League, która została przemianowana na USISL A-League. Od tego momentu trójpoziomowa struktura USL pozostawała stabilna do 2010 roku. Niektóre zespoły opuściły North American Soccer League, a pierwsza i druga dywizja zostały połączone, tworząc USL Professional Division.

</doc>
<doc id="4878112" url="https://pl.wikipedia.org/wiki?curid=4878112" title="Therese Zenz">
Therese Zenz

Therese Zenz (ur. 15 października 1932, zm. 22 października 2019) – niemiecka kajakarka. Trzykrotna medalistka olimpijska.
Brała udział w trzech igrzyskach olimpijskich (IO 52, IO 56, IO 60), na dwóch zdobywała medale. W 1952 reprezentowała Protektorat Saary, dla którego zdobyła w 1954 tytuł mistrzyni świata na dystansie 500 metrów w jedynce. Podczas kolejnych startów wchodziła w skład olimpijskiej reprezentacji Niemiec i dwukrotnie zdobyła srebro na dystansie 500 metrów w jedynce, w 1960 była także druga w dwójce. Partnerowała jej Ingrid Hartmann. Na mistrzostwach świata w 1958 zdobyła dwa brązowe medale, była również dwukrotna srebrną medalistką mistrzostw Europy w 1957 (K-1 i K-2 na dystansie 500 metrów) oraz brązową w 1959 (K-2 na 500 metrów).

</doc>
<doc id="4878114" url="https://pl.wikipedia.org/wiki?curid=4878114" title="Maung Maung">
Maung Maung

Maung Maung (ur. 11 stycznia 1925, zm. 2 lipca 1994 w Rangunie) – birmański polityk i pisarz.
Z wykształcenia prawnik. Wykładał gościnnie na Uniwersytecie Yale, gdzie w 1962 uzyskał doktorat z prawa. Po zamachu stanu z 1962 mianowany sędzią najwyższym. stał się również prominentnym członkiem Birmańskiej Partii Rozwoju Socjalistycznego. Podczas demonstracji w 1988 został 19 sierpnia na prezydenta kraju i przewodniczącego Birmańskiej Partii Rozwoju Socjalistycznego. Demonstracje uliczne trwały nadal, co doprowadziło do zamachu stanu 18 września 1988, dowodzonego przez Sawa Maunga. Po tym wydarzeniu Maung Maung początkowo odszedł z życia publicznego. W późniejszym czasie pełnił różne funkcje w birmańskim sądownictwie.

</doc>
<doc id="4878115" url="https://pl.wikipedia.org/wiki?curid=4878115" title="Fedorowszczyzna">
Fedorowszczyzna

Fedorowszczyzna – dawna osada. Tereny na których była położona, leżą obecnie na Białorusi, w obwodzie witebskim, w rejonie brasławskim.
Historia.
W czasach zaborów ówczesny dwór leżał w granicach Imperium Rosyjskiego.
W latach 1921–1945 zaścianek a następnie osada leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 9 osób, 8 było wyznania prawosławnego a 1 staroobrzędowego. Jednocześnie wszyscy mieszkańcy zadeklarowali białoruską przynależność narodową. Był tu 1 budynek mieszkalny. W 1931 w 1 domu zamieszkiwało 8 osób.
Miejscowość należała do parafii rzymskokatolickiej w Słobódce i prawosławnej w m. Kirylino. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4878118" url="https://pl.wikipedia.org/wiki?curid=4878118" title="Mettlacher Tunnel">
Mettlacher Tunnel

Mettlacher Tunnel – tunel kolejowy o długości 1196 metrów w Niemczech (Saara), zlokalizowany na linii nr 685 ("Saarstrecke") łączącej Saarbrücken z Karthaus koło Trewiru, pomiędzy stacjami Besseringen i Mettlach.
Historia.
Prace budowlane przy tunelu rozpoczęto w 1856, w miejscu, w którym rzeka Saara przepływa meandrując w wąskim przełomie tzw. pętli Mettlach. Przebicie 800 metrów piaskowca i 400 metrów twardej skały (geologicznie nazywanej warstwami Wadern), zajęło cztery lata. Prace ukończono w 1860. 
W czasie budowy tunele nie były konstruowane w kształcie rur, ale na narysie odwróconej litery U. Z kamienia wykonano sklepienie i ściany boczne, a podsypka wraz z torowiskiem leży na naturalnym podłożu. Rozwiązanie takie pozwala wodzie na penetrację podłogi tunelu, co wiązało się z koniecznością stworzenia odpowiedniego drenażu. Z tego względu tunel Mettlacher, podobnie jak wiele innych tuneli z tej epoki, ma tak zwany centralny drenaż, czyli kanał, który znajduje się w środku tunelu, pomiędzy dwoma torowiskami.
Do 1907 miały miejsce trzy zdarzenia związane z zablokowaniem tunelu przez zawalenie. W wyniku działań II wojny światowej obiekt uległ zniszczeniu. Ruch przezeń otwarto ponownie od 26 sierpnia 1946. W 2005 rozpoczęto prace związane z odnową kanału odwadniającego i wstawieniem do wewnątrz 144-tonowego muru oporowego, co było bardzo skomplikowanym zadaniem technicznym, zwłaszcza w kontekście nie zawieszania ruchu pociągów po jednym torze. W marcu 2010 odbył się drugi etap renowacji posadzki tunelu.

</doc>
<doc id="4878119" url="https://pl.wikipedia.org/wiki?curid=4878119" title="Jean Hamilius">
Jean Hamilius

Jean Hamilius (ur. 5 lutego 1927 w Luksemburgu) – luksemburski polityk, menedżer i lekkoatleta, poseł do Izby Deputowanych, w latach 1974–1977 minister rolnictwa i robót publicznych, od 1979 do 1982 eurodeputowany I kadencji.
Życiorys.
Syn Émile Hamiliusa (1897–1971), lekkoatlety i wieloletniego burmistrza Luksemburga. W czasie II wojny światowej przymusowy pomocnik w Luftwaffe. Od 1944 działał w ruchu oporu, był również tłumaczem wojsk amerykańskich. Od 1946 do 1950 studiował w Solvay Brussels School of Economics and Management w ramach Université Libre de Bruxelles, następnie przez rok na Uniwersytecie Cornella. Pracował w rodzinnym przedsiębiorstwie i grupie ARBED, zasiadał w radzie nadzorczej Luxair. Następnie założył przedsiębiorstwo zajmujące się księgowością i audytem. Działał też jako menedżer banków oraz funduszy inwestycyjnych (m.in. Crédit Européen). W latach 40. i 50. był aktywnym lekkoatletą, na igrzyskach olimpijskich w Helsinkach w 1952 uczestniczył w biegu na 400 metrów oraz sztafecie 4 × 400 metrów.
W 1948 należał do założycieli młodzieżówki Jeunesse démocrate et libérale, wstąpił do Grupy Patriotycznej i Demokratycznej. W 1968 został członkiem jej następczyni Partii Demokratycznej; od 1967 do 1975 zajmował fotel sekretarza generalnego DP. Od 1969 do 1974 pozostawał radnym miasta Luksemburg, a w latach 1968–1974 i 1979–1987 posłował w Izbie Deputowanych. Od czerwca 1974 do września 1977 był ministrem rolnictwa i robót publicznych, następnie do lipca 1979 wiceministrem spraw zagranicznych i handlu zagranicznego.
W 1979 kandydował do Parlamentu Europejskiego, mandat uzyskał 18 lipca tegoż roku w miejsce Gastona Thorna. Przystąpił do grupy liberalno-demokratycznej. Od 1980 do 1982 zasiadał jako kwestor w prezydium PE, zaś od 1981 do 1982 był wiceprzewodniczącym frakcji. Należał do Komisji ds. Środowiska Naturalnego, Zdrowia Publicznego i Ochrony Konsumentów oraz Komisji ds. Kontroli Budżetu. W 1981 odrzucił propozycję burmistrzowania w Luksemburgu. Z mandatu europosła zrezygnował 14 stycznia 1982. W późniejszym okresie opublikował książki wspomnieniowe.
Kawaler Orderu Zasługi Wielkiego Księstwa Luksemburga (2008).

</doc>
<doc id="4878126" url="https://pl.wikipedia.org/wiki?curid=4878126" title="5. ceremonia wręczenia nagród Stowarzyszenia Nowojorskich Krytyków Filmowych">
5. ceremonia wręczenia nagród Stowarzyszenia Nowojorskich Krytyków Filmowych

5. ceremonia wręczenia nagród Stowarzyszenia Nowojorskich Krytyków Filmowych – odbyła się w 1940. Ogłoszenie laureatów miało miejsce 27 grudnia 1939. Podczas gali wręczono nagrody w pięciu kategoriach – dla najlepszego filmu, reżysera, aktora, aktorki i filmu zagranicznego – za rok 1939.
Laureaci i nominowani.
Opracowano na podstawie materiału źródłowego:

</doc>
<doc id="4878129" url="https://pl.wikipedia.org/wiki?curid=4878129" title="Filipowszczyzna (rejon brasławski)">
Filipowszczyzna (rejon brasławski)

Filipowszczyzna (; ) – wieś na Białorusi, w obwodzie witebskim, w rejonie brasławskim, w sielsowiecie Słobódka.
Historia.
W czasach zaborów wieś leżała w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 91 osób, 90 było wyznania rzymskokatolickiego a 1 prawosławnego. Jednocześnie 90 mieszkańców zadeklarowało polską przynależność narodową a 1 białoruską. Było tu 13 budynków mieszkalnych. W 1931 w 12 domach zamieszkiwało 58 osób.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4878134" url="https://pl.wikipedia.org/wiki?curid=4878134" title="Mediolan-San Remo 2020">
Mediolan-San Remo 2020

Mediolan–San Remo 2020 – 111. edycja wyścigu kolarskiego Mediolan-San Remo, która odbyła się 8 sierpnia 2020 na trasie o długości około 300 km z Mediolanu do San Remo. Wyścig jest częścią UCI World Tour 2020.
Wyścig Mediolan-San Remo tradycyjnie zaliczany jest do tzw. „wiosennych klasyków” i rozgrywany jest z reguły w marcu. W 2020 Mediolan-San Remo początkowo odbyć się miał 21 marca, jednak ze względu na pandemię COVID-19 został przeniesiony na 8 sierpnia. Jest to pierwszy przypadek w 111. edycjach wyścigu, gdy odbywa się on w sierpniu. Trasa w porównaniu do poprzedniej edycji uległa zmianom – została wydłużona o około 6 kilometrów, a suma przewyższeń wzrosła o około 700 metrów (46% więcej niż rok wcześniej).
Uczestnicy.
Lista startowa.
Legenda: DNF – nie ukończył etapu, OTL – przekroczył limit czasu, DNS – nie wystartował do etapu, DSQ – zdyskwalifikowany.

</doc>
<doc id="4878135" url="https://pl.wikipedia.org/wiki?curid=4878135" title="Elisabeth Pavel">
Elisabeth Pavel

Elisabeth Pavel (ur. 1 września 1990 we Sybinie) – rumuńska koszykarka występująca na pozycjach silnej skrzydłowej lub środkowej, reprezentantka kraju, obecnie zawodniczka Pszczółki Polski-Cukier AZS-UMCS Lublin.
26 maja 2020 została zawodniczką Pszczółki Polski-Cukier AZS-UMCS Lublin.

</doc>
<doc id="4878146" url="https://pl.wikipedia.org/wiki?curid=4878146" title="Silwinger Tunnel">
Silwinger Tunnel

Silwinger Tunnel – nieczynny tunel kolejowy o długości 1715 metrów w Niemczech (Saara), zlokalizowany na rozebranej linii kolejowej Merzig–Bettelainville łączącej Merzig w Niemczech z Budange i Bettelainville we Francji, pomiędzy stacjami Silwingen (Niemcy) i Waldwisse (Francja).
Historia.
Linia kolejowa z Merzig do Bettelainville była częścią strategicznego odgałęzienia "Reichseisenbahnen" w Alzacji-Lotaryngii, która prowadziła z Merzig przez Waldwisse i Bettelainville do Metzu. Budowa linii w ramach programu budowy kolei Alzacja-Lotaryngia przez niemiecką Dyrekcję Generalną w Strasburgu rozpoczęła się w 1908. Budowę tunelu rozpoczęto 24 czerwca 1910, a kontrakt na budowę otrzymało przedsiębiorstwo budowlane z Saarbrücken. Latem 1913 ukończono budowę na odcinku 180 metrów. W marcu 1915 około stu rosyjskich jeńców zostało wysłanych do rozbudowy linii w pobliżu Silwingen. W grudniu następnego roku trasa była już częściowo wykorzystywana do przewozu towarów, a 1 listopada 1917 cała trasa została oficjalnie otwarta – tunel został ukończony w całości mierząc 1715 metrów długości.
Po pierwszej wojnie światowej Francuzi utworzyli jednostkę pod nazwą "Chemins de fer d´Alsace et de Lorraine". W dalszym ciągu byli też właścicielami odcinka linii znajdującego się na terenie Niemiec, czyli w rejonie Saary, a eksploatacją całej trasy zajmowała się Dyrekcja Kolei Saary. Po ponownym włączeniu regionu Saary do III Rzeszy Niemieckiej w 1936 doszło do sporów granicznych z Francją, kiedy to 621-metrowy odcinek tunelu przebiegał pod terytorium Francji. W efekcie dwa portale tunelowe znajdujące się na terenie Niemiec zostały zamurowane w grudniu 1936. Trasa kończyła się wówczas na nowo wybudowanym przystanku Silwingen.
3 września 1939, tuż po wybuchu II wojny światowej, niemieccy pionierzy wysadzili w powietrze most nad Saarą pod Merzig (nigdy nie został odbudowany). W rezultacie trasa między Merzig, a Waldwisse była od tego czasu nieużywana. Po zakończeniu kampanii francuskiej, w październiku 1941, wznowiono eksploatację pociągów między Mondorf i Bettelainville. 17 listopada 1944 linia została przerwana poprzez wysadzenie trójłukowego betonowego mostu w pobliżu południowego portalu tunelu. Podczas odwrotu Niemców, 21 listopada 1944, wysadzono siedem kolejnych mostów na trasie. 25 listopada 1944 wojska amerykańskie oczyściły trasę z gruzu, dokonały jej prowizorycznego remontu i wykorzystywały dla ruchu pociągów zaopatrzeniowych do Mondorf. Po wojnie, po stronie francuskiej pomiędzy Waldwisse a Hombourg-Budange utrzymywany był jeszcze ruch pasażerski, który został wstrzymany 5 maja 1948. W latach 1956/1957 trasa została zwrócona lub sprzedana poszczególnym gminom. W 1967 zdemontowano ostatnie torowiska. Tunel pozostaje od tego czasu nieużywany.
W 2007 przy północno-wschodnim portalu zainstalowano bramę celem uniemożliwienia wejścia osobom postronnym. Mniej więcej w połowie trasy nad tunelem nadal wznosi się w lesie komin wentylacyjny. Według niepotwierdzonych w żadnych źródłach pogłosek tunel był używany przez Niemców w końcowej fazie wojny do transportowania zrabowanych dóbr. Miało tam też dojść do masakry ukrywającej się wewnątrz cywilnej ludności (tunel pełnił rolę schronu przeciwlotniczego), którą zamordowali niemieccy naziści wywożący te dobra, usuwając w ten sposób świadków.
Tunel jest nadal własnością Deutsche Bahn.

</doc>
<doc id="4878149" url="https://pl.wikipedia.org/wiki?curid=4878149" title="Paul De Keersmaeker">
Paul De Keersmaeker

Paul Philip Marie Hubert baron De Keersmaeker (ur. 14 lipca 1929 w Kobbegem, zm. 16 grudnia 2022) – belgijski polityk, prawnik, menedżer i samorządowiec, poseł do Izby Reprezentantów, burmistrz miast Kobbegem i Asse, od 1979 do 1981 eurodeputowany I kadencji, od 1981 do 1992 sekretarz stanu.
Życiorys.
Syn browarnika Huberta De Keersmaekera oraz Josephiny Vanderhasselt. Ukończył studia prawnicze i obronił doktorat z prawa na Katolickim Uniwersytecie w Lowanium, następnie podjął praktykę w zawodach adwokata i notariusza. Pracował także jako menedżer w rodzinnym browarze.
Zaangażował się w działalność polityczną w ramach Chrześcijańskiej Partii Społecznej oraz jej następczyni Chrześcijańskiej Partii Ludowej. Od 1959 do 1976 pozostawał radnym i burmistrzem miasta Kobbegem, następnie po jego włączeniu do Asse zajmował fotel burmistrza Asse (1977–1985). W latach 1968–1995 był posłem do Izby Reprezentantów. Jednocześnie od 1971 do 1995 z urzędu należał do rady kulturowej Wspólnoty Flamandzkiej (w 1980 przekształconej w radę). W 1979 wybrany posłem do Parlamentu Europejskiego. Przystąpił do Europejskiej Partii Ludowej, należał do Komisji ds. Transportu. Z mandatu europosła zrezygnował 16 grudnia 1981. Od 1981 do 1992 pełnił funkcję sekretarza stanu do spraw europejskich i rolnictwa w pięciu kolejnych rządach Wilfrieda Martensa.
Po odejściu z polityki zajął się działalnością biznesową, kierował m.in. radami nadzorczymi InBev i Kredietbanku. Działał także w branżowych organizacjach rolniczych i browarniczych. W 1998 został baronem, dołączając do belgijskiej arystokracji. Otrzymał doktorat honoris causa na Uniwersytecie Carletona (2001).

</doc>
<doc id="4878155" url="https://pl.wikipedia.org/wiki?curid=4878155" title="SaarLorLux Open">
SaarLorLux Open

SaarLorLux Open, wcześniej znany jako BMW Badminton Cup, BMW Open, Bitburger Masters i Bitburger Open – międzynarodowy turniej badmintona rozgrywany w Saarbrücken, stolicy kraju związkowego Saara w Niemczech od 1987 roku. Sponsorami tej imprezy są niemiecki browar Bitburger i niemiecki koncern motoryzacyjny BMW. 
Od 2018 roku turniej ten jest częścią cyklu BWF World Tour (BWF Tour Super 100). 
Zwycięzcy.
Lista zwycięzców opracowana zgodnie z: 

</doc>
<doc id="4878160" url="https://pl.wikipedia.org/wiki?curid=4878160" title="Krystyna Chmiel">
Krystyna Chmiel

Krystyna Zofia Chmiel z d. Lewik (ur. 7 listopada 1953 w Warszawie) – polska zoolog, profesor nauk rolniczych, nauczyciel akademicki Uniwersytetu Przyrodniczego w Lublinie, specjalność naukowa: hodowla koni.
Życiorys.
W 1977 ukończyła studia w Szkole Głównej Gospodarstwa Wiejskiego w Warszawie. Podjęła pracę w przedsiębiorstwie Tory Wyścigów Konnych w Warszawie oraz w Wydawnictwie Rolniczym i Leśnym.
Od 1981 jest zatrudniona w mającym siedzibę w Zamościu Instytucie Nauk Rolniczych Akademii Rolniczej w Lublinie. W 1983 nadano jej stopień naukowy doktora. W 1990 na podstawie dorobku naukowego oraz pracy pt. "Ocena współzależności zrównoważenia nerwowego i dzielności wyścigowej koni czystej krwi arabskiej" uzyskała na Wydziale Zootechnicznym Akademii Rolniczej w Lublinie stopień doktora habilitowanego nauk rolniczych (dyscyplina: zootechnika, specjalność: ogólna i szczegółowa hodowla zwierząt). W 2002 prezydent RP Aleksander Kwaśniewski nadał jej tytuł profesora nauk rolniczych.
Została nauczycielem akademickim Akademii Rolniczej w Lublinie (później Uniwersytetu Przyrodniczego w Lublinie) na Wydziale Nauk Rolniczych w Zamościu w Katedrze Hodowli i Użytkowania Zwierząt. Objęła stanowisko profesora Państwowej Szkoły Wyższej im. Papieża Jana Pawła II w Białej Podlaskiej na Wydziale Nauk o Zdrowiu.
W latach 1990–1992 była członkiem Zarządu Wojewódzkiego partii Porozumienie Centrum w Zamościu.
Prowadzi hodowlę koni arabskich.

</doc>
<doc id="4878163" url="https://pl.wikipedia.org/wiki?curid=4878163" title="Halina Widła">
Halina Widła

Halina Maria Widła – polska filolog, dr hab. nauk humanistycznych, profesor Instytutu Językoznawstwa Wydziału Humanistycznego Uniwersytetu Śląskiego w Katowicach.
Życiorys.
W 1977 ukończyła studia filologiczne na Uniwersytecie Śląskim w Katowicach, 13 stycznia 1987 obroniła pracę doktorską "Semantyka i składnia czasowników ruchu w języku francuskim i polskim. (Studium kontrastywne)", 14 grudnia 1999 habilitowała się na podstawie pracy zatytułowanej "Wpływ języka drugiego na język ojczysty. Ślady języka francuskiego w polszczyźnie Polaków przebywających na stałe we Francji. Ujęcie statystyczne". 25 września 2009 nadano jej tytuł profesora w zakresie nauk humanistycznych.
Została zatrudniona na stanowisku w Instytucie Języków Romańskich i Translatoryki na Wydziale Humanistycznym Uniwersytetu Śląskiego w Katowicach i przewodniczącego Polskiego Towarzystwa Neofilologicznego.
Jest profesorem Instytutu Językoznawstwa Wydziału Humanistycznego Uniwersytetu Śląskiego w Katowicach.

</doc>
<doc id="4878164" url="https://pl.wikipedia.org/wiki?curid=4878164" title="Ras Doumeira">
Ras Doumeira



</doc>
<doc id="4878169" url="https://pl.wikipedia.org/wiki?curid=4878169" title="Dendrolycopodium">
Dendrolycopodium

Dendrolycopodium – rodzaj roślin należących do rodziny widłakowatych. Obejmuje cztery lub pięć gatunków (różnica wynika z różnego statusu "D. verticale" uznawanego albo za odrębny gatunek lub utożsamianego z "D. dendroideum"). Rośliny te występują w Ameryce Północnej i wschodniej Azji. W tradycyjnym i częstym ujęciu (przyjętym m.in. we "Flora of North America") gatunki tu zaliczane włączane są do szeroko ujmowanego rodzaju widłak "Lycopodium". Rodzaj jako odrębny takson opisany został w 2003 i uznany został w systemie PPGI z 2016.
Są to widłaki naziemne, zimozielone, o pędach wznoszących się i rozgałęziających się. Nadziemne pędy rozwijają się przez 4–5 lat, przy czym rozgałęzienia powstają na wznoszącym się pędzie w drugim i trzecim roku, a kłosy zarodnionośne rozwijają się w trzecim i czwartym roku. Przyrosty w kolejnych latach porozdzielane są odcinkami o wyraźnie zagęszczonych liściach powstającymi w okresach zimowych. Rośliny te rosną w lasach liściastych i mieszanych, w zaroślach rozwijających się po wyrębach i na terenach otwartych.
Naukowa nazwa rodzajowa utworzona została z greckiego słowa "dendro-" znaczącego „drzewo, podobny do drzewa” i nazwy "Lycopodium" oznaczającej „widłak”.
Systematyka.
W systemach klasyfikacyjnych szeroko ujmujących rodzaj widłak "Lycopodium" rośliny tu należące zaliczane są do sekcji "Obscurum" lub opisywane są jako grupa "Lycopodium dendroideum".
Rodzaj "Dendrolycopodium" należy do podrodziny "Lycopodioideae" z rodziny widłakowatych "Lycopodiaceae" – jedynej współczesnej w obrębie rzędu widłakowców "Lycopodiales".

</doc>
<doc id="4878170" url="https://pl.wikipedia.org/wiki?curid=4878170" title="Ingrid Hartmann">
Ingrid Hartmann

Ingrid Hartmann (ur. 23 lipca 1930, zm. 9 listopada 2006) – niemiecka kajakarka. Trzykrotna medalistka olimpijska.
Kariera sportowa.
Zawody w 1960 były jej jedynymi igrzyskami olimpijskimi. W barwach olimpijskiej reprezentacji Niemiec zdobyła srebro na dystansie 500 metrów w dwójce. Partnerowała jej Therese Zenz. Jako reprezentantka Niemiec Zachodnich na mistrzostwach świata zdobyła dwa medale (srebro w K-4 na dystansie 500 metrów w 1963, brąz w K-2 w 1958), była również srebrną medalistką mistrzostw Europy w 1957 oraz brązową w 1959 w K-2 na 500 metrów.

</doc>
<doc id="4878182" url="https://pl.wikipedia.org/wiki?curid=4878182" title="Gawejki">
Gawejki

Gawejki (; ) – wieś na Białorusi, w obwodzie witebskim, w rejonie brasławskim, w sielsowiecie Słobódka.
Historia.
W czasach zaborów ówczesna wieś leżała w granicach Imperium Rosyjskiego.
W latach 1921–1945 kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 118 osób, wszystkie były wyznania rzymskokatolickiego. Jednocześnie 98 mieszkańców zadeklarowało polską przynależność narodową a 20 białoruską. Było tu 20 budynków mieszkalnych. W 1931 w 23 domach zamieszkiwało 123 osoby.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4878183" url="https://pl.wikipedia.org/wiki?curid=4878183" title="Doumeira">
Doumeira



</doc>
<doc id="4878187" url="https://pl.wikipedia.org/wiki?curid=4878187" title="Jerzy Dąbrowski (dziennikarz)">
Jerzy Dąbrowski (dziennikarz)

Jerzy Dąbrowski (zm. 2020 w Warszawie) – dziennikarz, redaktor prasy młodzieżowej, redaktor techniczny Harcerskiej Gazety Nastolatków „Świat Młodych”, autor skryptów komiksów "Ten piekielny Barnaba" (1975) autorstwa Tadeusza Baranowskiego oraz "Kuśmider i Filo" (1976) Tadeusza Raczkiewicza.

</doc>
<doc id="4878189" url="https://pl.wikipedia.org/wiki?curid=4878189" title="Tigres">
Tigres



</doc>
<doc id="4878190" url="https://pl.wikipedia.org/wiki?curid=4878190" title="OTAGO (przedsiębiorstwo)">
OTAGO (przedsiębiorstwo)



</doc>
<doc id="4878192" url="https://pl.wikipedia.org/wiki?curid=4878192" title="Czas przyszły w języku hiszpańskim">
Czas przyszły w języku hiszpańskim

Czas przyszły w języku hiszpańskim – opis sposobów i konstrukcji gramatycznych służących do opisywania w języku hiszpańskim przyszłości z teraźniejszego punktu widzenia. Wyróżnia się dwa formalne czasy przyszłe:
Futuro imperfecto.
Czas "futuro imperfecto" jest czasem prostym. Tworzony jest poprzez dodanie odpowiednich końcówek do bezokolicznika odmienianego czasownika. Końcówki są takie same dla wszystkich grup koniugacyjnych. 
Użycie.
Czasu "futuro imperfecto" używa się:
Przykład: "¿Iremos a Italia?" – Czy pojedziemy do Włoch?
Przykład: "Dentro de un año tendré el titulo de licenciado" – Za rok będę mieć tytuł magistra (Uwaga: tendré – forma nieregularna)
Przykład: "¿Dónde está Juan? ¿Estará enfermo?" – Gdzie jest Juan? Czyżby był chory?
Futuro perfecto.
Czas "futuro perfecto" to czas przyszły złożony. Tworzy się go poprzez dodanie do odmienionego w czasie "futuro imperfecto" czasownika posiłkowego "haber" formy "participio" (temat + -ado, -ido) czasownika głównego.
Użycie.
Czasu "futuro perfecto" używa się:
Przykład: "Cuando vuelvas de vacaciones, yo ya habré vuelto a España" – Kiedy wrócisz z wakacji, ja już wrócę do Hiszpanii. 
Przykład: "¿Lo habrá escrito por mi? – Czyżby napisał to dla mnie?"

</doc>
<doc id="4878194" url="https://pl.wikipedia.org/wiki?curid=4878194" title="Uniwersytet Techniczny w Kaiserslautern">
Uniwersytet Techniczny w Kaiserslautern

Uniwersytet Techniczny w Kaiserslautern () – niemiecka publiczna uczelnia wyższa.
W 1979 roku rząd Nadrenii-Palatynatu ogłosił memorandum w sprawie drugiego (po Uniwersytecie w Moguncji) uniwersytetu w tym kraju związkowym. Ustawa o utworzeniu uniwersytetu w Trewirze i Kaiserslautern ("Universität Trier-Kaiserslautern") została zatwierdzona 28 lipca 1970 roku. W semestrze zimowym roku akademickiego 1970-1971 uczelnia została uruchomiona. Na trzech wydziałach (matematyki, fizyki i technologii) studia rozpoczęło 191 osób. 
W 1975 roku uniwersytet mający siedzibę w dwóch miastach został podzielony na dwie niezależne uczelnie: Uniwersytet w Trewirze i Uniwersytet w Kaiserslautern. Uniwersytet w Kaiserslautern dynamicznie się rozwijał, w 2003 roku został przemianowany na "Uniwersytet Techniczny w Kaiserslautern". 
1 stycznia 2023 wraz z kampusem Landau in der Pfalz uniwersytetu Koblencja-Landau utworzył nowy uniwersytet RPTU Kaiserslautern-Landau ().
Struktura organizacyjna.
W skład uczelni wchodzą następujące jednostki organizacyjne:

</doc>
<doc id="4878195" url="https://pl.wikipedia.org/wiki?curid=4878195" title="Slava Melnyk">
Slava Melnyk

Slava Melnyk (Slawa Melnyk, Wiaczesław Melnyk; ur. 1 maja 1992 w Winnicy, na Ukrainie) – aktywista społeczny, działacz na rzecz praw człowieka. Od 2018 dyrektor zarządzający w polskiej organizacji pozarządowej Kampania Przeciw Homofobii (KPH).
Biografia.
Urodził się na Ukrainie. W 2009 r. przyjechał do Polski na studia, gdzie ukończył kierunek Stosunki Międzynarodowe. Współpracował z Europejskim Parlamentem Młodzieży. W 2011 zgłosił się na staż do Kampanii Przeciw Homofobii.
W 2019 był kandydatem w plebiscycie czytelników "Gazety Wyborczej" Ludzie Roku 2018, w kategorii „Różni ludzie, lepszy świat”.
W październiku 2019 został wybrany do zarządu międzynarodowej organizacji ILGA-Europe.
W 2020 był w grupie finalistów w kategorii „Działalność społeczna” w 9. edycji Nagrody Polskiej Rady Biznesu.
W swojej działalności wspiera młodzież i dorosłych LGBTQIA z Polski i innych krajów, gdzie nie przestrzega się lub narusza prawa człowieka, udzielając wywiadów w mediach publicznych, kierując listy poparcia, podpisując petycje, biorąc udział w akcjach solidarnościowych, protestach itp.
Kampania Przeciw Homofobii.
Slava Melnyk z KPH związany jest od 2011 roku. Początkowo działał jako wolontariusz, a po dwóch latach wszedł do zespołu pracowników, zajmując się projektami sportowymi (Sport Respects Your Rights) i młodzieżowymi (Lekcja Równości) oraz współpracą międzynarodową (kraje Europy Wschodniej i Bałkany). W latach 2014–2018 kierował działem edukacji w stowarzyszeniu. Był jednym z inicjatorów pierwszej z wielu kolejnych akcji solidarnościowych Tęczowy Piątek.
Przez cztery lata był sekretarzem zarządu KPH, a od lutego 2018 przez niecały rok pełnił funkcję osoby współprzewodniczącej zarządu, jednocześnie będąc odpowiedzialnym za Pion Równego Traktowania w organizacji. Od jesieni 2018 r. obejmuje stanowisko dyrektora zarządzającego KPH.

</doc>
<doc id="4878196" url="https://pl.wikipedia.org/wiki?curid=4878196" title="Politechnika w Kaiserslautern">
Politechnika w Kaiserslautern



</doc>
<doc id="4878197" url="https://pl.wikipedia.org/wiki?curid=4878197" title="Mutla">
Mutla



</doc>
<doc id="4878199" url="https://pl.wikipedia.org/wiki?curid=4878199" title="Technische Universität Kaiserslautern">
Technische Universität Kaiserslautern



</doc>
<doc id="4878202" url="https://pl.wikipedia.org/wiki?curid=4878202" title="Hawryłowce">
Hawryłowce

Hawryłowce (; ) – wieś na Białorusi, w obwodzie witebskim, w rejonie brasławskim, w sielsowiecie Słobódka.
Dawna nazwa wsi to Gawryłowce lub Gawryłowicze.
Historia.
W czasach zaborów wieś leżała w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwały tu 403 osoby, wszystkie były wyznania rzymskokatolickiego. Jednocześnie 401 mieszkańców zadeklarowało polską przynależność narodową, a 2 białoruską. Było tu 96 budynków mieszkalnych. W 1931 w 79 domach zamieszkiwały 332 osoby.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4878203" url="https://pl.wikipedia.org/wiki?curid=4878203" title="Paweł Kunachowicz">
Paweł Kunachowicz

Paweł Andrzej Kunachowicz (ur. 1970) – polski radca prawny, przedsiębiorca, ultramaratończyk, alpinista, międzynarodowy przewodnik wysokogórski certyfikowany w IFMGA.
Życiorys.
Pochodzenie.
Urodził się w 1970 roku jako syn Krzysztofa Kunachowicza (ur. 1927), inżyniera, pracownika Instytutu Lotnictwa, zastępcy głównego konstruktora do spraw awioniki i systemów elektrycznych przy konstrukcji samolotu PZL I-22 Iryda; i Hanny z domu Sławińskiej.
Jego wuj Andrzej „Negro” Sławiński oraz jego kuzyn Rafał Sławiński zostali wspinaczami górskimi.
Jego dziadek Andrzej Kunachowicz był pułkownikiem kawalerii Wojska Polskiego i uczestnikiem obu wojen światowych.
Działalność prawnicza i biznesowa.
Ukończył studia prawnicze na Uniwersytecie Warszawskim. Studiował także na Vrije Universiteit w Amsterdamie oraz na Uniwersytecie w Strasbourgu. Po uzyskaniu dyplomu pracował przez dwa lata na Wydziale Prawa Uniwersytetu Warszawskiego, w Katedrze Prawa Handlowego. Następnie podjął pracę w firmie prawniczej Hogan &amp; Hartson w Waszyngtonie oraz w funduszu Caresbac Polska. Wyspecjalizował się w prawie gospodarczym i administracyjnym, m.in. w prywatyzacji i restrukturyzacji firm. Od 1998 roku prowadził wraz ze wspólnikami praktykę prawniczą w ramach spółki Kunachowicz &amp; Co.
W lipcu 2012 roku wszedł w skład rady nadzorczej Amber Gold. Był sekretarzem rady tego przedsiębiorstwa. Zrezygnowawszy z członkostwa w radzie spółki, zakończył współpracę z Amber Gold z dniem 2 sierpnia 2012. W związku ze współpracą z Amber Gold zeznawał 8 listopada 2017 przed sejmową komisją śledczą do sprawy Amber Gold.
Od lutego 2016 zasiadał w zarządzie spółki Nexynet z siedzibą w Warszawie.
Współprowadzi otwartą w 2017 roku restaurację Guga w Gdańsku.
Wspinaczka górska i bieganie.
Już w szkole podstawowej przejawiał zainteresowanie bieganiem, startując w biegach na tysiąc metrów. W dojrzałym życiu z czasem zrezygnował z pracy w kancelarii prawniczej, by poświęcić się aktywnościom fizycznym, w szczególności wspinaczce wysokogórskiej i bieganiu.
W 2002 roku w Berlinie przebiegł pierwszy w życiu maraton z czasem 3:37:51. W 2009, 2010 i 2012 roku uczestniczył w biegu Biegnij Warszawo, dwukrotnie plasując się w pierwszej dwusetce (w 2012 na niemal dziesięć tysięcy uczestników), i zajmując pośród osób ze swojego rocznika w 2009 – pierwsze, a w 2012 – drugie miejsce. Z czasem zaczął startować w ultramaratonach. Przebiegł m.in. Ultra Trail du Mont Blanc (166 kilometrów, 2018), TDS z Courmayer do Chamonix (120 kilometrów), Ultra Trail de la Serra de Montsant (100 kilometrów).
W 2002 roku trawersował Spitsbergen. Był na dwóch dużych wyprawach w Himalajach, gdzie wspiął się na wysokość 6700 metrów n.p.m.. W Andach wspiął się na wysokość 6789 metrów n.p.m., zdobywając Huascarán. Wspinał się w przedziale VI–VII w skali UIAA. Wszedł m.in. na Les Droites, Piz Badile i Aiguille du Dru, trzy spośród siedmiu klasycznych północnych ścian alpejskich. Zjechał na nartach ze szczytu Muztagata (7546 metrów n.p.m.) w Pamirze, w Chinach.
Uzyskał licencję przewodnika wysokogórskiego zrzeszonego w IFMGA. Pracuje głównie w Chamonix jako instruktor narciarski i wspinaczkowy. W sezonie od maja do września zajmuje się wspinaczką alpejską, prowadząc grupy wspinaczkowe na najpopularniejsze szczyty Alp, m.in. Mont Blanc, Eiger, Matterhorn, Gran Paradiso i Dufourspitze. Ponadto pracuje na wyspie Hokkaido w Japonii, w lokalnej przewodnickiej firmie Hokkaido Powder Guides (od stycznia do końca lutego). We wrześniu i październiku staje na czele wypraw w Indiach i Nepalu.
Posiada licencję szypera Royal Yachting Association.
Życie prywatne.
Jest w związku z Beatą Sadowską, z którą ma synów: Kosmę i Tytusa.

</doc>
<doc id="4878206" url="https://pl.wikipedia.org/wiki?curid=4878206" title="Gawryłowce">
Gawryłowce



</doc>
<doc id="4878207" url="https://pl.wikipedia.org/wiki?curid=4878207" title="Sześciopensówka (moneta brytyjska)">
Sześciopensówka (moneta brytyjska)

Sześć pensów, potocznie sześciopensówka – moneta o wartości 6 pensów lub 1/40 funta szterlinga używana w Wielkiej Brytanii a wcześniej w Anglii od 1551 do decymalizacji w 1971 roku, a potem jako 2,5 nowego pensa do 1980. W latach 1551-1946 była bita ze srebra a od 1947 do 1970 z miedzioniklu. 
Historia.
Współczesne sześciopensówki.
Od 2016 bite są ponownie jako pamiątki/prezenty z okazji Bożego Narodzenia. Nowe sześciopensówki ważą więcej niż oryginalne (oryginał waży 2,83 g natomiast nowe ważą 3,35 g) i wykonane są ze srebra próby 925.

</doc>
<doc id="4878210" url="https://pl.wikipedia.org/wiki?curid=4878210" title="Gawryłowicze">
Gawryłowicze



</doc>
<doc id="4878211" url="https://pl.wikipedia.org/wiki?curid=4878211" title="Marcelle Lentz-Cornette">
Marcelle Lentz-Cornette

Marcelle Lentz-Cornette (ur. 2 marca 1927 w Niederkorn, zm. 29 stycznia 2008) – luksemburska polityk, nauczycielka i chemik, poseł do Izby Deputowanych, od 1980 do 1989 posłanka do Parlamentu Europejskiego I i II kadencji.
Życiorys.
Ukończyła studia chemiczne na Sorbonie, następnie obroniła doktorat z nauk przyrodniczych na tej uczelni. Pracowała jako nauczycielka w gimnazjum, a od 1952 do 1964 w Lycée Hubert Clément w Esch-sur-Alzette. Zaangażowała się w działalność polityczną w ramach Chrześcijańsko-Społecznej Partii Ludowej. Od 1968 do 1980 pozostawała radną gminy Sanem, od 1970 do 1980 zasiadała w jej władzach. W latach 1979–1999 przez cztery kadencje posłowała w Izbie Deputowanych.
W 1979 kandydowała do Parlamentu Europejskiego, mandat uzyskała 5 marca 1980 w miejsce Jeana Spautza (w 1984 reelekcja). Przystąpiła do Europejskiej Partii Ludowej, od 1985 do 1989 zasiadała w jej prezydium. Należała m.in. do Komisji ds. Środowiska Naturalnego, Zdrowia Publicznego i Ochrony Konsumentów oraz Komisji ds. Kontroli Budżetu. W latach 1989–1999 zasiadała w Zgromadzeniu Parlamentarnym Rady Europy (od 1998 jako wiceprezes), zajmując się głównie działalnością humanitarną w Afryce i Ameryce Południowej. W międzyczasie powróciła do rady gminy Sanem (1997–1999, 2001–2003). Uważano ją za polityczną mentorkę Jean-Claude’a Junckera, z którym blisko współpracowała przez wiele lat.
Życie prywatne.
Od 1956 była w związku małżeńskim z Albertem Lentzem. Zmarła w wieku 80 lat.
Odznaczenia.
Odznaczona m.in. Orderem Korony Dębowej (1999) oraz Orderem Zasługi Republiki Federalnej Niemiec. W 2013 jej imieniem nazwano plac w Belval, części Esch-sur-Alzette.

</doc>
<doc id="4878212" url="https://pl.wikipedia.org/wiki?curid=4878212" title="Formuła 2 – Silverstone runda 2 2020">
Formuła 2 – Silverstone runda 2 2020

Druga runda Formuły 2 na torze Silverstone Circuit – runda piąta mistrzostw Formuły 2 w sezonie 2020.
Wyniki.
Kwalifikacje.
Źródło: motorsport.com
Główny wyścig.
Wyścig.
Źródło: motorsport.com
Sprint.
Wyścig.
Źródło: motorsport.com

</doc>
<doc id="4878213" url="https://pl.wikipedia.org/wiki?curid=4878213" title="Paul Ph. M.H. De Keersmaeker">
Paul Ph. M.H. De Keersmaeker



</doc>
<doc id="4878215" url="https://pl.wikipedia.org/wiki?curid=4878215" title="Michel C. Poniatowski">
Michel C. Poniatowski



</doc>
<doc id="4878218" url="https://pl.wikipedia.org/wiki?curid=4878218" title="Marian Rojek (biskup)">
Marian Rojek (biskup)



</doc>
<doc id="4878220" url="https://pl.wikipedia.org/wiki?curid=4878220" title="Mariusz Leszczyński (biskup)">
Mariusz Leszczyński (biskup)



</doc>
<doc id="4878221" url="https://pl.wikipedia.org/wiki?curid=4878221" title="Paryż-Nicea 2020">
Paryż-Nicea 2020

Paryż-Nicea 2020 – 78. edycja wyścigu kolarskiego Paryż-Nicea, która odbyła się w dniach 8-14 marca 2020. Wyścig ten zaliczany był do UCI World Tour 2020.
Wyścig Paryż-Nicea odbył się mimo protestów ze strony części środowiska kolarskiego wynikających z rozwoju pandemii COVID-19 we Francji. Z tego powodu jeszcze przed startem z imprezy wycofało się kilka drużyn UCI WorldTeams (zobligowanych, pod karą finansową, do startu we wszystkich imprezach z cyklu UCI World Tour), między innymi Team Ineos, Mitchelton-Scott i CCC Team. Już w trakcie rywalizacji w całości z dalszego udziału wycofały się grupy Bahrain McLaren i Israel Start-Up Nation. Ostatecznie Paryż-Nicea 2020 rozegrano niemal w całości – ASO i UCI podjęły jedynie decyzję o odwołaniu ostatniego, 8. etapu. W klasyfikacji generalnej sklasyfikowano jednak tylko 61 kolarzy, podczas gdy rok wcześniej wyścig ukończyło 118 zawodników.
Wyścig był ostatnim przeprowadzonym w ramach UCI World Tour 2020 przed kilkumiesięczną przerwą w zmaganiach. Ze względu na pandemię COVID-19 Międzynarodowa Unia Kolarska w marcu 2020, już po zakończeniu Paryż-Nicea 2020, zawiesiła zawodowy sezon kolarski, w związku z czym kalendarz wyścigów uległ zmianie, a kolarze do rywalizacji w ramach UCI World Tour 2020 powrócili dopiero w sierpniu 2020.
Uczestnicy.
Lista startowa.
Legenda: DNF – nie ukończył etapu, OTL – przekroczył limit czasu, DNS – nie wystartował do etapu, DSQ – zdyskwalifikowany. Numer przy skrócie oznacza etap, na którym kolarz opuścił wyścig.

</doc>
<doc id="4878222" url="https://pl.wikipedia.org/wiki?curid=4878222" title="Energie SaarLorLux">
Energie SaarLorLux

Energie SaarLorLux AG – niemiecki koncern energetyczny mający swoją siedzibę w Saarbrücken. 
Struktura.
Akcjonariuszami przedsiębiorstwa są "Engie Deutschland AG" i "Stadtwerke Saarbrücken GmbH". Firma działa w sektorze przemysłu energetycznego zaopatrując obszar miasta Saarbrücken w prąd elektryczny, gaz ziemny i ogrzewanie. Energie SaarLorLux AG wytwarza również energię elektryczną i ciepło we własnej elektrowni Römerbrücke. Klienci prywatni są zaopatrywani w ekologiczną energię elektryczną.

</doc>
<doc id="4878226" url="https://pl.wikipedia.org/wiki?curid=4878226" title="Międzynarodowa Klasyfikacja Chorób ICD-11">
Międzynarodowa Klasyfikacja Chorób ICD-11

Międzynarodowa Statystyczna Klasyfikacja Chorób i Problemów Zdrowotnych ICD-11 – jedenasta wersja Międzynarodowej Klasyfikacji Chorób i Problemów Zdrowotnych sporządzona przez Światową Organizację Zdrowia WHO.
Wersja ICD-11 została pierwotnie opublikowana na stronach WHO 18 czerwca 2018 r., a zaczęła obowiązywać od 1 stycznia 2022.
Zmiany.
Główna różnica pomiędzy ICD-10 a ICD-11 to formuła kodowania poszczególnych jednostek chorobowych. ICD-11 zmienia 3-znakowe kody kategorii na cztery ze znakiem alfabetu na drugiej pozycji i cyfrą zawsze na trzeciej pozycji. Pierwszy znak dowolnego kodu będzie odpowiadał numerowi rozdziału. W rozdziałach 1-9 pierwszy znak kodu będzie opisywać numer rozdziału, w rozdziałach 10-27 pierwszy znak to litera. Wszystkie kody w jednym rozdziale będą zawsze zaczynać się tym samym znakiem.
W nowym systemie klasyfikacji pojawił się szereg nowych pozycji. ICD-10 zawierał 14400 pozycji. W ICD-11 jest 55 000 chorób. Klasyfikacja chorób będzie też obejmować okoliczności wpływające na zdrowie (np. niezadowolenie z sytuacji w szkole i niski poziom higieny osobistej). 
Zaburzenia psychiczne.
Następujące zaburzenia psychiczne zostały dodane do ICD-11: (6B83), (6C21), katatonia (486722075), (6B41), zaburzenie związane z grami (6C51), węchowy zespół odnoszący (6B22) i (6B42). 
Ponadto do ICD-11 dodano również następujące zaburzenia psychiczne, które były już uwzględnione w amerykańskiej adaptacji ICD-10-CM: zaburzenie z napadami objadania się (ICD-11: 6B82; ICD-10-CM: F50.81), zaburzenie afektywne dwubiegunowe typu II (ICD-11: 6A61; ICD-10-CM: F31.81), cielesne zaburzenie dysmorficzne (ICD-11: 6B21; ICD-10-CM: F45.22), (ICD-11: 6B25.1; ICD-10-CM: F42.4), froteryzm (ICD-11: 6D34; ICD-10-CM: F65.81), syllogomania (ICD-11: 6B24; ICD-10-CM: F42.3) i zaburzenie eksplozywne przerywane (ICD-11: 6C73; ICD-10-CM: F63.81). 
Wśród innych wartych uwagi zmian można wymienić: 
Zdrowie seksualne.
„Stany związane ze zdrowiem seksualnym” stanowią nowy rozdział w ICD-11. Światowa Organizacja Zdrowia zdecydowała się umieścić zaburzenia seksualne w osobnym rozdziale z uwagi na to, że uznała dualizm psychofizyczny za przestarzały. Wiele kategorii zawartych w ICD-10, w tym zaburzenia seksualne, opierało się na kartezjańskim podziale na stany "organiczne" (fizyczne) i "nieorganiczne" (psychiczne). W związku z tym dysfunkcje seksualne, które uznano za nieorganiczne, znalazły się w rozdziale dotyczącym zaburzeń psychicznych, natomiast te, które uznano za organiczne, w większości zostały wymienione w rozdziale dotyczącym chorób układu moczowo-płciowego. Natomiast zgodnie z ICD-11 mózg i ciało są postrzegane jako integralna całość, a dysfunkcje seksualne są uważane za efekt interakcji pomiędzy czynnikami fizycznymi i psychologicznymi. Tym samym zniesiono podział na zaburzenia organiczne i nieorganiczne.
Dysfunkcje seksualne.
W ICD-10 wyróżniono trzy główne kategorie dotyczące dysfunkcji seksualnych: Brak lub utrata potrzeb seksualnych (F52.0), Awersja seksualna i brak przyjemności seksualnej (F52.1) oraz Brak reakcji genitalnej (F52.2). W ICD-11 zastąpiono je dwiema głównymi kategoriami: Zespół obniżonego popędu seksualnego (HA00) i Zaburzenia podniecenia seksualnego (HA01). Ta ostatnia ma dwie podkategorie: (HA01.0) i Zaburzenia erekcji u mężczyzn (HA01.1). Różnica między Zespołem obniżonego popędu seksualnego a Zaburzeniami podniecenia seksualnego polega na tym, że w tych pierwszych występuje zmniejszone lub nieobecne pragnienie aktywności seksualnej. W tych drugich występuje niewystarczająca fizyczna i emocjonalna reakcja na aktywność seksualną, mimo że nadal istnieje chęć zaangażowania się w satysfakcjonujący seks. WHO uznała, że istnieje podobieństwo między pożądaniem a podnieceniem, ale nie są one tym samym. Postępowanie terapeutyczne powinno być ukierunkowane na ich odrębne cechy.
Zaburzenia parafilne.
Zaburzenia parafilne, nazywane w ICD-10 zaburzeniami preferencji seksualnych, pozostały w rozdziale o zaburzeniach psychicznych. Usunięto fetyszyzm (F65.0) i transwestytyzm fetyszystyczny (F65.1) występujące w ICD-10. Ze względu na to, że nie powodują cierpienia ani krzywdy, zdecydowano, że nie powinny być dłużej uznawane za zaburzenia psychiczne. Zamiast pedofilii w ICD-11 pojawiło się zaburzenie pedofilne (6D32). Można je zdiagnozować tylko wtedy, gdy dana osoba jest bardzo zaniepokojona swoimi preferencjami lub skłania się do działania. Sadomasochizm zastąpiono kategorią sadyzmu seksualnego z użyciem przymusu (6D33). Dodano zaburzenie froterystyczne (6D34) jako osobną kategorię. Wcześniej znajdowało się w ICD-10 pod nazwą froteryzm, w kategorii „inne zaburzenia preferencji seksualnych” (F65.8).
Niezgodność płci.
Transseksualizm i zaburzenia tożsamości płciowej zostały określone mianem "niezgodności płci" nie są już powiązane z zaburzeniami psychicznymi i zaburzeniami zachowania. Zostały one wymienione w nowej sekcji dotyczącej zdrowia seksualnego. Nowa nazwa to "niedopasowanie płci", która może lepiej odzwierciedlać obecne rozumienie tego stanu. U osób w wieku dojrzewania i dorosłych niezgodność płciowa oznaczona jest kodem HA60, u dzieci - HA61. 
Niezgodność płciowa u osób w wieku dojrzewania i dorosłych (HA60) objawia się zaznaczoną i uporczywą niespójnością pomiędzy płcią odczuwaną przez jednostkę a płcią przypisaną przy urodzeniu, co często wiąże się z pragnieniem przejścia procesu uzgodnienia płci (in. korekty płci, tranzycji) w celu życia i bycia akceptowanym przez otoczenie jako osoba należąca do odczuwanej płci. Osoby chcące przejść tranzycję mogą skorzystać z terapii hormonalnej, różnych typów operacji, a także innych interwencji medycznych, aby dopasować swoje ciało do odczuwanej tożsamości płciowej w takim zakresie, w jakim tego pragną i jest to w danej chwili możliwe. Zachowania i upodobania nieodpowiadające społecznym normom dotyczącym płci nie są same w sobie powodem do wystawienia diagnozy. 
Inne.
W ICD-11 szczegółowo opisano wszystkie rodzaje cukrzycy (5 pozycji). Choroby występujące na tle zakażenia wirusem HIV jak również rzadkie choroby genetyczne mają teraz swoje odrębne kody. 
Diagnoza hermafrodytyzmu zniknęła. Teraz ten stan będzie określany jako naruszenie formacji płci.
Sekcja "Przedmioty lub żywe istoty, które powodują obrażenia" zawiera prócz broni oddzielnie kodowane inne przedmioty, takie jak zegarek na rękę, grzebień, biżuteria, kosmetyki itd. 
Medycyna tradycyjna — pojawił się rozdział poświęcony tym zagadnieniom w celu monitorowania wpływu metod niekonwencjonalnych na zdrowie. Przy czym nie oznacza to, że WHO uznała tradycyjną medycynę za skuteczną.

</doc>
<doc id="4878228" url="https://pl.wikipedia.org/wiki?curid=4878228" title="Ras Kasar">
Ras Kasar



</doc>
<doc id="4878230" url="https://pl.wikipedia.org/wiki?curid=4878230" title="Irena Burke">
Irena Burke

Irena Burke (ur. 7 grudnia 1922 w Warszawie, zm. 1 maja 2000 tamże) – polska scenografka i kostiumografka teatralna.
Życiorys.
W 1955 roku ukończyła ASP w Warszawie. W tym samym czasie, w latach 1952–1954 pracowała jako asystent na ASP. W latach 1955–1957 pracowała jako asystent scenografa w Teatrze Domu Wojska Polskiego w Warszawie. W latach 1957–1970 pracowała jako asystent scenografa w Teatrze Dramatycznym w Warszawie. Od 1962 do 1967 roku była scenografką Teatru im. Juliusza Osterwy w Gorzowie Wielkopolskim. W latach 1970–1988 ponownie pracowała w Teatrze Dramatycznym w Warszawie na etacie scenografa. Dla tego i wielu innych teatrów zaprojektowała wiele dekoracji i kostiumów w wystawianych tam sztukach. Była również autorką kostiumów do serialu „Modrzejewska” (reż. Jan Łomnicki) (1989).
Życie rodzinne.
Irena była córką Leonarda Piskorskiego i Józefiny z domu Pałki (1896–1980). Była jednym z ich pięciorga dzieci, były to, poza nią:
Wyszła za Edmunda Burke. Nie mieli dzieci.
Została pochowana na cmentarzu ewangelicko-augsburskim w Warszawie (aleja 56, grób 68).
Upamiętnienie.
Na elewacji kamienicy przy ul. Mostowej 2 w Warszawie umieszczono tablicę upamiętniającą małżeństwo Burke. W latach 1955–1999 mieszkali przy ul. Mostowej 6.

</doc>
<doc id="4878232" url="https://pl.wikipedia.org/wiki?curid=4878232" title="Grupa pułkownika Tadeusza Gałeckiego">
Grupa pułkownika Tadeusza Gałeckiego

Grupa pułkownika Tadeusza Gałeckiego – związek taktyczny Wojska Polskiego z okresu wojny polsko-bolszewickiej.
Struktura organizacyjna.
"Skład w sierpniu 1920":
Razem w stanie bojowym Grupa liczyła 63 oficerów i 2850 „bagnetów”, posiadała 15 karabinów maszynowych i 20 dział

</doc>
<doc id="4878235" url="https://pl.wikipedia.org/wiki?curid=4878235" title="Helga Mees">
Helga Mees

Helga Volz-Mees (ur. 12 lipca 1937, zm. 11 kwietnia 2014) – niemiecka florecistka. Dwukrotna medalistka olimpijska z Tokio.
Jako juniorka startowała jako reprezentantka Protektoratu Saary. Brała udział w trzech igrzyskach (IO 60, IO 64, IO 68). W 1964 w barwach olimpijskiej reprezentacji Niemiec zdobyła srebro w konkursie indywidualnym i brąz w drużynie. Stawała na podium mistrzostw świata w drużynie, zdobywając – w barwach Niemiec Zachodnich – srebro w 1958 i brąz w 1959.

</doc>
<doc id="4878238" url="https://pl.wikipedia.org/wiki?curid=4878238" title="Hawryłowce (Białoruś)">
Hawryłowce (Białoruś)



</doc>
<doc id="4878239" url="https://pl.wikipedia.org/wiki?curid=4878239" title="Helga Volz-Mees">
Helga Volz-Mees



</doc>
<doc id="4878242" url="https://pl.wikipedia.org/wiki?curid=4878242" title="Teatri Kodu">
Teatri Kodu

Teatri Kodu – drewniany budynek przy ulicy Lutsu 2 w Tartu wpisany do estońskiego rejestru zabytków pod numerem 6941. Od 2010 roku w obiekcie mieści się teatr Muzeum Zabawek w Tartu.
Historia budynku.
Na terenie posesji przy ulicy Lutsu 2 już na początku XIV wieku istniały drewniane zabudowania. W stuleciu tym budynek został zburzony, a na jego miejscu wzniesiono dwa domy kamienne. Ponieważ jeden z nich był zamieszkany w XVII wieku przez przewodniczącego sądu Larsa von Fleminga nieruchomość była nazywana „Domem prezydenta”. Budynki zniszczone zostały podczas Wielkiej Wojny Północnej – zachowały się jedynie piec i schody, odkryte podczas renowacji w latach 2008–2009.
Budowa nowego domu została zainicjowana po uregulowaniu kwestii własnościowych gruntu – rozpoczęła się w roku 1755 i trwała do 1758. Budynek reprezentował barokowy styl architektoniczny (do dziś zachowały się barokowy portal i drzwi). Pierwszym jego właścicielem był pastor Tobias Plasching. Budynek kilkakrotnie zmieniał właściciela. Między latami 1914 a 1938 został otynkowany. W okresie komunizmu wykorzystywany był on między innymi przez szkołę sportową i przeszedł remont w latach sześćdziesiątych. Po upadku komunizmu Lutsu 2 było ośrodkiem subkultury .
Budynek został wyremontowany w latach 2008–2010, po czym przekazano go Muzeum Zabawek w Tartu. W ramach muzeum pełni funkcję teatru.
Budynek jest jedną z 10 najstarszych zachowanych budowli w Tartu.
Sztuki.
W teatrze były wystawiane następujące sztuki własne:

</doc>
<doc id="4878245" url="https://pl.wikipedia.org/wiki?curid=4878245" title="Grupa pułkownika Mieczysława Trojanowskiego">
Grupa pułkownika Mieczysława Trojanowskiego

Grupa pułkownika Mieczysława Trojanowskiego – związek taktyczny Wojska Polskiego z okresu wojny polsko-bolszewickiej.
Struktura organizacyjna.
"Skład w sierpniu 1920":

</doc>
<doc id="4878247" url="https://pl.wikipedia.org/wiki?curid=4878247" title="Rosemarie Scherberger">
Rosemarie Scherberger

Rosemarie „Romy” Scherbergers (ur. 19 lipca 1935, zm. 20 lipca 2016) – niemiecka florecistka. Brązowa medalistka olimpijska z Tokio.
Brała udział w dwóch igrzyskach olimpijskich (IO 60, IO 64). W 1964 w barwach olimpijskiej reprezentacji Niemiec zdobyła brąz w konkursie indywidualnym. Na mistrzostwach świata w 1959 – w barwach Niemiec Zachodnich – zdobyła brąz w drużynie.

</doc>
<doc id="4878248" url="https://pl.wikipedia.org/wiki?curid=4878248" title="Rosemarie Weiß-Scherberger">
Rosemarie Weiß-Scherberger



</doc>
<doc id="4878254" url="https://pl.wikipedia.org/wiki?curid=4878254" title="Czasy przyszłe w języku hiszpańskim">
Czasy przyszłe w języku hiszpańskim



</doc>
<doc id="4878260" url="https://pl.wikipedia.org/wiki?curid=4878260" title="Daniel Maliszewski">
Daniel Maliszewski

Daniel Maliszewski (ur. 13 czerwca 1983 w Kwidzynie) – polski chirurg ogólny, chirurg piersi, w trakcie specjalizacji z chirurgii onkologicznej, dr nauk medycznych,  jeden z prekursorów chirurgii obrzęku chłonnego w Polsce, jako jeden z 6 osób posiadających w Polsce zdany Europejski Egzamin z Chirurgii Piersi - EBSQ in Breast Surgery.
Życiorys.
Urodzony w Kwidzynie 13 czerwca 1983 roku. 
W latach 1998-2002 uczęszczał do I Liceum Ogólnokształcącego im. Władysława Gębika.
W latach 2002-2008 studiował na Wydziale Lekarskim Akademii Medycznej w Gdańsku.
Aktywnie udzielał się w stowarzyszeniu IFMSA Poland.
Dwukrotnie pełnił funkcję przewodniczącego SKN przy Klinice Chirurgii Onkologicznej 
W latach 2004-2008 uczestniczył w pracach Komisji Dyscyplinarnej ds. Studenckich oraz Komisji ds. Wydawnictw Akademii Medycznej w Gdańsku.
W latach 2004-2008 członek Uczelnianej Komisji Rekrutacyjnej na Sokratesa.
W latach 2004-2008 członek: Rady Wydziału Lekarskiego oraz Kolegium Elektorskiego Akademii Medycznej w Gdańsku.
W latach 2008-2009 pracował jako redaktor medyczny w serwisach onkonet.pl i zdrowie.med.pl.
Po odbyciu stażu podyplomowego rozpoczął specjalizację z chirurgii ogólnej w ramach rezydentury w Klinice Chirurgii Onkologicznej Uniwersyteckiego Centrum Klinicznego w Gdańsku. 
W 2016 r. uzyskał tytuł specjalisty chirurgii ogólnej oraz za pracę „Porównanie ekspresji biomarkerów w guzie pierwotnym i we wznowie miejscowej u chorych nai” otrzymał tytuł doktora nauk medycznych. 
Obecnie jest w trakcie specjalizacji z chirurgii onkologicznej. 
W roku 2016 zdał (jako jedna z 6 osób w Polsce) Europejski Egzamin z Chirurgii Piersi – EBSQ in Breast Surgery.
Posiada studia podyplomowe z zakresu Finansów i Zarządzania w Służbie Zdrowia, odbyte w Wyższej Szkole Zarządzania w Gdańsku. 
Na co dzień pracuje w  Oddziale Chirurgii Ogólnej i Onkologicznej Wojewódzkiego Szpitala Specjalistycznego im. J. Korczaka w Słupsku, Oddziale Chirurgii Onkologicznej Szpitala Specjalistycznego w Kościerzynie.
W 2017 otrzymał nagrodę Lekarz Roku plebiscytu „Głosu Pomorza” Hipokrates..
Działalność kliniczna.
Jeden z prekursorów chirurgii obrzęku chłonnego w Polsce - w 2019 zainaugurował rozpoczęcie w Słupsku "Pomorskiego Programu Diagnostyki i Leczenia Obrzęku Chłonnego". 
Zajmuje się chirurgią onkologiczną i plastyczną gruczołu piersiowego. Szczególne zainteresowania to chirurgia rekonstrukcyjna z wykorzystaniem technik płatowych i mikrochirurgicznych.  
Działalność naukowa.
Corocznie organizuje warsztaty z zakresu chirurgii piersi i chirurgii rekonstrukcyjnej dla uczestników z Polski oraz Europy. W 2020 odbędzie się VIII edycja warsztatów.
W ramach działalności chirurgicznej i naukowej ściśle współpracuje wieloma Klinikami zagranicznymi, między innymi Kliniką Chirurgii Plastycznej, Sana Krankenhaus Gerresheim Klinik w Düsseldorfie oraz Kliniką Ginekologii Helios Klinikum Bad Saarow.
Uczestnik 25 staży zagranicznych i 30 zagranicznych kursów praktycznych. 

</doc>
<doc id="4878261" url="https://pl.wikipedia.org/wiki?curid=4878261" title="Sebastian Stach">
Sebastian Stach

Sebastian Michał Piotr Stach – polski inżynier, dr hab. nauk technicznych, profesor uczelni i dyrektor Instytutu Inżynierii Biomedycznej Wydziału Nauk Ścisłych i Technicznych Uniwersytetu Śląskiego w Katowicach.
Życiorys.
W 1999 ukończył studia wychowania technicznego na Uniwersytecie Śląskim w Katowicach, 25 października 2005 obronił pracę doktorską "Zastosowanie stereometrii powierzchni i analizy multifraktalnej w opisie morfologii przełomu materiałów", 25 kwietnia 2017 habilitował się na podstawie pracy zatytułowanej "Modelowanie, symulacja komputerowa, ilościowa analiza i wizualizacja powierzchni biomateriałów na podstawie danych topograficznych uzyskanych za pomocą mikroskopii konfokalnej i mikroskopii AFM". Został zatrudniony na stanowisku adiunkta w Instytucie Informatyki na Wydziale Informatyki i Nauki o Materiałach Uniwersytetu Śląskiego.
Jest profesorem uczelni i dyrektorem Instytutu Inżynierii Biomedycznej Wydziału Nauk Ścisłych i Technicznych Uniwersytetu Śląskiego w Katowicach.

</doc>
<doc id="4878263" url="https://pl.wikipedia.org/wiki?curid=4878263" title="Grupa generała Jana Wroczyńskiego">
Grupa generała Jana Wroczyńskiego

Grupa generała Jana Wroczyńskiego – związek taktyczny Wojska Polskiego z okresu wojny polsko-bolszewickiej.
Struktura organizacyjna.
"Skład w sierpniu 1920":
Razem w stanie bojowym Grupa liczyła 144 oficerów,7254 „bagnety” i 2271 „szabel”, posiadała 81 karabinów maszynowych i 33 działa.

</doc>
<doc id="4878266" url="https://pl.wikipedia.org/wiki?curid=4878266" title="Antopol (przystanek kolejowy)">
Antopol (przystanek kolejowy)

Antopol (, ) – przystanek kolejowy w miejscowości Antopol, w rejonie drohiczyńskim, w obwodzie brzeskim, na Białorusi. Leży na linii Homel - Łuniniec - Żabinka.
Przystanek istniał przed II wojną światową.

</doc>
<doc id="4878275" url="https://pl.wikipedia.org/wiki?curid=4878275" title="Wólka Antopolska">
Wólka Antopolska

Wólka Antopolska (, ) – przystanek kolejowy w miejscowości Wólka, w rejonie drohiczyńskim, w obwodzie brzeskim, na Białorusi. Leży na linii Homel - Łuniniec - Żabinka.

</doc>
<doc id="4878276" url="https://pl.wikipedia.org/wiki?curid=4878276" title="Urszula Świerczyńska">
Urszula Świerczyńska

Urszula Świerczyńska (ur. w Lublinie) – polska pianistka. Laureatka wielu nagród międzynarodowych konkursów muzycznych.
Życiorys.
Ukończyła studia pianistyczne pod kierunkiem prof. Joanny Domańskiej w Akademii Muzycznej im. Karola Szymanowskiego w Katowicach w 2008 roku. Umiejętności pianistyczne rozwijała na kursach mistrzowskich prowadzonych m.in. przez Józefa Stompla, Andrzeja Pikula, Zdzisławę Rychlewską.
Występowała w renomowanych salach koncertowych, m.in. w Carnegie Hall w Nowym Jorku, w Mozarteum.
Jest laureatką międzynarodowych konkursów:
Laureatka III Międzynarodowego Konkursu Pianistycznego im. Fryderyka Chopina w Wiedniu w kategorii wiekowej od 21 lat oraz licznych nagród i wyróżnień jako kameralistka w duecie Lubliner Piano Duo Często wykonuje repertuar polskich kompozytorów, takich jak Ludomir Michał Rogowski, Marian Sawa, Aleksander Zarzycki. Napisała dwie prace magisterskie poświęcone twórczości Ludomira Michała Rogowskiego (Wydział I Kompozycji, Teorii i Edukacji Muzycznej i Wydział Instrumentalny Akademii Muzycznej im. Karola Szymanowskiego w Katowicach).
W jej dorobku jest album "Ludomir Michał Rogowski Piano Works", wydany przez wytwórnię fonograficzną Dux w 2019 roku.

</doc>
<doc id="4878280" url="https://pl.wikipedia.org/wiki?curid=4878280" title="Grupa pułkownika Wacława Przeździeckiego">
Grupa pułkownika Wacława Przeździeckiego

Grupa pułkownika Wacława Przeździeckiego – związek taktyczny Wojska Polskiego z okresu wojny polsko-bolszewickiej.
Struktura organizacyjna.
"Skład w sierpniu 1920":
Razem w stanie bojowym Grupa liczyła 39 oficerów, 2735 „bagnetów” i 190 „szabel”, posiadała 16 karabinów maszynowych i 32 działa

</doc>
<doc id="4878281" url="https://pl.wikipedia.org/wiki?curid=4878281" title="Pihanowicze (przystanek kolejowy)">
Pihanowicze (przystanek kolejowy)

Pihanowicze (, ) – przystanek kolejowy w miejscowości Pihanowicze, w rejonie drohiczyńskim, w obwodzie brzeskim, na Białorusi. Leży na linii Homel - Łuniniec - Żabinka.

</doc>
<doc id="4878282" url="https://pl.wikipedia.org/wiki?curid=4878282" title="Henryk Kusyk">
Henryk Kusyk

Henryk Kusyk ur. 6 stycznia 1936 we wsi Skromowice koło Kocka (obecnie Wola Skromowska), zm. 10 listopada 1988 w Lublinie – polski malarz, absolwent ASP w Krakowie.
W 1957 roku rozpoczął studia na Wydziale Malarstwa Krakowskiej Akademii Sztuk Pięknych. Zarówno podczas pleneru w Paczkowie w 1960, jak i w pracowni pod okiem prof. Przebinowskiego dał się poznać jako twórca olejnych obrazów o charakterystycznej, zgaszonej tonacji barwnej, równocześnie zafascynowany twórczością Tadeusza Makowskiego. W 1963 roku obronił dyplom w pracowni dziekana Wydziału Malarstwa, prof. Adama Siemianowicza. W tym samym roku został członkiem ZPAP.
Po studiach Henryk Kusyk wyjechał do Lublina, z którym związany był przez resztę swojego życia i gdzie namalował większość swoich dzieł.
Odrębną grupę dzieł Henryka Kusyka stanowią ikony. W 1977 roku jego prace, w których widać wyraźny wpływ twórczości Andrieja Rublowa, ale także polskiej tradycji wizerunku Madonny Częstochowskiej, spotkały się z zainteresowaniem w Oslo, a w listopadzie tego samego roku w „Sregel-Gallerie” w Sztokholmie miała miejsce wystawa ikon Kusyka, w tym dyptyków i tryptyków, które spotkały się z przychylną opinią krytyki.
Od 1980 roku działał w Duszpasterstwie Środowisk Twórczych w Lublinie. Z tego okresu pochodzą obrazy o tematyce religijnej i religijno-patriotycznej, np. portrety kardynała Stefana Wyszyńskiego, czy papieża Jana Pawła II podtrzymującego Rzeczpospolitą (kompozycja oparta na konwencji układu figuralnego Święty Piotr – Maryja z ołtarza autorstwa Wita Stwosza). W tym czasie (po 1981) powstały też dwie wersje obrazu „Chrystus wśród ludzi pracy” (inny tytuł: „Chrystus wśród robotników”), przedstawiającego Chrystusa w papieskich szatach, otoczonego przez przedstawicieli różnych zawodów.
Henryk Kusyk był także autorem portretów koni, które uważał za najpiękniejsze ze zwierząt, dlatego brał udział w plenerach malarskich organizowanych w stadninach (m.in. w Łabuniach w 1983 roku, czy we wrześniu 1987, którego to pleneru był komisarzem).
Malował także pejzaże, m.in. Kazimierz Dolny czy Kock, z którego okolicą związany był w dzieciństwie.
Henryk Kusyk zmarł 10 listopada 1988 roku. Pozostawił niedokończone obrazy i szkice. Wiele z jego dzieł znajduje się obecnie w prywatnych kolekcjach w USA, Kanadzie, Wielkiej Brytanii, Belgii, Szwecji i Norwegii.

</doc>
<doc id="4878284" url="https://pl.wikipedia.org/wiki?curid=4878284" title="Most kolejowy w Nowej Cerekwi">
Most kolejowy w Nowej Cerekwi

Most kolejowy w Nowej Cerekwi – zabytkowy most kolejowy nad doliną rzeki Troi, we wschodnim krańcu wsi Nowa Cerekwia, w województwie opolskim, w Polsce. Został wybudowany w 1907 roku w ramach budowy linii kolejowej z Baborowa do Opawy (otwartej w 1909 roku). Ruch osobowy na odcinku linii przebiegającym przez most został wstrzymany w 1991 roku, a towarowy w roku 1992. Ostatni pociąg przejechał przez most w 1996 roku. W 2016 roku obiekt został wpisany do rejestru zabytków.
Historia.
Most został wybudowany w 1907 roku w ramach budowy linii kolejowej z Baborowa do Opawy. Dolina rzeki Troi była największą przeszkodą terenową, na jaką napotkano podczas budowy tej linii, a powstały w tym miejscu most jest najbardziej monumentalną budowlą całego odcinka. Obiekt zaczął być eksploatowany wraz z otwarciem linii kolejowej, co nastąpiło 2 sierpnia 1909 roku.
Po II wojnie światowej Nowa Cerekwia znalazła się w granicach Polski, a zarząd nad biegnącą tędy linią kolejową przejęło PKP. Po wojnie zlikwidowano odcinek graniczny pomiędzy Opawą, a Pilszczem, stąd linia przebiegała już tylko od Baborowa do Pilszcza. W wyniku działań wojennych most w Nowej Cerekwi wymagał remontu i pełny ruch osobowy oraz towarowy na odcinku Baborów – Pilszcz przywrócono 5 października 1947 roku.
Ruch osobowy na linii kolejowej nr 325 z Baborowa do Pilszcza był prowadzony do 1 października 1991 roku. Ruch towarowy na tym odcinku zawieszono 15 grudnia 1992 roku. Od tego czasu linią przejechały już tylko dwa pociągi specjalne (20 maja 1995 roku i 3 czerwca 1996 roku), po czym ruch kolejowy na tej linii całkowicie zamarł. Od tego czasu linia wyniszczała i zarosła dziką roślinnością. W 2010 roku pojawiły się informacje o planowanej likwidacji infrastruktury kolejowej na tej linii, w tym o możliwej rozbiórce mostu w Nowej Cerekwi. Wzbudziło to protesty okolicznych mieszkańców i miłośników kolei. 12 maja 2016 roku most został wpisany do rejestru zabytków.
Charakterystyka.
Most przebiega nad doliną rzeki Troi, pod mostem przebiega także droga wojewódzka nr 416. Przez most biegnie nieczynna, jednotorowa linia kolejowa nr 325. Długość mostu wynosi 116,9 m, a jego wysokość od lustra wody w Troi to 21,5 m. Jest to most trójprzęsłowy, o konstrukcji stalowej, nitowany, z łukowymi kratownicami w strefie dolnej. Wspiera się on na dwóch kamienno-ceglanych filarach. Trzecie przęsło mostu (południowe) nie przebiega w linii prostej, ale ma kształt łuku.

</doc>
<doc id="4878286" url="https://pl.wikipedia.org/wiki?curid=4878286" title="Christopher Ulmer">
Christopher Ulmer

Christopher Ulmer (ur. 4 marca 1989 w Filadelfii) – amerykański działacz społeczny, rzecznik praw osób niepełnosprawnych, założyciel organizacji non-profit Special Books by Special Kids. Ulmer studiował komunikację społeczną na Penn State University i otrzymał licencjat. Pracował jako trener piłki nożnej w małym mieście w Kentucky. Otrzymawszy stypendium w pełni pokrywające czesne, podjął studia pedagogiczne na University of the Cumberlands ze specjalnością w edukacji specjalnej, które ukończył z tytułem magisterskim. Po ukończeniu studiów rozpoczął pracę w charakterze nauczyciela w szkole specjalnej. W 2016 roku założył organizację non-profit Special Books by Special Kids, zajmującą się popularyzacją kwestii związanych z inwalidztwem, edukowaniem społeczeństwa na temat niepełnosprawności oraz ułatwianiem nawiązywania relacji społecznych osobom niepełnosprawnym. Kanał SBSK na YouTubie ma ponad 2,5 miliona subskrypcji (stan na 8 sierpnia 2020). Ulmer przeprowadził ponad 1000 wywiadów z osobami niepełnosprawnymi, codziennie otrzymuje od osób niepełnosprawnych od 10 do 100 próśb o przeprowadzenie kolejnych z nimi i stara się o jak najbardziej różnorodny dobór gości.

</doc>
<doc id="4878296" url="https://pl.wikipedia.org/wiki?curid=4878296" title="Elżbieta Niezabitowska">
Elżbieta Niezabitowska

Elżbieta Danuta Niezabitowska, z domu Lisowska (ur. w 1945 r. w Krośnie nad Wisłokiem) – polska architekt, dr hab. nauk technicznych, nauczyciel akademicki, pracownik naukowy, emerytowany profesor zwyczajny w Politechnice Śląskiej.
Edukacja.
W latach 1963 – 1969 Elżbieta Niezabitowska studiowała na Wydziale Architektury Politechniki Krakowskiej, gdzie uzyskała w 1969 r. dyplom mgr inż. architekta. W 1969 r. rozpoczęła prace w Katowickim Przedsiębiorstwie Budownictwa Przemysłowego w Katowicach. W latach 1971 – 1973 r. pracowała w Gliwickim Biurze Projektów Budownictwa Przemysłowego. W 1973 r. uzyskała uprawnienia budowlane do projektowania i rozpoczęła pracę na Wydziale Budownictwa i Architektury Politechniki Śląskiej. W 1976 r. obroniła pracę doktorską na Wydziale Budownictwa i Architektury Politechniki Śląskiej w Gliwicach. W 1992 r. uzyskała stopień naukowy dr habilitowanego na Wydziale Architektury Politechniki Krakowskiej, a w 1998 Prezydent RP nadał jej tytuł profesora w dziedzinie nauk technicznych. Stanowisko profesora zwyczajnego w Politechnice Śląskiej objęła w 2002 r..
Dorobek naukowy.
Zainteresowania badawcze prof. Elżbiety Niezabitowskiej dotyczą zagadnień architektury i urbanistyki przemysłowej oraz zabytków architektury przemysłowej, a także badań jakościowych w architekturze, zarówno podstawowych jak i stosowanych, w oparciu o metodologię POE – "Post-Occupancy Evaluation". Jest autorem około 170 publikacji; w tym w 45 publikacjach jest współautorem. Wśród 21 pozycji w języku angielskim 8 to publikacje zagraniczne, w tym 1 pozycja książkowa autorska z 2018 r. "Research Methods and Techniques in Architecture" (Routledge, Taylor &amp; Francis Group).
Opracowała około 200 Kart zabytków architektury przemysłowej kopalń: Gottwald, Kleofas, Murcki, Boża Dary (we współpracy z Ewą Szady) oraz samodzielne dla kopalni Juliusz i Bielszowice oraz huty Kościuszko i Florian.
Była członkiem rady naukowej i kierownikiem sekcji Architektura nowego angielskojęzycznego czasopisma interdyscyplinarnego ACEE – "Architecture, Civil Engineering, Environment" wydawanego od 2008 r. w Politechnice Śląskiej w Gliwicach. Była też redaktorką wydziałową serii Architektura w Wydawnictwie Politechniki Śląskiej od 1993 r. do 2015
Elżbieta Niezabitowska jest lub była członkiem zagranicznych organizacji naukowych: IAPS - "International Association for People-Environmental Studiem", IFMA - "International Facility Management Association", EuroFM "Network". Jest też członkiem krajowych organizacji naukowych: Komisji Architektury i Urbanistyki Oddział PAN w Katowicach. Komisji studiów na przyszłością Górnego Śląska oddział PAN w Katowicach.
Dorobek dydaktyczny.
Elżbieta Niezabitowska wprowadziła do programu studiów na Wydziale Architektury Politechniki Ślaskiej szereg nowych przedmiotów dydaktycznych: Projektowanie Obiektów Biurowych. Programowanie i ocena jakości w architekturze, Facility Management - Strategie projektowania, Metodyka pracy naukowej, Budynek inteligentny.
Prowadziła wykłady i zajęcia dydaktyczne z Architektury i urbanistyki przemysłowej, Ergonomii, Projektowania obiektów biurowych, Programowania i oceny jakości w architekturze, Budynku inteligentnego, Facility Management i Badań jakościowych w architekturze na bazie POE – "Post-Occupancy Evaluation" - Ocena i zarządzanie jakością przestrzeni w architekturze.
Dorobek organizacyjny.
Elżbieta Niezabitowska pełniła szereg funkcji kierowniczych na Wydziale Architektury Politechniki Śląskiej:

</doc>
<doc id="4878298" url="https://pl.wikipedia.org/wiki?curid=4878298" title="Môùsz">
Môùsz



</doc>
<doc id="4878305" url="https://pl.wikipedia.org/wiki?curid=4878305" title="Pôle universitaire Léonard-de-Vinci">
Pôle universitaire Léonard-de-Vinci

Pôle universitaire Léonard de Vinci to francuski klaster uniwersytecki zlokalizowany w La Défense.
Centrum uniwersyteckie Leonardo de Vinci, uniwersyteckie centrum szkolnictwa wyższego, zostało utworzone w 1995 r. przez radę generalną Hauts-de-Seine, kierowaną przez Charles Pasqua: dlatego często nazywa się je potocznie „Uniwersytetem Pasqua” ("Fac Pasqua"). klaster był prywatną francuską szkołą wyższą. Pierwotnie był finansowany głównie ze środków publicznych. Klaster jest obecnie zarządzany przez Stowarzyszenie Leonardo da Vinci (ALDV) i nie otrzymuje już żadnych dotacji z Hauts-de-Seine. PULV został zarządzany przez Pascal Brouaye od 2012 roku i posiada certyfikat EESPIG od 10 stycznia 2018 roku.

</doc>
<doc id="4878310" url="https://pl.wikipedia.org/wiki?curid=4878310" title="Glinówka">
Glinówka



</doc>
<doc id="4878312" url="https://pl.wikipedia.org/wiki?curid=4878312" title="Fernand Delmotte">
Fernand Delmotte

Fernand Louis Delmotte (ur. 24 lipca 1920 w Jeumont we Francji, zm. 4 czerwca 1998 w Lessines) – belgijski polityk, samorządowiec i związkowiec, wieloletni burmistrz Lessines, senator, w latach 1972–1973 minister transportu, od 1973 do 1982 eurodeputowany.
Życiorys.
Urodził się w rodzinie belgijskich emigrantów we Francji. Ukończył liceum w Avesnes-sur-Helpe, następnie powrócił do Belgii i kształcił się jako pracownik techniczny. W 1940 został zmobilizowany do walki w kampanii belgijskiej. Pracował później jako mechanik w elektrowni w Twee-Akren i agent techniczny w Intercom. Działał w związku zawodowym Mouvement populaire wallon m.in. jako regionalny koordynator. W 1962 otrzymał propozycję kierowania branżowym związkiem Gazelco, jednak zdecydował się wybrać karierę polityczną.
Zaangażował się w działalność polityczną w ramach Belgijskiej Partii Pracy i walońskiej Partii Socjalistycznej. W latach 1958–1994 piastował funkcję burmistrza Lessen, później był też członkiem władz miasta (jako schepen). W latach 1962–1985 zasiadał w Senacie, od 1978 do 1985 kierując frakcją PS. Opowiadał się za przekształceniem Belgii w federację, w 1970 był współautorem ustawy o decentralizacji gospodarczej (tzw. ustawy Terwagne). Od 1968 do 1972 zajmował stanowisko sekretarza stanu ds. ekonomii w Regionie Walońskim, następnie przez rok kierował resortem transportu. W latach 1974–1977 i 1980–1985 zasiadał w radzie Regionu Walońskiego.
Od 1973 do 1982 sprawował mandat posła do Parlamentu Europejskiego, w 1979 wybrano go w wyborach bezpośrednich. Przystąpił do frakcji socjalistycznej, należał m.in. do Komisji ds. Polityki Regionalnej i Planowania Regionalnego. Z mandatu zrezygnował 30 marca 1982. Skupił się na działalności w Senacie i samorządzie, kierował stowarzyszeniem komunalnym i aż do śmierci w 1998 zasiadał w radzie gminy.

</doc>
<doc id="4878314" url="https://pl.wikipedia.org/wiki?curid=4878314" title="Osiedle Podłęże (Jaworzno)">
Osiedle Podłęże (Jaworzno)



</doc>
<doc id="4878315" url="https://pl.wikipedia.org/wiki?curid=4878315" title="Gustave Le Rouge">
Gustave Le Rouge

Gustave Henri Joseph Lerouge, znany bardziej jako Gustave Le Rouge (ur. 22 lipca 1867 w Valognes, zm. 24 lutego 1938 w Paryżu) – francuski pisarz, uważany za ojca francuskiej nowoczesnej science fiction. Uważa się go za pisarza, który wypełnił lukę pomiędzy powieściami romantycznymi Juliusza Verne’a a nowoczesną fantastyką Herberta George’a Wellsa.
Zarys biograficzny i dorobek pisarski.
Zadebiutował powieścią "La conspiration des Milliardaires" (1899-1900), napisaną wspólnie z Gustavem Guitton, w której amerykański miliarder William Boltyn wykorzystuje człowieka z metalu Thomasa Edisona (Karel Čapek ukuł określenie robot w 1920), by stać się panem świata. Le Rouge i Guitton wydali wspólnie jeszcze trzy powieści w tym samym duchu: "La Princesse des airs" (1902) i "Le sous-marin Jules Verne" (1903).
Potem Le Rouge kontynuował swoja karierę solową, a powieść "L’Espionne du Grand Lamy" (1906) wprowadziła zaginiony świat zamieszkały przez prehistoryczne stworzenia. Z kolei "La Reine des Elephants" (1906) opisuje społeczeństwo inteligentnych słoni.
Najbardziej znana powieść Le Rouge to "Le Prisonnier de la Planète Mars" (pol. "Więzień na Marsie", 1908) i jego sequel, "La Vampires des Guerre" (pol. "Niewidzialni", 1909), w której francuski inżynier Robert Darvel zostaje wysłany na Marsa przez braminów. Na Czerwonej Planecie, Darvel wpada w konflikt ze skrzydlatymi tubylcami, pijącymi krew. Istoty te zamierzają podbić Ziemię. Mars jest szczegółowo opisany, z fauną, florą i różnymi rasami tubylców.
Podczas I wojny światowej Le Rouge był korespondentem wojennym dla różnych magazynów. Po wojnie pisywał głównie kryminały i powieści szpiegowskie, ale nie odniosły już one takiej popularności jak jego powieści science fiction.

</doc>
<doc id="4878323" url="https://pl.wikipedia.org/wiki?curid=4878323" title="Glinówka (rejon brasławski)">
Glinówka (rejon brasławski)

Glinówka – dawny zaścianek. Tereny na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Plusy.
Historia.
W czasach zaborów zaścianek leżał w granicach Imperium Rosyjskiego.
W latach 1921–1945 zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 37 osób, wszystkie były wyznania rzymskokatolickiego i zadeklarowały polską przynależność narodową. Były tu 3 budynki mieszkalne. W 1931 w 4 domach zamieszkiwało 31 osób.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4878324" url="https://pl.wikipedia.org/wiki?curid=4878324" title="Francisco António Lucas Pires">
Francisco António Lucas Pires



</doc>
<doc id="4878330" url="https://pl.wikipedia.org/wiki?curid=4878330" title="Głębowszczyzna">
Głębowszczyzna

Głębowszczyzna (; ) – wieś na Białorusi, w obwodzie witebskim, w rejonie brasławskim, w sielsowiecie Druja.
Dawniej kolonia i osada.
Historia.
W czasach zaborów w granicach Imperium Rosyjskiego.
W latach 1921–1945 kolonia i osada leżały w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało:
Miejscowości należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4878332" url="https://pl.wikipedia.org/wiki?curid=4878332" title="Puchar Ministra Obrony Narodowej 2020">
Puchar Ministra Obrony Narodowej 2020

Puchar Ministra Obrony Narodowej 2020 – 58. edycja wyścigu kolarskiego o Puchar Ministra Obrony Narodowej, który odbył się 19 lipca 2020 na liczącej 149 kilometrów trasie ze wsi Gołasze-Puszcza do miasta Wysokie Mazowieckie; wyścig był częścią UCI Europe Tour 2020.

</doc>
<doc id="4878335" url="https://pl.wikipedia.org/wiki?curid=4878335" title="Głębowszczyzna (folwark)">
Głębowszczyzna (folwark)

Głębowszczyzna – dawny folwark. Tereny na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów w granicach Imperium Rosyjskiego.
W latach 1921–1945 folwark leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 29 osób, wszystkie były wyznania rzymskokatolickiego. jednocześnie 10 mieszkańców zadeklarowało polską przynależność narodową a 19 białoruską. Były tu 3 budynki mieszkalne. W 1931 w 3 domach zamieszkiwało 20 osób.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.
Do dziś pozostały ruiny zabudowań. 
Określone w artykule położenie jest niewiarygodne, zdjęcia lotnicze i mapy nie wskazują na to by we wskazanym miejscu był dawniej folwark. 

</doc>
<doc id="4878342" url="https://pl.wikipedia.org/wiki?curid=4878342" title="Zęby lemieszowe (płazy)">
Zęby lemieszowe (płazy)

Zęby lemieszowe – zęby występujące na kościach lemieszowych będących parzystymi kośćmi podniebienia. Używane są do przytrzymywania ofiary, a nie do żucia czy rozrywania.

</doc>
<doc id="4878343" url="https://pl.wikipedia.org/wiki?curid=4878343" title="Stefan Wysocki (1920–1988)">
Stefan Wysocki (1920–1988)

Stefan Wysocki (ur. 26 maja 1920 w Warszawie, zm. 2 grudnia 1988 tamże) – polski żeglarz i muzyk, żołnierz kampanii wrześniowej, autor książek, programów radiowych i seriali telewizyjnych z dziedziny żeglarstwa i muzyki poważnej, zawodnik regatowy, komandor obozów żeglarskich, sędzia żeglarski klasy międzynarodowej IYRU.
Życiorys.
Lata przedwojenne i II wojna światowa.
Stefan Wysocki był synem Tacjanny Wysockiej (choreografki, tancerki baletowej i właścicielki szkoły baletowej) i Stefana Wysockiego (profesora matematyki i umuzykalnienia w Gimnazjum im. Stefana Batorego w Warszawie). W wieku 3 lat miał swój pierwszy kontakt z żeglowaniem, dzięki rodzinie matki mieszkającej w Nicei, która posiadała tam 13-metrowy jacht żaglowy. Od dziecka wykazywał również zdolności muzyczne. W latach 1924–1938 uczęszczał do szkoły założonej w Warszawie przez swoich rodziców, o nazwie Szkoła Umuzykalnienia Tacjanny i Stefana Wysockich. Specjalizował się tam w grze na fortepianie, ucząc się pod kierunkiem prof. Zofii Rabcewiczowej. W tym czasie, w wieku 10 lat, nauczył się również samodzielnie (choć jeszcze nie samotnie) prowadzić rodzinny jacht.
W latach 1930–1938 uczęszczał do Gimnazjum im. Stefana Batorego w Warszawie. Po zdaniu matury w roku 1938, w ramach odbywania obowiązkowej rocznej służby wojskowej, wstąpił do Wołyńskiej Szkoły Podchorążych Rezerwy Artylerii we Włodzimierzu Wołyńskim. W tym samym roku uzyskał w Nicei stopień żeglarski Master. W roku 1939 wcielony został w szeregi 18 Pułku Artylerii Lekkiej stacjonującego w Ostrowi Mazowieckiej. W czasie wojny, podczas działań lotniczych w Wielkiej Brytanii, wskutek zestrzelenia samolotu, w którym się znajdował, strzaskaniu uległ jego lewy staw biodrowy, co spowodowało dwuletnie leczenie szpitalne (w tym kilka operacji), sztywność nogi i konieczność chodzenia przez pewien czas o kulach, potem zaś przez wiele lat trudności w poruszaniu się. Leczenie to odbyło się po powrocie do okupowanej Polski, w Szpitalu Dzieciątka Jezus w Warszawie, pod opieką chirurgów, m.in. Jana Niemierko i profesora Wiktora Degi. Przed Powstaniem Warszawskim wywieziony został przez matkę do Henrykowa pod Warszawą, do klasztoru Zgromadzenia Sióstr Benedyktynek Samarytanek Krzyża Chrystusa (wcześniej Tacjanna Wysocka opracowywała tam choreografię przedstawień teatralnych).
Lata powojenne.
W roku 1945 rozpoczął pracę w radio w Katowicach, gdzie rok później prowadził pierwszy w Polsce radiowy kurs żeglarski, a następnie, przy pomocy żeglarzy Klubu Żeglarskiego „Szkwał” przy Lidze Morskiej w Krakowie, otworzył pierwszy na Śląsku ośrodek żeglarski nad zbiornikiem Pogoria. W roku 1946 prowadził również, w ramach Klubu Żeglarskiego „Szkwał”, obóz żeglarski w Rożnowie. Następnie został komandorem tego klubu i prowadził w sumie 26 takich obozów, zarówno dla żeglarzy początkujących, jak i kadry instruktorskiej. Prowadził także wykłady i pokazy żeglarskie: trenerskie, zawodnicze, instruktorskie i sędziowskie. Większość działań prowadził społecznie.
Przygotowywał się również do udziału w pierwszym powojennym Konkursie Chopinowskim w roku 1949. Przygotowania te udaremnił jednak uraz ręki doznany w wypadku samochodowym, do którego doszło podczas jazdy z kierowcą radia. Nie mogąc grać, postanowił zająć się popularyzacją wiedzy o muzyce. Prowadził cykle audycji muzycznych oraz – po przeprowadzce do Warszawy w 1950 roku – transmisje z koncertów symfonicznych odbywających się w piątki w Filharmonii Narodowej, jak również z przebiegu finałów IX Międzynarodowego Konkursu Chopinowskiego w 1975 roku. Mieszkał w tym czasie w kawalerce przy ul. Moniuszki w Warszawie, tuż obok Filharmonii Narodowej.
Od roku 1951 pełnił funkcję sędziego żeglarskiego klasy państwowej, uczestnicząc w tej roli w mistrzostwach Polski, Europy i świata. Od 1962 roku (z przerwami) reprezentował Polskę w International Yacht Racing Union (IYRU). Od roku 1967 brał czynny udział w regatach jako zawodnik I klasy sportowej. W roku 1972 zaproponował, aby – w celu upowszechnienia żeglarstwa w Polsce – na jachtach o powierzchni żagla do 7 m² można było żeglować bez uprawnień. W tym celu powstała łódka MAK projektu Henryka Jaszczewskiego i w ciągu 3 sezonów wyprodukowano kilka tysięcy takich łódek. Sam Stefan Wysocki posiadał własny jacht typu MAK 707, na którym często żeglował. W roku 1980 podczas Igrzysk Olimpijskich w Moskwie pracował w sędziowskiej komisji odwoławczej dla konkurencji żeglarskich. W roku 1988 Stefan Wysocki został, jako pierwszy w dziejach polskiego żeglarstwa, sędzią żeglarskim klasy międzynarodowej International Yacht Racing Union. Pochowany na cmentarzu Powązkowskim (kwatera 317-3-10).

</doc>
<doc id="4878347" url="https://pl.wikipedia.org/wiki?curid=4878347" title="Margarida Salema">
Margarida Salema

Margarida Salema d’Oliveira Martins (ur. 19 stycznia 1954 w Lizbonie) – portugalska polityk, prawniczka i wykładowczyni akademicka, parlamentarzystka krajowa, posłanka do Parlamentu Europejskiego III kadencji.
Życiorys.
Ukończyła studia prawnicze na Uniwersytecie Lizbońskim, kształciła się też w zakresie politologii. Została wykładowczynią akademicką. W 1978 podjęła praktykę w zawodzie adwokata, którą zawiesiła w 2009. Doszła do stanowiska profesora na Uniwersytecie Lizbońskim, nauczała także na Universidade Lusíada. Specjalizowała się w zakresie prawa konstytucyjnego, europejskiego, międzynarodowego i administracyjnego. Autorka publikacji naukowych i kilkunastu książek poświęconych prawu i współczesnej historii Portugalii.
Zaangażowała się w działalność polityczną w ramach Partii Socjaldemokratycznej. Od 1980 do 1985 zasiadała w Zgromadzeniu Republiki II i III kadencji. W 1989 wybrano ją do Parlamentu Europejskiego. Przystąpiła do frakcji liberalno-demokratycznej. Została wiceprzewodniczącą Delegacja ds. stosunków z Chińską Republiką Ludową (1989–1992), należała też m.in. do Komisji ds. Kwestii Prawnych i Praw Obywatelskich oraz Komisji ds. Praw Kobiet.

</doc>
<doc id="4878348" url="https://pl.wikipedia.org/wiki?curid=4878348" title="Fösse">
Fösse

Fösse – niewielka rzeka w Dolnej Saksonii w Niemczech, w okolicach Hanoweru, dopływ rzeki Leine.
Źródła rzeki znajdują się an terenie sięgającego powierzchni wysadu solnego. Z tego powodu woda w rzece jest silnie zasolona, zaś nad jej brzegami rosną liczne halofity, np. aster solny. Naturalne zasolenie jest obecnie jeszcze podwyższone z powodu działalności górniczej i sięga 100 g/l, przewyższając poziom zasolenia Morza Północnego.

</doc>
<doc id="4878351" url="https://pl.wikipedia.org/wiki?curid=4878351" title="Holger Zander">
Holger Zander

Holger Zander (ur. 23 maja 1943) – niemiecki kajakarz. Dwukrotny medalista olimpijski z Tokio.
Brał udział w dwóch igrzyskach olimpijskich (IO 64, IO 68). W 1964 wchodził w skład olimpijskiej reprezentacji Niemiec i zdobył srebro na dystansie 1000 metrów w czwórce oraz był trzeci w dwójce na tym dystansie. Partnerował mu Heinz Büker. Na mistrzostwach świata zdobył dwa medale, był również dwukrotnym medalistą mistrzostw Europy, srebrnym w 1967 (sztafeta 4xK-1 na dystansie 500 metrów) oraz brązowym w 1963 (K-2 na 500 metrów).

</doc>
<doc id="4878352" url="https://pl.wikipedia.org/wiki?curid=4878352" title="Detachement rtm. Abrahama">
Detachement rtm. Abrahama

Detachement rtm. Abrahama – oddział wydzielony Wojska Polskiego w czasie wojny z bolszewikami w 1920.
9 lipca 1920 we Lwowie rotmistrz Roman Abraham, działając z rozkazu Dowództwa Małopolskich Oddziałów Armii Ochotniczej i upoważnienia Dowództwa Okręgu Generalnego „Lwów” ogłosił zaciąg swoich byłych podwładnych z okresu wojny z Ukraińcami oraz ochotników do oddziału ("Detachement"). Pobór był prowadzony w koszarach zamarstynowskich lub przy ulicy Kopernika 20. 22 lipca, jako pierwszy wyruszył w pole pluton 2. szwadronu kawalerii liczący 25 jeźdżców. Został przydzielony kapitanowi Lewickiemu w Kamionce Strumiłowej.
1. szwadron otrzymał od hrabiego Włodzimierza Dzieduszyckiego 30 koni z rynsztunkiem. Konie te przyprowadzili do Lwowa trzej urzędnicy dóbr hrabiego: Biłycz, Horoszkiewicz i Krzysztofowicz. Wszyscy trzej pozostali w szwadronie. Dwudziestu paru chłopom, którzy się zaciągnęli do służby hrabia Dzieduszycki podarował po trzy morgi pola.
Żołnierzem-ochotnikiem jednostki był Mieczysław Iwanicki, malarz, który później tworzył obrazy przedstawiający boje pod Zadwórzem.

</doc>
<doc id="4878356" url="https://pl.wikipedia.org/wiki?curid=4878356" title="Innuendo (singel)">
Innuendo (singel)



</doc>
<doc id="4878362" url="https://pl.wikipedia.org/wiki?curid=4878362" title="Invasion of Privacy (album Cardi B)">
Invasion of Privacy (album Cardi B)

Invasion of Privacy – debiutancki album amerykańskiej raperki Cardi B wydany 6 kwietnia 2018 roku nakładem wytwórni Atlantic Records. Gatunkowo, album zawiera przede wszystkim utwory w stylu hip hop, a także trap, R&amp;B i elementy muzyki latynoskiej. Został wyprodukowany m.in. przez 30 Roc, Allena Rittera, Benny’ego Blanco, Boi-1da, Brooklyn Johnny, Craiga Kallmana, Cubeatz, DJ Mustard, J. White Did It, Murda Beatz, NES, Nonstop Da Hitman oraz Vinylz. Artystka zaprosiła do współpracy innych raperów – trio Migos, Chance the Rapper, 21 Savage, YG, a także piosenkarki R&amp;B – Kehlani i SZA oraz twórców muzyki latynoskiej – J Balvin i Bad Bunny.
Album zadebiutował na szczycie amerykańskiej listy "Billboard" 200 z wynikiem 255 tysięcy kopii sprzedanych w pierwszym tygodniu (103 tysięcy z nich pochodziło z tzw. czystej sprzedaży). W Stanach Zjednoczonych, Recording Industry Association of America (RIAA) przyznała płycie status potrójnej platyny za sprzedaż ponad 3 milionów egzemplarzy. Album był promowany pięcioma singlami – "Bodak Yellow", "Bartier Cardi" z 21 Savage, "Be Careful", "I Like It" z Bad Bunny i J Balvin oraz "Ring" z Kehlani. Dwa z nich – "Bodak Yellow" i "I Like It" – dotarły do pierwszego miejsca na amerykańskiej liście przebojów "Billboard" Hot 100, czyniąc Cardi B pierwszą raperką w historii z więcej niż jednym numerem jeden w USA. Od czasu premiery album ustanowił wiele rekordów – artystka stała się m.in. pierwszą kobietą w historii, która jednocześnie umieściła na liście "Billboard" Hot 100 trzynaście utworów. Cardi B została również pierwszą artystką z albumem, z którego wszystkie utwory pokryły się (co najmniej) złotem w Stanach Zjednoczonych. "Invasion of Privacy" otrzymało tytuł najlepiej sprzedającego się albumu raperki w latach 2010–2019, przyznany przez amerykański magazyn muzyczny "Billboard". Jest to również najdłużej utrzymujący się na liście "Billboard" 200 album nagrany przez kobietę-raperkę oraz najczęściej streamowany album kobiety-raperki w serwisie Spotify (ponad 3,5 miliardów odsłuchań do czerwca 2021).
Album spotkał się z uznaniem krytyków. Wiele magazynów muzycznych umieściło go na listach najlepszych albumów 2018 roku, włącznie z Rolling Stone oraz Time, które usytuowały go na szczycie podium. Krążek znalazł się także wśród najlepszych albumów dekady. Podczas 61. rozdania nagród Grammy, album zdobył prestiżową statuetkę w kategorii Najlepszy Album Rap, czyniąc Cardi B pierwszą solową raperką w historii, której udało się tego dokonać. Płyta została także nominowana w kategorii Album Roku (jako pierwszy album raperki w ciągu ostatnich piętnastu lat), a pochodzące z niej single "I Like It" oraz "Be Careful" kolejno w kategoriach Nagranie Roku oraz Najlepsze Wykonanie Rap. Pierwszy singiel, "Bodak Yellow", został nominowany w kategoriach Najlepsze Wykonanie Rap oraz Najlepszy Utwór Rap rok wcześniej. Podczas gali rozdania nagród BET w 2019 roku, "Invasion of Privacy" otrzymało statuetkę w kategorii Album Roku.
Początkowo, album dostępny był jedynie w formie cyfrowej. 7 grudnia 2018 roku płytę wydano na winylu, a 22 lutego 2019 na CD.
__SPIS__
Tło.
Na kilka miesięcy przed wydaniem albumu, debiutancki singiel artystki – "Bodak Yellow –" dotarł na szczyt amerykańskiej listy przebojów "Billboard" Hot 100. Dwa kolejne utwory z jej udziałem – "No Limit" z G–Eazy i A$AP Rocky oraz "MotorSport" z Migos i Nicki Minaj – osiągnęły kolejno czwarte i szóste miejsce, czyniąc Cardi B pierwszą raperką w historii, której trzy pierwsze utwory na liście Hot 100 uplasowały się w ścisłej dziesiątce. Tego samego osiągnięcia artystka dokonała, jako pierwsza kobieta w historii, na amerykańskiej liście Hot R&amp;B/Hip-Hop Songs. Wraz z wydanym 4 stycznia 2018 roku we współpracy z Bruno Marsem utworem "Finesse (Remix)", Cardi B została pierwszą artystką, której udało się umieścić w Top 10 listy Hot R&amp;B/Hip-Hop Songs pięć piosenek jednocześnie. W marcu 2018, na gali iHeartRadio Music Awards, podczas odbierania nagrody w kategorii Najlepszy Nowy Artysta Cardi ogłosiła, że jej debiutancki album zostanie wydany w kwietniu. 27 marca, w mediach społecznościowych artystka ogłosiła jego tytuł i datę premiery oraz zaprezentowała okładkę. W wywiadzie z Ebro Dardenem dla Apple Music Cardi opowiedziała, co znaczy dla niej tytuł "Invasion of Privacy" (z ang. "naruszenie prywatności"): „Ludzie muszą posłuchać mojego albumu by dowiedzieć się, czym dla mnie jest naruszanie prywatności. (…) Od zawsze byłam bardzo otwarta w mówieniu o sobie, ale nikt nie może oczekiwać, że będę taka w każdym aspekcie. Niektóre sprawy muszą pozostać w sferze mojej prywatności. Ludzie zawsze chcą wiedzieć czy wyszłaś za mąż, co sądzisz o zdradach, i tak dalej. Dlaczego wszyscy mają chęć wyrażania opinii o czyimś prywatnym życiu? To jest moje życie. Jeśli dokonuję wyboru, by nie podzielić się czymś z tobą, to znaczy, że to moje osobiste sprawy. Nie wolno ci naruszać mojej prywatności. Nie jestem zwierzęciem w zoo, u którego wszystko możesz podejrzeć.” 
Nagrywanie i produkcja.
Nagrywanie albumu "Invasion of Privacy" rozpoczęło się w 2017 roku, a zakończyło w 2018. Płyta została wyprodukowana m.in. przez 30 Roc, Allena Rittera, Benny’ego Blanco, Boi-1da, Brooklyn Johnny, Craiga Kallmana, Cubeatz, DJ Mustard, J. White Did It, Murda Beatz, NES, Nonstop Da Hitman oraz Vinylz. Kilka dni po otrzymaniu statuetki Grammy w kategorii Najlepszy Album Rap, Cardi B wypowiedziała się na swoim Instagramie o trudnym procesie tworzenia albumu:„Przez trzy miesiące z rzędu spałam na kanapie w studio nagraniowym. Migreny, bycie z dala od rodziny… Mam cztery piosenki, które ostatecznie nie znalazły się na albumie, bo mój nos był tak zatkany, że byłam cała opuchnięta i wściekła. Offset [partner artystki] i Brooklyn Johnny [producent muzyczny] starali się załatwić gościnne wersy na album, podczas gdy ja byłam przygnębiona tym, że wszyscy podejrzewali moją ciążę i musiałam ciągle czytać, że jestem głupia, że zniszczyłam swoją karierę na samym jej początku. Mój album okazał się numerem jeden i spędził 21 tygodni w pierwszej dziesiątce [na "Billboard" 200]. Każdy z utworów pokrył się złotem, platyną lub wielokrotną platyną. Słucham tej płyty i płaczę, bo wiem, przez jakie piekło musiałam przejść, by ją stworzyć.” 
Muzyka i teksty.
Gatunkowo, album zawiera przede wszystkim utwory w stylu hip hop, a także trap, R&amp;B i elementy muzyki latynoskiej. Piosenki poruszają tematy sławy, sukcesu, bogactwa, seksu, feminizmu oraz przeszłości Cardi B. Album otwiera utwór "Get Up 10", który opowiada o drodze artystki do sławy. Trapowe "Drip" z gościnnym udziałem Migos mówi o biżuterii, dobrobycie finansowym i prestiżu. Trzeci utwór – "Bickenhead" – ma wydźwięk feministyczny, a jego tytuł odnosi się do kobiet, które ciężko pracują na swój majątek.
"Bodak Yellow" – hip-hopowa piosenka z elementami trapu – jest zmierzeniem się raperki z jej oponentami i zawiera teksty w stylu „I don’t dance now, I make money moves”, odnoszące się do jej przeszłości, kiedy pracowała jako striptizerka. W piątym utworze, "Be Careful" artystka śpiewa łagodnym głosem do niefrasobliwego bitu na temat niewierności w związku, ostrzegając partnera i prosząc, by traktował ją lepiej, jeśli nie chce jej stracić. Po publikacji singla pojawiły się plotki o tym, że utwór może być skierowany do narzeczonego Cardi B, Offseta. W wywiadzie dla Apple Music artystka zaprzeczyła doniesieniom, dodając, że utwór czerpie inspiracje z jej wcześniejszych doświadczeń.
Szósta piosenka – "Best Life" – nagrana została z gościnnym udziałem rapera Chance the Rapper. Opowiada o potędze Boga w życiu człowieka i skupia się na pozytywnym myśleniu. "I Like It" – dwujęzyczny (angielski i hiszpański), latynoski utwór z elementami trapu zawiera gościnne zwrotki J Balvin oraz Bad Bunny. Na albumie znajdują się również dwa nagrania w stylu R&amp;B – "Ring" z udziałem Kehlani oraz "Thru Your Phone", na których Cardi prezentuje bardziej emocjonalną stronę swojej osobowości.
Kolejne trzy utwory to hip-hopowe i trapowe "Money Bag, Bartier Cardi" (z gościnnym udziałem 21 Savage) oraz "She Bad" (z gościnnym udziałem YG). Artystka rapuje na nich o swoim upodobaniu do pieniędzy, diamentów, sportowych samochodów i seksu. "Invasion of Privacy" zamyka piosenka "I Do" z udziałem piosenkarki SZA. Tematycznie nie odbiega od pozostałych utworów z albumu – artystki propagują robienie w życiu tego, na co mamy ochotę oraz afiszują się drogimi ubraniami od znanych projektantów, plikami pieniędzy i kochankami.
Wydanie i promocja.
Przed wydaniem albumu "Invasion of Privacy", Cardi B promowała pierwszy singiel – "Bodak Yellow" – wieloma występami na żywo, m.in. na afterparty gali rozdania nagród BET 25 czerwca 2017, podczas pre-show gali MTV Video Music Awards 27 sierpnia, na gali rozdania nagród BET Hip Hop 6 października oraz w programie Jimmy Kimmel Live! 18 października.
11 marca 2018, podczas odbierania nagrody w kategorii Najlepszy Nowy Artysta na gali iHeartRadio Music Awards, Cardi B ujawniła, że album będzie miał swoją premierę w kwietniu. 26 marca, w mediach społecznościowych artystka ogłosiła jego tytuł i datę premiery oraz zaprezentowała okładkę. 5 kwietnia wytwórnia muzyczna Atlantic Records udostępniła album w serwisach streamingowych, a dzień później odbyła się jego oficjalna cyfrowa premiera na całym świecie.
7 kwietnia 2018 Cardi B wykonała trzy pierwsze single z albumu w programie Saturday Night Live. Podczas występu z utworem "Be Careful" artystka ujawniła, że jest w ciąży. 9 kwietnia raperka wraz z Jimmym Fallonem współprowadziła program The Tonight Show, stając się jednocześnie pierwszą współprowadzącą w historii show. Cardi wystąpiła także dwukrotnie podczas festiwalu Coachella Valley Music and Arts, 15 oraz 20 kwietnia, zapraszając do koncertu wszystkich gości z debiutanckiego albumu. 28 kwietnia była częścią festiwalu Broccoli City. Planowano również jej występ podczas Wireless Festival w lipcu, jednak odwołano go z powodu ciąży artystki. Jej letnia trasa koncertowa, która miała odbyć się od 4 maja do 29 lipca w Stanach Zjednoczonych, Norwegii i Irlandii oraz wszystkie występy do września także zostały odwołane.
Początkowo, Cardi B miała także występować jako support na trasie Bruno Marsa 24K Magic we wrześniu i październiku 2018 w północnej Ameryce, jednak zrezygnowała z koncertowania ze względu na niemożność pogodzenia życia w trasie z opieką nad jej nowonarodzoną córką, Kulture.
Single.
Pierwszy singiel z albumu, "Bodak Yellow", został wydany 16 czerwca 2017 roku. Dotarł na szczyt amerykańskiej listy przebojów "Billboard" Hot 100 i pokrył się diamentem za sprzedaż ponad 10 milionów egzemplarzy w Stanach Zjednoczonych, stając się jednocześnie najwyżej certyfikowanym utworem raperki w historii. Jest to również pierwszy i jedyny utwór kobiety-raperki w historii, który otrzymał status diamentowego singla w USA.
"Bartier Cardi" z gościnnym udziałem rapera 21 Savage zostało wydane 22 grudnia 2017 jako drugi singiel z albumu. Utwór dotarł do czternastego miejsca listy "Billboard" Hot 100 i pokrył się trzykrotną platyną za sprzedaż ponad 3 milionów egzemplarzy w USA.
"Be Careful" zostało wydane 30 marca 2018 jako trzeci singiel z albumu. Utwór dotarł do jedenastej pozycji na liście przebojów "Billboard" Hot 100 i pokrył się trzykrotną platyną za sprzedaż ponad 3 milionów egzemplarzy w USA.
"Drip" z gościnnym udziałem Migos zostało wysłane do australijskich radiostacji jako czwarty singiel z albumu, stając się także singlem promocyjnym w niektórych państwach. Utwór dotarł do 21. miejsca na amerykańskiej liście "Billboard" Hot 100 i pokrył się platyną za sprzedaż ponad miliona egzemplarzy w Stanach Zjednoczonych.
Po premierze albumu, "I Like It" z udziałem Bad Bunny i J Balvin zadebiutowało na ósmym miejscu listy "Billboard" Hot 100. 25 maja 2018 utwór został wysłany do amerykańskich radiostacji jako piąty singiel z albumu "Invasion of Privacy". Kilka dni później, w serwisie YouTube odbyła się premiera teledysku do utworu. Po oficjalnym wydaniu piosenki na singiel, "I Like It" dotarło na szczyt amerykańskiej listy przebojów "Billboard" Hot 100, czyniąc Cardi B pierwszą raperką w historii z więcej niż jednym numerem jeden w tym notowaniu. W 2020 utwór pokrył się dziewięciokrotną platyną za sprzedaż ponad 9 milionów egzemplarzy w Stanach Zjednoczonych, co czyni Cardi B pierwszą i jedyną artystką w historii z dwoma najwyżej certyfikowanymi kobiecymi utworami rap w historii rynku muzycznego w USA ("Bodak Yellow" oraz "I Like It").
28 sierpnia 2018 "Ring" z gościnnym udziałem Kehlani zostało wysłane do amerykańskich radiostacji jako szósty i ostatni singiel z albumu. Utwór dotarł do 28. miejsca na liście "Billboard" Hot 100 i pokrył się podwójną platyną za sprzedaż ponad 2 milionów egzemplarzy w Stanach Zjednoczonych.
Odbiór komercyjny.
"Invasion of Privacy" pokryło się złotem w Stanach Zjednoczonych w dniu premiery, co było możliwe dzięki ogromnemu sukcesowi pierwszego singla, "Bodak Yellow." Do kwietnia 2018 roku singiel sprzedał się w nakładzie ponad 5 miliona egzemplarzy, co oznaczało, że po przeliczeniu, sam album rozszedł się w ilości 500 tysięcy kopii jeszcze przed jego premierą. 3 kwietnia 2019 debiutancki album raperki osiągnął status potrójnej platyny za sprzedaż w USA przekraczającą 3 miliony egzemplarzy. Wszystkie trzynaście utworów pokryło się złotem, platyną lub wielokrotną platyną w Stanach, co czyni Cardi B pierwszą kobietą w historii, która tego dokonała (i trzecim artystą w zestawieniu z mężczyznami).
13 kwietnia 2018 serwis streamingowy Apple Music ogłosił, że "Invasion of Privacy" ustanowiło nowy rekord kobiecego albumu z największą ilością odsłuchań w premierowym tygodniu (ponad 100 milionów). Album zadebiutował na szczycie amerykańskiego zestawienia "Billboard" 200 z ilością 255 tysięcy sprzedanych egzemplarzy (z czego 103 tysięcy pochodziło z tzw. czystej sprzedaży). Cardi B stała się piątą raperką w historii, której album dotarł do pierwszego miejsca. W pierwszym tygodniu płyta zanotowała ponad 200 milionów odsłuchań w Stanach Zjednoczonych, co jest rekordem dla albumu nagranego przez kobietę. W czasie swojej premiery, krążek był drugim najlepiej sprzedającym się albumem w USA, tuż za Man of the Woods Justina Timberlake'a. W drugim tygodniu, "Invasion of Privacy" spadło na drugie miejsce z wynikiem 129 tysięcy egzemplarzy. W trzecim tygodniu album pozostał na drugiej pozycji, notując kolejne 91 tysięcy sprzedanych kopii. Krążek spędził nieprzerwanie 21 tygodni w pierwszej dziesiątce, co czyni go pierwszym albumem raperki w historii, który tego dokonał. Na liście Top R&amp;B/Hip Hop album znajdował się w Top 10 przez 22 tygodnie.
Na wydaniu amerykańskiej listy przebojów "Billboard" Hot 100 z 21 kwietnia 2018 Cardi B umieściła trzynaście utworów, z czego dwanaście pochodziło z albumu "Invasion of Privacy", pobijając tym samym rekord Beyoncé dla artystki z największą ilością notowanych jednocześnie utworów. Wyczyn ten został później pobity przez Billie Eilish, która umieściła na liście przebojów czternaście piosenek jednocześnie, a obecnie króluje w tej kwestii Taylor Swift, której z albumem "folkore" udało się umieścić szesnaście utworów.
W grudniu 2019 roku "Invasion of Privacy" zostało najczęściej streamowanym albumem raperki w historii serwisu Spotify. Do lipca 2020 album wygenerował ponad 3,1 miliarda odsłuchań. W styczniu 2020 krążek stał się najdłużej notowanym debiutanckim albumem raperki na amerykańskiej liście "Billboard" 200, wyprzedzając płytę Lauryn Hill, "The Miseducation of Lauryn Hill" (1998). 24 sierpnia 2020 album został najdłużej utrzymującym się na tej liście albumem nagranym przez raperkę, wyprzedzając "The Pinkprint" autorstwa Nicki Minaj (2014).
"Invasion of Privacy" zadebiutowało również na szczycie kanadyjskiej listy Canadian Albums z ilością 12 tysięcy sprzedanych egzemplarzy. 2 stycznia 2019 album pokrył się podwójną platyną za sprzedaż ponad 160 tysięcy kopii w Kanadzie. Ponadto, krążek osiągnął międzynarodowy sukces, docierając do pierwszej dziesiątki list sprzedaży w Australii, Danii, Estonii, Finlandii, Flandrii, Islandii, Irlandii, Niderlandach, Nowej Zelandii, Norwegii, Szwecji i Wielkiej Brytanii.
Album był trzecim najczęściej streamowanym krążkiem w serwisie Apple Music na całym świecie i pierwszym w zestawieniu kobiet w 2018 roku. W Kanadzie był to dziesiąty najczęściej słuchany album 2018 roku, stając się jednocześnie piątym w historii platformy i pierwszym w zestawieniu kobiet. W Spotify "Invasion of Privacy" zostało czwartym najczęściej streamowanym albumem roku w USA, a pierwszym w zestawieniu kobiet, co uczyniło Cardi B najczęściej słuchaną artystką w Stanach Zjednoczonych w 2018. Dzięki wydaniu albumu, w 2020 Cardi B została ogłoszona przez RapCaviar najczęściej streamowaną raperką ostatnich 5 lat w serwisie Spotify.
Plasując się na listach najlepiej sprzedających się albumów w Stanach Zjednoczonych w latach 2018–2020, "Invasion of Privacy" zostało pierwszym kobiecym albumem rap w historii, który pojawił się na końcoworocznych listach sprzedaży amerykańskiego magazynu "Billboard" aż trzy razy (#6 w 2018, #19 w 2019, #78 w 2020).
W Polsce ZPAV przyznało albumowi certyfikat złotej płyty za sprzedaż ponad 10 tysięcy egzemplarzy.
Odbiór krytyczny.
"Invasion of Privacy" zdobyło powszechne uznanie krytyków muzycznych. W serwisie internetowym "Metacritic", który gromadzi recenzje i ujednolica je do oceny w zakresie 0–100, album uzyskał średni wynik 84 punktów w oparciu o 24 recenzje. Ben Beaumont-Thomas z "The Guardian" przyznał płycie 4 na 5 gwiazdek, nazywając go „wyśmienitym debiutem, który łączy wrażliwość, seksualną zachłanność, absurd i imprezowe brzmienia” oraz dodając, że „pokazuje [on], że raperka potrafi [napisać] znacznie więcej niż cięte obelgi”. Erin Lowers z kanadyjskiego magazynu "Exclaim!" przyznał albumowi 9 na 10 punktów, wskazując, że jego łagodniejsze i bardziej stonowane utwory nadają „nowy wymiar” kunsztowi artystki oraz że wydawnictwo „zdaje się być tym samym momentem, co "Lemonade" autorstwa Beyoncé ze względu na wystawienie swoich niepewności i poczucia zagubienia na ogólnospołeczną ocenę”.
Maeve McDermott w dzienniku "USA Today" wydała pozytywną ocenę dla albumu, stwierdzając, że „z ilością trzynastu utworów, "Invasion of Privacy" nie zawiera niekończących się wypełniaczy, jak ma to miejsce w przypadku znajomych po fachu artystki”. Recenzentka dodaje: „Cardi – królowa marketingu – wie, że fanów męczy, kiedy artyści na siłę próbują zrobić wszystko, by uzyskać odsłuchania w serwisach streamingowych. Najwidoczniej, gwiazda hip hopu nie martwi się tym, biorąc pod uwagę fakt, że bijący rekordy singiel "Bodak Yellow" zwiastuje, że jej album wydaje się skazanym na sukces”. Jem Aswad z tygodnika "Variety" nazwał krążek „jednym z najpotężniejszych debiutów tego milenium” i pochwalił utwór otwierający – "Get Up 10" („dające siłę, autobiograficzne świadectwo”). Wskazał jednak, że „w kilku przypadkach, gościnni artyści tak skradli utwory, że zdaje się jakby to Cardi była gościem na własnym albumie”. Eleanor Halls z magazynu "GQ" napisała: „"Invasion of Privacy" udowadnia, że "Bodak Yellow" okazało się dalekie od bycia hitem jednego sezonu. "Money moves" [odniesienie do pierwszego singla z albumu – przyp. tłum.] trwają i będą trwały w najlepsze”.
Rob Sheffield z "Rolling Stone" określił album jako „niezwykle emocjonalny, bardzo osobisty, szalenie zwariowany”, puentując: „"Invasion" udowadnia, że Cardi zostanie z nami na dłużej”. Sheldon Pearce przyznała płycie tytuł "Najlepszej nowej muzyki" według serwisu "Pitchfork." Recenzentka pisze: „Godny uwagi debiut Cardi B bez wątpienia gwarantuje jej miejsce w panteonie wielkich raperów. Jest jednocześnie bezczelny i emocjonalny, pełen szalonej ilości charyzmy, stylu i rzemiosła”. Jon Caramanica z "The New York Times" w swojej recenzji zwraca uwagę na to, że „[Cardi B] jest bardziej wszechstronna niż większość raperów i gwiazd muzyki pop wszelkiego rodzaju”, dodając: „(...) w szczególności, jest to album hip hopowy, który nie brzmi jak żaden inny [album] wydany przez rówieśników [artystki]”.
Chris Richards z "The Washington Post" napisał: „[Cardi] zdaje się opowiadać długą historię [na tym albumie] – o wzięciu życia we własne ręce, pokonywaniu przeszkód, transcendencji – ale siła opowieści Cardi tkwi tak samo w brzmieniu jej głosu, jak i w samych słowach. Można to usłyszeć w finałowym utworze, "I Do," w którym [raperka] pyta: »Moje krótkie pięć minut trwa cholernie długo, co?«. Cóż za słowa zwycięstwa. Zamknij oczy, a możliwe, że poczujesz na swoich ramionach spadające konfetti”. Carrie Battan z "The New Yorker" pochwaliła album, pisząc, że „jest tak samo żarliwy, jak i górnolotny”.
Prestiżowy tygodnik "Time" nazwał "Invasion of Privacy" najlepszym albumem 2018 roku, wskazując, że „debiut Cardi nie tylko zapewnia jej miejsce przy stole hip hopowych artystów, ale czyni ją jego szczególnym członkiem”. W 2019, magazyn muzyczny NME ogłosił, że album "Invasion of Privacy" zagwarantował artystce „miano nowej Królowej Rapu”.
Wpływ.
Wydając album "Invasion of Privacy", Cardi B wywołała rewolucję na scenie muzyki rap. Po ogromnym sukcesie pierwszego singla, "Bodak Yellow," Kristin Corry napisała dla magazynu muzycznego Pitchfork artykuł zatytułowany "Dlaczego numer jeden Cardi B ma znaczenie?", w którym oceniła wpływ pojawienia się artystki na rynku muzycznym:„Cardi B wskazuje na nową ścieżkę dla raperek – ścieżkę, która ma niewiele wspólnego z poszukiwaniem uznania wśród męskich stróży [raperów – przyp. tłum.], podlizywaniem się kulturze ludzi białych czy krytyką innych kobiet za ich seksualność. Ta nowa fala polega na znajdowaniu publiczności na własnych zasadach.”Dziennikarka wskazała również, że, inaczej niż w przypadku poprzedniczek Cardi – Lil’ Kim, Eve czy Nicki Minaj – ta nie potrzebowała wsparcia znanych raperów płci męskiej, by osiągnąć sukces. Corry puentuje, że dotarcie "Bodak Yellow" na szczyt listy "Billboard" Hot 100 udowodniło, że „czarnoskóre kobiety nie są monolitem”, a sam wyczyn na nowo zdefiniował obraz artystki, która jest w stanie wypracować sobie drogę do sławy.
Briana Younger (The New Yorker) w artykule zatytułowanym "Czy rap jest nareszcie gotowy na przyjęcie kobiet?" podkreśla, że sukcesy Cardi B związane m.in. z debiutanckim albumem przyczyniły się do powstania nowej fali raperek, które zdominują rynek muzyczny: „Cardi B, Dej Loaf, Rapsody, Megan Thee Stallion i Little Simz (…) są częścią ruchu raperek, który zmienia przemysł muzyczny oraz gatunek, który od zawsze trzymał kobiety na dystans, nigdy nie dopuszczając do tego, by więcej niż jedna artystka w tym samym czasie odnosiła sukcesy, spychając jednocześnie pozostałe na boczny tor, skłócając je ze sobą lub całkowicie je ignorując." Taryn Finley, w artykule dla portalu Huff Post "Era jednej królowej w świecie hip hopu skończyła się" przyznaje rację Cardi B, która w październiku 2019 napisała na swoim Twitterze, że była główną siłą napędową dla rozwoju dominacji większej ilości raperek w przemyśle muzycznym:„Wraz ze wzrostem wagi streamingu oraz social mediów, coraz więcej fanów uzyskało dostęp do tego, co raperki mają do powiedzenia, co sprawiło, że branży trudniej było je ignorować. (…) W drugiej połowie dekady [lata 2010–2019 – przyp. tłum.] raperki naprawdę zaczęły wywoływać burzę. (…) Mimo że stwierdzenia Cardi [odnośnie bycia pionierką – przyp. tłum.] są kontrowersyjne, ciężko nie przyznać, że jest w nich wiele racji.”Autorka wskazuje, że pierwsza połowa dekady w świecie raperek należała do Nicki Minaj, która zdawała się nie godzić na to, aby inne artystki również mogły odnosić sukcesy w tym samym czasie. Według artykułu, pojawienie się na rynku Cardi B oraz jej spektakularne osiągnięcia otworzyły drzwi dla takich raperek, jak City Girls, Megan Thee Stallion, Doja Cat czy Saweetie.
Magazyn Spin, publikując listę 101 najlepszych albumów dekady i plasując "Invasion of Privacy" na ósmym miejscu, napisał: „(…) "Invasion of Privacy" to zaproszenie do świata Cardi, który jest pełen krwi, potu i łez. To upomnienie dla tego, co uchodzi za rap skupiony na listach przebojów, gdzie wizerunek artysty jest wykreowany na maksymalne wystawienie. Zamiast tego, Cardi B udowadnia, że ciemnoskórzy artyści nie potrzebują podlizywać się albo łagodzić swoich osobowości po to, by stać się powszechnie znanymi nazwiskami. "Invasion of Privacy" otwiera drzwi dla generacji artystów na nowo tworzących amerykańską muzykę w swoim stylu. A Cardi jest jej czołową pionierką.” Album przyniósł popularność także jednemu z producentów, który towarzyszył Cardi B od początków jej kariery – J White Did It. Producent wyprodukował trzy utwory na krążku ("Bodak Yellow, I Like It, Money Bag"), co spowodowało, że wiele raperek zaczęło zwracać się do niego z prośbami o współpracę (m.in. Megan Thee Stallion i Iggy Azalea), chcąc – bazując na wspomnianych utworach – stworzyć hitowe single. Szerszą sławę osiągnęła również reżyserka i fotografka, Jora Frantzis, którą raperka znalazła na Instagramie i której zaproponowała wykonanie sesji zdjęciowej do swojego debiutanckiego albumu. W późniejszym czasie, Frantzis pracowała także nad teledyskiem do trzeciego singla z "Invasion of Privacy" – "Be Careful". Dzięki Cardi B, reżyserka rozpoczęła współprace z mainstreamowymi artystami, takimi jak Sam Smith i Demi Lovato (teledysk do utworu "I'm Ready"), Jennifer Lopez i French Montana (teledysk do utworu "Medicine") oraz Megan Thee Stallion i Normani (teledysk do utworu "Diamonds").
Lista utworów.
Lista autorów pochodzi z serwisu streamingowego Tidal.

</doc>
<doc id="4878363" url="https://pl.wikipedia.org/wiki?curid=4878363" title="Uniwersytet Minho">
Uniwersytet Minho

Uniwersytet Minho () – portugalska uczelnia publiczna w Bradze. Została założona w 1973 roku.

</doc>
<doc id="4878364" url="https://pl.wikipedia.org/wiki?curid=4878364" title="Universidade do Minho">
Universidade do Minho



</doc>
<doc id="4878365" url="https://pl.wikipedia.org/wiki?curid=4878365" title="Energie SaarLorLux AG">
Energie SaarLorLux AG



</doc>
<doc id="4878367" url="https://pl.wikipedia.org/wiki?curid=4878367" title="Gwiezdne dziecko (czaszka)">
Gwiezdne dziecko (czaszka)

Gwiezdne dziecko – fragment zdeformowanej ludzkiej czaszki należącej do dziecka, które prawdopodobnie zmarło w wyniku wrodzonego wodogłowia. Znalezisko zdobyło szeroki rozgłos po tym, jak badacz zjawisk paranormalnych, Lloyd Pye, stwierdził, że jest ono pochodzenia pozaziemskiego.
Odkrycie i opinia Lloyda Pye'a.
Pye twierdził, że uzyskał czaszkę od Raya i Melanie Young z El Paso w Teksasie w lutym 1999. Czaszka miała zostać znaleziona około 1930, w tunelu kopalnianym około 100 mil na południowy zachód od miasta Chihuahua w Meksyku.
Zdaniem badacza, czaszka należała do istoty będącej hybrydą istoty pozaziemskiej i ludzkiej kobiety.
Analiza naukowa.
Neurolog Steven Novella uważa, że czaszka wykazuje wszystkie cechy dziecka, które zmarło w wyniku wrodzonego wodogłowia, a jej deformacje były wynikiem gromadzenia się płynu mózgowo-rdzeniowego. Testy DNA przeprowadzone w 1999 w Bureau of Legal Dentistry w Vancouver, wykazały standardowe chromosomy X i Y w dwóch próbkach pobranych z czaszki. Novella uważa to za „rozstrzygający dowód”, na tezę, że dziecko było mężczyzną, człowiekiem oraz posiadało parę ludzkich rodziców. Musiało tak być, aby każdy z nich wniósł jeden z ludzkich chromosomów płciowych.
Kolejne testy DNA z 2003 pozwoliły wyizolować mitochondrialne DNA z czaszki „Gwiezdnego dziecka”. Według nich dziecko należało do haplogrupy C. Ponieważ mitochondrialne DNA jest dziedziczone wyłącznie po matce, testy potwierdziły zatem, że matka dziecka była ludzką kobietą z haplogrupy C.

</doc>
<doc id="4878370" url="https://pl.wikipedia.org/wiki?curid=4878370" title="Uniwersytet Madery">
Uniwersytet Madery

Uniwersytet Madery () – portugalska uczelnia publiczna w mieście Funchal. Została założona w 1988 roku.

</doc>
<doc id="4878371" url="https://pl.wikipedia.org/wiki?curid=4878371" title="Universidade da Madeira">
Universidade da Madeira



</doc>
<doc id="4878372" url="https://pl.wikipedia.org/wiki?curid=4878372" title="The Miracle (singel)">
The Miracle (singel)



</doc>
<doc id="4878373" url="https://pl.wikipedia.org/wiki?curid=4878373" title="Scandal (utwór)">
Scandal (utwór)



</doc>
<doc id="4878380" url="https://pl.wikipedia.org/wiki?curid=4878380" title="Janina Klemens">
Janina Klemens

Janina Klemens – polska inżynier, dr hab., profesor zwyczajny Gliwickiej Wyższej Szkoły Przedsiębiorczości w Gliwicach i Wydziału Architektury, Budownictwa i Sztuk Stosowanych Wyższej Szkoły Technicznej w Katowicach.
Życiorys.
Obroniła pracę doktorską, następnie uzyskała stopień doktora habilitowanego. 12 marca 2003 nadano jej tytuł profesora w zakresie nauk technicznych. Została zatrudniona na stanowisku profesora nadzwyczajnego w Katedrze Projektowania Architektonicznego i Sztuk Pięknych na Wydziale Architektury Politechniki Śląskiej i profesora zwyczajnego w Gliwickiej Wyższej Szkoły Przedsiębiorczości w Gliwicach. 
Jest profesorem zwyczajnym na Wydziale Architektury, Budownictwa i Sztuk Stosowanych Wyższej Szkoły Technicznej w Katowicach.

</doc>
<doc id="4878383" url="https://pl.wikipedia.org/wiki?curid=4878383" title="Rodolfo Crespo">
Rodolfo Crespo

Rodolfo Alexandrino Suzano Crespo (ur. 31 maja 1942 w Huambo, wówczas Nova Lisboa) – portugalski polityk, parlamentarzysta krajowy, od 1986 do 1987 poseł do Parlamentu Europejskiego II kadencji.
Życiorys.
Ukończył szkołę średnią w Nova Lisboa (w dzisiejszej Angoli), a następnie studia z literaturoznawstwa na Université Paris Sorbonne. Był jednym z założycieli Partii Socjaldemokratycznej, od 1977 do 1980 kierował jej strukturami w obszarze miejskim Lizbony. Od 1977 do 1987 zasiadał w Zgromadzeniu Republiki I, II, III i IV kadencji, reprezentując okręgi Lizbona, Leiria i Europa. W latach 1977–1983 należał także do Zgromadzenia Parlamentarnego Rady Europy. Od 1 stycznia 1986 do 13 września 1987 sprawował mandat posła do Parlamentu Europejskiego w ramach delegacji krajowej. Przystąpił do frakcji socjalistycznej. Został przewodniczącym Komisji ds. Socjalnych i Zatrudnienia (styczeń–wrzesień 1987), a także członkiem Komisji ds. Weryfikacji Mandatów oraz Komisji ds. Petycji. Został później szefem fundacji „O Século”, zajmującej się pomocą dzieciom w trudnej sytuacji.

</doc>
<doc id="4878386" url="https://pl.wikipedia.org/wiki?curid=4878386" title="Rosso">
Rosso



</doc>
<doc id="4878398" url="https://pl.wikipedia.org/wiki?curid=4878398" title="Uniwersytet w Trewirze">
Uniwersytet w Trewirze

Uniwersytet w Trewirze () – niemiecka publiczna uczelnia wyższa.
Poprzednikiem uniwersytetu była szkoła wyższa ("hohe Schule") założona w Trewirze w 1473 roku. Została zamknięta w 1798 roku, gdy Trewir na mocy ustaleń Pokoju w Campo Formio znalazł się pod panowaniem francuskim. 
Współczesny uniwersytet został utworzony w Trewirze w roku 1970. Była to początkowo uczelnia zlokalizowana w dwóch miastach ("Universität Trier-Kaiserslautern"). W 1975 została podzielona na dwa niezależne uniwersytety: Uniwersytet w Trewirze i Uniwersytet w Kaiserslautern. W tym samym roku położono kamień węgielny na pod budowę nowego kampusu w Tarforster na przedmieściach Trewiru .
Struktura organizacyjna.
Uczelnia podzielona jest na sześć wydziałów ("Fachbereiche"),

</doc>
<doc id="4878399" url="https://pl.wikipedia.org/wiki?curid=4878399" title="Universität Trier">
Universität Trier



</doc>
<doc id="4878402" url="https://pl.wikipedia.org/wiki?curid=4878402" title="Drohiczyn (stacja kolejowa)">
Drohiczyn (stacja kolejowa)

Drohiczyn (, ) – stacja kolejowa w miejscowości Pirkowicze, w rejonie drohiczyńskim, w obwodzie brzeskim, na Białorusi. Leży na linii Homel - Łuniniec - Żabinka. Nazwa pochodzi od pobliskiego miasta Drohiczyna.
Stacja istniała przed II wojną światową.

</doc>
<doc id="4878404" url="https://pl.wikipedia.org/wiki?curid=4878404" title="Lorraine Open">
Lorraine Open

Lorraine Open – męski turniej tenisowy, rozgrywany jako część cyklu Grand Prix od 1979 do 1989 roku.
Zawody odbywały się w Lotaryngii, jednym z 26 regionów Francji. Miejscem zmagań były naprzemiennie dwa główne miasta regionu: Metz i Nancy. Nancy gościło zawodników w lata nieparzyste, a Metz w parzyste. W obu przypadkach mecze były rozgrywane na kortach dywanowych w hali.

</doc>
<doc id="4878405" url="https://pl.wikipedia.org/wiki?curid=4878405" title="Szpital kolejowy przy ul. Elizy Orzeszkowej w Poznaniu">
Szpital kolejowy przy ul. Elizy Orzeszkowej w Poznaniu

Szpital kolejowy przy ul. Elizy Orzeszkowej w Poznaniu – nieistniejący szpital usytuowany przy ul. Elizy Orzeszkowej (niem. "Schillerstrasse") na Łazarzu w Poznaniu. Pierwotnie jako Posener Sanatorium, przed likwidacją w 2007 roku jako Szpital Grunwaldzki.
Historia.
Inicjatorem powstania szpitala, początkowo nazywanego Posener Sanatorium, był prof. dr Max Jaffé. Szpital ulokowano w willach o nr 6/8/10 przy "Schillerstrasse" (obecnie ul. Elizy Orzeszkowej)"," na obszarze tzw. Kaiser-Wilhelm-Anlage ok. 1900 roku. Szpital był własnością spółki niemieckich lekarzy: chirurga prof. dr Maxa Jaffé, dr med. Rudolpha i dr med. Dahmera. W 1908 roku po śmierci dr. Maxa Jaffé prowadzenie szpitala przejął dr Dahmer, a do spółki dołączyli lekarze prof. dr Ritter i dr Witte. Pierwotnie szpital funkcjonował jako placówka położniczo-ginekologiczna, następnie zakres działania poszerzono o oddział chirurgiczny i wewnętrzny. W tej formie szpital istniał do wybuchu I wojny światowej.
W 1921 roku dzięki wsparciu dyrektora Departamentu Zdrowia Ministerstwa Kolei Żelaznych Tadeusza Borzęckiego, prezesa Dyrekcji Okręgu Kolei Państwowych w Poznaniu Bogusława Dobrzyckiego, naczelnika Wydziału Sanitarnego DOKP dr. Głuszkiewicza i przewodniczącego Ogólnej Kolejowej Kasy Chorych mgr. Kuca, Kolejowa Kasa Chorych zakupiła tzw. Lecznicę Udziałową, która była do tego czasu własnością spółki niemieckich lekarzy. W budynkach uruchomiono Lecznicę Kolejową w Poznaniu. Ordynatorem oddziału wewnętrznego został dr Tadeusz Budzyński. Zarządzanie szpitalem i apteką szpitalną, a także opiekę nad pacjentami przejęły siostry ze Zgromadzenia Sióstr Służebniczek z Pleszewa. Lecznica dysponowała wtedy 45 łóżkami na chirurgii i dziesięcioma na ginekologii. W 1933 roku zlikwidowano oddział ginekologiczny, przekazując miejsca oddziałowi chirurgicznemu. 1 kwietnia 1933 roku zmieniono nazwę na Szpital Kolejowy w Poznaniu, podlegający kolejowemu Wydziałowi Sanitarnemu w Poznaniu. 
Pod koniec sierpnia 1939 roku przeprowadzono ewakuację szpitala, a wille poszpitalne przekazano pod zarząd Szpitala Miejskiego przy ul. Szkolnej. W czasie II wojny światowej kompleks zabudowań szpitala przeznaczono na hotel dla kolejarzy. Około 10 lutego 1945 roku rozpoczęto prace prowadzące do ponownego otwarcia szpitala. Już 12 lutego tegoż roku zostały przerwane z powodu zajęcia terenu szpitala przez żołnierzy Armii Czerwonej i utworzeniu w budynkach szpitala polowego, który funkcjonował do stycznia 1946 roku, kiedy to władze kolejowe przystąpiły do działań mających na celu ponowne uruchomienie obiektu. Od początku kwietnia 1946 roku rozpoczął działanie m.in. oddział wewnętrzny, a od 1 lipca 1948 roku chirurgia. Od 1950 roku szpital mógł leczyć równocześnie 130 chorych. 
1 listopada 1998 nastąpiło wydzielenie placówki ze struktur kolejowych. Od tego czasu szpital podlegał pod Urząd Marszałkowski Województwa Wielkopolskiego. W 1999 roku zmieniono nazwę na Szpital Grunwaldzki w Poznaniu – Samodzielny Publiczny Zakład Opieki Zdrowotnej. W 2006 roku szpital zaczął podlegać pod Szpital Wojewódzki w Poznaniu. Zakończenie działalności nastąpiło w 2007 roku, a od lipca tegoż roku wille poszpitalne są własnością firmy deweloperskiej Wechta. 
Opis.
Od 1930 roku założenie szpitalne obejmowało 6 willi, włączając zakupione w tym roku przez Polskie Koleje Państwowe wille przy ul. Orzeszkowej pod nr 12/14/16. Willa pod nr 12 wzniesiona została w 1896 roku. Polskie Koleje Państwowe przeznaczyły ją na siedzibę zarządu Kolejowej Kasy Chorych, jednakże od ok. 1933 roku przejęła funkcje szpitalne. Willa pod nr 14 wzniesiona w 1900 roku. Po II wojnie światowej mieściła m.in. męski oddział wewnętrzny, gabinety zabiegowe oraz gabinet stomatologiczny. Willa była w latach 1906–1920 własnością dr. Dahmera. Willa pod nr 16 wzniesiona w 1896 roku. Początkowo przeznaczona na aptekę. W miarę rozwoju szpitala przejęła funkcje szpitalne. Po 1945 roku ulokowano w niej kobiecy oddział wewnętrzny i gabinety zabiegowe.

</doc>
<doc id="4878407" url="https://pl.wikipedia.org/wiki?curid=4878407" title="Luís Filipe Madeira">
Luís Filipe Madeira

Luís Filipe Nascimento Madeira (ur. 30 września 1940 w Alte w gminie Loulé) – portugalski polityk, prawnik i urzędnik, wieloletni parlamentarzysta krajowy, od 1986 do 1989 poseł do Parlamentu Europejskiego II kadencji.
Życiorys.
Ukończył studia prawnicze na Uniwersytecie w Coimbrze, praktykował jako adwokat. W 1969 kandydował do parlamentu z listy Portugalskiego Ruchu Demokratycznego, potem dołączył do Partii Socjaldemokratycznej. Od 16 sierpnia 1974 do 17 kwietnia 1975 był gubernatorem cywilnym dystryktu Faro. W latach 1975–1976 należał do Zgromadzenia Konstytucyjnego. Następnie od 1976 do 1999 (z przerwą na lata 1983–1985) zasiadał w Zgromadzeniu Republiki I, II, IV, V, VI i VII kadencji, reprezentując okręg Faro. Od 1976 do 1978 był podsekretarzem stanu w ministerstwie turystyki, a w latach 1978–1979 członkiem Zgromadzenia Parlamentarnego Rady Europy. Od 1983 do 1987 kierował regionem turystycznym Algarve.
Od 1 stycznia 1986 do 13 września 1987 sprawował mandat posła do Parlamentu Europejskiego w ramach delegacji krajowej, w 1987 wybrano go w wyborach bezpośrednich. Przystąpił do frakcji socjalistycznej, od 1986 do 1989 był jej wiceprzewodniczącym. Należał m.in. do Komisji ds. Rolnictwa, Rybołówstwa i Rozwoju Wsi.
Jego córka Jamila Madeira także została politykiem.

</doc>
<doc id="4878409" url="https://pl.wikipedia.org/wiki?curid=4878409" title="Sałtiwka">
Sałtiwka

Sałtiwka (ukr. Салтівка; ros. Салтовка) – osiedle i rozległy obszar znajdujący się w północno-wschodniej części miasta Charków. Znajduje się na terenie Sałtiwskiego, Kyjiwskiego oraz Nemyszljanskiego rejonu. Pod względem liczby ludności już w 1991 roku osiedle przewyższało znacząco wiele obwodów ZSRR i Ukrainy.
Nazwa.
Nazwa pochodzi od drogi "Sałtiwśke szose", która prowadzi do miasteczka Staryj Sałtiw w rejonie czuhaiwśkim.
Demografia.
Ludność Sałtiwki w latach 1960 wynosiła 250 tysięcy osób, w 2020 populacja wynosiła około 400 tysięcy osób.
W marcu 2022 osiedle zostało praktycznie całkowite zniszczone przez rosyjską artylerię podczas prób zdobycia miasta w trakcie Inwazja Rosji na Ukrainę.
Transport.
Na Sałtiwce funkcjonuje metro, tramwaje, trolejbusy oraz autobusy.

</doc>
<doc id="4878410" url="https://pl.wikipedia.org/wiki?curid=4878410" title="Stano Marček">
Stano Marček

Stano Marček (właściwie Stanislav Marček, ur. 5 stycznia 1953 w Martinie) – słowacki esperantysta, nauczyciel, wydawca, dziennikarz, członek Akademio de Esperanto.
W wieku dwunastu lat nauczył się języka esperanto. W 1977 roku uzyskał dyplom uprawniający do nauczania esperanto. W drugiej połowie lat 80. był managerem czechosłowackiego (a później słowackiego) zespołu rockowego Team. W 1989 roku ukazał się album "Ora Team" (znany też jako "Team en Esperanto"), na którym znalazły się piosenki z debiutanckiego albumu zespołu, przetłumaczone przez Marčka na język esperanto.
Był redaktorem takich czasopism jak: Esperantisto Slovaka (1985–1995), Esperantista Vegetarano (1982–1997), Heroldo de Esperanto (2000–2001), Esperanto (od 2002). W 2013 roku został redaktorem naczelnym czasopisma Juna Amiko.
W 2013 roku opublikował podręcznik "Esperanto per rekta metodo" (pol. "Esperanto metodą bezpośrednią"). Ponadto przetłumaczył na język słowacki książkę "La Zamenhof-strato" (pol. Ulica Zamenhofa) Romana Dobrzyńskiego.

</doc>
<doc id="4878411" url="https://pl.wikipedia.org/wiki?curid=4878411" title="Coimbra - B">
Coimbra - B



</doc>
<doc id="4878413" url="https://pl.wikipedia.org/wiki?curid=4878413" title="Stanislav Marček">
Stanislav Marček



</doc>
<doc id="4878418" url="https://pl.wikipedia.org/wiki?curid=4878418" title="Anna Wierzbicka (agronom)">
Anna Wierzbicka (agronom)

Anna Kazimirowna Wierzbicka (ros. Анна Казимировна Вержбицкая, ur. 8 lutego 1915 w Borysowie, zm. 6 lutego 2000) – radziecka agronom, Bohater Pracy Socjalistycznej (1966).
Życiorys.
W 1940 ukończyła Instytut Sadownictwa w Miczuryńsku, później pracowała jako agronom w obwodzie moskiewskim i tulskim, a od 1947 w rejonie borysowskim, w tym jako agronom wydziału gospodarki rolnej rejonowego komitetu wykonawczego. W 1953 została głównym agronomem gospodarki rolnej rejonu borysowskiego, od 1961 do 1973 była dyrektorem sowchozu, potem starszym agronomem w zarządzie kształcenia zawodowo-technicznego obwodu mińskiego, a od 1982 do 1985 inspektorem mińskiego obwodowego zarządu kształcenia zawodowo-technicznego. Działała w KPZR, była delegatem na XXII Zjazd tej partii. Kilkakrotnie pełniła mandat deputowanej do Rady Najwyższej Białoruskiej SRR, od 1966 do 1977 należała do Komitetu Radzieckich Kobiet. W 1960 otrzymała tytuł Zasłużonego Agronoma Białoruskiej SRR, a 22 marca 1966 tytuł Bohatera Pracy Socjalistycznej. Jej imieniem nazwano jedną z ulic w Borysowie.

</doc>
<doc id="4878420" url="https://pl.wikipedia.org/wiki?curid=4878420" title="Damy z Llangollen">
Damy z Llangollen

Damy z Llangollen (ang. "Ladies of Llangollen") – Eleanor Butler i Sarah Ponsonby, Irlandki z wyższej warstwy społecznej, których związek gorszył, a zarazem fascynował im współczesnych pod koniec XVIII i na początku XIX wieku. Para przeniosła się do neogotyckiej rezydencji w Llangollen w północnej Walii w 1780 r., po opuszczeniu Irlandii, aby uciec przed społeczną presją zawierania konwencjonalnych małżeństw. Przez lata odwiedzali je liczni znani goście, m.in. Percy Bysshe Shelley, lord Byron, książę Wellington i William Wordsworth; ten ostatni napisał o nich sonet.
Przez całe dorosłe życie obie kobiety przebywały w swoim towarzystwie, a pod koniec nosiły męskie ubrania, co doprowadziło otoczenie do wniosku, że są lesbijkami. Jednak badania ich dzienników i korespondencji nie wskazują na żadne relacje seksualne, co skłoniło niektórych historyków do wyrażenia opinii, że było to tzw. bostońskie małżeństwo lub romans platoniczny.
Muzeum Brytyjskie umieściło historię „Dam” w narracji zorganizowanej tam wystawy pt. „Desire, love, identity: An LGBTQ tour of the British Museum”.
Życiorysy.
Eleanor Charlotte Butler (ur. 11 maja 1739, zm. 2 czerwca 1829) pochodziła z rodu Butlerów, hrabiów Ormonde z rodową siedzibą w . Była uważana przez rodzinę za nadmiernie wykształconą miłośniczkę książek. Kształciła się w klasztorze we Francji, mówiła więc i pisała po francusku.
Sarah Ponsonby (ur. 1755, zm. 9 grudnia 1831) mieszkała u krewnych w Woodstock w hrabstwie Kilkenny. Była drugą kuzynką Fredericka Ponsonby, 3. hrabiego Bessborough. Jej ojcem był członek irlandzkiego parlamentu, Chambré Brabazon Ponsonby, a matką Louisa Lyons.
Ich rodziny mieszkały w odległości 15 mil (25 kilometrów) od siebie. Obie kobiety spotkały się w 1768 r. i szybko się do siebie zbliżyły. Przez lata opracowywały plan prywatnego odosobnienia na wsi i spełnienia marzenia o wspólnie prowadzonym, niekonwencjonalnym trybie życia.
Zostały pochowane w kościele St Collen w Llangollen, gdzie również znajduje się grób ich wieloletniej służącej, Mary Caryll. W lutym 2020 r. miejsce pochówku i tablica pamiątkowa na cześć obu kobiet zostały poświęcone podczas specjalnej uroczystości z okazji . Hołd dla ich spuścizny złożył w formie występu walijski muzyk jazzowy, .
Dom w Walii.
Nie chcąc być zmuszanymi do niechcianych małżeństw, przyszłe „Damy z Llangollen” opuściły razem hrabstwo Kilkenny w kwietniu 1778 r. Rodziny ścigały kobiety, na próżno jednak próbowano siłą zmusić je do rezygnacji z planów. Przeprowadziły się do Walii, a wkrótce dołączyła do nich służąca Sary, Mary Caryll.
Realizując swój plan, poznawały walijską wieś, ostatecznie osiedlając się w północnej Walii. Mieszkały najpierw w wynajmowanym domu we wsi Llangollen, a w 1780 r. przeniosły się do małego dworku na obrzeżach wioski, który nazywały Plas Newydd lub „nową rezydencją”. Wiodły życie według własnego, wymyślonego przez siebie systemu, chociaż mogły liczyć tylko na skromny dochód od nietolerancyjnych krewnych, a ostatecznie na emeryturę z tak zwanej „Civil List”. Decydując się na styl neogotycki, urządziły wnętrza Plas Newydd za pomocą boazerii z walijskiego dębu, ostrołuków i witraży, ponadto stworzyły obszerną bibliotekę, w której przyjmowały wielu znamienitych gości. Zatrudniły także ogrodnika, lokaja i dwie pokojówki. Doprowadziło to do znacznego zadłużenia i po jakimś czasie właścicielki musiały polegać na hojności przyjaciół.
Plas Newydd to obecnie muzeum prowadzone przez Radę Hrabstwa Denbighshire. Butler’s Hill, niedaleko Plas Newydd, zostało nazwane na cześć Eleanor Butler. Gmach Ponsonby Arms, zabytkowy budynek klasy II przy Mill Street w Llangollen wywodzi swoją nazwę od nazwiska Sarah Ponsonby.
Popularność.
Eleanor i Sarah poświęcały swój czas na przyjmowanie wielu przyjaciół i ciekawskich gości, prowadziły obszerną korespondencję, prywatne studia literackie i językowe oraz modernizowały swój majątek. Z biegiem lat dobudowały okrągłą kamienną, mleczarnię i założyły okazały ogród. Eleanor prowadziła dziennik ich działalności. Ludzie z Llangollen nazywali je po prostu „damami”.
Po kilku latach ich dom stał się rajem dla gości podróżujących między Dublinem a Londynem, w tym pisarzy takich jak , Robert Southey, William Wordsworth, Percy Shelley, Lord Byron i Sir Walter Scott. Gościli tam również dowódca wojskowy, książę Wellington i przemysłowiec Josiah Wedgwood oraz arystokratyczna powieściopisarka Caroline Lamb (z domu Ponsonby). Znana również z niekonwencjalnego stylu życia Anne Lister z Yorkshire, odwiedziła parę i prawdopodobnie została zainspirowana ich związkiem, by również nieformalnie poślubić swoją kochankę. Nawet podróżnicy z Europy kontynentalnej słyszeli o „damach” i przyjeżdżali w odwiedziny: chociażby książę Hermann von Pückler-Muskau, niemiecki szlachcic i architekt krajobrazu, pisał o nich z podziwem.
„Damy” były znane w całej Wielkiej Brytanii, ale uważa się, że prowadziły „raczej mało ekscytujące życie”. Królowa Zofia Charlotta chciała zobaczyć ich posiadłość i przekonała króla Jerzego III, aby przyznał im pensję. W końcu także ich własne rodziny zaczęły tolerować nietradycyjny związek.
Życie prywatne.
Butler i Ponsonby mieszkały razem przez 50 lat. Ich książki i zastawa opatrzone były podwójnymi inicjałami, podpisywały również wspólnie listy. Pod koniec życia obie nosiły czarne stroje do jazdy konnej i męskie krawaty oraz cylindry; niektórzy odwiedzający uważali, że to zbyt ekscentryczne i staromodne – zwłaszcza puder do włosów i rozmaite odznaczenia, które doczepiały do strojów – ale sąsiedzi uważali, że ubrania są praktyczne do częstego przebywania na świeżym powietrzu.
Plotki o ich życiu seksualnym krążyły przez cały czas, a w 1791 r. czasopismo opisało „damy”, sugerując istnienie takiej relacji. Według pisarki i były one zbulwersowane tym pomysłem i sprzeciwiły się opisowi do tego stopnia, że skonsultowały się z Edmundem Burke’em w sprawie możliwości pozwania magazynu o zniesławienie.
W przeciwieństwie do pism współczesnej im Anne Lister, w ich obszernej korespondencji lub dziennikach nie ma nic, co wskazywałoby na związek seksualny. Niektórzy uważają związek Butler i Ponsonby za małżeństwo bostońskie lub romantyczny związek między dwiema kobietami, które postanowiły mieszkać razem i mieć „związek podobny do małżeństwa”. Inni dochodzą do wniosku, że obie praktykowały romantyczną przyjaźń, nie związaną z seksem.

</doc>
<doc id="4878423" url="https://pl.wikipedia.org/wiki?curid=4878423" title="Góra (sielsowiet Druja)">
Góra (sielsowiet Druja)

Góra – dawna osada. Tereny na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów miejscowość leżała w granicach Imperium Rosyjskiego.
W latach 1921–1945 zaścianek a następnie osada leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 4 osoby, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwało 6 osób.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4878426" url="https://pl.wikipedia.org/wiki?curid=4878426" title="Wielika Babka">
Wielika Babka



</doc>
<doc id="4878427" url="https://pl.wikipedia.org/wiki?curid=4878427" title="Amazonka krasnogłowa">
Amazonka krasnogłowa

Amazonka krasnogłowa ("Amazona viridigenalis") – gatunek średniej wielkości ptaka z rodziny papugowatych (Psittacidae) pochodzącego z Meksyku. Zagrożony wyginięciem.
Taksonomia.
Gatunek został opisany w 1853 r. przez amerykańskiego ornitologa Johna Cassina. Autor nadał nowemu gatunkowi nazwę "Chrysotis viridigenalis". Obecnie (2020 r.) gatunek zaliczany jest do rodzaju "Amazona". Nie wyróżnia się podgatunków.
Obszar występowania.
Amazonki krasnogłowe zamieszkują północno-wschodni Meksyk. Zostały introdukowane do miasta Meksyk, na Portoryko oraz do kilku rejonów Stanów Zjednoczonych: do Teksasu, Kalifornii, na Florydę oraz na hawajską wyspę Oʻahu.
Morfologia.
Amazonki krasnogłowe mierzą 30–33 cm długości oraz ważą 293–345 g. W upierzeniu dominuje kolor zielony. Czoło, kantarek i wierzch głowy są czerwone. Za oczami do karku przebiega ciemnoniebieski pasek. Na skrzydłach jest czerwone lusterko. Oczy są żółte, otoczone bladoszarą obwódką. Dziób jest żółty, a nogi bladobrązowe. Młode osobniki mają na głowie mniej barwy czerwonej oraz niebieskiej.
Ekologia i zachowanie.
Amazonki krasnogłowe zamieszkują nizinne tereny do 1000 m n.p.m. Żywią się głównie nasionami, owocami, kwiatami i nektarem, spożywają także niektóre owady. Na obszarach, gdzie zostały introdukowane, nauczyły się korzystać z lokalnych źródeł pożywienia.
Ptaki te poza sezonem lęgowym tworzą duże stada, czasami towarzyszą amazonkom żółtogardłym ("Amazona oratrix") oraz zmiennym ("Amazona autumnalis"). Najgłośniejsze są o świcie oraz zmierzchu. Podczas przemieszczania się do innego miejsca w poszukiwaniu jedzenia wydają charakterystyczne skrzeki.
Sezon lęgowy tych amazonek trwa od kwietnia do maja. Samica składa 2–4 jaja, które wysiaduje przez 28 dni. Młode samodzielne są po 9 tygodniach.
Status.
Międzynarodowa Unia Ochrony Przyrody (IUCN) nieprzerwanie od 1994 r. do chwili obecnej (2020 r.) uznaje amazonkę krasnogłową za gatunek zagrożony (EN – "Endangered"). Liczbę dorosłych osobników szacuje się na 2000–4300, a jej trend jest malejący. Największe zagrożenie stanowi nielegalny handel dzikim ptakami oraz utrata naturalnego środowiska. Nielegalnie wywożone są głównie pisklęta. Podczas wydobywania ich z gniazd trwale uszkadzana jest dziupla (czasami wycinane są całe drzewa), co powoduje zmniejszenie liczby miejsc, gdzie amazonki mogą się zagnieździć. Zanim zostaną wywiezione z Meksyku, zwykle umiera ponad 50% odłowionych osobników. Gatunek objęty jest I załącznikiem CITES.
Pomimo malejącej liczby osobników w naturalnym środowisku inwazyjna populacja amazonek w Los Angeles jest dobrze ustabilizowana, a jej liczebność wzrasta.

</doc>
<doc id="4878431" url="https://pl.wikipedia.org/wiki?curid=4878431" title="Szymon Hiżycki">
Szymon Hiżycki

Szymon Hiżycki OSB (ur. 7 lipca 1980 w Krakowie) – polski benedyktyn, od 2015 roku opat klasztoru oo. Benedyktynów w Tyńcu.
Życiorys.
Do zakonu trafił po maturze. Studiował teologię oraz filologię klasyczną. W klasztorze pełnił funkcję opiekuna ministrantów, duszpasterza akademickiego, bibliotekarza i rektora studiów. Do momentu wyboru na urząd opacki był także mistrzem nowicjatu tynieckiego. Jest najmłodszym opatem w historii powojennego Tyńca.
74. przełożony benedyktyńskiego opactwa jest doktorem teologii i specjalistą z zakresu starożytnego monastycyzmu (specjalistyczne studia z zakresu starożytnego monastycyzmu odbył w kolegium św. Anzelma w Rzymie; uczył się starożytnych języków: koptyjskiego, syryjskiego). Jest miłośnikiem literatury klasycznej i Ojców Kościoła. Szczególnie interesuje się postacią Ewagriusza z Pontu, jednego z najważniejszych starożytnych mistrzów duchowych. Wiele lat spędził podejmując naukę za granicą: w USA, Belgii i Francji. Wykłada w Kolegium Teologiczno-Filozoficznym oo. Dominikanów. Jest też autorem licznych artykułów (m.in. na portalu „PS-PO” – obecnie przekształconym w kanał na YouTube oraz portal CSPB) i książek.
O. Hiżycki został wybrany na nowego przełożonego dnia 23 stycznia 2015 roku przez liczącą 37 braci benedyktyńską wspólnotę w Tyńcu. Benedykcja, czyli uroczyste wprowadzenie na urząd i błogosławieństwo nowego opata, odbyła się 21 marca podczas Mszy świętej. Wyborom opackim przewodniczył o. Ansgar Schmidt, opat prezes Kongregacji Zwiastowania, do której należy opactwo tynieckie. 17 stycznia 2023 roku ponowie wybrany na trwającą 8 lat kadencję opata klasztoru.

</doc>
<doc id="4878435" url="https://pl.wikipedia.org/wiki?curid=4878435" title="Horawki 1">
Horawki 1

Horawki 1 (, "Harauki 1"; , "Gorawki 1") – dawna wieś na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów ówczesny zaścianek leżał w granicach Imperium Rosyjskiego.
W latach 1921–1945 wieś a następnie kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 48 osób, wszystkie były wyznania rzymskokatolickiego i zadeklarowały polską przynależność narodową. Było tu 9 budynków mieszkalnych. W 1931 w 11 domach zamieszkiwały 54 osoby.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4878439" url="https://pl.wikipedia.org/wiki?curid=4878439" title="Horawki 2">
Horawki 2

Horawki 2 (, "Harauki 2"; , "Gorawki 2") – dawny chutor na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów ówczesny zaścianek leżał w granicach Imperium Rosyjskiego.
W latach 1921–1945 wieś a następnie kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 25 osób, wszystkie były wyznania rzymskokatolickiego i zadeklarowały polską przynależność narodową. Było tu 7 budynków mieszkalnych. W 1931 w 9 domach zamieszkiwało 38 osób.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4878440" url="https://pl.wikipedia.org/wiki?curid=4878440" title="Marcin Ślęzak">
Marcin Ślęzak

Marcin Ślęzak (ur. 1974) – polski inżynier, profesor nauk inżynieryjno-technicznych, od 2013 dyrektor Instytutu Transportu Samochodowego.
Życiorys.
W 1999 ukończył studia na Wydziale Samochodów i Maszyn Roboczych w Politechnice Warszawskiej, 26 listopada 2003 obronił pracę doktorską "Eksploatacyjna efektywność działania systemu diagnostyki pokładowej samochodów (OBD)", W 2008 r. ukończył studia podyplomowe MBA w Akademii Leona Koźmińskiego, 18 lutego 2014 habilitował się na podstawie pracy zatytułowanej "Wpływ uszkodzeń mechanicznych silników spalinowych na emisję spalin i drgania mechaniczne. Propozycja metodyki diagnozowania". Od 2021 roku profesor nauk inżynieryjno-technicznych – powołany postanowieniem Prezydenta Rzeczypospolitej Polskiej.
Jest dyrektorem Instytutu Transportu Samochodowego, sekretarzem i członkiem prezydium Rady Głównej Instytutów Badawczych.
Specjalista z zakresu silników spalinowych, diagnostyki pojazdów i ochrony środowiska przed zanieczyszczeniami pochodzącymi z motoryzacji. Znawca tematyki związanej z pojazdami autonomicznymi oraz elektromobilnością. Ekspert w zakresie bezpieczeństwa ruchu drogowego.
Autor lub współautor trzech monografii naukowych, autor/współautor ponad 120 publikacji. Członek rad programowych punktowanych czasopism naukowych z listy MEiN. Kierownik i wykonawca kilkunastu międzynarodowych i krajowych projektów badawczych. Promotor, a także recenzent rozpraw doktorskich i habilitacyjnych.
Członek towarzystw naukowych, w tym: Polskiego Towarzystwa Naukowego Silników Spalinowych (członek zarządu), Stowarzyszenia Partnerstwo dla Bezpieczeństwa Ruchu Drogowego (członek zarządu), Polskiego Naukowo-Technicznego Towarzystwa Eksploatacyjnego, Komitetu Transportu Polskiej Akademii Nauk (przewodniczący Sekcji elektromobilności i transportu autonomicznego).
Posiada szereg wyróżnień, w tym odznaczenia branżowe, resortowe i państwowe.

</doc>
<doc id="4878445" url="https://pl.wikipedia.org/wiki?curid=4878445" title="Sałtowka">
Sałtowka



</doc>
<doc id="4878448" url="https://pl.wikipedia.org/wiki?curid=4878448" title="Chadży Dawitadze">
Chadży Dawitadze

Chadży Muchamiedowicz (Lewan Michajłowicz) Dawitadze (ros. Хаджи Мухамедович (Леван Михайлович) Давитадзе, ur. 1916 w obwodzie batumskim (Adżaria), zm. ?) – radziecki polityk, Bohater Pracy Socjalistycznej (1949).
Życiorys.
Urodził się w gruzińskiej rodzinie chłopskiej. Po ukończeniu Batumskiego Instytutu Nauczycielskiego w 1937 został dyrektorem niepełnej szkoły średniej w Adżarskiej ASRR, później był inspektorem i kierownikiem rejonowego oddziału edukacji narodowej. W 1939 przyjęto go do WKP(b). W 1942 został sekretarzem rejonowego komitetu Komunistycznej Partii (bolszewików) Gruzji, później przewodniczącym komitetu wykonawczego rady rejonowej, następnie kierownikiem jednego w wydziałów Adżarskiego Komitetu Obwodowego KP(b)G. Uczył się w Wyższej Szkole Partyjnej przy KC WKP(b)/KPZR, po czym w 1953 został sekretarzem Adżarskiego Komitetu Obwodowego Komunistycznej Partii Gruzji, a od marca 1961 do czerwca 1975 był przewodniczącym Rady Ministrów Adżarskiej ASRR. Od 29 września 1961 wchodził w skład KC KPG, od 1962 do 1974 był deputowanym do Rady Najwyższej ZSRR od 6 do 8 kadencji.
Odznaczenia.
I inne.

</doc>
<doc id="4878452" url="https://pl.wikipedia.org/wiki?curid=4878452" title="Stefan Wysocki (żeglarz, muzyk)">
Stefan Wysocki (żeglarz, muzyk)



</doc>
<doc id="4878453" url="https://pl.wikipedia.org/wiki?curid=4878453" title="Chevrolet TrailBlazer">
Chevrolet TrailBlazer

Chevrolet TrailBlazer – samochód osobowy typu SUV klasy wyższej i klasy samochodów dużych produkowany pod amerykańską marką Chevrolet w latach 2001–2008.
Historia i opis modelu.
W latach 1999–2001 nazwę TrailBlazer stosowano dla topowej, luksusowej odmiany Chevroleta S-10 Blazera. W 2001 roku zastosowaną ją z kolei dla samodzielnej, zupełnie nowej linii modelowej w postaci dużego SUV-a opartego na platformie "GMT 360" koncernu General Motors. Architektura posłużyła do zbudowania łącznie także 5 innych bliźniaczych konstrukcji marek Buick, GMC, Isuzu, Oldsmobile oraz Saab.
Model Chevroleta wyróżniał się na tle pozostałych koncernowych modeli unikalnym wyglądem pasa przedniego, gdzie podobnie do innych ówczesnych modeli marki przód zdominowała duża poprzeczka biegnąca od reflektorów przez atrapę chłodnicy, którą w centralnym punkcie zdobiło duże logo producenta. Inaczej poprowadzono też linię okien.
TrailBlazer zajął pierwsze miejsce w 2002 roku w konkursie "North American Truck of the Year".
Lifting.
W 2005 roku Chevrolet przeprowadził restylizację rodziny modelowej TrailBlazer, gdzie pojawiły się zmiany w atrapie chłodnicy i reflektorach. Zmodyfikowano kształ† zderzaka, a także skrócono poprzeczkę biegnącą przez pas przedni – tym razem nie obejmowała ona już reflektorów, lecz pokrywała tylko atrapę chłodnicy. Ponadto, producent odnowił też projekt deski rozdzielczej.
TrailBlazer EXT.
W latach 2002–2006 w gamie Chevroleta dostępna była przedłużona wersja TrailBlazera – TrailBlazer EXT. Jej podstawową cechą jest obecność trzeciego rzędu siedzeń, co pozwala na przewiezienie 7 osób, a także dłuższy rozstaw osi i inny wygląd tylnej części nadwozia. Pojawiły się relingi dachowe, wyżej poprowadzona linia dachu, a także brak wcięcia na nadkola w drzwiach drugiego rzędu siedzeń.
TrailBlazer SS.
W ramach modernizacji z 2005 roku, do gamy TrailBlazera dołączyła sportowa wersja SS. Wyposażono go w 6,0-litrowy silnik LS2 V8 o mocy 395 KM i maksymalnym momencie obrotowym wynoszącym 542 Nm, które umożliwiły przyspieszenie od 0 do 100 km/h w 5,8 s. Wersja SS otrzymała swój własny design, na który składają się większe, zmodyfikowane zderzaki, grill w kolorze nadwozia, 20-calowe koła, brak relingów dachowych, oraz czarna tapicerka materiałowo-skórzana we wnętrzu.
Chevrolet oferował dwie wersje wyposażeniowe modelu SS. 1SS, wersja podstawowa, wyposażona była podobnie jak bazowa LS, ale zawiera również mocniejszy silnik LS2 V8, sportowe zawieszenie i duże koła. 3SS zawiera wszystkie wspomniane elementy i dodatkowo wyposażenie bardziej luksusowej LT.
Sprzedaż.
W 2005 roku, sprzedano 244 150 egzemplarzy, dzięki czemu TrailBlazer zajął pierwsze miejsce pod względem sprzedaży w klasie średnich SUV-ów na rynku amerykańskim, detronizując dotychczasowego lidera Forda Explorera. Poza Ameryką Północną samochód był sprzedawany w Ameryce Południowej i Azji oraz na niektórych rynkach europejskich.
Dane techniczne.
Podstawową jednostką napędową stosowaną był 203.5 kW (273KM) 4,2-litrowy silnik LL8 R6 o maksymalnym momencie obrotowym 376 Nm. Opcjonalnie dostępny był silnik 5,3-litrowy LH6 V8 o mocy 302 KM i momencie obrotowym 447 Nm. Obie te konstrukcje są całkowicie wykonane z aluminium.

</doc>
<doc id="4878455" url="https://pl.wikipedia.org/wiki?curid=4878455" title="Party-Rent-Arena">
Party-Rent-Arena

Party-Rent-Arena – stadion piłkarski w Rosport, w Luksemburgu. Został otwarty w 1965 roku. Może pomieścić 1500 widzów. Swoje spotkania rozgrywają na nim piłkarze klubu Victoria Rosport. Obiekt położony jest tuż nad rzeką Sûre, która w tym miejscu stanowi granicę luksembursko-niemiecką.

</doc>
<doc id="4878459" url="https://pl.wikipedia.org/wiki?curid=4878459" title="VictoriArena">
VictoriArena



</doc>
<doc id="4878460" url="https://pl.wikipedia.org/wiki?curid=4878460" title="Arszawir Ajrapetian">
Arszawir Ajrapetian

Arszawir Awakowicz Ajrapetian (ros. Аршавир Авакович Айрапетян, orm. Արշավիր Ավագի Հայրապետյան, ur. 17 października 1916 w Agaraku, zm. w grudniu 1998 w Erywaniu) – radziecki i armeński agronom, dyrektor sowchozu, Bohater Pracy Socjalistycznej (1976).
Życiorys.
Wcześnie stracił rodziców, wychowywał się w domu dziecka, gdzie otrzymał podstawowe wykształcenie. Od 1934 pracował w kołchozie, jako kołchoźnik został skierowany do technikum hydromelioracyjnego w Erywaniu, które ukończył w 1938, następnie do 1941 studiował w Armeńskim Instytucie Rolniczym. Od 1941 służył w Armii Czerwonej, brał udział w wojnie z Niemcami, w 1944 został członkiem WKP(b). W 1944 jako dowódca kompanii 1164 pułku piechoty 346 Dywizji Piechoty walczył na 4 Froncie Ukraińskim i 1 Nadbałtyckim, był ranny. W 1946 został zdemobilizowany w stopniu kapitana, kontynuował studia w Armeńskim Instytucie Rolniczym, które ukończył w 1947. Został agronomem w sowchozie, a w 1949 dyrektorem sowchozu w Armeńskiej SRR, który podczas jego dyrekcji stał się jednym z przodujących w ZSRR. Był członkiem Biura KC Komunistycznej Partii Armenii, od 1975 do 1980 sprawował mandat deputowanego do Rady Najwyższej Armeńskiej SRR, był członkiem jej prezydium. W 1971 był delegatem na XXVI Zjazd KPZR. Posiadał tytuł Zasłużonego Agronoma Armeńskiej SRR.
Odznaczenia.
I medale.

</doc>
<doc id="4878462" url="https://pl.wikipedia.org/wiki?curid=4878462" title="Horawki I">
Horawki I



</doc>
<doc id="4878465" url="https://pl.wikipedia.org/wiki?curid=4878465" title="Horawki II">
Horawki II



</doc>
<doc id="4878470" url="https://pl.wikipedia.org/wiki?curid=4878470" title="Mark Phillips (polityk)">
Mark Phillips (polityk)

Mark Phillips (ur. 5 października 1961) – gujański polityk i wojskowy.
Życiorys.
W grudniu 1980 wstąpił do sił zbrojnych Gujany i został wysłany na studia do Royal Military Academy w Sandhurst w Wielkiej Brytanii, którą ukończył w 1981. Uzyskał licencjat z nauk społecznych na Uniwersytecie w Gujanie oraz magisterium z zarządzania sektorem publicznym na Pontificia Universidad Católica Madre y Maestra w Dominikanie. Studiował również na United States Army Command and General Staff College w Fort Leavenworth i Inter-American Defense College w Waszyngtonie. Od 2013 do 2016 pełnił funkcję szefa sztabu generalnego armii gujańskiej. Z wojska odszedł na emeryturę w grudniu 2016. 2 sierpnia 2020 objął funkcję premiera Gujany.

</doc>
<doc id="4878475" url="https://pl.wikipedia.org/wiki?curid=4878475" title="Chevrolet Trailblazer (2019)">
Chevrolet Trailblazer (2019)

Chevrolet Trailblazer – samochód osobowy typu crossover klasy kompaktowej produkowany pod amerykańską marką Chevrolet od 2019 roku.
Historia i opis pojazdu.
Chevrolet zdecydował się po raz trzeci, po modelach z 2001 oraz 2012 roku, zastosować nazwę "Trailblazer" dla kompaktowego crossovera. Samochód swoją światową premierę miał podczas Shanghai Auto Show w kwietniu 2016 roku, debiutując równolegle z mniejszym, subkompaktowym modelem Tracker. Na rynku chińskim oba modele zastąpiły dotychczasowego crossovera Trax.
Samochód utrzymano w nowym, awangardowym kierunku stylistycznym Chevroleta, nawiązując do większego modelu Blazer dużą atrapą chłodnicy z logo marki umieszczonym nad poprzeczką dzielącą wlot powietrza, a także podwójnymi reflektorami tworzonymi przez wąski pas diod LED tuż przy krawędzi maski. Opcjonalnie samochód dostępny jest z dwukolorowym malowaniem nadwozia, współgrając z wysoko poprowadzoną linią szyb i masywnie arysowanymi błotnikami.
Kabina pasażerska została zdominowana przez masywną, zabudowaną deskę rozdzielczą, w której zastosowano klasycznie rozmieszczone parametry. W konsoli centralnej u góry znalazły się nawiewy, z kolei tuż pod nimi umieszczono dotykowy, 7-calowy ekran systemu multimedialnego oferującego bezprzewodową łączność z interfejsami Apple CarPlay lub Android Auto. Drugi rząd foteli umożliwia składanie oparć w stosunku 40 do 60, z maksymalną przestrzenią na bagaż wynoszącą 1540 litrów.
Niezależnie od rynku zbytu, do napędu Trailblazera przewidziano wyłącznie trzycylindrowe, benzynowe silniki napędzajce przednią lub obie osie. Podstawowy, 1,2 litrowy, rozwinął moc 137 KM w połączeniu z bezstopniowym CVT, z kolei topowy, 1,3 litrowy, osiągnął moc 155 KM we współpracy z klasyczną, hyrdauliczną automatyczną skrzynią biegów o 8 przełożeniach.
Lifting.
W lutym 2023 Chevrolet Trailblazer przeszedł obszerną restylizację, która objęła zarówno nadwozie, jak i kabinę pasażerską oraz wzory alufelg i lakiery. Z przodu samochód zyskał większy wlot powietrza, zmniejszone dolne klosze reflektorów, a także węższe i smuklejsze górne pasy z oświetleniem LED. Przemodelowano przedni i tylny zderzak, a także zastosowano nowe wkłady lamp z przemodelowanym układem oświetlenia. Ponadto, producent zastosował też zupełnie nowy projekt deski rozdzielczej o bardziej minimalistyczno-cyfrowym wzornictwie. Pojawił się tu zespolony panel cyfrowych wskaźników o przekątej 8 cali oraz większym, 11-calowym dotykowym ekranem zapewniającym łączność z nową generacją systemu multimedialnego.
Sprzedaż.
W pierwszej kolejności Chevrolet Trailblazer trafił do sprzedaży na rynku chińskim w drugiej połowie 2019 roku, z kolei w listopadzie podczas LA Auto Show miała miejsce premiera wariantu przeznaczonego dla Ameryki Północnej.
Tam samochód trafił do sprzedaży na początku 2020. W tym samym czasie Trailblazer poszerzył także ofertę na ostatnim z głównych rynków - w Korei Południowej, skąd rozpoczęto eksport do sąsiednich krajów Azji Wschodniej.

</doc>
<doc id="4878477" url="https://pl.wikipedia.org/wiki?curid=4878477" title="Kleinbahn Philippsheim–Binsfeld">
Kleinbahn Philippsheim–Binsfeld

Kolej Philippsheim–Binsfeld (niem. "Kleinbahn Philippsheim–Binsfeld") – rozebrana, wąskotorowa linia kolejowa o długości 8,1 km w Niemczech (Nadrenia-Palatynat) o rozstawie szyn 750 mm, łącząca Philippsheim z Binsfeld.
Historia.
Kolej została uruchomiona 6 maja 1900 przez Deutsche Kleinbahngesellschaft AG. Początkowo jej jedynym celem działalności był transport gliny i cegieł z regionu Binsfeld do stacji stycznej, normalnotorowej Philippsheim, położonej na km 139,2 linii "Eifelbahn" łączącej Trewir z Kolonią. Transport pozostałych towarów oraz osób stanowił marginalną działalność kolei. Dla pasażerów dostępne były dwa wagony motorowe. Przed I wojną światową na trasie codziennie kursowały cztery pary pociągów, potem tylko dwie w dni powszednie. Średnio pociąg pasażerski jechał po tej trasie około 35 minut. Pierwsze zawieszenie ruchu miało miejsce w 1936. Wkrótce po drugiej wojnie światowej ruch pasażerski wznowiono na krótko w 1946 przebudowanymi wagonami towarowymi. W latach 1947-1948 linię pokonywały trzy pary pociągów, jednak we wtorek, piątek i niedzielę nie było ruchu w ogóle. W letnim rozkładzie jazdy z 1950 w dni powszednie zawarta była tylko jedna para pociągów późnym popołudniem. Ostatecznie ruch zamknięto we wrześniu 1949. Wzrost przewozów odnotowano w 1950 wraz z budową lotniska Sił Powietrznych Stanów Zjednoczonych w Spangdahlem. W tym celu dobudowano odcinek o długości 1,5 km dla dostaw cementu, ale po zakończeniu budowy bazy został on rozebrany. Ruch towarowy trwał jeszcze do zamknięcia wyrobisk gliny i ustania pracy cegielni. Likwidacja linii nastąpiła w 9 sierpnia 1965. Tabor wyprzedano. Linia została zdemontowana w 1970.
Przebieg.
Linia zaczynała się na stacji Philippsheim i prowadziła doliną rzeki Kyll w kierunku wschodnim na płaskowyż, gdzie kończyła się w wiosce Binsfeld, w której mieszkało w czasach budowy kolei około 760 osób.
Pozostałości.
Po taborze kolei zachowały się dwie lokomotywy parowe. Jedna, utrzymana w dobrym stanie, stanowi zabytek-pomnik w Binsfeld, druga służyła na Rugii ("Rügensche Kleinbahn") i powróciła do Muzeum Lokomotywowni Gerolstein w 2009. Podczas budowy lotniska dla Amerykanów w 1950, na krótko przybyła na linię lokomotywa spalinowa i jeden dodatkowy parowóz, które prawdopodobnie po zakończeniu budowy zostały zezłomowane.
Począwszy od 2010 na dawnej trasie budowana była droga rowerowa. Zauważalnymi pozostałościami linii kolejowej jest most nad strumieniem i wyprofilowana skała w pobliżu Philippsheim.

</doc>
<doc id="4878478" url="https://pl.wikipedia.org/wiki?curid=4878478" title="Heinz Büker">
Heinz Büker

Heinz Büker (ur. 6 lipca 1941) – niemiecki kajakarz. Brązowy medalista olimpijski z Tokio.
Zawody w 1964 były jego jedynymi igrzyskami olimpijskimi. Wchodził w skład olimpijskiej reprezentacji Niemiec i zdobył brąz w dwójce na dystansie 1000 metrów. Partnerował mu Holger Zander. Na mistrzostwach świata zdobył dwa medale, był również dwukrotnym medalistą mistrzostw Europy, złotym w 1961 i srebrnym w 1967 (oba krążki w sztafecie 4xK-1 na dystansie 500 metrów).

</doc>
<doc id="4878483" url="https://pl.wikipedia.org/wiki?curid=4878483" title="Martin Arutiunian">
Martin Arutiunian

Martin Arutiunian (ros. Мартин Карапетович Арутюнян, orm. Մարտին Կարապետի Հարությունյան, ur. 10 lutego 1928 we wsi Borisowka w rejonie sisianskim w Armeńskiej SRR, zm. 15 listopada 2010 w Erywaniu) – radziecki metalurg, działacz partyjny i związkowy narodowości ormiańskiej, Bohater Pracy Socjalistycznej (1981).
Życiorys.
Od 1944 do 1949 studiował w Erywańskim Instytucie Politechnicznym, po czym został inżynierem i w 1950 starszym inżynierem, a w 1953 szefem odlewni i potem (do 1973) głównym metalurgiem Armeńskich Zakładów Elektromaszynowych "Armelektrozawod" im. Lenina Ministerstwa Przemysłu Elektrotechnicznego ZSRR. Jednocześnie od 1963 do 1973 był adiunktem Wydziału Górnictwa i Metalurgii Erywańskiego Instytutu Politechnicznego. W 1965 ukończył studia na Wydziale Metalurgicznym Leningradzkiego Zaocznego Instytutu Politechnicznego, od 1973 do 1976 był dyrektorem zakładów "Centrolit" Ministerstwa Przemysłu Budowy Statków i Industrialnego ZSRR w Czarencawanie, 1976-1977 zastępcą kierownika Wydziału Przemysłu i Transportu KC Komunistycznej Partii Armenii, następnie I sekretarzem radzanskiego rejonowego komitetu KPA. Od 1983 do 1991 był przewodniczącym Rady Związków Zawodowych Armeńskiej SRR, jednocześnie 1980-1985 deputowanym do Rady Najwyższej Armeńskiej SRR, od 1984 do 1989 deputowanym do Rady Najwyższej ZSRR, a 1989-1991 deputowanym ludowym ZSRR. Od 1992 2007 był przewodniczącym Konferencji Związków Zawodowych Armenii, następnie jej honorowym przewodniczącym. Napisał 45 prac naukowych.
Odznaczenia.
I inne.

</doc>
<doc id="4878484" url="https://pl.wikipedia.org/wiki?curid=4878484" title="Nicolas von Popplau">
Nicolas von Popplau

Nicolas von Popplau (znane są też zapisy: Poppelau, w literaturze polskiej także jako Mikołaj von Popplau) (ur. ok. 1443 r. we Wrocławiu, zm. w czerwcu 1490) – niemiecki dyplomata, podróżnik i pisarz.
Urodził się w rodzinie kupieckiej. Po 1455 r. studiował na lipskim uniwersytecie. Uczestniczył po stronie katolickiej w wojnie z siłami Jerzego z Podiebradów, zajmował się też handlem. Co najmniej od 1480 r. służył przy dworze cesarza Fryderyka III i został uszlachcony. Na zlecenie cesarza, jako jego wysłannik udał się w roku 1483 w podróż do głównych ówczesnych potęg Europy Zachodniej - Francji, Anglii, Hiszpanii i Portugalii, kończąc ją w 1486. Później cesarz skierował go do Wielkiego Księstwa Moskiewskiego z misją m.in. rozpoznania możliwości sojuszu habsbursko-moskiewskiego przeciwko Jagiellonom. Pierwszą misję na dwór moskiewski odbył w 1486, podróżując przez Polskę, a drugą w 1488 drogą przez Danię i Szwecję. W 1489 przekazał wielkiemu księciu Iwanowi III propozycję od cesarza Fryderyka nadania Iwanowi tytułu królewskiego. Propozycja została odrzucona. Okoliczności i miejsce śmierci von Popplau nie są znane. 
Pozostawił szczegółową relację ze swej podróży po Europie Zachodniej, zawierającą wiele informacji nie tylko politycznych, ale i dotyczących życia codziennego społeczeństw odwiedzanych krajów. Jest ona uważana przez historyków za cenne źródło informacji o społeczeństwach zachodnioeuropejskich późnego średniowiecza i bywa podstawą współczesnych publikacji naukowych. Relacja Popplau została przetłumaczona na język polski i opublikowana w 1996 r. pt. "Opisanie podróży Mikołaja von Popplau rycerza rodem z Wrocławia" (wyd. Trans-Krak, Kraków). 

</doc>
<doc id="4878489" url="https://pl.wikipedia.org/wiki?curid=4878489" title="Stade Communal de Bielmont">
Stade Communal de Bielmont

Stade Communal de Bielmont – wielofunkcyjny stadion w Verviers, w Belgii. Obiekt może pomieścić 4291 widzów. Swoje spotkania rozgrywają na nim piłkarze klubu RCS Verviétois. Obiekt był także jedną z aren piłkarskich Mistrzostw Europy U-17 2007. Rozegrano na nim dwa spotkania fazy grupowej turnieju.

</doc>
<doc id="4878492" url="https://pl.wikipedia.org/wiki?curid=4878492" title="Szymon Michalczowski">
Szymon Michalczowski

Szymon Michalczowski (vel Michalczewski) herbu Prus I (ur. w 1755, zm. 22 stycznia 1832 w Gośniewicach) – poseł na sejm w 1784 roku z województwa krakowskiego w I Rzeczypospolitej, major Gwardii Konnej Koronnej w 1792 roku, uczestnik powstania kościuszkowskiego.
Życiorys.
Szymon Michalczowski pochodził z małopolskiej rodziny szlacheckiej Michalczowskich vel Michalczewskich h. Prus I. Był synem Józefa i Konstancji z domu Chwalibóg (~1740–1796) herbu Strzemię. Szymon Michalczowski był wojskowym, awansował od porucznika (patent na porucznika otrzymał w 1780 roku) do majora Gwardii Konnej Koronnej za czasów króla Stanisława Augusta. Był posłem na sejm z województwa krakowskiego w 1784 roku. Wziął udział w insurekcji kościuszkowskiej. 
Szymon nabył wieś Gośniewice z przyległościami, na początku XIX wieku wyodrębniono z tego majątku dobra, które nazwano Michalczew.
Miał pięcioro rodzeństwa: Elżbietę, Kaspra (~1760–1787), Katarzynę, Jana i Antoniego (~1770–1812).
Był prawdopodobnie dwukrotnie żonaty:
Z małżeństwa z Teklą miał co najmniej troje dzieci: Henryka Bonawenturę, Bronisławę późniejszą Wojtaszewską i Antoniego Józefa (1813–1884).
Syn Szymona i Tekli, Henryk Bonawentura, urodził się w 1809 roku w Gośniewicach. W 1821 roku wstąpił do Korpusu Kadetów w Kaliszu, po jego ukończeniu został podoficerem 3 Pułku Strzelców Konnych. Brał udział w powstaniu listopadowym, został internowany w Prusach. Po pewnym czasie wrócił do Michalczewa. Podobno utracił majątek, zmarł w 1889 roku, a jeden z jego potomków zmarł w biedzie podczas I wojny światowej. 
Szymon Michalczowski zmarł 22 stycznia 1832 roku. Został pochowany w kościele franciszkanów w Warce. Jego żona Tekla spoczęła obok niego.
Upamiętnienie.
W pofranciszkańskim kościele Matki Bożej Szkaplerznej w Warce znajdują się dwie tablice epitafijne poświęcone Szymonowi Michalczowskiemu:

</doc>
<doc id="4878494" url="https://pl.wikipedia.org/wiki?curid=4878494" title="Stade de Bielmont">
Stade de Bielmont



</doc>
<doc id="4878497" url="https://pl.wikipedia.org/wiki?curid=4878497" title="Terra Nova Preis">
Terra Nova Preis

Terra Nova Preis – nagroda literacka w Szwajcarii, przyznawana od 2013 roku w kategoriach literatury i przekładu. Jej rolą jest promowanie w kraju literatury różnojęzycznych regionów Szwajcarii. Nagrodę mogą otrzymać autorzy, zaczynający pracę twórczą, będący obywatelami Szwajcarii lub mieszkający tam przez co najmniej pięć lat. Wartość nagrody wynosi 5 000 franków szwajcarskich. Organizatorem Terra Nova Preis jest .

</doc>
<doc id="4878501" url="https://pl.wikipedia.org/wiki?curid=4878501" title="José Augusto Gama">
José Augusto Gama

José Augusto Gama (ur. 2 marca 1942 w Mascarenhas, gmina Mirandela, zm. 9 października 2000 w Porto) – portugalski polityk, prawnik i samorządowiec, parlamentarzysta krajowy, od 1987 do 1989 poseł do Parlamentu Europejskiego II kadencji.
Życiorys.
Ukończył studia prawnicze na Uniwersytecie w Coimbrze, pracował następnie w państwowej inspekcji pracy.
Zaangażował się w działalność polityczną w ramach Centrum Demokratycznego i Społecznego – Partii Ludowej. Od 1976 do 1986 zasiadał w Zgromadzeniu Republiki I, II, III i IV kadencji, reprezentując okręg pozaeuropejski. W latach 1983–1988 pozostawał członkiem Zgromadzenia Parlamentarnego Rady Europy.
W 1987 wybrany posłem do Parlamentu Europejskiego. Przystąpił do Europejskiej Partii Ludowej, należał m.in. do Komisji ds. Socjalnych i Zatrudnienia. W 1989 wybrany burmistrzem Mirandeli, w 1993 uzyskał reelekcję. W kadencji 1995–1999 powrócił do parlamentu VIII kadencji z ramienia Partii Socjaldemokratycznej w okręgu Bragança. Opublikował również dwie książki. Zmarł wskutek białaczki.

</doc>
<doc id="4878504" url="https://pl.wikipedia.org/wiki?curid=4878504" title="Jundziliszki">
Jundziliszki



</doc>
<doc id="4878505" url="https://pl.wikipedia.org/wiki?curid=4878505" title="Stade de la Cité de l’Oie">
Stade de la Cité de l’Oie

Stade de la Cité de l’Oie – stadion piłkarski w Visé, w Belgii. Obiekt może pomieścić 5460 widzów. Do 2015 roku swoje spotkania rozgrywali na nim piłkarze klubu CS Visé. Stadion był także jedną z aren piłkarskich Mistrzostw Europy U-17 2007. Rozegrano na nim jedno spotkanie fazy grupowej turnieju oraz mecz o 5. miejsce.

</doc>
<doc id="4878506" url="https://pl.wikipedia.org/wiki?curid=4878506" title="Samson Daghbaszian">
Samson Daghbaszian

Samson Aghabeki Daghbaszian (orm. Սամսոն Աղաբեկի Դաղբաշյան, ur. 23 stycznia 1917 we wsi Ghalacza w powiecie kazachskim w guberni jelizawietpolskiej (obecnie Berdawan w prowincji Tawusz w Armenii), zm. w 2005 w Erywaniu) – radziecki i ormiański nauczyciel i pedagog, Bohater Pracy Socjalistycznej (1968).
Życiorys.
W rodzinnej wsi skończył 7-letnią szkołę, a w 1937 ukończył technikum pedagogiczne w Kirowakanie (obecnie Wanadzor), po czym został nauczycielem matematyki w wiejskiej w szkole. Jednocześnie z pracą nauczyciela zaocznie studiował w Armeńskim Państwowym Instytucie Pedagogicznym, jednak po ataku Niemiec na ZSRR został 20 września 1941 powołany do Armii Czerwonej, w związku z czym musiał przerwać studia. Od stycznia 1941 służył jako żołnierz oddziału karabinów maszynowych w składzie 860 pułku piechoty 283 Dywizji Piechoty na Froncie Briańskim. 22 marca 1942 w walkach pod Orłem został ciężko ranny, jednak nie opuścił pola walki. W wyniku rany wdarła się gangrena, w związku z tym konieczna była amputacja nogi. Po ranieniu został zdemobilizowany, a po wyleczeniu ran w 1943 wrócił do wykonywania zawodu nauczyciela, w 1944 ukończył studia na Wydziale Fizyki i Matematyki Armeńskiego Państwowego Instytutu Pedagogicznego. W 1953 przeniósł się do Erywania, gdzie został nauczycielem matematyki w szkole średniej nr 40, później w 1962 został nauczycielem w szkole średniej nr 3 w Erywaniu. Kierował szkolnym kółkiem matematycznym wydającym własną gazetkę ścienną. Jego praca przyczyniła się do rozwoju umiejętności matematycznych wśród uczniów, którym pomagał w każdy sposób w znalezieniu potrzebnej literatury. Pod jego kierunkiem uczniowie wykonywali różne instrumenty i makiety figur geometrycznych i brył. Kierował szkolnym metodycznym zgromadzeniem nauczycieli matematyki i pomagał kolegom w nauczaniu metodycznym. Brał udział w opracowywaniu programów nauczania i podręczników, inicjował naukowo-praktyczne konferencje nauczycieli, wchodził w skład rady metodycznej przy Ministerstwie Oświaty Armeńskiej SRR. W 1959 nagrodzono go tytułem Zasłużonego Nauczyciela Armeńskiej SRR, a 3 lutego 1983 honorowym tytułem Ludowego Nauczyciela ZSRR. Był deputowanym do Rady Miejskiej Erywania. W 2003 przeszedł na emeryturę.
Odznaczenia.
I inne.

</doc>
<doc id="4878508" url="https://pl.wikipedia.org/wiki?curid=4878508" title="Jundziliszki (Białoruś)">
Jundziliszki (Białoruś)

Jundziliszki (; ) – chutor na Białorusi, w obwodzie grodzieńskim, w rejonie werenowskim, w sielsowiecie Podhorodno, przy granicy z Litwą.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminach Aleksandrowo (do 1925), Mackiszki (1925 - 1929) oraz Bieniakonie (od 1929). Po II wojnie światowej w granicach Związku Radzieckiego. Od 1991 w niepodległej Białorusi.
Po upadku Związku Sowieckiego miejscowość została przedzielona białorusko-litewską granicą państwową.

</doc>
<doc id="4878509" url="https://pl.wikipedia.org/wiki?curid=4878509" title="Wayne Fontana">
Wayne Fontana

Wayne Fontana (ur. jako Glyn Geoffrey Ellis 28 października 1945 w Manchesterze, zm. 6 sierpnia 2020 w Stockport) – brytyjski wokalista. Najbardziej znany jako założyciel i członek zespołu Wayne Fontana &amp; the Mindbenders (1963–1965), którego największym przebojem był „The Game of Love” (1965). Po odejściu z zespołu kontynuował działalność artystyczną na własną rękę, ale bez powodzenia. W późniejszym okresie życia wszedł w konflikt z prawem.
Życiorys i kariera muzyczna.
Wayne Fontana and the Mindbenders.
Glyn Geoffrey Ellis urodził się 28 października 1945 roku w Manchesterze, w dzielnicy Levenshulme. Po opuszczeniu szkoły pracował w sklepie płytowym. Działalność artystyczną zaczął jeszcze pod koniec lat 50. jako główny wokalista założonego przez siebie skifflowego zespołu The Velfins; wówczas to przyjął pseudonim Fontana, na cześć perkusisty Elvisa Presleya, D.J. Fontany. W 1962 roku przekształcił manchesterski zespół The Jets w Wayne Fontana and the Jets z sobą jako głównym wokalistą, grającym również na tamburynie, Terrym Mortonem na gitarze prowadzącej, Stuartem Sirettem na gitarze rytmicznej, Bobem Langiem na gitarze basowej i Ianem „Skin” Lucasem na perkusji. Ten półprofesjonalny zespół występował na przełomie 1962 i 1963 roku w lokalnych klubach Manchesteru i okolic. 4 maja 1963 roku podczas pokazowego koncertu dla wytwórni Fontana Records w Oasis Club w Manchesterze zespół spotkał producenta Jacka Baverstocka, który szukał nowych Beatlesów. Jednak na koncercie pojawili się tylko Fontana i Lang, więc skład w ostatniej chwili uzupełnili miejscowi muzycy: Eric Stewart i Ric Rothwell. Pomimo fatalnego występu Baverstock dostrzegł w muzykach wystarczający potencjał, aby podpisać z nimi kontrakt nagraniowy. Zespół zmienił nazwę na Wayne Fontana and the Mindbenders, nawiązując do aktualnie granego horroru "The Mind Benders" z udziałem Dirka Bogarde’a. W debiutanckim składzie znaleźli się:
Debiutanckim nagraniem zespołu, wydanym w czerwcu 1963 roku, był cover piosenki „My Girl Josephine” Fatsa Domino, nagrany pod zmienionym tytułem „Hello Josephine”. Piosenka nie była jednak wielkim hitem, zajęła dopiero 46 miejsce na liście przebojów, a dwa kolejne single, „For You, For You” (październik 1963) i cover „Little Darling” zespołu The Diamonds (luty 1964), odniosły jeszcze mniejszy sukces. Sukcesem natomiast okazał się singiel „Um, Um, Um, Um, Um, Um”, który 14 października 1964 roku doszedł do 5. miejsca na brytyjskiej liście przebojów UK Singles Chart.
10 lutego 1965 roku singiel zespołu „The Game of Love” osiągnął pozycję nr 2. na brytyjskiej liście przebojów UK Singles Chart. 27 marca tego samego roku wszedł na listy przebojów w Stanach Zjednoczonych (pod tytułem „Game Of Love”)dochodząc 24 kwietnia do 1. miejsca, jako jedyny hit zespołu na tamtejszym rynku. 10 maja dotarł do 3. miejsca na kanadyjskiej liście przebojów. 9 kwietnia zespół wystąpił na The New Musical Express Poll Winners' Concert w towarzystwie takich gwiazd jak: The Beatles, Tom Jones, The Kinks, The Moody Blues, The Rolling Stones i The Searchers, natomiast w sierpniu odbył swoje pierwsze tournée po Stanach Zjednoczonych, jako support Herman's Hermits. W tym czasie doszło do nieporozumień w zespole co do jego profilu muzycznego. 6 października 1965 roku zapowiedziano rozwiązanie zespołu, co nastąpiło ostatniego dnia miesiąca. Dzień wcześniej, podczas ostatniego występu zespołu w The Pavilion w Buxton Gardens Fontana w połowie koncertu opuścił kolegów. odwracając się do Stewarta i mówiąc: „To wszystko jest twoje”. Pozostali muzycy postanowili kontynuować działalność jako trio pod skróconą nazwą The Mindbenders.
Kariera solowa.
Fontana był jednak nadal związany kontraktem z wytwórnią, więc kontynuował występy jako artysta solowy pod nazwą The Opposition. Wydał kilka singli, których strony A powstawały we współpracy z innymi autorami, zaś na stronach B były jego własne kompozycje. Największy solowy singiel Fontany, „Pamela, Pamela”, został napisany przez Grahama Gouldmana. Był to jego ostatni singiel, który wszedł na listy przebojów w Wielkiej Brytanii zajmując 14 grudnia 1966 roku pozycję 11. Jeden z jego późniejszych singli, „The Impossible Years”, również napisał Gouldman. Inne jego single (nagrane w latach 1968–1969), to: „Never an Everyday Thing”, „Dayton Ohio 1903”, „We're Building a Love”, „Charlie Cass” i ostatni, „The Last Bus Home”, wydany przez wytwórnię Polydor Records dopiero w 1976 roku. W 1970 roku wystąpił na pierwszym Glastonbury Festival. Ponieważ nigdy nie osiągnął sukcesów z czasów The Mindbenders, zrobił w tym samym roku przerwę w swej karierze muzycznej. Jak wyjaśniał w wywiadzie dla Daily Express w 2017 roku dodatkowym powodem stało się nadużywanie alkoholu. Przełom w jego życiu nastąpił, gdy w 1977 roku zaproponowano mu udział w programie The Solid Silver 60s Show, z którym związał się na ponad 40 lat. W tym samym roku zaprzestał nadużywania alkoholu. Wcześniej nawiązał współpracę z dawnym kolegą z zespołu, Erikiem Stewartem, jednak zarejestrowanych nagrań nie zdołał wprowadzić na listy przebojów.
W 2007 roku Fontana popadł w konflikt z prawem. W listopadzie został skazany na 11 miesięcy więzienia po tym, jak podpalił samochód komornika za niezapłaconą karę. Na rozprawie w Sądzie Koronnym w Derby pojawił się w fantazyjnym stroju, w koronie i domowej roboty pelerynie oraz z makietą miecza i wagą. Dwa ostatnie rekwizyty musiał oddać strażnikom przed rozpoczęciem rozprawy. Choć został skazany, uniknął pobytu w więzieniu, gdyż został objęty ustawą o zdrowiu psychicznym (Mental Health Act). Lekarze zdiagnozowali u niego również osobowość paranoiczną i depresję.
Fontana zmarł 6 sierpnia 2020 roku na raka w szpitalu Stepping Hill Hospital w Stockport (Wielki Manchester). O jego śmierci poinformował na Facebooku jego wieloletni przyjaciel, Peter Noone, główny wokalista zespołu Herman’s Hermits.
Życie prywatne.
Był żonaty z Suzanne Davies. Mieli córkę i dwóch synów.

</doc>
<doc id="4878510" url="https://pl.wikipedia.org/wiki?curid=4878510" title="Reprezentacja Luksemburga U-19 w piłce nożnej mężczyzn">
Reprezentacja Luksemburga U-19 w piłce nożnej mężczyzn

Reprezentacja Luksemburga U-19 w piłce nożnej – młodzieżowa reprezentacja Luksemburga do lat 19 zarządzana przez Luksemburski Związek Piłki Nożnej. Drużyna bierze udział w odbywających się corocznych Mistrzostwach Europy U-19. Od czasu ustanowienia Mistrzostw Europy U-19 w 2002 roku drużyna nigdy nie zakwalifikowała się do fazy grupowej.

</doc>
<doc id="4878513" url="https://pl.wikipedia.org/wiki?curid=4878513" title="Stade Leburton">
Stade Leburton

Stade Leburton – stadion piłkarski w Tubize, w Belgii. Obiekt może pomieścić 8100 widzów. Swoje spotkania rozgrywają na nim piłkarze klubu AFC Tubize. Stadion nosi imię Edmonda Leburtona. Obiekt był jedną z aren piłkarskich Mistrzostw Europy U-17 2007. Rozegrano na nim dwa spotkania fazy grupowej oraz jeden półfinał turnieju.

</doc>
<doc id="4878517" url="https://pl.wikipedia.org/wiki?curid=4878517" title="Międzynarodowy Dzień Równości i Tolerancji">
Międzynarodowy Dzień Równości i Tolerancji



</doc>
<doc id="4878519" url="https://pl.wikipedia.org/wiki?curid=4878519" title="Współistnienie ludzi i dinozaurów">
Współistnienie ludzi i dinozaurów

Współistnienie ludzi i dinozaurów – pseudonaukowe i pseudohistoryczne przekonanie, że nieptasie dinozaury i ludzie współistnieli kiedyś w przeszłości lub nadal współistnieją obecnie. Pogląd jest popularny wśród np. kreacjonistów młodej Ziemi.
Definicja.
Główny nurt nauki obecnie uważa, że wszystkie ptaki są dinozaurami, które wywodzą się od pierzastych teropodów. W tym szerokim i bardziej technicznym znaczeniu tego słowa, ludzkość współistnieje z dinozaurami od czasu pojawienia się na Ziemi pierwszych ludzi. Jednak w węższym i bardziej potocznym znaczeniu termin „dinozaur” odnosi się konkretnie do nieptasich dinozaurów, z których wszystkie wymarły podczas wymierania kredowego około 66 milionów lat temu. Natomiast rodzaj Homo pojawił się zaledwie około 3 milionów lat temu. Daje nam to okres dziesiątek milionów lat między ostatnimi dinozaurami a pierwszymi ludźmi.
Stworzenia mitologiczne.
Niektórzy twierdzą, że mitologiczne istoty, takie jak smoki czy biblijny Behemot, to historyczne opisy dinozaurów.
Mistyfikacje.
Powstało kilka mistyfikacji, ukazujących rzekome historyczne przedstawienia dinozaurów. Przykładem tego mogą być kamienie Ica. Za podobne fałszerstwo uznano także figurki z Acámbaro.

</doc>
<doc id="4878520" url="https://pl.wikipedia.org/wiki?curid=4878520" title="Manuel dos Santos Machado">
Manuel dos Santos Machado

Manuel dos Santos Machado (ur. 2 marca 1933 w Vila Velha de Ródão, zm. 15 czerwca 2013) – portugalski polityk i prawnik, od 1987 do 1989 poseł do Parlamentu Europejskiego II kadencji.
Życiorys.
Ukończył studia prawnicze, po których praktykował w zawodzie adwokata. Od 1973 do 1974 pozostawał burmistrzem Tomar, następnie od lutego do kwietnia 1974 był gubernatorem cywilnym dystryktu Leiria. Wstąpił do Centrum Demokratycznego i Społecznego – Partii Ludowej. W 1987 wybrany posłem do Parlamentu Europejskiego. Przystąpił do Europejskiej Partii Ludowej, należał m.in. do Komisji ds. Polityki Regionalnej i Planowania Regionalnego oraz Komisji ds. Stosunków Gospodarczych z Zagranicą. Od 2009 zasiadał w krajowej komisji wyborczej.

</doc>
<doc id="4878521" url="https://pl.wikipedia.org/wiki?curid=4878521" title="Międzynarodowe Stowarzyszenie Lesbijek i Gejów na Rzecz Kultury">
Międzynarodowe Stowarzyszenie Lesbijek i Gejów na Rzecz Kultury



</doc>
<doc id="4878523" url="https://pl.wikipedia.org/wiki?curid=4878523" title="Jason Żgenti">
Jason Żgenti

Jason Ambrosiewicz Żgenti (ros. Ясон Амбросиевич Жгенти, ur. 1902 we wsi Kwaliti w guberni kutaiskiej, zm. ?) – funkcjonariusz radzieckich służb specjalnych, pułkownik.
Życiorys.
Urodził się w gruzińskiej rodzinie chłopskiej. Do 1915 skończył 4 klasy szkoły kolejowej w rejonie szorapanskim, a do 1918 3 klasy wyższej szkoły podstawowej w Cziaturze, później pracował w gospodarstwie ojca. Od września 1921 do marca 1922 służył w Armii Czerwonej, od kwietnia 1922 do marca 1923 był żołnierzem oddziału walki z bandytyzmem Zakaukaskiej Czeki w Ozurgeti, później ponownie pracował w gospodarstwie ojca. Od października 1926 do czerwca 1930 ponownie służył w Armii Czerwonej m.in. jako dowódca drużyny w pułku kawalerii w Tbilisi i pracownik komisariatu wojskowego w Gori. W czerwcu 1930 został funkcjonariuszem GPU w Gori, później pracował na różnych stanowiskach w gruzińskiej bezpiece, od lipca 1933 do listopada 1935 był naczelnikiem rejonowego oddziału GPU/NKWD w Kwareli, a od listopada 1935 do 21 grudnia 1936 szefem rejonowego oddziału NKWD w Kobuleti (Adżarska ASRR). Od 21 grudnia 1936 do sierpnia 1937 był szefem rejonowego oddziału NKWD w Ambrolauri, od sierpnia 1937 do września 1938 szefem rejonowego oddziału NKWD w Czochatauri, od września 1938 do listopada 1940 szefem Zarządu NKWD Południowoosetyjskiego Obwodu Autonomicznego, a od listopada 1940 do 25 marca 1941 szefem Wydziału 3 Zarządu Bezpieczeństwa Państwowego (UGB) NKWD Gruzińskiej SRR. Od 25 marca do 29 kwietnia 1941 był ludowym komisarzem bezpieczeństwa państwowego Abchaskiej ASRR, od maja do grudnia 1941 był szefem NKWD w Kutaisi, a od 11 marca 1942 do 1949 szefem Wydziału do Walki z Bandytyzmem NKWD Gruzińskiej SRR. Później kierował m.in. Wydziałem Więziennictwa MWD Gruzińskiej SRR (od 13 grudnia 1950 do listopada 1952), był szefem Zarządu Milicji i wiceministrem bezpieczeństwa państwowego Gruzińskiej SRR ds. milicji (od listopada 1952 do marca 1953), od 10 kwietnia 1953 do 4 grudnia 1954 był szefem Zarządu Milicji i wiceministrem spraw wewnętrznych Gruzińskiej SRR ds. milicji.
Odznaczenia.
I cztery medale.

</doc>
<doc id="4878525" url="https://pl.wikipedia.org/wiki?curid=4878525" title="Samson Dagbaszian">
Samson Dagbaszian



</doc>
<doc id="4878528" url="https://pl.wikipedia.org/wiki?curid=4878528" title="Platon Cikoridze">
Platon Cikoridze

Platon Lukas dze Cikoridze (gruz. პლატონ ლუკას ძე წიქორიძე, ur. 10 maja 1918 we wsi Intabueti obecnie w rejonie Czochatauri, zm. 23 grudnia 1994 w Tbilisi) – radziecki wojskowy, pułkownik, Bohater Związku Radzieckiego (1943).
Życiorys.
Urodził się w gruzińskiej rodzinie chłopskiej. Skończył 10 klas, od 1937 służył w Armii Czerwonej, w 1939 ukończył mińską wojskową szkołę piechoty. Od 1940 należał do WKP(b), od października 1943 uczestniczył w wojnie z Niemcami. Był dowódcą kompanii 1339 pułku piechoty 318 Dywizji Piechoty 18 Armii Frontu Północno-Kaukaskiego w stopniu porucznika. W nocy na 1 listopada 1943 brał udział w operacji kerczeńsko-eltigeńskiej, podczas której wraz z kompanią odpierał kontrataki wroga przez sześć dni, umożliwiając utrzymanie zdobytego terytorium k. miejscowości Eltigen (obecnie Gierojewskoje będące częścią Kerczu). Po wojnie kontynuował służbę w armii, w 1948 ukończył Akademię Wojskową im. Frunzego, w 1967 został zwolniony do rezerwy w stopniu pułkownika.
Odznaczenia.
I medale.

</doc>
<doc id="4878531" url="https://pl.wikipedia.org/wiki?curid=4878531" title="Płaton Cykoridze">
Płaton Cykoridze



</doc>
<doc id="4878534" url="https://pl.wikipedia.org/wiki?curid=4878534" title="Szota Szurgaja">
Szota Szurgaja

Szota Iosifowicz Szurgaja (gruz. შოთა შურღაია, ros. Шота Иосифович Шургая; ur. 3 kwietnia 1920 w Poti, zm. 16 sierpnia 2005 w Tbilisi) – radziecki lotnik wojskowy, podpułkownik, Bohater Związku Radzieckiego (1946).
Życiorys.
Urodził się w gruzińskiej rodzinie robotniczej. Ukończył technikum melioracyjne, później studiował w Tbiliskim Instytucie Rolniczym i uczył się w aeroklubie. Od 1940 służył w Armii Czerwonej, w 1943 ukończył woroszyłowgradzką wojskowo-lotniczą szkołę pilotów, od września 1943 uczestniczył w wojnie z Niemcami, w 1944 został członkiem WKP(b). Brał udział m.in. w bitwie o Kijów, walkach nad terytorium Polski i w operacji berlińskiej. Jako dowódca klucza 175 gwardyjskiego pułku lotnictwa szturmowego 11 Gwardyjskiej Dywizji Lotnictwa Szturmowego 16 Armii Powietrznej 1 Frontu Białoruskiego w stopniu porucznika do marca 1945 wykonał 110 lotów bojowych, atakując wojska i technikę przeciwnika i zadając mu duże straty w sile żywej i technice. 24 czerwca 1945 wziął udział w Paradzie Zwycięstwa na Placu Czerwonym. Po wojnie nadal służył w lotnictwie, w 1955 ukończył Akademię Wojskowo-Powietrzną, w 1957 w stopniu podpułkownika został zwolniony do rezerwy. Później pracował w Tbilisi jako zastępca dyrektora przedsiębiorstwa transportu samochodowego.
Odznaczenia.
I medale.

</doc>
<doc id="4878538" url="https://pl.wikipedia.org/wiki?curid=4878538" title="Chadżi Dawitadze">
Chadżi Dawitadze



</doc>
<doc id="4878541" url="https://pl.wikipedia.org/wiki?curid=4878541" title="Rafał Łatka">
Rafał Łatka

Rafał Maciej Łatka (ur. 14 maja 1985 w Krakowie) – polski historyk i politolog, doktor habilitowany nauk humanistycznych, doktor nauk społecznych, pracownik naukowy Biura Badań Historycznych Instytutu Pamięci Narodowej. Specjalizuje się w historii najnowszej Polski, ze szczególnym uwzględnieniem dziejów Kościoła katolickiego w XX wieku.
Życiorys.
Ukończył XI Liceum Ogólnokształcące im. Marii Dąbrowskiej w Krakowie, a następnie studia w zakresie nauk politycznych na Wydziale Studiów Międzynarodowych i Politycznych Uniwersytetu Jagiellońskiego (2009). Stopień naukowy doktora uzyskał na tej samej uczelni na podstawie pracy: "Polityka władz Polskiej Rzeczpospolitej Ludowej wobec Kościoła katolickiego w województwie krakowskim w latach 1980–1989" (2014; promotor – Antoni Dudek), stopień naukowy doktora habilitowanego uzyskał na Uniwersytecie Stefana Kardynała Wyszyńskiego na podstawie pracy: "Episkopat Polski wobec stosunków państwo-Kościół i rzeczywistości społeczno-politycznej PRL 1970–1989" oraz dorobku naukowego (2020).
Pracuje w Wydziale Historii Polski w latach 1945–1990 Biura Badań Historycznych Instytutu Pamięci Narodowej. Pełni funkcje koordynatora Centralnego Projektu Badawczego IPN: „Władze komunistyczne wobec Kościołów i związków wyznaniowych w Polsce 1944–1989”. Redaktor serii wydawniczych: „Kościół katolicki w dokumentach”; „Biskupi w realiach komunistycznego państwa”; „Urząd do spraw Wyznań: struktury, działalność, ludzie”.
Zastępca redaktora naczelnego „Pamięci i Sprawiedliwości” czasopisma naukowego poświęconego historii najnowszej wydawanego przez IPN. Członek redakcji czasopisma naukowego „Glaukopis”.
Publikował na łamach czasopism naukowych: „Dziejów Najnowszych”, „Glaukopisu”, „Komunizm: system-ludzie-dokumentacja”, „Pamięci i Sprawiedliwości’, „Politeji”, „Polish Biographical Studies”, „Res Historica”, „Seminare”, „Studia Theologica Varsaviensia”, „Studiów z dziejów Rosji i Europy Środkowo-Wschodniej”, „Zeszytach Historycznych WiN-u”. Stały współpracownik czasopisma „W Sieci Historii”. Publikował także w "Biuletynie IPN", "Do Rzeczy", "Gościu Niedzielnym", "Niedzieli", "Nowych Książkach", "W Sieci", "Rzeczpospolitej".
Za książkę: "Episkopat Polski wobec stosunków państwo-Kościół i rzeczywistości społeczno-politycznej PRL 1970–1989", która była podstawą nadania stopnia doktora habilitowanego otrzymał w 2019 nagrodę Książka Historyczna Roku im. Oskara Haleckiego w kategorii „Najlepsza książka naukowa poświęcona dziejom Polski i Polaków w XX wieku” oraz w 2021 Nagrodę Prezesa Rady Ministrów w kategorii wysoko ocenione osiągnięcia naukowei. Laureat czterech nagród Feniks przyznawanych przez Stowarzyszenie Wydawców Katolickich.

</doc>
<doc id="4878544" url="https://pl.wikipedia.org/wiki?curid=4878544" title="Orphale Cruckestadion">
Orphale Cruckestadion

Orphale Cruckestadion – stadion piłkarski w Ronse, w Belgii. Obiekt może pomieścić 5021 widzów. Swoje spotkania rozgrywają na nim piłkarze klubu KSK Ronse.
Stadion powstał niedługo po fuzji dwóch klubów piłkarskich z Ronse, ASSA Ronse (grającego dotychczas na Maurice Vandewielestadion) i Club Ronse (występującego dotąd na Parc Lagache), do której doszło w 1987 roku (w wyniku fuzji powstał KSK Ronse). Obiekt nosi imię pochodzącego z Ronse polityka i działacza sportowego, Orphale Crucke. W 2007 roku stadion był jedną z aren piłkarskich Mistrzostw Europy U-17. Rozegrano na nim dwa spotkania fazy grupowej tego turnieju.

</doc>
<doc id="4878545" url="https://pl.wikipedia.org/wiki?curid=4878545" title="Reprezentacja Luksemburga U-17 w piłce nożnej mężczyzn">
Reprezentacja Luksemburga U-17 w piłce nożnej mężczyzn

Reprezentacja Luksemburga U-17 w piłce nożnej – młodzieżowa reprezentacja Luksemburga do lat 17 sterowana przez Luksemburski Związek Piłki Nożnej. Drużyna bierze udział w odbywających się corocznie Mistrzostwach Europy U-17. Od czasu ustanowienia Mistrzostw Europy U-17 w 2002 roku drużyna tylko raz zakwalifikowała się do fazy grupowej, miało to miejsce w 2006 roku, gdy była gospodarzem turnieju.

</doc>
<doc id="4878557" url="https://pl.wikipedia.org/wiki?curid=4878557" title="Michał Chwiej">
Michał Chwiej

Michał Chwiej (ur. 13 grudnia 1912 w Tarnowie, zm. 15 stycznia 1979) – polski technik mechanik, poseł na Sejm PRL III kadencji.
Życiorys.
Syn Marcina. Uzyskał wykształcenie średnie, z zawodu technik mechanik. W 1930 wstąpił do Polskiej Partii Socjalistycznej – Lewicy. W okresie międzywojennym zatrudniony przy budowie Zakładów Południowych w Stalowej Woli, następnie pracował w nich na stanowisku spawacza. Po wojnie wstąpił do Polskiej Zjednoczonej Partii Robotniczej. W latach 1947–1956 zatrudniony przy budowie elektrowni Jaworzno II, a następnie elektrociepłowni Czechnica. Objął stanowisko dyrektora Zespołu Elektrowni Wodnych Solina-Myczkowice.
W 1961 został wybrany posłem na Sejm PRL w okręgu Krosno. W trakcie kadencji zasiadał w Komisji Budownictwa i Gospodarki Komunalnej.
Odznaczony Orderem Sztandaru Pracy II klasy, Krzyżem Kawalerskim Orderu Odrodzenia Polski oraz Srebrnym i Złotym (1955) Krzyżem Zasługi. W 1977 wyróżniony wpisem do „Księgi zasłużonych dla województwa krośnieńskiego”.
Pochowany na cmentarzu w Krzyżu (7/1/186).

</doc>
<doc id="4878559" url="https://pl.wikipedia.org/wiki?curid=4878559" title="Niepasujące artefakty">
Niepasujące artefakty

Niepasujące artefakty (ang. "out-of-place artifact") – artefakty o znaczeniu historycznym, archeologicznym lub paleontologicznym, znajdujące się w niecodziennym kontekście, który podważa konwencjonalną chronologię historyczną. Takie przedmioty mogą wydawać się „zbyt zaawansowane” dla technologii, o której wiadomo, że istniała w tamtym czasie. Inne przykłady mogą sugerować kontakty między różnymi kulturami, które trudno wytłumaczyć konwencjonalnym rozumieniem historii.
Termin jest używany często w dziedzinach uznawanych za pseudonaukowe, takich jak kryptozoologia, paleoastronautyka czy kreacjonizm młodej Ziemi. Określenie to może opisywać szeroką gamę obiektów, od anomalii badanych przez naukę głównego nurtu, przez pseudoarcheologię, po obiekty, które okazały się mistyfikacjami lub mają przyziemne wyjaśnienia.
Artefakty takie bywają przetaczane jako dowody na to, że główny nurt nauki pomija ogromne obszary wiedzy, celowo lub z powodu ignorancji. Rzekome „niepasujące artefakty” były używane do wspierania religijnych opisów prehistorii czy koncepcji zaginionych cywilizacji, które posiadały wiedzę lub technologię bardziej zaawansowaną niż ta znana w czasach współczesnych.

</doc>
<doc id="4878560" url="https://pl.wikipedia.org/wiki?curid=4878560" title="Niepasujące Artefakty">
Niepasujące Artefakty



</doc>
<doc id="4878561" url="https://pl.wikipedia.org/wiki?curid=4878561" title="Bronisława Cychańska">
Bronisława Cychańska

Bronisława Cychańska (ur. 16 maja 1909 w Wólce Turebskiej, zm. 16 maja 1981) – polska nauczycielka, posłanka na Sejm PRL III kadencji.
Życiorys.
Córka Walentego. Uzyskała wykształcenie średnie, z zawodu nauczycielka. Wstąpiła do Polskiej Zjednoczonej Partii Robotniczej, pełniła funkcję sekretarz Wojewódzkiego Zarządu Towarzystwa Szkoły Świeckiej w Opolu, należała również do Towarzystwa Przyjaźni Polsko-Radzieckiej. W 1961 została wybrana posłem na Sejm PRL w okręgu Krosno. W trakcie kadencji zasiadała w Komisji Oświaty i Nauki.
Odznaczona Srebrnym Krzyżem Zasługi (1956) i Medalem 10-lecia Polski Ludowej (1955).
Pochowana na Cmentarzu Komunalnym w Opolu (1G/1/124).

</doc>
<doc id="4878580" url="https://pl.wikipedia.org/wiki?curid=4878580" title="Wojciech Hornowicz">
Wojciech Hornowicz

Leon Wojciech Hornowicz (ur. 22 września 1945 w Pawłodarze, zm. 26 września 1982 w Geesthacht) – polski konstruktor, producent aparatury nagłaśniającej i reżyser dźwięku.
Życiorys.
Wraz z Markiem Wallem i Adamem Labogą uczęszczał do Wojskowych Zakładów Radiotechnicznych w Czernicy po czym otworzył we Wrocławiu własną, działającą w lokalnym podziemiu firmę Horn. Był jednym z pierwszych w Polsce konstruktorów, którzy wykonywali gitarowe wzmacniacze lampowe – konstruował także kolumny głośnikowe i efekty gitarowe. Produkty te, których konstrukcja oparta była na sprzęcie firmy Peavey – w latach 60 XX w. używane były przez większość wrocławskich formacji, a także wiele zespołów rockowych z innych części kraju. Jego wyroby przewyższały mocą, sprawnością i jakością dostępne w sklepach państwowe produkty (stanowiły klasę samą w sobie nawet wśród tzw. podróbek). Od roku 1964 Hornowicz współpracował z wrocławskim zespołem rock and rollowym Błękitne Cienie. Był twórcą jego znakomitego brzmienia, które wyróżniało się na tle innych grup beatowych w tym okresie. W tym samym roku, jako pierwszy w Polsce skonstruował na potrzeby gitarzysty Romualda Piaseckiego z Błękitnych Cieni tzw. fuzz-box. W 1965 roku, w przeddzień koncertu The Animals w Hali Ludowej we Wrocławiu naprawił wzmacniacz należący do grupy, który zepsuł się podczas próby. W 1967 roku za sprawą Piaseckiego znalazł się w Grupie I, Elarze 5, a w maju 1968 roku rozpoczął współpracę z zespołem Romuald &amp; Roman, któremu przerabiał i uzdatniał sprzęt elektroniczny oraz nagłaśniał koncerty formacji. W 1972 roku zamontował wierną kopię (z autorskimi rozwiązaniami innowacyjnymi) zachodniego, hendrixowskiego fuzza w gitarze basowej Kazimierza Cwynara, który uruchamiał go przełącznikiem – jest słyszalny w nagraniach z longplaya "Nurt". W momencie, gdy dołączył do niego Marek Wall, powstała ich wspólna firma Horn-Wall, która również opiekowała się zespołem Romuald &amp; Roman od strony technicznej, jednocześnie przyjmując inne zamówienia. Wspólnie skonstruowali oparty na tranzystorach 24-kanałowy mikser (jego budowę dokończył kilka lat później Wall) i 150-watowe kolumny dla Czesława Niemena na XI Krajowy Festiwal Piosenki Polskiej w Opolu (1973), a także 120-watowy wzmacniacz dla Józefa Skrzeka (SBB) i wiele innych wyrobów elektronicznych. Firma Horn-Wall przestała istnieć w momencie, gdy Wall został akustykiem w zespole Niemena i w 1976 roku założył swoją własną, oficjalną firmę.
Wojciech Hornowicz uwieczniony jest razem z grupą rockową Romuald i Roman na zdjęciach z planu filmowego, kręconego w 1971 roku we Wrocławiu filmu "Trąd" w reż. Andrzeja Trzosa-Rastawieckiego.
Linki zewnętrzne.
 
 

</doc>
<doc id="4878582" url="https://pl.wikipedia.org/wiki?curid=4878582" title="Jessica Dubé">
Jessica Dubé

Jessica Dubé (ur. 29 października 1987 w Drummondville) – kanadyjska łyżwiarka figurowa, startująca w konkurencji solistek i par sportowych z Bryce Davisonem (później z Sébastienem Wolfe). Dwukrotna uczestniczka igrzysk olimpijskich (2006, 2010), brązowa medalistka mistrzostw świata (2008), wicemistrzyni czterech kontynentów (2009), medalistka zawodów z cyklu Grand Prix, dwukrotna wicemistrzyni świata juniorów (2004, 2005), zwyciężczyni finału Junior Grand Prix (2003), dwukrotna mistrzyni Kanady juniorów (2003, 2004) oraz trzykrotna mistrzyni Kanady seniorów (2007, 2009, 2010). 
Życiorys.
8 lutego 2007 roku, podczas programu dowolnego na mistrzostwach czterech kontynentów w Colorado Springs Dubé doznała kontuzji. W trakcie wykonywania piruetów równoległych w pozycji piruetu wagi, przy trzecim obrocie, płoza łyżwy wolnej nogi Davisona ułożonej równolegle do powierzchni lodu uderzyła w twarz jego partnerkę. Dubé miała ranę szarpaną na środku lewego policzka (bez uszkodzeń oka) i nosa, tracąc przy tym dużo krwi. Po przewiezieniu do szpitala w Colorado Springs otrzymała opiekę chirurga twarzowo-szczękowego J. Christophera Pruitta i tego samego dnia była operowana. 10-centymetrowa rana wymagała założenia 80 szwów, ale badania wykazały, że nie doszło do uszkodzenia nerwu twarzowego. Jessica powróciła do treningów 8 dni po wypadku i w tym samym miesiącu wspólnie z Davisonem wystąpiła na mistrzostwach Kanady. Dubé i Davison wspólnie wzięli udział w terapii eliminującej zespół stresu pourazowego, która polegała na długotrwałym oglądaniu momentu wypadku. Wypadek Dubé jest często wymieniany jako jedna z bardziej drastycznych kontuzji w sporcie.
W kwietniu 2009 roku podczas pokazu mistrzów po zawodach World Team Trophy 2009 w Tokio Dubé przypadkowo uderzyła Davisona łokciem w okolice oczu podczas jednego z trzech obrotów w podnoszeniu twistowym. Davison nie był w stanie jej złapać, przez co Dubé uderzyła głową o taflę lodu. Obydwoje zostali hospitalizowani i przeszli badania, które nie wykazały poważnych obrażeń.
10 marca 2011 roku Dubé i Davison ogłosili zakończenie wspólnej jazdy. W październiku 2010 roku Davison miał operację kolana. Para nie trenowała wspólnie od jesieni 2010 roku z powodu rehabilitacji kolana Davisona, podczas gdy Dubé koncentrowała się już na konkurencji solistek. Wspólnie uznali, że potrzebują zmiany partnerów i pozostali w przyjacielskich stosunkach.
W sezonie 2011/2012 Dubé startowała w parze z Sébastienem Wolfe. Pierwotnie Dubé i Wolfe mieli startować w sezonie 2012/2013, ale w przygotowaniach do sezonu przeszkodziła przewlekła kontuzja prawej stopy Jessiki. Obydwoje podjęli decyzję o zakończeniu kariery sportowej 9 stycznia 2013 roku. W tym samym czasie Dubé podjęła studia na Uniwersytecie Concordia w Montrealu, zdobyła uprawnienia trenerskie (National Coaching Certification Programs; NCCP) i rozpoczęła pracę jako trener w sztabie szkoleniowym swojego byłego trenera Yvana Desjardinsa oraz Michelle Godbout.
Jest francuskojęzyczna.

</doc>
<doc id="4878583" url="https://pl.wikipedia.org/wiki?curid=4878583" title="Jessica Dube">
Jessica Dube



</doc>
<doc id="4878584" url="https://pl.wikipedia.org/wiki?curid=4878584" title="Wojciecha Hornowicz">
Wojciecha Hornowicz



</doc>
<doc id="4878602" url="https://pl.wikipedia.org/wiki?curid=4878602" title="Bitwa pod Płońskiem">
Bitwa pod Płońskiem

Bitwa pod Płońskiem – część bitwy nad Wkrą. Walki polskiej grupy płk. Gustawa Orlicz-Dreszera z oddziałami sowieckiej 18. i 54 Dywizji Strzelców w czasie II ofensywy Frontu Zachodniego Michaiła Tuchaczewskiego w okresie wojny polsko-bolszewickiej.
Sytuacja ogólna.
W pierwszej dekadzie lipca 1920 przełamany został front polski nad Autą, a wojska Frontu Północno-Wschodniego gen. Stanisława Szeptyckiego cofały się pod naporem ofensywy Michaiła Tuchaczewskiego.
Naczelne Dowództwo Wojska Polskiego nakazało powstrzymanie wojsk sowieckiego Frontu Zachodniego na linii dawnych okopów niemieckich z okresu I wojny światowej. Sytuacja operacyjna, a szczególnie upadek Wilna i obejście pozycji polskich od północy, wymusiła dalszy odwrót wojsk polskich. 1 Armia gen. Gustawa Zygadłowicza cofała się nad Niemen, a 4 Armia nad Szczarę. Obrona wojsk polskich na linii Niemna i Szczary również nie spełniła oczekiwań. W walce z przeciwnikiem oddziały polskie poniosły duże straty i zbyt wcześnie rozpoczęły wycofanie na linię Bugu.
Plan polskiego Naczelnego Dowództwa zakładał, że 1. i 4. Armia oraz Grupa Poleska powstrzymają bolszewików i umożliwią przygotowanie kontrofensywy z rejonu Brześcia. Rozstrzygającą operację na linii Bug, Ostrołęka, Omulew doradzał też gen. Maxime Weygand.
Utrata Twierdzy Brzeskiej spowodowała, że plan Naczelnego Dowództwa Wojska Polskiego uderzenia znad Bugu w skrzydło wojsk Frontu Zachodniego Michaiła Tuchaczewskiego i rozegrania tam decydującej bitwy przestał być realny. Wojska polskie cofały się nadal, a kolejną naturalną przeszkodą terenową dogodną do powstrzymania sowieckiej ofensywy była Wisła.
Planując stoczenie generalnej bitwy z sowieckimi wojskami Frontu Zachodniego nad Wisłą, Józef Piłsudski nakazał utworzenie 5 Armii z zadaniem osłony północnego skrzydła frontu polskiego między granicą pruską a Bugiem. Armia ta miała prowadzić działania obronne, utrzymując przeprawy na Narwi i Orzycu oraz przeciwdziałać próbom marszu Armii Czerwonej ku dolnej Wiśle i Modlinowi, aż do momentu ruszenia polskiej kontrofensywy znad Wieprza. Energicznie prowadzone przez nieprzyjaciela natarcie, zmusiło gen. Władysława Sikorskiego do rezygnacji z planowanej obrony na linii Narwi, Orzyca i oparcie się na Wkrze – ostatniej większej przeszkodzie wodnej przed Wisłą. W tym czasie Michaił Tuchaczewski skierował swoje armie nad dolną Wisłę z zadaniem sforsowania jej na odcinku Modlin – Włocławek. Awangardy 4 Armii Aleksandra Szuwajewa i przydzielonego do niej 3 Korpusu Kawalerii Gaja już 14 sierpnia dotarły pod Włocławek. W tym dniu dowódca 5 Armii gen. Władysław Sikorski otrzymał od dowódcy Frontu Północnego gen. Józefa Hallera rozkaz uderzenia na 15 Armię Augusta Korka.
Działania w rejonie Płońska.
14 sierpnia z rejonu Płońska ruszyła na Ciechanów grupa gen. Franciszka Krajowskiego. Trafiła ona w lukę powstałą między oddziałami sowieckich 15 Armii i szybko prącej na zachód 4 Armii. Wieczorem oddziały gen. Krajowskiego podeszły pod Ciechanów. Na ofensywne działania grupy gen. Krajowskiego zareagowali zarówno Szugajew jak i Kork. Wstrzymali oni chwilowo marsz swoich armii w kierunku Wisły. Szuwajew wysłał pod Płońsk cztery brygady 18. i 54 Dywizji Strzelców z zadaniem uderzenia na tyły polskiej 5 Armii w rejonie Płońska. Działania te miały być skoordynowane z natarciem prawego skrzydła 15 Armii. 53 Dywizja Strzelców miała zatrzymać się w rejonie Bieżuń–Sierpc i ubezpieczać natarcie prowadzone na Płońsk.
August Kork wysłał pod Płońsk 4. i 16 Dywizję Strzelców. Zostały one jednak zatrzymane przez oddziały polskiej 18 Dywizji Piechoty i pod Płońsk nie dotarły. 
Dzięki przechwyconej radiodepeszy, dowództwo polskie wiedziało o marszu dwóch dywizji na Płońsk. Utrata miasta wiązała się oskrzydleniem całej walczącej nad Wkrą 5 Armii i niosłaby za sobą nieobliczalne konsekwencje w skali całego frontu.
W tej sytuacji na dowódcę obrony Płońska wyznaczony został płk Gustaw Orlicz-Dreszer, a stanowiące dotychczas załogę Płońska szwadrony zapasowe 4. i 7 pułku ułanów zostały wsparte nowo sformowanymi II i III batalionem 4 pułku piechoty, szwadronem 2 pułku ułanów, oraz batalionem morskim. 
Wizytując, wspólnie z mjr. Stanisławem Rostworowskim, linie obronne wokół tego miasta, gen. Sikorski nakazał przyśpieszyć marsz do Płońska 9 Brygady Jazdy i koncentrującej się pod Modlinem VIII Brygady Piechoty. 
Do obrony miasta ściągnięto 1 pułk szwoleżerów i 201 ochotniczy pułk szwoleżerów.
Wieczorem 16 sierpnia pod miasto podeszła sowiecka 52 Brygada Strzelców. Uderzyła ona na prowizorycznie zorganizowaną na wzgórzach na zachód od miasta polską obronę i przełamała ją. 
Jeden z obrońców miasta, Tadeusz Machalski, pisze:
W tym czasie nadciągające 1. i 201 pułki szwoleżerów, wsparte 7 baterią 9 pułku artylerii polowej i dwoma samochodami pancernymi, wykonały kontratak i odrzuciły nieprzyjaciela na północ.
W tym dniu Tuchaczewski wydał dyrektywę nr 351, w której nakazywał zniszczyć wojska polskie znajdujące się w rejonie Ciechanowa i nad Wkrą.
W tym celu 15 Armia miała przejść do zdecydowanego natarcia na Płońsk. Grupa uderzeniowa 3 Armii Władimira Łazariewicza powinna współdziałać z 15 Armią, a odwodowa 56 Dywizja Strzelców 3 Armii być przesunięta w rejon Makowa i podporządkowana 15 Armii. Był to kolejny plan osaczenia i rozbicia polskiej 5 Armii. Jego wykonanie w nakazanym przez Tuchaczewskiego czasie nie było już możliwe przede wszystkim wskutek porażki 15 i części 3 Armii w bitwie o Nasielsk oraz braku łączności między dowódcą 4 Armii a podległymi mu dywizjami. Był to pierwszy efekt utraty radiostacji tej armii wskutek wcześniejszego rajdu polskiej kawalerii.
17 sierpnia z kierunku Raciąża podeszły pod Płońsk dwie brygady sowieckie 54 Dywizji Strzelców, a od strony Mostkowa i Arcelina 53 Brygada Strzelców. 
&lt;br&gt;Zadanie dnia dla grupy pułkownika Orlicz-Dreszera brzmiało: "grupa w składzie 1 pułku szwoleżerów, 201 pułku ułanów oraz VIII Brygady Piechoty, którą dowództwo armii zadyrygowało do Płońska, a wreszcie garnizonu Płońska oraz jednej baterii dział przejdzie do zdecydowanej ofensywy przeciw siłom nieprzyjaciela, które przekroczyły na zachód linię Modlin–Płońsk–Mława".
Pułkownik Orlicz-Dreszer wysłał na kierunek północno-wschodni 9 Brygadę Jazdy złożoną z 1 i 201 pułku szwoleżerów, a piechota zajęła stanowiska na zachód i południowy zachód od miasta. 1 pułk szwoleżerów uderzył pod Sarbiewem na oddziały 54 Dywizji Strzelców.
Na Płońsk uderzyły 52 i 53 Brygady Strzelców. Miasta bronił spieszony 203 pułk ułanów. Kawalerzyści walczyli nawet na bagnety. 201 pułk szwoleżerów powstrzymał pod Arcelinem i Ćwiklinem natarcie 52 Brygady Strzelców, ale 53 Brygada Strzelców przełamała polska obronę. Ciężko ranny został dowódca 201 pułku szwoleżerów, mjr Stefan Kulesza.
Pułkownik Dreszer, oceniając położenie jako krytyczne, nakazał powrót 1 pułkowi szwoleżerów i uderzenia od północy na obie atakujące miasto sowieckie brygady. Sprawnie przeprowadzony manewr oderwania się od sowieckiej piechoty uwieńczyła świetna szarża polskiej kawalerii między Arcelinem a Płońskiem. 
W jej efekcie rozbito obie zaskoczone brygady 18 Dywizji Strzelców. Z zamiaru atakowania miasta zrezygnowała też 54 Dywizja Strzelców. Nieprzyjaciel wycofał się na linię rzeki Raciążnicy.
Bilans walk.
Obrona Płońska i załamanie uderzenia sowieckiej 4 Armii na tyły polskiej 5 Armii umożliwiło kontynuowanie przez oddziały gen. Władysława Sikorskiego natarcia na sowiecką 15 Armię w kulminacyjnym momencie bitwy nad Wisłą. 

</doc>
<doc id="4878606" url="https://pl.wikipedia.org/wiki?curid=4878606" title="Nationaldivisioun (2018/2019)">
Nationaldivisioun (2018/2019)

Nationaldivisioun 2018/2019 – 105. edycja najwyższej klasy rozgrywkowej w Luksemburgu. W rozgrywkach zostało rozegranych 26 kolejek spotkań. Tytułu bronił F91 Dudelange.
Tabela.
 ||rowspan="7"|
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Baraże o Nationaldivisioun.
W meczu barażowym o udział w rozgrywkach Nationaldivisioun w sezonie 2019/2020 zagrały: 12. drużyna Nationaldivisioun – – i 3. drużyna Éierepromotioun – . 

</doc>
<doc id="4878627" url="https://pl.wikipedia.org/wiki?curid=4878627" title="Edis Agovic">
Edis Agovic

Edis Agovic (ur. 12 lipca 1993 w Dudelange) – luksemburski piłkarz występujący na pozycji pomocnika w luksemburskim klubie F91 Dudelange. W latach 2013–2014 młodzieżowy reprezentant Luksemburga U-21.
Kariera klubowa.
Jeunesse Esch.
1 sierpnia 2011 został przeniesiony z zespołu juniorskiego do pierwszej drużyny Jeunesse Esch. Zadebiutował 29 kwietnia 2011 w meczu Nationaldivisioun przeciwko Racing FC Union Luksemburg (0:1). Pierwszą bramkę zdobył 11 września 2011 w meczu ligowym przeciwko Progrès Niedercorn (2:1). W sezonie 2011/12 wraz z zespołem wywalczył wicemistrzostwo Luksemburga. 5 lipca 2012 zadebiutował w kwalifikacjach do Ligi Europy w meczu przeciwko NK Olimpija Lublana (3:0). 
Kayl-Tétange.
1 stycznia 2013 udał się na półroczne wypożyczenie do klubu Kayl-Tétange. W zespole zadebiutował 24 lutego 2013 w meczu Nationaldivisioun przeciwko F91 Dudelange (3:0). Pierwszą bramkę zdobył 26 maja 2013 w meczu ligowym przeciwko Fola Esch (4:2).
UNA Strassen.
1 lipca 2013 podpisał kontrakt z zespołem UNA Strassen, w którym zadebiutował 25 sierpnia 2013 w meczu Éierepromotioun przeciwko FC Rodange 91 (4:3), w którym również strzelił swoją pierwszą bramkę w barwach klubu. 5 października 2014 strzelił swojego pierwszego hat tricka w karierze w meczu ligowym przeciwko FC Minerva Lintgen (5:1). W sezonie 2014/15, po zwycięstwie w barażach z UN Käerjéng 97 (0:3), awansował do najwyższej klasy rozgrywkowej w Luksemburgu. W Nationaldivisioun zadebiutował 2 sierpnia 2015 w meczu przeciwko CS Grevenmacher (4:1).
F91 Dudelange.
1 lipca 2018 przeszedł do F91 Dudelange. W klubie zadebiutował 28 lipca 2018 w finałowym meczu Pucharu Luksemburga przeciwko Racing FC Union Luksemburg (2:0). W lidze zadebiutował 26 sierpnia 2018 w meczu przeciwko US Mondorf-les-Bains (1:4). Pierwszą bramkę w barwach klubu zdobył 4 listopada 2018 w meczu ligowym przeciwko US Rumelange (2:9). W sezonie 2018/19 zajęli pierwsze miejsce w tabeli zdobywając tym samym tytuł mistrzowski.
Kariera reprezentacyjna.
Luksemburg U-21.
W 2013 otrzymał powołanie do reprezentacji Luksemburga U-21, w której zadebiutował 9 września 2013 w meczu eliminacji do Mistrzostw Europy U-21 2015 przeciwko reprezentacji Holandii U-21 (0:1).
Życie prywatne.
Jego brat bliźniak Denis również jest piłkarzem, występuje w klubie UNA Strassen na pozycji obrońcy. Posiada również dwóch kuzynów, którzy są piłkarzami, Alen występuje w UNA Strassen na pozycji obrońcy, a Kenan w Weiler na pozycji bramkarza.

</doc>
<doc id="4878652" url="https://pl.wikipedia.org/wiki?curid=4878652" title="Chris Stumpf">
Chris Stumpf

Chris Stumpf (ur. 28 sierpnia 1994) – luksemburski piłkarz występujący na pozycji obrońcy w luksemburskim klubie F91 Dudelange.
Kariera klubowa.
UN Käerjéng 97.
1 lipca 2013 został przeniesiony z zespołu juniorskiego do pierwszej drużyny UN Käerjéng 97. Zadebiutował 19 sierpnia 2012 w meczu Nationaldivisioun przeciwko FC Differdange 03 (2:2). Pierwszą bramkę zdobył 21 lutego 2016 w meczu ligowym przeciwko Swift Hesperange (5:0). W sezonie 2014/15 wraz z zespołem spadł z ligi, po porażce w meczu barażowym z UNA Strassen (0:3). Rok później, w sezonie 2015/16 z powrotem awansował do najwyższej klasy rozgrywkowej zdobywając Mistrzostwo Éierepromotioun.
US Hostert.
1 lipca 2016 podpisał kontrakt z US Hostert. Zadebiutował 21 sierpnia 2016 w meczu Éierepromotioun przeciwko FC Atert Bissen (4:1). Pierwszą bramkę zdobył 11 września 2016 w meczu ligowym przeciwko FF Norden 02 (1:5). W sezonie 2016/17 po wygranym barażu z Jeunesse Canach (2:2, k. 2:4), awansował do Nationaldivisioun. W nowej lidze zadebiutował 4 sierpnia 2017 w meczu przeciwko F91 Dudelange (2:1).
F91 Dudelange.
1 lipca 2019 przeszedł do klubu F91 Dudelange. Zadebiutował 9 lipca 2019 w meczu kwalifikacji do Ligi Mistrzów przeciwko Valletta FC (2:2). W lidze zadebiutował 4 sierpnia 2019 w meczu przeciwko Blue Boys Muhlenbach (3:1).
Życie prywatne.
Jego brat Denis również jest piłkarzem, występuje w klubie Union Titus Pétange na pozycji pomocnika.

</doc>
<doc id="4878657" url="https://pl.wikipedia.org/wiki?curid=4878657" title="Lwowskie getto">
Lwowskie getto



</doc>
<doc id="4878686" url="https://pl.wikipedia.org/wiki?curid=4878686" title="Motor Lublin (piłka nożna) w sezonie 1985/1986">
Motor Lublin (piłka nożna) w sezonie 1985/1986

Sezon 1985/1986 był dla Motoru Lublin 5. sezonem w ekstraklasie. W trzydziestu rozegranych spotkaniach, Motor zdobył 25 punktów i zajął 13. miejsce w tabeli. Trenerem Motoru był Jan Złomańczuk. 
Przebieg sezonu.
Letni okres przygotowawczy.
Piłkarze Motoru do treningów w przerwie letniej powrócili 6 lipca. 10 lipca dwudziestotrzyosobowa kadra wyjechała na dwutygodniowe zgrupowanie do Dębicy. W pierwszym sparingu Motor pokonał Błękitnych Kielce 8:0. W składzie lublinian wystąpili nowo pozyskani Janusz Dec, który przyszedł z Górnika Łęczna i Jarosław Góra, który wrócił do Lublina z Broni Radom. W kolejnych meczach kontrolnych Motor przegrał z Resovią 2:3, wygrał z Unią Tarnów 2:1 i z Igloopolem Dębica 4:0.
Po zakończeniu zgrupowania w Dębicy zespół udał się do Mielca, gdzie wziął udział w turnieju międzynarodowym. W inauguracyjnym spotkaniu pokonał Avię Świdnik 2:1 po bramkach Andrzeja Łatki i Janusza Kudyby, następnie wygrał z Tatranem Preszów 6:0 ze strzałów Leszka Iwanickiego (3), Zbigniewa Slipiki, Andrzeja Łatki oraz Jarosława Góry i zremisował ze Stalą Mielec 2:2, dzięki bramkom Tomasza Jasiny i Zbigniewa Slipiki.
Runda jesienna.
W pierwszym meczu rundy jesiennej Motor mierzył się w Łodzi z Widzewem. Lublinianie wystąpili bez kontuzjowanego Andrzeja Łatki i pauzującego za żółte kartki Modesta Boguszewskiego, Widzew zaś bez Dariusza Dziekanowskiego, który sposobił się do przejścia do warszawskiej Legii. Wynik meczu otworzył w 33. minucie Tadeusz Świątek, a wyrównującą bramkę zdobył na pięć minut przed zakończeniem spotkania Tomasz Jasina. W drugiej kolejce lubelski zespół podejmował na Zygmuntowskich mistrza Polski – Górnika Zabrze. Mimo iż w pierwszym kwadransie gry przewagę mieli piłkarze Motoru, w 21. minucie pierwszą bramkę zdobyli goście, za sprawą pozyskanego z Zagłębia Sosnowiec Jana Urbana. Dwie minuty później na 2:0 dla Górnika podwyższył Andrzej Iwan. Tuż przed przerwą Motor mógł zdobyć kontaktową bramkę, jednak piłkę po strzale Adriana Szczepańskiego wybił z linii bramkowej Waldemar Matysik. W drugiej połowie gole zdobywali już tylko goście – w 72. minucie Andrzej Zgutczyński i na dwie minuty przed zakończeniem meczu Jan Urban. Mecz trzeciej kolejki rozegrany w środowe popołudnie pomiędzy Lechią Gdańsk a Motorem zakończył się wynikiem 2:2. Pierwszą bramkę zdobyli lublinianie w 34. minucie po strzale Roberta Grzanki z podania Leszka Iwanickiego, wykonującego rzut wolny. Wyrównał Janusz Możejko w 37. minucie, a dwie minuty później po zespołowej akcji Iwanicki strzelił drugą bramkę dla Motoru. Na trzy minuty przed przerwą sfaulowany w polu karnym został Tomasz Jasina i sędziujący to spotkanie Michał Listkiewicz podyktował jedenastkę, jednak Iwanicki trafił w poprzeczkę. W drugiej połowie dużą przewagę mieli gospodarze, czego efektem była wyrównująca bramka w 74. minucie zdobyta przez Zenona Małka. Wcześniej Lechia nie wykorzystała rzutu karnego. Strzał Macieja Kamińskiego obronił Dariusz Opolski. Przed meczem z Zagłębiem Sosnowiec do zespołu powrócił Andrzej Łatka, który przebywał w Mielcu, jednak Motor wystąpił do końca rundy jesiennej bez Leszka Iwanickiego, który doznał kontuzji kolana w meczu z Lechią. Zagłębie, które do tego spotkania przystępowało z zerowym dorobkiem punktowym i bramkowym (porażki z Górnikiem 0:6 i Lechem 0:1, mecz z Lechią został przełożony na 14 sierpnia) pokonało na stadionie przy al. Zygmuntowskich Motor 3:0. W efekcie lubelski zespół spadł na ostatnie miejsce w tabeli.
W wyjazdowym meczu z Lechem Poznań, który wystąpił bez kontuzjowanego reprezentanta Polski Krzysztofa Pawlaka, do 75. minuty widniał rezultat bezbramkowy. Wtedy Janusz Dec popchnął w polu karnym Jerzego Kruszczyńskiego, za co sędzia podyktował jedenastkę, którą wykorzystał sam poszkodowany. Ten sam zawodnik zdobył drugą bramkę w ostatniej minucie spotkania. W szóstej kolejce Motor grał wyjazdowy mecz z Górnikiem w Wałbrzychu. Gospodarze objęli prowadzenie w 1. minucie po strzale głową Leszka Kosowskiego, a wyrównał w 4. minucie również strzałem głową Adrian Szczepański z dośrodkowania Andrzeja Łatki. W drugiej połowie przewagę miał Górnik, a zwycięską bramkę zdobył w doliczonym czasie gry za sprawą Kosowskiego. Od 86. minuty Motor grał w osłabieniu po usunięciu z boiska Zbigniewa Slipiki, który otrzymał drugą żółtą kartkę i w konsekwencji czerwoną za faul na Włodzimierzu Ciołku. W pierwszym wrześniowym pojedynku Motor podejmował na własnym stadionie Śląsk Wrocław. Lublinianie wystąpili bez wciąż leczącego kontuzję kolana Leszka Iwanickiego i Zbigniewa Slipiki, który za czerwoną kartkę otrzymaną w Wałbrzychu otrzymał czteromeczową karę, wrocławianie zaś bez Ryszarda Tarasiewicza, który doznał urazu w towarzyskim meczu kadry narodowej. Ponadto mający wystąpić bramkarz Stanisław Karwat doznał na rozgrzewce kontuzji barku i zastąpił go Dariusz Opolski. Po trzech porażkach z rzędu Motor pokonał Śląsk 2:0 i odniósł pierwsze w sezonie 1985/1986 zwycięstwo. Pomimo tej wygranej lublinianie wciąż zajmowali ostatnie miejsce w tabeli, mając tyle samo punktów co Lechia Gdańsk i Zagłębie Lubin, jednak gorszy bilans bramkowy. Korzystając z dwutygodniowej przerwy spowodowanej występem reprezentacji Polski w meczu eliminacji mistrzostw świata z Belgią, Motor rozegrał dwa sparingi, na al. Zygmuntowskich z jugosłowiańskim zespołem Rabotnicki Skopje (5:2) i na Kresowej z Górnikiem Łęczna (1:1). Przed meczem z ŁKS-em Łódź w miejsce kontuzjowanego Stanisława Karwata wypożyczono z Avii Świdnik Zbigniewa Kondziaka. Po wyjazdowym, bezbramkowym remisie z ŁKS-em i przy porażce Zagłębia Lubin z Widzewem Łódź, Motor opuścił ostatnią pozycję w tabeli.
W dziewiątej kolejce Motor zremisował z dziewiątym w tabeli GKS-em Katowice. Pomimo iż lubelski zespół zajmował wówczas piętnaste miejsce, obydwa zespoły dzieliła różnica dwóch punktów. Prowadzenie w meczu objęli goście za sprawą Mirosława Kubisztala, jednak jeszcze przed przerwą wyrównał Janusz Kudyba. Ten sam zawodnik w 55. minucie zdobył z podania Andrzeja Łatki drugą bramkę dla Motoru, ale na kwadrans przed zakończeniem meczu Kubisztal po błędzie lubelskiej defensywy zdobył gola dla GKS-u. Po rozegraniu pucharowego spotkania ze Stoczniowcem w Gdańsku w środku tygodnia, zespół Motoru udał się bezpośrednio do Gdyni na mecz z Bałtykiem, który zremisował 0:0. Poza kontuzjowanym Leszkiem Iwanickim i rekonwalescentem Markiem Szaniawskim, w składzie Motoru zabrakło również Dariusza Bartoszewskiego, który doznał urazu w pucharowym spotkaniu ze Stoczniowcem. 1 października Motor rozegrał na Wieniawie mecz towarzyski z Lublinianką (4:2). Dochód ze sprzedaży biletów został przeznaczony na potrzeby poszkodowanych podczas trzęsienia ziemi w Meksyku. W następnej ligowej kolejce Motor podejmował beniaminka, trzynastą w tabeli Stal Mielec. Pierwsza bramka padła w 50. minucie, po dośrodkowaniu Marka Szaniawskiego strzał głową Zbigniewa Slipiki obronił Piotr Wojdyga, jednak celnie dobił Jarosław Góra. Trzy minuty później goście mogli doprowadzić do wyrównania, ale Marek Lizończyk trafił w słupek. Wynik na 2:0 dla Motoru ustalił na trzy minuty przed końcem meczu strzałem z woleja zza pola karnego Zbigniew Slipiko. Tydzień później Motor przegrał na wyjeździe z drugim beniaminkiem I ligi Zagłębiem Lublin 0:1.
Mecz trzynastej kolejki z wideliderem Ruchem Chodzów na stadionie przy al. Zygmuntowskich rozegrany w środku tygodnia zakończył się zwycięstwem gości 3:0. Odusunięty od składu przez trenera Jana Złomańczuka na to spotkanie został Andrzej Łatka. Po stracie pierwszej bramki w 40. minucie, lublinianie osiągnęli przewagę, jednak w 83. minucie drugą bramkę dla Ruchu zdobył Krzysztof Warzycha, a w 90. minucie wynik ustalił Mirosław Szewczyk. Po tym zwycięstwie Ruch objął pozycję lidera. W przedostatniej kolejce rundy jesiennej Motor grał na wyjeździe z Pogonią Szczecin. W składzie Motoru zabrakło kontuzjowanego Adriana Szczepańskiego, który nie wystąpił również w kolejnym spotkaniu z Legią Warszawa. W meczu w Szczecinie prowadzenie objął w 28. minucie lubelski zespół po strzale głową Romana Żuchnika z dośrodkowania Jarosława Góry. Minutę później rzut wolny pośredni w obrębie pola karnego wykonywali szczecinianie. Adam Kensy podał do Krzysztofa Urbanowicza, którego strzał obronił Dariusz Opolski. Po dobitce Marka Ostrowskiego piłka odbiła się od poprzeczki i przed linią bramkową, a obrońca Motoru Janusz Dec wybił ją na rzut rożny. Prowadzący to spotkanie sędzia Wiesław Karolak uznał, że padł gol dla Pogoni i wskazał na środek boiska. W drugiej połowie bramki zdobywali gospodarze, najpierw w 65. minucie Urbanowicz z rzutu karnego za faul Dariusza Opolskiego na Marku Leśniaku, następnie Robert Prokopowicz (79. min.) i w końcówce meczu Leśniak. Na zakończenie pierwszej rundy rozgrywek Motor podejmował trzecią w tabeli Legię Warszawa. „Wojskowi”, którzy kilka dni wcześniej rozgrywali wyjazdowy mecz z Videotonem w ramach 1/16 Pucharu UEFA, pokonali lubelski zespół 4:1. Prowadzenie objął Motor po strzale Andrzeja Łatki z 25 metrów, wyrównał Andrzej Buncol w 39. minucie. Między 52. a 56. minutą Legia zdobyła dwie bramki, najpierw za sprawą Jana Karasia, a następnie Witolda Sikorskiego. W 77. minucie Andrzej Łatka mógł zdobyć kontaktową bramkę, ale w sytuacji sam na sam z Jackiem Kazimierskim strzelił obok słupka. Na trzy minuty przed końcem czwartą bramkę dla gości zdobył Witold Sikorski. Pierwszą rundę Motor zakończył na przedostatnim miejscu w tabeli.
Runda wiosenna awansem.
Ze względu na awans reprezentacji Polski na Mistrzostwa Świata w Meksyku, trzy kolejki rundy wiosennej zostały rozegrane jesienią. W pierwszym meczu rundy rewanżowej Motor grał na własnym stadionie z liderem – Widzewem Łódź i odniósł piątą porażkę z rzędu w ligowych rozgrywkach. Do Zabrza na mecz z mistrzem Polski Górnikiem Motor pojechał bez kontuzjowanego Janusza Deca, a w pierwszym składzie wyszedł po raz pierwszy od sierpnia Stanisław Karwat. Pierwszą bramkę zdobyli gospodarze dzięki trafieniu Andrzeja Pałasza, wyrównał dwie minuty później Adrian Szczepański. Pomimo sytuacji z obydwu stron w drugiej połowie, mecz zakończył się wynikiem 1:1. Była to pierwsza strata punktów przez zabrzan na własnym stadionie w sezonie 1985/1986. W meczu dwóch drużyn zagrożonych spadkiem – Motoru i Lechii – zwyciężył zespół lubelski 3:1, dzięki czemu lublinianie zakończyli rok na czternastym miejscu w tabeli.
Zimowy okres przygotowawczy.
Piłkarze Motoru do treningów powrócili 3 stycznia. Na zajęcia z drużyną nie stawił się Stanisław Karwat, który pomimo ważnego dwuletniego kontraktu, podjął próbę przejścia do Zagłębia Lublin. W efekcie zarząd Motoru zdyskwalifikował 20-letniego bramkarza na pół roku. Ponadto został zawieszony w prawach członka młodzieżowej reprezentacji Polski. 19 stycznia zespół wyjechał na dziesięciodniowe zgrupowanie do Szyndzielni koło Bielska-Białej, gdzie rozegrali mecze sparingowe z BKS-em Bielsko-Biała (1:0), GKS-em Katowice (1:1) i GKS-em Jastrzębie (4:2). W meczu z Jastrzębiem w drugiej połowie wystąpił po wyleczeniu kontuzji Leszek Iwanicki.
1 lutego Motor rozegrał mecz kontrolny w Warszawie z Gwardią, przegrywając 0:4, następnie 4 lutego ze Stalą w Stalowej Woli i 7 lutego na Kresowej z Avią Świdnik. 10 lutego zespół wyjechał na tygodniowe zgrupowanie do Cetynii, w Czarnogórze, gdzie sparował z pierwszo- i drugoligowymi drużynami jugosłowiańskimi. W kadrze zabrakło Adriana Szczepańskiego, który został powołany do młodzieżowej reprezentacji Polski na wyjazdowy mecz w Iraku i Janusz Kudyba, który doznał kontuzji kolana w sparingowym spotkaniu z GKS-em Katowice. 20 lutego Motor rozegrał mecz sparingowy z Koroną w Kielcach (3:2) i 23 lutego z Legią w Warszawie (0:2).
Runda wiosenna.
W pierwszym po przerwie zimowej meczu Motor zremisował na wyjeździe z Zagłębiem Sosnowiec 1:1. Spotkanie toczyło się na pokrytej śniegiem murawie. Po długiej przerwie spowodowanej kontuzją do składu Motoru powrócił Leszek Iwanicki. W meczu z Zagłębiem w podstawowej jedenastce nie wyszli narzekający na urazy Andrzej Łatka, Robert Grzanka i Adrian Szczepański. Pierwszą okazję do zdobycia bramki miał Kazimierz Gładysiewicz, który w 32. minucie oddał niecelny strzał z kilku metrów. Pierwszą bramkę zdobyli jednak gospodarze w 48. minucie za sprawą Leszka Rycka. Wyrównał dwanaście minut później wprowadzony po przerwie Łatka, strzałem zza pola karnego. W pierwszym wiosennym meczu na stadionie przy al. Zygmuntowskich Motor na błotnistym boisku podejmował poznańskiego Lecha. Prowadzenie objął Motor na pięć minut przed przerwą po strzale głową Jarosława Góry z dośrodkowania Leszka Iwanickiego. Wyrównał w 72. minucie rezerwowy Bogusław Pachelski w swoim pierwszym kontakcie z piłką. Po tym spotkaniu Motor spadł na 15., spadkowe miejsce w tabeli. W 34. minucie meczu z Górnikiem Wałbrzych, Motor przegrywał już 0:2. Trzy minuty później strzałem z dystansu kontaktową bramkę zdobył Kazimierz Gładysiewicz, po czym rozpoczął się okres przewagi lubelskiego zespołu. W 74. minucie wyrównał bezpośrednim strzałem z rzutu rożnego Jarosław Góra, jednak w 79. minucie po błędzie Romana Żuchnika, bramkę dla gości zdobył Leszek Kosowski.
W wyjazdowym meczu dwudziestej drugiej kolejki spotkań ze Śląskiem Wrocław w składzie Motoru zabrakło kontuzjowanych w meczu z Górnikiem Wałbrzych Andrzeja Łatki i Marka Szaniawskiego. Prowadzenie objął Śląsk po bramce Wojciecha Rudego w 17. minucie. W 27. minucie po dośrodkowaniu z rzutu wolnego Leszka Iwanickiego, w zamieszaniu w polu karnym do wyrównania doprowadził Kazimierz Gładysiewicz. W drugiej połowie rzutu karnego nie wykorzystał kapitan Śląska Waldemar Prusik. Po zwycięstwie nad ŁKS-em, Motor przesunął się na 12. miejsce w tabeli. W dwudziestej czwartej kolejce Motor mierzył się na wyjeździe z GKS-em Katowice. Mecz zakończył się wynikiem 4:4. Gospodarze czterokrotnie wychodzili na prowadzenie, najpierw w 23. i 59. minucie za sprawą Jana Furtoka, następnie w 70. minucie po bramce Andrzeja Lesiaka i na trzy minuty przed końcem spotkania po strzale Marka Koniarka. Motor pierwsze wyrównanie zdobył w 43. minucie po bramce Andrzeja Łatki. W drugiej połowie gospodarze cieszyli się z prowadzenia średnio cztery minuty. Na 2:2 bramkę zdobył Gładysiewicz, a na 3:3 Łatka. Tuż przed końcowym gwizdkiem węgierskiego arbitra László Kovácsa, przy stanie 4:3 dla GKS-u, odbitą od poprzeczki piłkę po strzale głową Gładysiewicza, przejął Leszek Iwanicki i ustalił wynik meczu na 4:4.
W meczu dwóch drużyn walczących o utrzymanie – Motoru i Bałtyku Gdynia – padł rezultat bezbramkowy. W niedzielę, 7 kwietnia, doszło do pojedynku pomiędzy dwunastym w tabeli Motorem, a zajmującą trzynaste miejsce Stalą Mielec, mającą punkt przewagi nad strefą spadkową. Na stadionie w Mielcu prowadzenie w 25. minucie objęli gospodarze po indywidualnej akcji Marka Filipczaka. Ten sam zawodnik jeszcze przed przerwą podwyższył na 2:0. W 68. minucie za faul Adama Fedoruka na Andrzeju Łatce w obrębie pola karnego, prowadzący to spotkanie Piotr Werner wskazał na jedenasty punkt i Kazimierz Gładysiewicz zdobył kontaktowego gola. Pomimo ataków z obydwu stron wynik nie uległ zmianie. W wyjściowym składzie Motoru zabrakło Leszka Iwanickiego, Marka Szaniawskiego i Zbigniewa Slipiki. Po 26 kolejkach spotkań dolna część tabeli prezentowała się następująco:
Mecz dwudziestej siódmej kolejki z również zagrożonym degradacją Zagłębiem Lubin zakończył wynikiem 0:0, po czym Motor spadł na 14. miejsce w tabeli. Przy porażce Bałtyku Gdynia na wyjeździe ze Śląskiem Wrocław 0:4, przewga lubelskiego zespołu nad strefą spadkową wynosiła dwa punkty. W spotkaniu wyjazdowym z chorzowskim Ruchem, jedyną bramkę zdobył Andrzej Łatka po akcji sam na sam z Januszem Jojko. W tej samej kolekce Bałtyk pokonał ŁKS Łódź 1:0. W niedzielę, 20 kwietnia, Motor podejmował na własnym stadionie Pogoń Szczecin. Pierwsi gola zdobyli goście. W 32. minucie, po dośrodkowaniu Jerzego Sokołowskiego, Dariusz Opolski wybił piłkę, jednak tę przechwycił Marek Leśniak i strzelił do pustej bramki. Cztery minuty później wyrównał strzałem głową Andrzej Łatka. W 66. minucie prowadzenie objął Motor, za sprawą Leszka Iwanickiego, który uderzył z 16 metrów, jednak w 76. minucie wyrównał Marek Ostrowski. Już w pierwszej akcji po wznowieniu gry przez Motor, Łatka zdobył swoją drugą bramkę, a w 80. minucie za zagranie ręką w polu karnym obrońcy Pogoni Krzysztofa Urbanowicza, prowadzący to spotkanie Aleksander Suchanek podyktował jedenastkę dla Motoru, którą na bramkę zamienił Adrian Szczepański. Przed ostatnią kolejką spotkań Motor miał dwa punkty przewagi nad 15. w tabeli Bałtykiem Gdynia i remis w wyjazdowym meczu z Legią Warszawa sprawił, iż lubelski zespół zapewnił sobie utrzymanie w ekstraklasie.
Interliga.
Po zakończeniu sezonu Motor został wytypowany jako jeden z czterech polskich zespołów obok Lechii Gdańsk, ŁKS-u Łódź i Stali Mielec do udziału w rozgrywkach Interligi. W turnieju zagrały również po cztery zespoły z ligi węgierskiej i bułgarskiej. W sumie 12 zespołów podzielono na dwie grupy, których zwycięzcy miały rozegrać dwa mecze finałowe o puchar Polskiego i Węgierskigo Związku Piłki Nożnej. Motor rywalizował w grupie II wraz z Etyrem Wielkie Tyrnowo, Trakiją Płowdiw, Debreceni VSC, Békéscsabą i Stalą Mielec. W turnieju Motor zajął 5. miejsce. 

</doc>
<doc id="4878698" url="https://pl.wikipedia.org/wiki?curid=4878698" title="Ferdynand Śliwa">
Ferdynand Śliwa

Ferdynand Julian Śliwa (ur. 4 stycznia 1894, zm. ok. 1939/1940) – polski nauczyciel, oficer.
Życiorys.
Ferdynand Śliwa urodził się 4 stycznia 1894. Po zakończeniu I wojny światowej, jako były oficer C. K. Armii został przyjęty do Wojska Polskiego i zatwierdzony w stopniu porucznika. Podczas wojny polsko-bolszewickiej pełnił funkcję adiutanta w Detachement rtm. Abrahama. Został odznaczony Krzyżem Srebrnym Orderu Virtuti Militari. Został awansowany na stopień porucznika rezerwy piechoty ze starszeństwem z dniem 1 czerwca 1919. W 1923, 1924 był oficerem rezerwowym 39 pułku ułanów z Jarosławia. Później został zweryfikowany jako porucznik pospolitego ruszenia piechoty ze starszeństwem z dniem 1 czerwca 1919. W 1934 jako rezerwy był przydzielony do Oficerskiej Kadry Okręgowej nr VI jako "oficer przewidziany do użycia w czasie wojny" i pozostawał wówczas w ewidencji Powiatowej Komendy Uzupełnień Lwów Miasto.
Uzyskał absolutorium szkoły wyższej. Pracował jako nauczyciel gimnazjalny od około 1921. W latach 20. był nauczycielem fizyki i matematyki w VIII Państwowym Gimnazjum im. Króla Kazimierza Wielkiego we Lwowie.
Do 1939 był nauczycielem fizyki w Gimnazjum Polskim Macierzy Szkolnej w Gdańsku w Gdańsku. Podczas II wojny światowej został rozstrzelany w Piaśnicy na przełomie 1939/1940.

</doc>
<doc id="4878717" url="https://pl.wikipedia.org/wiki?curid=4878717" title="Codonorhiza">
Codonorhiza

Codonorhiza – rodzaj roślin należący do rodziny kosaćcowatych ("Iridaceae"), obejmujący 7 gatunków występujących naturalnie w Kraju Przylądkowym w Południowej Afryce.
Systematyka.
Rodzaj z plemienia "Watsonieae", podrodziny "Crocoideae" z rodziny kosaćcowatych ("Iridaceae"). Stanowi klad siostrzany dla pozostałych taksonów z tego plemienia.
Rodzaj ten został wyodrębniony z podrodzaju "Fastigiatae" w rodzaju "Lapeirousia". 

</doc>
<doc id="4878726" url="https://pl.wikipedia.org/wiki?curid=4878726" title="FC Mondercange">
FC Mondercange

Football Club Mondercange – luksemburski klub piłkarski z siedzibą w Mondercange.

</doc>
<doc id="4878728" url="https://pl.wikipedia.org/wiki?curid=4878728" title="Complexe Sportif Jean Wirtz">
Complexe Sportif Jean Wirtz

Complexe Sportif Jean Wirtz – stadion piłkarski w Strassen, w Luksemburgu. Obiekt może pomieścić 1600 widzów. Swoje spotkania rozgrywają na nim piłkarze klubu UNA Strassen.

</doc>
<doc id="4878730" url="https://pl.wikipedia.org/wiki?curid=4878730" title="Farah Zeynep Abdullah">
Farah Zeynep Abdullah

Farah Zeynep Abdullah (ur. 17 sierpnia 1989) – turecka aktorka i piosenkarka.
Życiorys.
Urodziła się 17 sierpnia 1989 roku w Beşiktaş, jednej z dzielnic Stambułu. Jej matka ma korzenie macedońskie, tureckie i bośniackie, natomiast ojciec ma pochodzenie turkmeńsko irackie i ze względu na wojnę w młodym wieku emigrował do Turcji. Farah ma dwóch braci. Po ukończeniu szkoły Lycée français Saint-Michel w Stambule przeprowadziła się wraz z rodziną do Londynu.
Gdy studiowała na Uniwersytecie w Kent, w 2010 roku otrzymała propozycję zagrania w serialu "Öyle Bir Geçer Zaman ki." Dzięki temu otrzymała nagrodę dla najlepszej aktorki drugoplanowej na Antalya Television Awards w 2011 roku.
W 2013 roku po raz pierwszy zagrała w filmie Sen motyla, który miał szansę być nominowany do Oscara. Za tę rolę otrzymała wiele nagród dla najlepszej aktorki drugoplanowej, między innymi Sadri Alışık Cinema and Theatre Awards.
Wystąpiła również w serialach Imperium miłości i . Otrzymała dużo nagród dla najlepszej aktorki za rolę w filmie "Unutursam Fısılda."
Od 2014 roku również śpiewa, a do jej najbardziej znanych piosenek należy "Gel Ya Da Git".

</doc>
<doc id="4878732" url="https://pl.wikipedia.org/wiki?curid=4878732" title="Wydział Budownictwa i Inżynierii Środowiska Politechniki Białostockiej">
Wydział Budownictwa i Inżynierii Środowiska Politechniki Białostockiej



</doc>
<doc id="4878737" url="https://pl.wikipedia.org/wiki?curid=4878737" title="Stade Jos Becker">
Stade Jos Becker

Stade Jos Becker – stadion piłkarski w Hostert, w Luksemburgu. Został otwarty w 1956 roku. Może pomieścić 1500 widzów. Swoje spotkania rozgrywają na nim piłkarze klubu US Hostert.
30 lipca 2017 roku na stadionie rozegrano mecz o Coupe de la Ligue (odpowiednik Superpucharu) pomiędzy zespołami F91 Dudelange i Fola Esch (2:2, k. 8:9).

</doc>
<doc id="4878747" url="https://pl.wikipedia.org/wiki?curid=4878747" title="Biblia Jana Zabłockiego">
Biblia Jana Zabłockiego

Biblia Jana Zabłockiego () – rękopis staroczeskiej Biblii przepisany przez Jana Zabłockiego w Kamienicy w latach 1476–1478. Manuskrypt przechowywany jest w Ossolineum. Rękopisu nie można zakwalifikować do żadnej z czterech redakcji Biblii staroczeskiej.
Historia.
Z własnoręcznych zapisów Zabłockiego wiadomo, że przepisywanie ksiąg Starego Testamentu autor rozpoczął 8 listopada 1476, a przepisywanie całej Biblii ukończył 6 kwietnia 1478 roku. Rękopis powstał więc w ciągu półtora roku. Autor zapisał również kilka innych dat ukończenia niektórych ksiąg biblijnych.
Kodeks ten nie jest tłumaczeniem Jana Zabłockiego, ale odpisem przez niego dokonanym z wcześniejszego zaginionego kodeksu czeskiego. O Janie Zabłockim niewiele wiadomo: nie wiadomo czy był Polakiem, Czechem czy Morawianinem, nie wiadomo również w której Kamienicy przepisywał rękopis Biblii.
Co najmniej od XVI wieku kodeks znajdował się w Polsce a jego właścicielem był Polak co poświadcza ręczny dopisek z Biblii Leopolity w Ewangelii Mateusza 5:19 zawierający opuszczoną przez Zabłockiego krótką frazę. W nieznanych okolicznościach kodeks trafił do Biblioteki Kapitulnej we Włocławku. W roku 1801 kodeks został podarowany Tadeuszowi Czackiemu. Przed śmiercią Czackiego kodeks pozostał w Petersburgu, gdzie od nieznanej osoby nabył go prof. Muchliński. Po nim kodeks trafił do ks. Ignacego Polkowskiego, który ten rękopis jako pierwszy opisał. Obecnie jest przechowywany w zbiorach Ossolineum.
Opis.
Kodeks pisany jest na białym grubym papierze, noszącym wodne znaki sześciolistnej róży. Oprawa pochodzi z okresu znacznie późniejszego niż rękopis. Została wykonana w półskórek w sposób nieudolny i ubogi. Rękopis ma 450 nienumerowanych kart formatu 42×30 cm.
Od początku do końca pisany jest jedną ręką i jednym atramentem. Na stronie znajdują się dwie kolumny z liniami słabo znaczonymi sepią. Każda kolumna liczy 55 wierszy. Pierwsze i ostatnie cztery karty były restaurowane na brzegach przez nieumiejętnego introligatora. Na górze każdej strony jest tytuł księgi znajdującej się na karcie. Tekst każdej księgi został podzielony na rozdziały oznaczone liczbami rzymskimi.
Cały tekst został napisany czarnym atramentem, lecz nagłówki, tytuły czy wszystkie dodatki pisarza odznaczane są minią. Pierwsza głoska każdego rozdziału została wyróżniona kolorem czerwonym, a głoski rozpoczynające księgę zostały ozdobione miniaturami w różnych kolorach. Pismo jest napisane wprawną ręką, czytelne, bez pomyłek, ma charakter okrągły z XV wieku. Od początku do końca styl pisma jest jednakowy.
Zawartość.
Na pierwszych szesnastu kartach kodeks posiada spis ksiąg Starego i Nowego Testamentu, dalej ich opis oraz kolejność czytania epistoł i Ewangelii na niedziele, święta i dni powszednie na cały rok zaczynając od adwentu.
Porządek ksiąg Starego i Nowego Testamentu jest nieco odmienny od porządku powszechnie przyjętego w Wulgacie. Do księgi Nehemiasza porządek jest zgodny z Wulgatą – Pięcioksiąg, Jozuego, Sędziów, Rut, 1 i 2 Samuela, 1 i 2 Królewska, 1 i 2 Kronik, Ezdrasza i Nehemiasza. Następnie w Wulgacie występuje deuterokanoniczna Księga Tobiasza, a w kodeksie Zabłockiego znajduje się „2 Księga Ezdrasza”, odpowiadająca niekanonicznej 3 Księdze Ezdrasza, umieszczanej w Wulgacie na końcu Starego Testamentu.
Dalej kodeks Zabłockiego zawiera 3, 4 i 5 Księgę Ezdrasza, razem odpowiadające apokryficznej 4 Księdze Ezdrasza. Po nich w kodeksie znajdują się Księga Judyty, Estery i dopiero Księga Tobiasza z krótkim dodatkiem na początku. Następnie Księga Joba, Psałterz Dawidowy, Księga Przysłów i Pieśni nad pieśniami (nazwana „Piesniczki”) z nietypowym podziałem tekstu na głosy dla chóru. Kolejność następnych ksiąg jest zgodna z Wulgatą.
Badania kodeksu.
Badający rękopis ks. Ignacy Polkowski porównał go z 9 kodeksami czeskimi oraz dwoma kolejnymi w formie krótkich odpisów. Na tej podstawie uznał, że nie należy on do żadnej z czterech redakcji Biblii staroczeskiej lecz mógł zostać przepisany z innej, nieznanej redakcji. Być może z tego samego źródła co rękopis Zabłockiego pochodzi Biblia królowej Zofii (ukończona w latach 1453–1455).
Vladimir Kyas uważał, że Biblia Jana Zabłockiego jest rękopisem kompilacyjnym. Zawiera cechy pierwszej, drugiej i trzeciej redakcji Biblii staroczeskiej a także cechy właściwe tylko sobie. Niektóre księgi biblijne noszą cechy pierwszej redakcji, inne drugiej i pierwszej, a jeszcze inne drugiej i trzeciej. W niektórych miejscach Biblia Zabłockiego posiada cechy właściwe tylko sobie, których nie można odnaleźć w żadnym czeskim rękopisie biblijnym.

</doc>
<doc id="4878749" url="https://pl.wikipedia.org/wiki?curid=4878749" title="Carlos Aboim Inglez">
Carlos Aboim Inglez

Carlos Hahnemann Saavedra Aboim Inglez (ur. 5 stycznia 1930 w Lizbonie, zm. 13 lutego 2002 tamże) – portugalski działacz komunistyczny, polityk i publicysta, parlamentarzysta krajowy, od 1987 do 1989 poseł do Parlamentu Europejskiego II kadencji.
Życiorys.
Syn działaczy opozycyjnych: Marii Isabel Aboim Inglês (1902–1963), psycholog i nauczycielki akademickiej, oraz Carlosa Aboim Inglêa, inżyniera chemika (zm. 1941). Studiował historię i filozofię na Uniwersytecie Lizbońskim. Już w wieku 16 lat wstąpił do Portugalskiej Partii Komunistycznej. Od 1953 był jej pracownikiem – zasiadał m.in. w komitecie centralnym i komisji kontrolnej PCP, a także odpowiadał za relacje międzynarodowe. W okresie Estado Novo przez około 10 lat przebywał w więzieniu, które ostatecznie opuścił w 1967. Współpracował z komunistycznym czasopismem „Avante!”, w którym m.in. publikował komentarze dotyczące poezji i eseje poruszające takie kwestie jak globalizacja, imperializm czy filozofia. Publikował także własne wiersze i książki.
W latach 1976–1983 zasiadał w Zgromadzeniu Republiki I i II kadencji, reprezentując okręg Lizbona. W 1987 wybrany posłem do Parlamentu Europejskiego. Przystąpił do Grupy Sojuszu Komunistycznego, należał do Komisji ds. Gospodarczych i Walutowych oraz Polityki Przemysłowej oraz Komisji ds. Polityki Regionalnej i Planowania Regionalnego.
W 2005 jego imieniem nazwano jedną z ulic Lizbony.

</doc>
<doc id="4878751" url="https://pl.wikipedia.org/wiki?curid=4878751" title="Prasinoderma coloniale">
Prasinoderma coloniale

Prasinoderma coloniale – gatunek morskich glonów z zaliczanej do roślin grupy "Prasinodermatophyta".
Budowa.
Komórki tworzą luźne kolonie. Komórki żółtawozielone, kokalne, czyli w przybliżeniu kuliste i bez wici, o średnicy od 2,5 do 5,5 μm. Otoczone ścianą komórkową o różnej liczbie warstw, bez łusek i wypustek. Grubość ściany komórkowej: 0,04–0,12 μm.
Komórki zawierają jeden kubeczkowaty dwupłatowy chloroplast zajmujący dużą jej część tak, że pozostałe organella są przez niego otoczone. Jądro komórkowe leży przy jednym z jego płatów, a aparat Golgiego przy drugim. Elipsoidalny pirenoid otoczony jest skrobiową osłonką. Do jego macierzy wchodzą wypustki z chloroplastu i mitochondrium.
Analiza genetyczna wskazuje, że organizm ten potencjalnie może wytwarzać wici. Ich brak, a nawet brak kinetosomów u obserwowanych osobników może oznaczać, że jednak potencjał ten nigdy nie jest wykorzystywany albo uwicione komórki żyją krótko (podobnie jak plemniki) i nie było okazji do ich obserwacji.
Biologia i ekologia.
Genom "Prasinoderma coloniale" zawiera 25,3 Mpz i zorganizowany jest w 22 chromosomy. Pary GC stanowią jego 69,8%. 6,51% genomu stanowią powtórzenia. Zidentyfikowano około 7 tysięcy genów kodujących białka, z których 95% jest znanych z baz danych zawierających dane pozyskane z innych gatunków.
Podstawowe barwniki fotosyntetyczne to chlorofile: a i b oraz dwa ksantofile: prazynoksantyna i uriolid. Oprócz nich występują też: neoksantyna, wiolaksantyna, luteina, zeaksantyna, β-karoten oraz "Mg"-2,4-D. U tego gatunku znaleziono wiele białek tworzących kompleksy zbierające światło – łącznie z pokrewnymi im białkami – 41. Obecność niektórych enzymów, w tym anhydraz węglanowych δ i γ, wskazuje, że "Prasinoderma coloniale" przeprowadza fotosyntezę podobną do typu C4, co pozwala wydajniej wykorzystywać małą ilość dwutlenku węgla w wodzie.
Jak na organizm roślinny "Prasinoderma coloniale" ma wyjątkowo mało enzymów związanych z metabolizmem węglowodanów, co tłumaczone jest prostą budową chemiczną ściany komórkowej. Nie znaleziono genów odpowiedzialnych za syntezę celulozy, mannanu czy ksylanu. Wytwarza i metabolizuje skrobię. Znaleziono kilka genów ze szlaku metabolizmu chitozanu, jak również geny odpowiedzialne za syntezę polisacharydów homologiczne z genami występującymi u bakterii, w tym potrzebne do syntezy peptydoglikanu. Rzeczywisty skład węglowodanów tworzących ścianę komórkową nie jest znany (stan na 2020).
Jest jedynym (stan na 2020) organizmem eukariotycznym, u którego występują dwa szlaki syntezy NADH – asparaginianowy (prawdopodobnie przejęty od endosymbiotycznych sinic, zachowany u większości roślin) i kinureninowy (typowy dla eukariontów, zachowany u krasnorostów, a zanikły u większości roślin). Możliwe, że u tego gatunku synteza NADH zachodzi na szlaku asparaginianowym, a szlak kinureninowy jest wykorzystywany do syntezy kwasu pikolinowego ułatwiającego asymilację żelaza, pierwiastka, który bywa czynnikiem limitującym w oligotroficznym środowisku oceanicznym.
Nie potrafi wytwarzać niektórych witamin z grupy B. W przypadku biotyny jest jedyną rośliną o takiej cesze. Auksotrofia wobec tiaminy i kobalaminy jest częstsza u różnych prazynofitów.
W jej proteomie występuje ponadprzeciętna liczba selenoprotein.
"Prasinoderma coloniale" rozmnaża się przez podział komórki. Potomne komórki nie są równocenne – jedna jest nieco większa i pozostaje w starej ścianie komórkowej, a druga jest uwalniania przez pęknięcie (zwykle niewielkie, rzadko prowadzące do poważnego rozerwania ściany). Ponieważ w czasie podziału obie komórki wytwarzają nową ścianę, po podziale jedna pozostaje z jednowarstwową ścianą, a druga ze ścianą zbudowaną również z warstw pochodzących z komórek macierzystych z przerwą w miejscu uwalniania komórki potomnej. W warunkach hodowlanych podział komórki zaczyna się na początku nocy i trwa prawie do jej końca. Pierwszą godzinę zajmuje podział chloroplastu i pirenoidu, po którym następuje dalszy podział i uwolnienie jednej z komórek i wzrost pozostałej. Nie zaobserwowano rozmnażania płciowego, jednak obecność niektórych genów odpowiedzialnych u innych gatunków za mejozę wskazuje na potencjalną możliwość zachodzenia procesów płciowych.
Jest elementem oceanicznego fitoplanktonu – ze względu na rozmiar – pikoplanktonu.
Odkrycie i pozycja taksonomiczna.
Gatunek opisano w 1996 roku z prób planktonu pobranego w 1990 roku przez japońskich badaczy z powierzchniowej warstwy (do głębokości 150 m) wód Oceanu Spokojnego – od Morza Salomona do wybrzeży Honsiu. Stwierdzono go w większości prób, a za miejsce typowe uznano powierzchnię oceanu o współrzędnych 16°25'N, 143°29'E. Udało się go hodować, stąd opisy dotyczą warunków hodowlanych.
Gatunek uznano za przedstawiciela prazynofitów na tyle odmienny, że wyodrębniono dla niego nowy rodzaj "Prasinoderma". Nazwa ta nawiązuje do barwy – w języku greckim "πράσινος" ("prasinos") oznacza jeden z odcieni zieleni (odpowiadający kolorowi naci pora), a "δέρμα" ("derma") oznacza skórę. Epitet gatunkowy "coloniale" również ma grecki źródłosłów, nawiązując do kolonijnej postaci życiowej tego gatunku.
W momencie opisania jako nowy gatunek został on uznany za gatunek typowy nowego rodzaju "Prasinoderma" Hasegawa et Chihara 1996. Wówczas uznano, że najbliższe mu są gatunki z rodziny "Pycnococcaceae" i rzędu "Mamiellales", o czym świadczy zestaw barwników fotosyntetycznych. Dalsze badania molekularne genomu chloroplastów potwierdziły bliskie pokrewieństwo z rodzajem "Prasinococcus", z którym "Prasinoderma" tworzy wspólny klad, i jednocześnie podważyły bliskie pokrewieństwo z rodzajem "Pycnococcus". W związku z tym wyodrębniono rodzinę "Prasinococcaceae" i na nowo zdefiniowano rząd "Prasinococcales". Ze względu na specyficzne cechy, z których niektóre uważane są za bardzo stare ewolucyjne, rząd ten połączono z siostrzaną grupą "Palmophyllales" w klasę "Palmophyllophyceae" i uważano początkowo za grupę zielenic ("Chlorophyta") będącą grupą siostrzaną dla wszystkich pozostałych zielenic. Dalsze badania wskazują, że genom "Prasinoderma coloniale" jest prawie tak samo podobny (mniej więcej w ⅓) do dwóch linii roślin zielonych: "Chlorophyta" i "Streptophyta". Oznacza to, że klad zawierający ten gatunek jest równorzędny tym dwóm kladom, a rośliny zielone należy dzielić na trzy grupy. Trzecią grupę nazwano "Prasinodermatophyta", a pewne cechy wspólne z roślinami spoza grupy roślin zielonych, tj. krasnorostami i glaukofitami, wskazują, że oddzieliła się ona od pozostałych roślin, zanim te rozdzieliły się na "Chlorophyta" i "Streptophyta".

</doc>
<doc id="4878752" url="https://pl.wikipedia.org/wiki?curid=4878752" title="CD Tacón">
CD Tacón



</doc>
<doc id="4878760" url="https://pl.wikipedia.org/wiki?curid=4878760" title="José Antonio Brito Apolonia">
José Antonio Brito Apolonia

José António Brito Apolonia (ur. 7 marca 1941 w Salva, gmina Beja) – portugalski polityk i dziennikarz, parlamentarzysta krajowy, od 1986 do 1987 poseł do Parlamentu Europejskiego II kadencji.
Życiorys.
Zaangażował się w działalność polityczną w ramach Portugalskiej Partii Komunistycznej. Pod koniec lat 70. był burmistrzem w gminie Moita. W latach 1985–1987 zasiadał w Zgromadzeniu Republiki I i II kadencji, reprezentując okręg Setúbal. Od 1 stycznia 1986 do 13 września 1987 wykonywał mandat posła do Parlamentu Europejskiego w ramach delegacji krajowej. Przystąpił do Grupy Sojuszu Komunistycznego. Od stycznia do września 1987 był wiceprzewodniczącym Komisji ds. Transportu i Turystyki, należał też m.in. do Komisji ds. Polityki Regionalnej i Planowania Regionalnego. W późniejszym okresie został szefem gazety „O Rio”, opublikował także książkę wspomnieniową.

</doc>
<doc id="4878771" url="https://pl.wikipedia.org/wiki?curid=4878771" title="Robert Hese">
Robert Hese

Robert Teodor Hese (ur. 1938) – polski psychiatra, dr hab. nauk medycznych, profesor Wyższej Szkoły Nauk Stosowanych w Rudzie Śląskiej.
Życiorys.
21 listopada 1973 obronił pracę doktorską "Modyfikacje metodyczne w leczeniu chorych psychicznie śpiączkami atropinowymi", 8 czerwca 1999 habilitował się na podstawie pracy zatytułowanej "Porównanie wyniku terapeutycznego u chorych z lekooporną depresją w przebiegu jednobiegunowych i dwubiegunowych zaburzeń afektywnych leczonych amitryptyliną, mianseryną i jednostronnymi wstrząsami elektrycznymi". 23 lutego 2011 nadano mu tytuł profesora w zakresie nauk medycznych.
Jest profesorem zwyczajnym w Wyższej Szkole Nauk Stosowanych w Rudzie Śląskiej, oraz był kierownikiem w Katedrze i Oddziale Klinicznym Psychiatrii na Wydziale Lekarskim z Oddziałem Lekarsko-Dentystycznym w Zabrzu Śląskim Uniwersytecie Medycznym w Katowicach.

</doc>
<doc id="4878772" url="https://pl.wikipedia.org/wiki?curid=4878772" title="Phrurolithus minimus">
Phrurolithus minimus

Phrurolithus minimus – gatunek pająka z rodziny Phrurolithidae.
Taksonomia.
Gatunek ten opisany został w 1839 roku przez Carla Ludwiga Kocha.
Morfologia.
Samce osiągają od 2,1 do 2,8 mm, a samice od 2,4 do 3,3 mm długości ciała. Karapaks zmierzony u trzech samców miał od 1,24 do 1,25 mm długości oraz od 1,01 do 1,02 mm szerokości, zaś u 5 samic od 1,13 do 1,2 mm długości i od 0,88 do 0,98 mm szerokości. Ubarwienie karapaksu może być od żółtawobrązowego lub pomarańczowego po ciemnobrązowe z prawie czarną okolicą oczu i słabo zaznaczonymi, ciemniejszymi liniami. Szczękoczułki są rudobrązowe. Sternum ma kolor rudobrązowy z ciemniejszymi brzegami. Odnóża są żółtawobrązowe z ciemniejszymi udami pierwszej pary. Na udach dwóch początkowych par odnóży obecne jest czarne obrączkowanie. Opistosoma (odwłok) ma spód ciemnoszarawy, zaś wierzch pomarańczowy, ciemnobrązowy lub ciemnoszarawy z niewyraźnymi, białymi plamkami w częściach przednio-bocznych, śladowymi, jasnymi i wąskimi szewronami z tyłu oraz kępką białych włosków na szczycie.
Nogogłaszczki samca mają dużą apofizę retrolateralną o szerokiej nasadzie i silnie zakrzywionym wokół wystającego tegulum oraz spiczasto zakończonym wierzchołku. Szeroką apofizę tegularną cechuje duża nasada. Ponadto bulbus cechują gruby embolus z zakrzywionym wierzchołkiem i szypułkowaty konduktor o ściętym szczycie. Płytka płciowa samicy ma dwa otwory kopulacyjne położone na bokach tylnego przedsionka. Przewody kopulacyjne są wąskie, a pomiędzy parą małych i nerkowatych spermatek pierwotnych a otworami kopulacyjnymi mają jeszcze parę większych i wydłużonych wtórnych zbiorników nasiennych.
Występowanie.
Pająk znany z Portugalii, Hiszpanii, Wielkiej Brytanii, Francji, Belgii, Holandii, Niemiec, Szwajcarii, Liechtensteinu, Austrii, Włoch, Słowenii, Chorwacji, Danii, Szwecji, Norwegii, Estonii, Litwy, Polski, Czech, Słowacji, Węgier, Ukrainy, Rumunii, Serbii, Macedonii Północnej i Rosji.
Zamieszkuje suche łąki, wrzosowiska, stepy, świetliste lasy i kamieniste stoki. Bytuje pod kamieniami i w ściółce. Dojrzałe osobniki są aktywne od kwietnia do listopada.

</doc>
<doc id="4878773" url="https://pl.wikipedia.org/wiki?curid=4878773" title="Phrurolithus festivus">
Phrurolithus festivus

Phrurolithus festivus – gatunek pająka z rodziny Phrurolithidae. Zamieszkuje palearktyczną część Eurazji.
Taksonomia.
Gatunek ten opisany został w 1835 roku przez Carla Ludwiga Kocha jako "Macaria festiva". W 1839 roku ten sam autor umieścił go jako gatunek typowy w nowym rodzaju "Phrurolithus".
Morfologia.
Samce osiągają od 2,6 do 3 mm, a samice od 2,4 do 3,8 mm długości ciała. Karapaks zmierzony u 28 samców miał od 1,2 do 1,38 mm długości oraz od 0,97 do 1,2 mm szerokości, zaś u 52 samic od 1,04 do 1,35 mm długości i od 0,86 do 1,09 mm szerokości. Ubarwienie karapaksu jest pomarańczowe do ciemnobrązowego z białymi włoskami pośrodku części głowowej i dwoma rozchodzącymi się rzędami białych włosków w części tylnej. Szczękoczułki samca są ciemnobrązowe, zaś samicy brązowawe. Sternum ma kolor brązowy z ciemniejszymi brzegami. Odnóża są żółtawobrązowe z ciemniejszymi udami. Na udach dwóch początkowych par odnóży obecne jest czarne obrączkowanie. Opistosoma (odwłok) ma spód szarawy, żółtawobrązowy lub brązowy, zaś wierzch pomarańczowobrązowy do czarnego, z parą łatek białych włosków w częściach przednio-bocznych, białą zygzakowatą przepaską przez środek, a u samca jeszcze z kępką białych włosków na szczycie.
Nogogłaszczki samca mają bardzo dużą, łopatowatą, zaokrągloną i asymetrycznie zakończoną apofizę retrolateralną oraz szeroką i u wierzchołka zakrzywioną apofizę tegularną. Nasadowa część bulbusa jest wystająca, a jego odsiebna apofiza przechodzi nad szczytem zakrzywionego embolusa. Sięgająca nieco za bruzdę epigastryczną płytka płciowa samicy ma zesklerotyzowany tył i jeden mały otwór kopulacyjny, położony pośrodku. Przewody kopulacyjne są krótkie i szerokie, a pomiędzy poprzeczną spermateką pierwotną a otworem kopulacyjnym mają jeszcze duże i owalne wtórne zbiorniki nasienne.
Występowanie.
Pająk znany z Portugalii, Hiszpanii, Irlandii, Wielkiej Brytanii, Francji, Belgii, Holandii, Niemiec, Szwajcarii, Austrii, Włoch, Słowenii, Danii, Szwecji, Norwegii, Finlandii, Estonii, Łotwy, Litwy, Polski, Czech, Słowacji, Węgier, Białorusi, Ukrainy, Rumunii, Mołdawii, Bułgarii, Serbii, Czarnogóry, Macedonii Północnej, Grecji, Rosji, Turcji, Gruzji, Azerbejdżanu, Chin i Korei. Występuje do wysokości 1350 m n.p.m.
Zamieszkuje suche łąki, murawy napiaskowe i nawapienne, wrzosowiska, winnice, świetliste lasy i pobrzeża wód. Bytuje pod kamieniami i w ściółce. Dojrzałe samice są aktywne od lutego do października, a samce od marca do października.

</doc>
<doc id="4878774" url="https://pl.wikipedia.org/wiki?curid=4878774" title="Fernando Condesso">
Fernando Condesso

Fernando dos Reis Condesso (ur. 9 października 1946 w Coruche) – portugalski polityk, prawnik i nauczyciel akademicki, parlamentarzysta krajowy, od 1986 do 1989 poseł do Parlamentu Europejskiego II kadencji.
Życiorys.
Kształcił się w zakresie prawa i filozofii na Uniwersytecie w Coimbrze, Universidade Católica Portuguesa w Bradze oraz Universidad de Extremadura, gdzie uzyskał magisterium z prawa. Uzyskał uprawnienia adwokata, podjął pracę m.in. jako menedżer i nauczyciel w szkole. Zajął się działalnością naukową, obronił doktoraty w zakresie prawa i planowania przestrzennego oraz uzyskał tytuł "agregado" (habilitację), doszedł do stanowiska profesora. Specjalizował się w zakresie prawa administracyjnego i europejskiego, administracji publicznej oraz planowania przestrzennego. Odbył zagraniczne staże naukowe m.in. w Hiszpanii, Belgii i Brazylii. Został nauczycielem akademickim na Uniwersytecie Lizbońskim i Universidade Técnica de Lisboa, a także profesorem wizytującym na Universidad Rey Juan Carlos. Opublikował liczne książki poświęcone współczesnej Europie oraz polityce i prawu w Portugalii, a także ponad 50 publikacji naukowych.
W 1974 należał do założycieli Partii Socjaldemokratycznej, został m.in. szefem parlamentarnej frakcji PSD i przewodniczącym rady gminnej. W latach 1979–1995 zasiadał w Zgromadzeniu Republiki (kadencje IB, II, III, IV, V i VI), reprezentując okręg Santarém. Od 1 stycznia 1986 do 13 września 1987 wykonywał mandat posła do Parlamentu Europejskiego w ramach delegacji krajowej, w 1987 uzyskał reelekcję w wyborach. Przystąpił do frakcji liberalno-demokratycznej, należał m.in. do Komisji ds. Rozwoju i Współpracy oraz Komisji ds. Kwestii Politycznych.

</doc>
<doc id="4878776" url="https://pl.wikipedia.org/wiki?curid=4878776" title="António Jorge de Figueiredo Lopes">
António Jorge de Figueiredo Lopes



</doc>
<doc id="4878777" url="https://pl.wikipedia.org/wiki?curid=4878777" title="António Joaquim Marques Mendes">
António Joaquim Marques Mendes



</doc>
<doc id="4878781" url="https://pl.wikipedia.org/wiki?curid=4878781" title="Magdalena Jaszek">
Magdalena Jaszek

Magdalena Barbara Jaszek – polska biotechnolog, dr hab. nauk biologicznych, profesor uczelni Instytutu Nauk Biologicznych Wydziału Biologii i Biotechnologii Uniwersytetu Marii Curie-Skłodowskiej w Lublinie.
Życiorys.
W 1994 ukończyła studia biotechnologii na Uniwersytecie Marii Curie-Skłodowskiej w Lublinie, 12 listopada 2003 obroniła pracę doktorską "Wpływ stresu oksydacyjnego na niektóre aspekty metabolizmu wtórnego u grzybów rozkładających drewno", 18 stycznia 2017 habilitowała się na podstawie pracy zatytułowanej "Stymulacja i zastosowanie potencjału biodegradacyjnego grzybów białej zgnilizny drewna".
Została zatrudniona na stanowisku profesora nadzwyczajnego w Instytucie Biologii i Biochemii na Wydziale Biologii i Biotechnologii Uniwersytetu Marii Curie-Skłodowskiej w Lublinie.
Jest profesorem uczelni Instytutu Nauk Biologicznych Wydziału Biologii i Biotechnologii Uniwersytetu Marii Curie-Skłodowskiej w Lublinie.
Postanowieniem Prezydenta Rzeczypospolitej Polskiej z dnia 17 września 2020 r. została odznaczona Brązowym Krzyżem Zasługi. 

</doc>
<doc id="4878783" url="https://pl.wikipedia.org/wiki?curid=4878783" title="Manuel Pereira">
Manuel Pereira

Manuel Pereira (ur. 31 marca 1928 w Mangualde) – portugalski polityk i prawnik, parlamentarzysta krajowy, od 1986 do 1989 poseł do Parlamentu Europejskiego II kadencji, w latach 1990–1991 minister administracji i spraw wewnętrznych.
Życiorys.
Ukończył studia prawnicze na Uniwersytecie w Coimbrze. Podjął praktykę w zawodzie adwokata, pracował też w administracji publicznej. Po rewolucji goździków z 1974 był m.in. sekretarzem generalnym resortu administracji i spraw wewnętrznych; ustąpił z tej funkcji w 1976. Zaangażował się w działalność polityczną w ramach Partii Socjaldemokratycznej, do której dołączył w 1978. Wybierany do Zgromadzenia Republiki I, II, III, IV i V kadencji, w którym reprezentował okręg Coimbra. W 1981 w portugalskim rządzie był sekretarzem stanu ds. administracji regionalnej i lokalnej. W 1982 pełnił funkcję przewodniczącego frakcji poselskiej PSD. W latach 1983–1986 był członkiem Zgromadzenia Parlamentarnego Rady Europy.
Od stycznia 1986 do września 1987 wykonywał mandat posła do Parlamentu Europejskiego w ramach delegacji krajowej, w 1987 został wybrany w wyborach powszechnych. Przystąpił do Grupy Liberalnej, Demokratycznej i Reformatorskiej, od 1987 do 1989 był jej wiceprzewodniczącym. Pełnił funkcję wiceprzewodniczącego Komisji ds. Polityki Regionalnej i Planowania Regionalnego (1986–1987), należał też m.in. do Komisji ds. Rolnictwa, Rybołówstwa i Rozwoju Wsi. Od stycznia 1990 do października 1991 pozostawał ministrem administracji w drugim rządzie Aníbala Cavaco Silvy. Do 1998 zasiadał we władzach krajowych swojej partii.

</doc>
<doc id="4878786" url="https://pl.wikipedia.org/wiki?curid=4878786" title="Alan Urbanek">
Alan Urbanek

Alan Piotr Urbanek (ur. w 1969) – polski chórmistrz, dyrygent. 
Kariera muzyczna.
W dorobku dyrygenckim posiada ponad 1000 koncertów, spektakli operowych i operetkowych. Miał przyjemność współpracy z najwybitniejszymi polskimi solistkami i solistami: Aleksandrą Kurzak, Jadwigą Rappe, Stefanią Toczyską, Ewą Vesin, Józefem Fraksteinem, Piotrem Kusiewiczem, Piotrem Łykowskim, Bogdanem Makalem, Adamem Makowiczem, Leonardem Andrzejem Mrozem, Wiesławem Ochmanem, Krzysztofem Szmytem.  Szczególnym doświadczeniem była współpraca dyrygencka ze znakomitą Orkiestrą Akademii Beethovenowskiej z Krakowa. Jako dyrygent współtworzył największe wydarzenia podczas Europejskiej Stolicy Kultury Wrocław2016 / Ceremonię Otwarcia ESK. Flow (największe wydarzenie multimedialne w powojennej historii Wrocławia) oraz Ceremonię zamknięcia ESK. Poza koncertami w Polsce występował w Austrii,  Białorusi, Chinach, Finlandii, Francji, Grecji, Kanadzie, Izraelu, Litwie, Macedonii, Niemczech, Portugalii, Rosji, Szwajcarii, Ukrainie, USA, na Węgrzech i  we Włoszech.
Życiorys.
Jest absolwentem Akademii Muzycznej im. Karola Lipińskiego we Wrocławiu. W roku 1996 - doktorat,  w 2002 - habilitacja, 2003 - Podyplomowe Studia "Zarządzanie Kulturą" w Uniwersytecie Jagiellońskim. W styczniu 2009 roku z rąk Prezydenta Rzeczypospolitej Polskiej odebrał tytuł profesora w dziedzinie sztuki muzycznej. 
Od ukończenia studiów w 1992 roku związany z wrocławską Akademią Muzyczną, gdzie obecnie pełni funkcję Dziekana Wydziału Kompozycji, Dyrygentury, Teorii Muzyki i Muzykoterapii (kadencja 2020 - 2024). 
Od 1992 jest kierownikiem artystycznym i dyrygentem Chóru "Gaudium" Uniwersytetu Wrocławskiego. 
W 2009 roku rozpoczął współpracę z Uniwersytetem Przyrodniczym we Wrocławiu obejmując kierownictwo Chóru UPWr. 
Jest laureatem III Nagrody Międzynarodowego Turnieju Dyrygentów Chóralnych "„W Stronę Polifonii"”,  laureatem I Nagrody Ogólnopolskiego Konkursu Dyrygentów Chóralnych im. Prof. Stanisława Kulczyńskiego w Poznaniu. Wielokrotnie odbierał nagrody przyznane m.in. przez Prezydenta Wrocławia, Rektorów Uniwersytetu Wrocławskiego, Uniwersytetu Przyrodniczego we Wrocławiu oraz wrocławskiej Akademii Muzycznej. Wyróżniony Złotą Odznaką Towarzystwa Miłośników Wrocławia jest posiadaczem Srebrnej Odznaki Honorowej Polskiego Związku Chórów i Orkiestr. 
W 2012 roku decyzją Prezydenta RP odznaczony Brązowym Krzyżem Zasługi. W roku 2015 uhonorowany Odznaką Zasłużony dla Uniwersytetu Przyrodniczego we Wrocławiu. W roku 2017 odebrał Medal „Wrocław Dziękuje – ESK2016”. W roku 2020 decyzją Prezydenta RP odznaczony Srebrnym Krzyżem Zasługi za zasługi dla kultury polskiej. 

</doc>
<doc id="4878788" url="https://pl.wikipedia.org/wiki?curid=4878788" title="Kenny Eaton">
Kenny Eaton

Kenny Eaton, właśc. Kenneth H. Eaton (ur. 16 sierpnia 1916 w Lewisville, zm. 31 grudnia 1980 w Key Largo) – amerykański kierowca wyścigowy.
Życiorys.
Był właścicielem sklepu spożywczego i sadu jabłkowego, pracował również jako sprzedawca nieruchomości. Ściganie się rozpoczął pod koniec lat 30., a podczas II wojny światowej służył w policji i wojsku. Po wojnie rywalizował na krótkich torach asfaltowych i szutrowych. Trzykrotnie podjął nieudaną próbę kwalifikacji do Indianapolis 500, a w 1951 roku zajął czternaste miejsce w wyścigu na Darlington Raceway w ramach AAA Championship Car. Był częstym zwycięzcą wyścigów organizowanych przez MRA, ścigał się ponadto w wyścigach stock carów oraz ulicznych wyścigach na Kubie. Zmarł na zawał serca.
Wyniki.
Mistrzostwa Świata Formuły 1.
"W latach 1950–1960 wyścig Indianapolis 500 był eliminacją Mistrzostw Świata Formuły 1".

</doc>
<doc id="4878790" url="https://pl.wikipedia.org/wiki?curid=4878790" title="Twelve Apostles">
Twelve Apostles

Twelve Apostles – kamienny krąg położony niedaleko Ilkley i Burley in Wharfedale w West Yorkshire w Anglii. 
Opis.
To pozostałości kamiennego kręgu o średnicy około 15 metrów. Początkowo znajdowało się w nim od 16 do 20 kamieni, jednak teraz ich liczba została zredukowana do 12. Wykonane są z lokalnego kamienia młyńskiego. 

</doc>
<doc id="4878793" url="https://pl.wikipedia.org/wiki?curid=4878793" title="Stanisław Różycki (zm. 1684)">
Stanisław Różycki (zm. 1684)

Stanisław Różycki herbu Poraj (zm. w 1684 roku) – stolnik łęczycki w latach 1666-1682, sekretarz królewski.
Był elektorem Michała Korybuta Wiśniowieckiego z województwa łęczyckiego w 1669 roku. W 1674 roku był elektorem Jana III Sobieskiego z województwa łęczyckiego. 

</doc>
<doc id="4878795" url="https://pl.wikipedia.org/wiki?curid=4878795" title="Hieronim Krzykowski">
Hieronim Krzykowski



</doc>
<doc id="4878800" url="https://pl.wikipedia.org/wiki?curid=4878800" title="Gabriela Rzechowska-Klauza">
Gabriela Rzechowska-Klauza

Gabriela Rzechowska-Klauza – polska instrumentalistka, dr hab., profesor Instytutu Muzyki Wydziału Artystycznego Uniwersytetu Marii Curie-Skłodowskiej.
Życiorys.
Obroniła pracę doktorską, następnie uzyskała stopień doktora habilitowanego. 2 grudnia 2002 nadano jej tytuł profesora w zakresie sztuk muzycznych. Była zatrudniona na stanowisku profesora w Instytucie Muzyki na Wydziale Artystycznym Uniwersytetu Marii Curie-Skłodowskiej.

</doc>
<doc id="4878802" url="https://pl.wikipedia.org/wiki?curid=4878802" title="Stanisława Kanas">
Stanisława Kanas

Stanisława Ryszarda Kanas (ur. 8 maja w Hucinie) – polska matematyk, doktor habilitowany nauk matematycznych, nauczyciel akademicki, profesor matematyki na Uniwersytecie Rzeszowskim.
Życie i twórczość.
W 1978 roku ukończyła studia na kierunku matematyka na Wydziale Matematyki, Fizyki i Chemii Uniwersytetu Jagiellońskiego. W 1993 uzyskała stopień naukowy doktora na Wydziale Matematyki, Fizyki i Chemii Uniwersytetu Łódzkiego, a stopień doktora habilitowanego w 2008 roku na Wydziale Matematyki, Fizyki i Informatyki Uniwersytetu Marii Curie-Skłodowskiej w Lublinie.
Jest nauczycielem akademickim. Od 1 lipca 2013 profesor Uniwersytetu Rzeszowskiego, a w okresie od 1 czerwca 2008 do 30 czerwca 2013 była profesorem Politechniki Rzeszowskiej. Wypromowała wielu doktorów.
Zainteresowania naukowo-badawcze.
Specjalizuje się w geometrycznej teorii funkcji zespolonych, zespolonych funkcjach harmonicznych oraz w zastosowaniach matematyki w ekonomii i biologii. Jest autorem lub współautorem ponad 70 prac naukowych, monografii , oraz podręczników akademickich.

</doc>
<doc id="4878803" url="https://pl.wikipedia.org/wiki?curid=4878803" title="Alicja Snoch-Pawłowska">
Alicja Snoch-Pawłowska

Alicja Snoch-Pawłowska – polska grafik, dr hab. sztuk plastycznych, profesor uczelni Instytutu Sztuk Pięknych i dziekan Wydziału Artystycznego Uniwersytetu Marii Curie-Skłodowskiej.
Życiorys.
W 1993 ukończyła studia na Uniwersytecie Mikołaja Kopernika, 21 czerwca 2002 obroniła pracę doktorską "Równowaga przeciwieństw – o czerni i bieli w mojej grafice", 8 lipca 2014 habilitowała się na podstawie pracy zatytułowanej "Materia Mystica". Jest zatrudniona na stanowisku profesora uczelni w Instytucie Sztuk Pięknych. Od 2019 pełni funkcję dziekana na Wydziale Artystycznym Uniwersytetu Marii Curie-Skłodowskiej.

</doc>
<doc id="4878804" url="https://pl.wikipedia.org/wiki?curid=4878804" title="Zamek Schoenfels">
Zamek Schoenfels

Zamek Schoenfels (fr. "Château de Schoenfels") – zamek we wsi Schoenfels nad rzeką Mamer w gminie Mersch w Luksemburgu; jeden z siedmiu zamków w „dolinie siedmiu zamków”.
Położenie.
Zamek znajduje się we wsi Schoenfels nad rzeką Mamer w gminie Mersch, ok. 5 km od Mersch i 20 km od miasta Luksemburg. 
Historia.
Pierwsza wzmianka o wsi Schoenfels – "Scindalasheim" – pochodzi z 846 roku. Jej nazwa pochodzi prawdopodobnie od słowa "scindula" (pol. „gont”) lub od słowa "Schinder" (pol. „dekarz”). W XII w. wzmiankowano również Theodoriusa de Schonevelsa. 
W 1292 roku Friedrich von Schoenfels wzniósł umocnioną siedzibę, która następnie przeszła w ręce właścicieli Ansemburga a później właścicieli Sassenheim. Na początku XVI w. zamek należał do Henriego Schloedera von Lachena. 
W 1683 roku wojska francuskie rozebrały jego umocnienia. Wieś wraz z zamkiem doszczętnie spłonęła 22 czerwca 1690 roku. 
W 1813 roku majątek w Schoenfels został sprzedany, a nowym właścicielem został Jean-Baptiste Thorn (1783–1841), późniejszy gubernator belgijskiej prowincji Luksemburga w latach 1831–1839. W 1840 roku zamek został sprzedany ponownie – senatorowi belgijskiemu J. Englerowi, który dwa lata później przekazał zamek swojemu zięciowi baronowi A. Goethalsowi. W 1870 roku obok wieży zamkowej Goethals wzniósł rezydencję (zburzoną w 1976 roku) . Kolejnym właścicielem Schoenfels była rodzina Van den Poll z Hagi, która w 1948 roku sprzedała majątek wraz z okolicznymi lasami handlarzowi drewnem Camille'owi Weissowi. 
W 1971 roku zamek przeszedł w ręce państwa. Obiekt jest zamknięty dla zwiedzających. 
Schoenfels jest jednym z siedmiu zamków w „dolinie siedmiu zamków” – w dolinie rzeki Eisch.
Architektura.
Ze średniowiecznej warowni nie zachowały się żadne pozostałości. Z zamku ostał się donżon – potężna wieża (17 × 13 m) wznosząca się na wysokość 21 m. Donżon zdobią cztery narożne wieżyczki.
W XIX w. gmach został przebudowany w stylu neogotyckim. 

</doc>
<doc id="4878807" url="https://pl.wikipedia.org/wiki?curid=4878807" title="Aleksander Koniecpolski (ujednoznacznienie)">
Aleksander Koniecpolski (ujednoznacznienie)



</doc>
<doc id="4878808" url="https://pl.wikipedia.org/wiki?curid=4878808" title="Marzena Zofia Bernatowicz">
Marzena Zofia Bernatowicz

Marzena Zofia Bernatowicz – polska specjalistka w zakresie prowadzenia zespołów wokalnych i wokalno-instrumentalnych, dr hab., profesor uczelni i dyrektor Instytutu Muzyki Wydziału Artystycznego Uniwersytetu Marii Curie-Skłodowskiej.
Życiorys.
Obroniła pracę doktorską, następnie uzyskała stopień doktora habilitowanego. Została zatrudniona na stanowisku profesora uczelni i dyrektora w Instytucie Muzyki na Wydziale Artystycznym Uniwersytetu Marii Curie-Skłodowskiej.

</doc>
<doc id="4878811" url="https://pl.wikipedia.org/wiki?curid=4878811" title="Ignacy Harski">
Ignacy Harski

Ignacy Harski (ur. 6 lutego 1896, zm. 26 listopada 1956) – podpułkownik łączności inżynier Wojska Polskiego, członek Polskiej Organizacji Wojskowej na Wschodzie, kawaler Orderu Virtuti Militari.
Życiorys.
3 maja 1926 został mianowany kapitanem ze starszeństwem z 1 lipca 1925 i 57. lokatą w korpusie oficerów artylerii. Jako oficer odkomenderowany na studia pozostawał w dyspozycji komendanta miasta stołecznego Warszawy. Z dniem 30 września 1932 został przeniesiony do Sztabu Głównego. Pełnił służbę w Oddziale II na stanowisku kierownika Samodzielnego Referatu Technicznego. Po ukończeniu studiów na Politechnice Warszawskiej otrzymał tytuł inżyniera elektryka. Później został przeniesiony do korpusu oficerów łączności i mianowany majorem ze starszeństwem z 19 marca 1938 i 4. lokatą. W marcu 1939 pełnił służbę w Wydziale Wojskowym Państwowego Instytutu Telekomunikacyjnego na stanowisku kierownika referatu.
26 września 1946, razem z 75 innymi oficerami Polskich Sił Zbrojnych na Zachodzie, został pozbawiony obywatelstwa polskiego.
Od 1952 mieszkał w Polski Osiedlu w Penrhos, następnie przebywał w Polskim Szpitalu w Penley.
Został pochowany na Wrexham Cemetary.

</doc>
<doc id="4878812" url="https://pl.wikipedia.org/wiki?curid=4878812" title="Jan Ferenc">
Jan Ferenc

Jan Ferenc – polski grafik, dr hab. sztuk plastycznych, profesor i dyrektor Instytutu Sztuk Pięknych Wydziału Artystycznego Uniwersytetu Marii Curie-Skłodowskiej. 
Życiorys.
19 grudnia 1996 obronił pracę doktorską, 26 czerwca 2002 uzyskał stopień doktora habilitowanego. 11 czerwca 2015 nadano mu tytuł profesora w zakresie sztuk plastycznych. Został zatrudniony na stanowisku profesora i dyrektora w Instytucie Sztuk Pięknych na Wydziale Artystycznym Uniwersytetu Marii Curie-Skłodowskiej.
Oznaczony Brązowym Medalem „Zasłużony Kulturze Gloria Artis” (2022).

</doc>
<doc id="4878816" url="https://pl.wikipedia.org/wiki?curid=4878816" title="Rui Manuel Almeida Mendes">
Rui Manuel Almeida Mendes

Rui Manuel de Sousa Almeida Mendes (ur. 1 sierpnia 1941 w Lizbonie, zm. we wrześniu 1991) – portugalski polityk i prawnik, parlamentarzysta krajowy, od 1986 do 1987 poseł do Parlamentu Europejskiego II kadencji.
Życiorys.
Z zawodu adwokat, został również szefem stowarzyszenia handlu w Lizbonie. Zaangażował się w działalność polityczną w ramach Partii Socjaldemokratycznej. W latach 1983–1991 zasiadał w Zgromadzeniu Republiki III, IV i V kadencji, reprezentując okręg Lizbona. W latach 1983–1986 był członkiem Zgromadzenia Parlamentarnego Rady Europy. Od 1 stycznia 1986 do 13 września 1987 wykonywał mandat posła do Parlamentu Europejskiego w ramach delegacji krajowej. Przystąpił do frakcji liberalno-demokratycznej, od stycznia 1986 do kwietnia 1987 będąc jej wiceprzewodniczącym. Został wiceszefem Komisji ds. Kwestii Politycznych (1986–1987) oraz członkiem Delegacji ds. stosunków z państwami Magrebu.

</doc>
