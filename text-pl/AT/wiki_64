<doc id="4878818" url="https://pl.wikipedia.org/wiki?curid=4878818" title="Sielsowiet Podhorodno">
Sielsowiet Podhorodno

Sielsowiet Podhorodno (; ) – sielsowiet na Białorusi, w obwodzie grodzieńskim, w rejonie werenowskim, z siedzibą w Podhorodnie. Od północnego zachodu graniczy z Republiką Litewską.
Według spisu z 2009 sielsowiety Podhorodno i Poleckiszki zamieszkiwało 2238 osób, w tym 1990 Polaków (88,92%), 170 Białorusinów (7,60%), 33 Rosjan (1,47%), 17 Ukraińców (0,76%), 5 Litwinów (0,22%), 23 osoby innych narodowości i 5 osób, które nie podały żadnej narodowości.
18 października 2013 do sielsowietu Podhorodno przyłączono likwidowany sielsowiet Poleckiszki

</doc>
<doc id="4878821" url="https://pl.wikipedia.org/wiki?curid=4878821" title="Karl von Müffling">
Karl von Müffling

Karl, baron von Müffling, zwany "białym" (Weiss) – ur. 12 czerwca 1775 roku w Halle, zm. 16 stycznia 1851 w Erfurcie – pruski wojskowy, uczestnik wojen napoleońskich.
W armii pruskiej od 1790 roku. W 1799 roku pomagał w redakcji słownika wojskowego, którego głównym autorem był porucznik W. von Leipziger. Zimą roku 1802-1803, został kwatermistrzem armii. W 1805 roku w obliczu francuskiej inwazji, awansowany na kapitana. W roku 1806 Müffling służył pod rozkazami Karla Augusta von Sachsen-Weimar-Eisenach, i marszałka Blüchera. Po klęsce 1806 roku przeszedł do służby cywilnej, w 1813 roku znów został czynnym wojskowym, w sztabie pruskiej Armii Śląska. Przed bitwą pod Waterloo (1815) służył jako łącznik między armiami Blüchera i Wellingtona; umożliwiając współpracę obu armii i walnie przyczyniając się do zwycięstwa nad Napoleonem. Po wojnie dalej specjalizował się w topografii i kartografii. Od 1821 szef sztabu generalnego w Berlinie.

</doc>
<doc id="4878825" url="https://pl.wikipedia.org/wiki?curid=4878825" title="John Balleny">
John Balleny

John Balleny (zm. w 1842 roku lub później) – angielski kapitan szkunera „Eliza Scott”, który przewodził wyprawie odkrywczej do Antarktyki w latach 1838–1839, na zlecenie angielskiej firmy wielorybniczej Samuel Enderby &amp; Sons. Podczas wspomnianej ekspedycji, Balleny, żeglujący wraz z Thomasem Freemanem i „Sabrina” dotarł do Oceanu Południowego płynąc południkowym korytarzem wyznaczonym przez linię południka 175°E, na południe od Nowej Zelandii.
Życiorys.
Balleny urodził się około 1770 roku i do 1798 mieszkał w St George in the East będącej w owym czasie dzielnicą portową Londynu, oraz był współwłaścicielem statku „Blenheim” o pojemności 569 ton. Do 1824 był on wymieniany jako kapitan kilku innych statków handlowych w tym statku „Lord Cathcard” oraz brygu „Peace” o pojemności 269 BRT. W 1824 roku stał się współwłaścicielem wielorybniczego barku „Caledonia”, aczkolwiek w kolejnych latach nie był wymieniany w spisach jako kapitan żadnego statku, co najprawdopodobniej oznaczało, że przeszedł na emeryturę.
Wyprawa na „Eliza Scott”.
Na początku lat 30. XIX wieku przedsiębiorstwo Samuel Enderby &amp; Sons wysłało dwie nieudane ekspedycje w kierunku Antarktyki i pomimo niepowodzeń zdecydowało się wysłać trzecią, w której skład miał wchodzić szkuner „Eliza Scott” o pojemności 156 ton oraz kuter „Sabrina” o pojemności 54 ton. Kiedy statki wyszły w morze z Londynu 12 lipca 1838, dowódcą „Elizy Scott” był Thomas Freeman. Jednakże już dwa dni później po dopłynięciu do Deal doszło do zmiany, w wyniku której dowodzenie na „Eliza Scott” objął Balleny (najwyraźniej zawieszając swoją kapitańską emeryturę), zaś Freeman został kapitanem „Sabriny”.
Szkuner „Eliza Scott” nie był zbudowany z myślą o tak żmudnej podróży, toteż ekspedycja była dość trudna zarówno dla Johna Balleny, jak i jego załogi. W dodatku, Balleny początkowo zamierzał co niedzielę celebrować nabożeństwo religijne na pokładzie, co spotkało się z aprobatą rodziny Enderby, jednakże załoga już na początku podróży odmówiła udziału w nabożeństwie początkowym, toteż Balleny musiał porzucić swój zamysł. Statki dotarły na Wyspę Chalky w pobliżu Nowej Zelandii 3 grudnia 1838, gdzie załoga otrzymała miesiąc odpoczynku, polowała na foki i uzupełniała zapasy.
Flotylla Balleny’ego zatrzymała się w obrębie paku lodowego otaczającego Antarktydę, gdzie w 1839 roku wyprawa odkryła Wyspy Balleny’ego, a także miała możliwość krótkiego oglądania właściwego kontynentu Antarktydy. Miejsce obserwowane przez członków wyprawy miało współrzędne 64°58′S, 121°08′E i dzisiaj jest nazywane jako Sabrina Coast.
W drodze powrotnej, 24 marca 1839, utracona została „Sabrina”, zaś cała wyprawa okazała się nieopłacalna, jako że przywiezione przez Balleny’ego 178 skór foczych nie pokryło kosztów ekspedycji.
W latach 1840–1841 Balleny był kapitanem nowego barku „Taglioni”, którym dowodził podczas podróży do Kalkuty oraz w 1842 do Australii. Wszelkie informacje o nim urywają się w 1842 roku, toteż najprawdopodobniej wtedy zmarł.

</doc>
<doc id="4878826" url="https://pl.wikipedia.org/wiki?curid=4878826" title="Fidèle Dimou">
Fidèle Dimou

Fidèle Dimou (ur. 21 września 1957 w Mossaka) – kongijski polityk. Od 2017 do 2020 roku był ministrem transportu, lotnictwa cywilnego i marynarki handlowej. Od 2006 do 2017 był prefektem departamentu Kouilou.
Życiorys.
Fidèle Dimou urodził się 21 września 1957 roku w dystrykcie Mossaka w departamencie Cuvette. W latach 1998–2004 był dyrektorem generalnym służby cywilnej. Od 2004 do 2006 pełnił obowiązki konsultanta w sekretariacie generalnym rządu Konga, w tym samym czasie był szefem sztabu wiceprezesa trybunału konstytucyjnego.
Uzyskał licencjat w dziedzinie prawa na Université Marien Ngouabi oraz w 1993 roku doktorat w dziedzinie prawa na Université de Paris X.
Kariera polityczna.
Od 2006 roku był prefektem departamentu Kouilou, na stanowisku został zaprzysiężony 18 stycznia 2006 roku. Na szóstym nadzwyczajnym kongresie Kongijskiej Partii Pracy (PCT), który odbył się w lipcu 2011 roku, Dimou został wybrany na jednego z 471 członków Komitetu Centralnego PCT.
22 sierpnia 2017 roku został powołany w skład rządu na stanowisku ministra transportu, lotnictwa cywilnego i marynarki handlowej. Stanowisko pełnił do 16 marca 2020, kiedy to po skrytykowaniu obecnego prezydenta Konga został wydalony z rządu.

</doc>
<doc id="4878832" url="https://pl.wikipedia.org/wiki?curid=4878832" title="Zwyciężczynie konkursów Pucharu Świata w skokach narciarskich">
Zwyciężczynie konkursów Pucharu Świata w skokach narciarskich

Zwyciężczynie konkursów Pucharu Świata w skokach narciarskich – zestawienie zawodniczek i drużyn, które przynajmniej raz odniosły zwycięstwo w konkursach indywidualnych lub drużynowych Pucharu Świata w skokach narciarskich kobiet.
Puchar Świata w skokach narciarskich kobiet organizowany jest corocznie przez Międzynarodową Federację Narciarską, w miesiącach pomiędzy listopadem a marcem. Konkursy przeprowadzane są przede wszystkim w Europie, poza nią przynajmniej raz odbyły się w Japonii, Korei Południowej i Kazachstanie. 
Pierwszą edycję Pucharu Świata kobiet przeprowadzono w sezonie 2011/2012 (dla porównania pierwszy cykl mężczyzn zorganizowano w sezonie 1979/1980). Od sezonu 2017/2018 organizowane są również zawody drużynowe kobiet, zaliczane do Pucharu Narodów (wcześniej dwukrotnie rozegrano konkursy drużyn mieszanych, w których udział wzięły zespoły złożone z kobiet i mężczyzn). Niektóre z konkursów zaliczane były również do innych klasyfikacji turniejowych – do Lillehammer Triple, Raw Air i Russian Tour Blue Bird.
Najwięcej zwycięstw w klasyfikacji generalnej Pucharu Świata kobiet odniosła Sara Takanashi, która czterokrotnie zdobyła Kryształową Kulę. Trzykrotnie triumf w klasyfikacji generalnej odniosła Maren Lundby, jako jedyna dokonała tego trzy razy z rzędu. W konkursach Pucharu Świata najwięcej zwycięstw odniosła Sara Takanashi, która 63 razy była najlepsza w zawodach. W klasyfikacji wszech czasów drugie miejsce zajmuje Maren Lundby z 30 zwycięstwami, a trzecie – Daniela Iraschko-Stolz z 16 wygranymi. W zawodach drużynowych najwięcej zwycięstw odniosła reprezentacja Japonii (trzy wygrane, w tym jedna w konkursie mieszanym), po dwa zwycięstwa mają na koncie zespoły z Austrii, Niemiec, Norwegii i Słowenii. Najbardziej utytułowanymi zawodniczkami w konkursach drużynowych są Yūki Itō i Sara Takanashi z trzema zwycięstwami na koncie.
Konkursy indywidualne.
Klasyfikacje zawodniczek.
Klasyfikacja wszech czasów.
W tabeli podano dziesięć zawodniczek z największą liczbą zwycięstw w indywidualnych konkursach Pucharu Świata w skokach narciarskich.
Klasyfikacja według sezonów.
W tabeli przedstawiono zawodniczki z największą liczbą zwycięstw w indywidualnych konkursach Pucharu Świata w poszczególnych sezonach.
Konkursy drużynowe.
Klasyfikacje drużyn.
Klasyfikacja wszech czasów.
W tabeli podano reprezentacje według liczby zwycięstw w drużynowych konkursach Pucharu Świata kobiet w skokach narciarskich. Do statystyk wliczono również dwa konkursy drużyn mieszanych.
Klasyfikacja według sezonów.
W tabeli przedstawiono reprezentacje z największą liczbą zwycięstw w drużynowych konkursach Pucharu Świata w poszczególnych sezonach.
Klasyfikacja zawodniczek.
W tabeli podano zawodniczki z co najmniej dwoma zwycięstwami w drużynowych konkursach Pucharu Świata w skokach narciarskich.

</doc>
<doc id="4878836" url="https://pl.wikipedia.org/wiki?curid=4878836" title="Tour Bitwa Warszawska 1920 2020">
Tour Bitwa Warszawska 1920 2020

Tour Bitwa Warszawska 1920 2020 – 2. edycja wyścigu kolarskiego Tour Bitwa Warszawska 1920, która odbyła się w dniach od 12 do 16 sierpnia 2020. Wyścig był częścią UCI Europe Tour 2020.
Wyścig odbył się dla upamiętnienia setnej rocznicy Bitwy Warszawskiej i prowadził przez miejscowości związane z tym starciem.
Wyniki etapów.
Etap 3.
W wyniku protestu części startujących w wyścigu drużyn twierdzących, iż szutrowe odcinki nawierzchni były zbyt niebezpieczne etap został zneutralizowany, a jego trasa zmieniona. Do mety jako pierwszy dojechał Erytrejyczk Natnael Tesfatsion z grupy NTT Continental Cycling Team, jednak rywalizacja nie była wliczana do klasyfikacji generalnej wyścigu, nie prowadzono także oficjalnych wyników etapu, a za miejsca na mecie nie przyznano punktów do ranking UCI.
Klasyfikacje.
Klasyfikacja punktowa (gravel).
W wyścigu prowadzono była specjalna klasyfikacja punktowa, obejmująca zawodników najszybszych na szutrowych odcinkach specjalnych.

</doc>
<doc id="4878837" url="https://pl.wikipedia.org/wiki?curid=4878837" title="Szymon Hiżycki OSB">
Szymon Hiżycki OSB



</doc>
<doc id="4878838" url="https://pl.wikipedia.org/wiki?curid=4878838" title="Äischdall">
Äischdall

Äischdall także potocznie Dolina Siedmiu Zamków (luks. "Dall vun de siwe Schlässer", fr. "Vallée des sept châteaux", niem. "Tal der sieben Schlösse") – dolina rzeki Eisch (luks. Äisch) w zachodniej części Luksemburga między Mersch a Gaichel; w dolinie znajduje się siedem zamków. 
Opis.
Äischdall rozciąga się na przestrzeni 37 km między Mersch a Gaichel na granicy z Belgią. Jej potoczna nazwa nawiązuje do siedmiu zamków, które wznoszą się dolinie. Biegnie tędy szlak turystyczny „Dolina Siedmiu Zamków”. 
Zamki.
Poniższa tabela przedstawia zamki "Doliny Siedmiu Zamków":

</doc>
<doc id="4878841" url="https://pl.wikipedia.org/wiki?curid=4878841" title="José Silva Domingos">
José Silva Domingos

José (da) Silva Domingos (ur. 5 lutego 1941 w Alcobaça) – portugalski polityk i menedżer, parlamentarzysta krajowy, sekretarz stanu, od 1986 do 1987 poseł do Parlamentu Europejskiego II kadencji.
Życiorys.
Studiował finanse w Instytucie Ekonomii i Zarządzania w ramach Uniwersytetu Lizbońskiego. Początkowo pracował jako inspektor bankowy, następnie był menedżerem i dyrektorem zarządzającym w firmach z branży transportu morskiego, przemysłu i turystyki działających w Mozambiku i Angoli. Od 1974 do 1975 kierował portami i koleją w Angoli, następnie do 1980 zarządzał portugalskimi narodowymi przedsiębiorstwami żeglugi i transportu morskiego.
Zaangażował się w działalność polityczną w ramach Partii Socjaldemokratycznej. Pełnił funkcję sekretarza stanu odpowiedzialnego za flotę handlową (1978–1979, 1980–1981), transport międzynarodowy (1981) oraz transport wewnętrzny i komunikację (1981–1983). W latach 1979–1980 i 1983–1987 zasiadał w Zgromadzeniu Republiki (kadencje IB, III i IV), reprezentując dystrykt Viana do Castelo. Od 1 stycznia 1986 do 12 lutego 1987 wykonywał mandat posła do Parlamentu Europejskiego w ramach delegacji krajowej. Przystąpił do frakcji liberalno-demokratycznej, należał do Komisji ds. Stosunków Gospodarczych z Zagranicą. Zrezygnował z mandatu przed końcem swojej kadencji.

</doc>
<doc id="4878844" url="https://pl.wikipedia.org/wiki?curid=4878844" title="Miasteczko rowerowe">
Miasteczko rowerowe



</doc>
<doc id="4878854" url="https://pl.wikipedia.org/wiki?curid=4878854" title="Wilhelm Kleinberg">
Wilhelm Kleinberg

Wilhelm (Wolf) Kleinberg (ur. 27 listopada 1865 w Bronicy, zm. 16 czerwca 1942 w Rabce-Zdroju) – fotograf.
Urodził się w rodzinie żydowskiej jako syn Chai i Ichiela Kleinbergów. Rodzina początkowo prowadziła gospodarstwo rolne, następnie ojciec pracował jako urzędnik w Borysławiu i Drohobyczu. Po 1890 Wilhelm przeniósł się do Krakowa, gdzie co najmniej od 1893 roku wraz z Antonim Larischem prowadził sklep z aparatami i przyborami fotograficznymi przy ul. św. Marka 20. W 1894 roku skład prowadził już samodzielnie, przy ul. Floriańskiej 40. W tym samym roku wydał "Krótki podręcznik fotogra­fii dla amatorów". Od 1898 roku sklep mieścił się w Hotelu pod Różą.
Wiadomo, że Kleinberg znał Jana Szczepanika i miał udział w spółce, którą Szczepanik zawiązał z jego krewnym, Ludwikiem Kleinbergiem (1857–1920). Gdy na początku XX wieku Wilhelm Kleinberg rozpoczął działalność jako fotograf, podobno za pośrednictwem Szczepanika otrzymał od Stanisława Wyspiańskiego zlecenie na wykonanie zdjęć z prapremiery "Wesela" w 1901 roku. Seria tych fotografii została wydana w formie pocztówek, a sygnowane są przez prowadzone przez niego atelier „Zofia”, które następnie (nie później niż od 1905 roku) działało pod nazwą „Kamera”. Początkowo mieściło się przy ul. Dominikańskiej 3, a w 1902 roku przeniesione zostało na ul. św. Gertrudy 23, do parterowego pawilonu w ogrodzie księży misjonarzy, naprzeciw Wawelu i Hotelu Royal. Zakład „Kamera” wykonywał przede wszystkim fotografie portretowe, specjalizując się w zdjęciach dzieci. Nic nie wskazuje natomiast, by Kleinberg wykonywał zdjęcia Krakowa, a przypisywanie mu serii widoków miasta, wydanych przez firmy: Römmler &amp; Jonas oraz Diezel &amp; Langer, nie ma uzasadnienia. Zakład Kleinberga działał zapewne do roku 1919, a sam pawilon przestał istnieć w 1929 roku.
Wilhelm Kleinberg 15 sierpnia 1894 roku ożenił się z Toni (Antoniną) Kirschner (ur. 1867), z którą doczekał się sześciorga dzieci. W 1941 roku Kleinbergowie przenieśli się do Rabki, gdzie Antonina została zamordowana 20 maja 1942 roku, a Wilhelm został rozstrzelany 16 czerwca tego samego roku.

</doc>
<doc id="4878859" url="https://pl.wikipedia.org/wiki?curid=4878859" title="Kamil Małecki">
Kamil Małecki

Kamil Małecki (ur. 2 stycznia 1996 w Bytowie) – polski kolarz szosowy. Uczestnik mistrzostw świata (2017 i 2018) oraz Europy. Od 2021 zawodnik Lotto Soudal, wcześniej związany z CCC Development Team (do 2018 występującego pod nazwą CCC Sprandi Polkowice).
Przebieg kariery.
Pochodzi z Grzmiącej. Kolarstwo zaczął uprawiać w wieku 8 lat w klubie Baszta Bytów. W 2014 został wicemistrzem Polski juniorów w wyścigu ze startu wspólnego juniorów. Karierę zawodową rozpoczął w 2015 i od początku związany jest z drużynami sponsorowanymi przez firmę CCC – do końca 2019 z zespołem UCI Professional Continental Teams CCC Development Team (do 2018 występującym pod nazwą CCC Sprandi Polkowice), a od 2020 z drużyną UCI WorldTeams CCC Team.
W 2017 zwyciężył w 2. etapie i zajął 2. miejsce w klasyfikacji generalnej Karpackiego Wyścigu Kurierów. Zwyciężył również w klasyfikacji młodzieżowej wyścigu Dookoła Mazowsza 2017. Wystąpił w Mistrzostwach Świata w Kolarstwie Szosowym 2017, zajmując 50. lokatę w wyścigu młodzieżowców ze startu wspólnego. W 2018 był czwarty w młodzieżowej edycji wyścigu Ronde van Vlaanderen. W tym samym roku stawał na podium etapów Karpackiego Wyścigu Kurierów (2. na 3. etapie), Grand Prix Priessnitz spa (3. na 3. etapie), Czech Cycling Tour (2. na 1. etapie), Tour de Hongrie (3. na etapach 1., 4. i 5.). Ponadto zwyciężył w Grand Prix Doliny Baryczy Milicz, a w Tour de Hongrie zajął 2. miejsce w klasyfikacji generalnej. Wystąpił w Mistrzostwach Świata w Kolarstwie Szosowym 2018, zajmując 57. pozycję w wyścigu młodzieżowców ze startu wspólnego.
W 2019 zwyciężył w klasyfikacjach generalnych dwóch rozgrywanych w Polsce wyścigów UCI Europe Tour 2019 – Szlakiem Grodów Piastowskich oraz Bałtyk-Karkonosze Tour. W pierwszym z nich stanął również na podium dwóch etapów (1. na etapie 1b i 2. na 1a), a w drugim jednego (1. na etapie 4.). Wystartował też na Mistrzostwach Europy w Kolarstwie Szosowym 2019, zajmując 42. pozycję w wyścigu ze startu wspólnego elity. W 2020 zajął 3. miejsce na 4. etapie wyścigu Étoile de Bessèges, a następnie zadebiutował w wyścigu rangi UCI World Tour, startując w Tour de Pologne 2020 – na trasie 2. etapu jechał w „żółtej koszulce” (po 1. etapie zajmował 3. miejsce w klasyfikacji generalnej, jednak, zgodnie z przepisami, po wycofaniu się w wyniku doznanych w kraksie na mecie 1. etapu obrażeń przez Fabio Jakobsena i Marca Sarreau’a, został liderem wyścigu), na 4. etapie zajął 7. pozycję, a w klasyfikacji generalnej całego wyścigu uplasował się na 6. miejscu.

</doc>
<doc id="4878860" url="https://pl.wikipedia.org/wiki?curid=4878860" title="Lista światowego dziedzictwa UNESCO w Luksemburgu">
Lista światowego dziedzictwa UNESCO w Luksemburgu

Lista światowego dziedzictwa UNESCO w Luksemburgu – lista miejsc we Luksemburgu wpisanych na listę światowego dziedzictwa UNESCO, ustanowionej na mocy Konwencji w sprawie ochrony światowego dziedzictwa kulturowego i naturalnego, przyjętej przez UNESCO na 17. sesji w Paryżu 16 listopada 1972 i ratyfikowanej przez Luksemburg 28 września 1983 roku.
Historia.
Luksemburg ratyfikował 28 września 1983 roku "Konwencję w sprawie ochrony światowego dziedzictwa kulturowego i naturalnego" z 1972 roku. Na liście światowego dziedzictwa znalazł się tylko jeden obiekt z Luksemburga (stan w 2020 roku).
Obiekty na liście światowego dziedzictwa UNESCO.
Poniższa tabela przedstawia luksemburskie obiekty na liście światowego dziedzictwa UNESCO:

</doc>
<doc id="4878862" url="https://pl.wikipedia.org/wiki?curid=4878862" title="José Pereira Lopez">
José Pereira Lopez

José Pereira Lopez (Lopes) (ur. 1 listopada 1939 w Salvaterra do Extremo, gmina Idanha-a-Nova) – portugalski polityk, działacz związkowy i nauczyciel, parlamentarzysta krajowy, w 1987 poseł do Parlamentu Europejskiego II kadencji, sekretarz stanu.
Życiorys.
Zdobył wykształcenie wyższe, otrzymał doktorat. Zawodowo pracował jako nauczyciel w szkole podstawowej i gimnazjum. Działał w związku zawodowym bankowców, należał do zarządu powiązanego z nią centrum usług socjalnych. Pełnił funkcję sekretarza generalnego i prezydenta centrali związkowej União Geral de Trabalhadores. Reprezentował Portugalię podczas trzech konferencji Międzynarodowej Organizacji Pracy w Genewie, opublikował też książkę o związkach zawodowych.
Zaangażował się w działalność polityczną w ramach Partii Socjaldemokratycznej, dołączył do jej władz krajowych. W latach 1983–1995 zasiadał w Zgromadzeniu Republiki III, IV, V i VI kadencji, reprezentując dystrykt Castelo Branco i Europę. Od 19 lutego do 13 września 1987 wykonywał mandat posła do Parlamentu Europejskiego w ramach delegacji krajowej (zastąpił José Silvę Domingos). Przystąpił do frakcji liberalno-demokratycznej, należał do Komisji ds. Stosunków Gospodarczych z Zagranicą. Od maja 2002 do czerwca 2003 pełnił funkcję gubernatora cywilnego dystryktu Castelo Branco.
Wyróżniony Orderem Zasługi Przedsiębiorczej III klasy za zasługi dla branży przemysłowej (1984), a także Orderem Zasługi II klasy (2010).

</doc>
<doc id="4878867" url="https://pl.wikipedia.org/wiki?curid=4878867" title="Pipraeidea">
Pipraeidea



</doc>
<doc id="4878868" url="https://pl.wikipedia.org/wiki?curid=4878868" title="Pipraeidea melanonota">
Pipraeidea melanonota



</doc>
<doc id="4878876" url="https://pl.wikipedia.org/wiki?curid=4878876" title="Władysław Skrzyński (1810–1873)">
Władysław Skrzyński (1810–1873)



</doc>
<doc id="4878879" url="https://pl.wikipedia.org/wiki?curid=4878879" title="Uniwersytet w Koblencji-Landau">
Uniwersytet w Koblencji-Landau

Uniwersytet w Koblencji-Landau () – niemiecka publiczna uczelnia wyższa.
Poprzednikiem uczelni były szkoły pedagogiczne ("Pädagogische Hochschulen") utworzone w 1960 roku, gdy podzielono Akademię Pedagogiczną Nadrenii-Palatynatu. Szkoły powstały wówczas w sześciu miastach: Kaiserslautern, Koblencji, Landau, Neuwied, Trewirze i Wormacji. W 1969 roku na bazie szkół powstała Wyższa Szkoła Nauk Pedagogicznych Nadrenii-Palatynatu ("Erziehungswissenschaftliche Hochschule Rheinland-Pfalz"). Siedziba władz uczelni mieściła się w Moguncji, a poszczególne ośrodki w Koblencji, Landau i Wormacji. Oddział w Wormacji został zamknięty w 1978 roku, a Wydział Pedagogiki Specjalnej w Moguncji w 1985 został dołączony do Uniwersytetu Johannesa Gutenberga
1 października 1990 Wyższa Szkoła Nauk Pedagogicznych Nadrenii-Palatynatu został przekształcona w Uniwersytet w Koblencji i Landau.
1 stycznia 2023 kampus Landau został oddzielony od położonego 160 km dalej koblenckiego odpowiednika. Uniwersytet w Koblencji stał się samodzielny i wraz z ok. 9000 studentami jednym z mniejszych uniwersytetów w Niemczech. Kampus Landau uległ fuzji z Uniwersytetem Technicznym w Kaiserslautern i w ten sposób powstał RPTU Kaiserslautern-Landau. Zakończenie fuzji pod względem organizacyjnym jest planowane na rok 2027.
Struktura organizacyjna.
Siedziba prezydenta i kanclerza uczelni mieści się w Moguncji, w kampusach zlokalizowanych w Koblencji i Landau znajdują się po cztery wydziały:

</doc>
<doc id="4878893" url="https://pl.wikipedia.org/wiki?curid=4878893" title="Uniwersytet Koblenz-Landau">
Uniwersytet Koblenz-Landau



</doc>
<doc id="4878896" url="https://pl.wikipedia.org/wiki?curid=4878896" title="Universität Koblenz-Landau">
Universität Koblenz-Landau



</doc>
<doc id="4878898" url="https://pl.wikipedia.org/wiki?curid=4878898" title="Nationaldivisioun (2016/2017)">
Nationaldivisioun (2016/2017)

Nationaldivisioun 2016/2017 – 103. edycja najwyższej klasy rozgrywkowej w Luksemburgu. W rozgrywkach zostało rozegranych 26 kolejek spotkań. Tytułu bronił F91 Dudelange.
Tabela.
 ||rowspan="7"|
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Baraże o Nationaldivisioun.
W meczu barażowym o udział w rozgrywkach Nationaldivisioun w sezonie 2017/2018 zagrały: 12. drużyna Nationaldivisioun – – i 3. drużyna Éierepromotioun – . 

</doc>
<doc id="4878908" url="https://pl.wikipedia.org/wiki?curid=4878908" title="Alicja Kuczyńska">
Alicja Kuczyńska

Alicja Kuczyńska – polska psycholog, dr hab. nauk humanistycznych, profesor uczelni Instytutu Psychologii Wydziału Pedagogiki, Psychologii i Socjologii Uniwersytetu Zielonogórskiego.
Życiorys.
7 maja 1986 obroniła pracę doktorską "Koncepcje życia seksualnego i ich klasyfikacje w aspekcie klinicznym", 17 lutego 2000 habilitowała się na podstawie pracy zatytułowanej "Sposób na bliski związek. Zachowania wiążące w procesie kształtowania się i utrzymania więzi w bliskich związkach". Została zatrudniona na stanowisku profesora nadzwyczajnego w Instytucie Psychologii na Wydziale Nauk Historycznych i Pedagogicznych Uniwersytetu Wrocławskiego.
Jest profesorem uczelni Instytutu Psychologii Wydziału Pedagogiki, Psychologii i Socjologii Uniwersytetu Zielonogórskiego.

</doc>
<doc id="4878909" url="https://pl.wikipedia.org/wiki?curid=4878909" title="Dezydery Jacek Tarnowski">
Dezydery Jacek Tarnowski

Dezydery Jacek Tarnowski herbu Rola – kanonik kamieniecki w 1681 roku, łowczy łęczycki w latach 1640-1681.
Był elektorem Michała Korybuta Wiśniowieckiego z województwa łęczyckiego w 1669 roku. W 1674 roku był elektorem Jana III Sobieskiego z województwa łęczyckiego.
Bibliografia.
 

</doc>
<doc id="4878915" url="https://pl.wikipedia.org/wiki?curid=4878915" title="Parafia św. Łukasza Ewangelisty w Bartążku">
Parafia św. Łukasza Ewangelisty w Bartążku

Parafia świętego Łukasza Ewangelisty w Bartążku – parafia rzymskokatolicka znajdująca się w archidiecezji warmińskiej, w dekanacie Olsztyn IV – Jaroty.

</doc>
<doc id="4878916" url="https://pl.wikipedia.org/wiki?curid=4878916" title="Tadeusz Miazga">
Tadeusz Miazga

Tadeusz Miazga (ur. 3 października 1906 w Frampolu, zm. 21 września 1988 w Radomiu) – polski duchowny katolicki, kompozytor, muzykolog, wykładowca akademicki i pedagog, dyrygent chóralny.
Życiorys.
Młodość, edukacja, kapłaństwo, praca.
Tadeusz Miazga urodził się 3 października 1906 roku we Frampolu, zmarł 21 września 1988 roku w Radomiu. Talent muzyczny zdradzał od dzieciństwa, wcześnie osierocony objął w latach 1925-26 posadę organisty prowadzącego chór parafialny w pobliskim Janowie Lubelskim, po czym wznowił edukację w sandomierskim gimnazjum i seminarium duchownym, gdzie otrzymał święcenia kapłańskie 4 czerwca 1933 r. Następnie podjął studia w Konserwatorium Warszawskim, które ukończył z trzema dyplomami w zakresie teorii i kompozycji, fortepianu, organów i harfy oraz nauczyciela muzyki. W tym czasie odbywał też zagraniczne studia nad chorałem gregoriańskim. Następnie wrócił do Sandomierza, gdzie w latach 1937-1946 pełnił obowiązki profesora Seminarium Duchownego oraz pedagoga w kilku miejscowych szkołach. W czasie okupacji niemieckiej był na krótko aresztowany przez gestapo, a w latach 1942-1944 udzielał się w tajnym nauczaniu.
Po wojnie w 1947 r. przeniósł się do Poznania, gdzie wznowił na tamtejszym uniwersytecie studia muzykologiczne (u prof. A. Chybińskiego) oraz historii sztuki (u ks. S. Dettlofa), a jednocześnie był zatrudniony w poznańskim Konserwatorium Muzycznym oraz Państwowej Średniej Szkole Muzycznej. Uzyskał tytuły magistra muzykologii na Uniwersytecie Poznańskim, a także magistra teologii na Uniwersytecie Jagiellońskim.
Za zgodą stosownych władz kościelnych w 1950 r. osiedlił się na dłużej w Lublinie, gdzie podjął obowiązki profesora w Seminarium Duchownym, a ponadto prowadził chór męski, dla którego komponował rozliczne opracowania wielogłosowe utworów mszalnych, motetowych i pieśniowych i dał z nim ponad 200 koncertów. Równocześnie był zatrudniony w charakterze nauczyciela mianowanego w Państwowej Średniej Szkole Muzycznej, a w latach 1956-1967 wykładał w Instytucie Muzykologii Kościelnej KUL.
Aktywność naukowa i artystyczna.
Ks. Miazga uzyskał w 1960 r. na Wydziale Filozoficzno-Historycznym UJ doktorat nauk humanistycznych, po przedłożeniu pracy: "Antyfonarz kielecki z XIV wieku""." Niemal corocznie wyjeżdżał za granicę, koncertował i uczestniczył w międzynarodowym życiu muzycznym: kongresach muzykologicznych, festiwalach muzyki współczesnej, kongresach muzyki kościelnej.
Kapłaństwo.
Pomimo rozmiłowania w chorale gregoriańskim i łacińskiej liturgii Kościoła rzymskokatolickiego, ks. Miazga aktywnie włączył się w realizację wskazań Soboru Watykańskiego II i tworzenie repertuaru muzyki liturgicznej w rodzimym języku, uczestniczył w opracowywaniu i tworzeniu stosownych form muzycznych m.in. na zlecenie Podkomisji Episkopatu Polski dla Spraw Muzyki Sakralnej). Szczególną formą jego aktywności, ważną zwłaszcza w obchodach Tysiąclecia chrześcijaństwa w Polsce, było przygotowywanie i organizowanie koncertów muzyki kościelnej poza granicami kraju. Wszystko to zostało docenione przez władze kościelne, a w dowód uznania zasług nadano ks. Miazdze w 1967 r. godność kanonika honorowego kapituły lubelskiej, a w 1977 r. - kapituły sandomierskiej.
Twórczość kompozytorska i muzykologiczna.
Okres lubelski był czasem najbardziej intensywnej twórczości kompozytorskiej ks. Miazgi, członka Związku Kompozytorów Polskich od 1960 r. Wprawdzie na charakter jego twórczości oddziaływały takie prądy stylistyczne jak romantyzm czy neoklasycyzm, to jednak znajdował się pod silnym wpływem cecyliańskiego ruchu odnowy muzyki kościelnej. Był gorliwym realizatorem postulatów pielęgnowania chorału gregoriańskiego i polifonii w stylu palestrinowskim, zwłaszcza w odniesieniu do twórczości mszalnej. Niemal cały kompozytorski dorobek  ks. Miazgi został wydrukowany przez paryskie wydawnictwo "Les Editions musicales de France""."
W latach 1968-1986 ks. Miazga zamieszkiwał w Warszawie, skąd dojeżdżał z wykładami do Lublina oraz pracował nad przygotowaniem kilkunastu książek, które ukazały się drukiem w wydawnictwie Uniwersytetu w Grazu (Austria). Ich tematyka objęła głównie badania muzykologiczne chorału gregoriańskiego, lecz także rozmaitych elementów historii muzyki polskiej. Wspomagał go wówczas, w charakterze sekretarza, jego bratanek Mieczysław Miazga.
Ostatnie lata życia.
Podupadłszy na zdrowiu, trzy ostatnie lata życia ks. Miazga spędził w środowisku księży w Radomiu, gdzie zmarł 21 września 1988 r. Po nabożeństwie żałobnym w diecezji sandomiersko-radomskiej oraz odprawieniu liturgii pogrzebowej w diecezji lubelskiej zgodnie z życzeniem został pochowany na cmentarzu parafialnym w swoim rodzinnym miasteczku Frampolu.
Inne utwory muzyczne.
Oprócz twórczości mszalnej kompozytorski dorobek ks. Miazgi obejmuje około 80 motetów, 26 utworów kościelnych na chór męski i 6 na chór żeński, 24 kolędy na chór mieszany i męski oraz ponad 40 utworów świeckich. Skomponował ponadto na chór mieszany i męski, solistów, instrumenty dęte i organy 3 utwory: "„Magnificat”", "„Te Deum”" i hymn "„Wniebowziętej Pani chwała”", a także dwie pasje (według św. Mateusza i według św. Jana) na trzech solistów i chór, które zyskały szczególną popularność i należą do najczęściej wykonywanych.

</doc>
<doc id="4878918" url="https://pl.wikipedia.org/wiki?curid=4878918" title="Jan Malski">
Jan Malski

Jan Malski herbu Nałęcz – cześnik czernihowski w latach 1673-1679, rotmistrz królewski.
W 1674 roku był elektorem Jana III Sobieskiego z województwa łęczyckiego. 

</doc>
<doc id="4878920" url="https://pl.wikipedia.org/wiki?curid=4878920" title="Parafia św. Jakuba Apostoła w Butrynach">
Parafia św. Jakuba Apostoła w Butrynach

Parafia świętego Jakuba Apostoła w Butrynach – parafia rzymskokatolicka znajdująca się w archidiecezji warmińskiej, w dekanacie Olsztyn IV – Jaroty.

</doc>
<doc id="4878926" url="https://pl.wikipedia.org/wiki?curid=4878926" title="Piotr Zdziechowski">
Piotr Zdziechowski

Piotr Zdziechowski herbu Łodzia – wojski większy sieradzki w latach 1686–1700, komornik ziemski łęczycki w 1674 roku.
Był elektorem Michała Korybuta Wiśniowieckiego z województwa łęczyckiego w 1669 roku. W 1674 roku był elektorem Jana III Sobieskiego z województwa łęczyckiego. 

</doc>
<doc id="4878927" url="https://pl.wikipedia.org/wiki?curid=4878927" title="Maria Jakowicka">
Maria Jakowicka

Maria Jakowicka – polska pedagog, dr hab., profesor nadzwyczajny Zakładu Historii Wychowania i Nauk Pomocniczych Pedagogiki Wydziału Pedagogiki, Socjologii i Nauk o Zdrowiu Uniwersytetu Zielonogórskiego.
Życiorys.
W 1958 ukończyła studia na Uniwersytecie Warszawskim. Obroniła pracę doktorską, następnie uzyskała stopień doktora habilitowanego. 11 lipca 1985 nadano jej tytuł profesora w zakresie nauk humanistycznych. Pracowała w Wyższej Szkole Pedagogiki i Administracji im. Mieszka I w Poznaniu, oraz na Wydziale Zamiejscowym w Wałbrzychu Wyższej Szkole Pedagogicznej Towarzystwa Wiedzy Powszechnej.
Była zatrudniona na stanowisku profesora nadzwyczajnego w Zakładzie Historii Wychowania i Nauk Pomocniczych Pedagogiki na Wydziale Pedagogiki, Socjologii i Nauk o Zdrowiu Uniwersytetu Zielonogórskiego.

</doc>
<doc id="4878929" url="https://pl.wikipedia.org/wiki?curid=4878929" title="Horodziszcze (rejon brasławski)">
Horodziszcze (rejon brasławski)

Horodziszcze – dawna osada. Tereny na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Plusy.
Historia.
W czasach zaborów w granicach Imperium Rosyjskiego.
W latach 1921–1945 zaścianek a następnie osada leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 11 osób, 9 było wyznania rzymskokatolickiego a 2 ewangelickiego. Jednocześnie 2 mieszkańców zadeklarowało polską przynależność narodową, 7 prawosławną a 2 inną. Były tu 2 budynki mieszkalne. W 1931 w 2 domach zamieszkiwało 19 osób.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4878930" url="https://pl.wikipedia.org/wiki?curid=4878930" title="Elisabeth Grümmer">
Elisabeth Grümmer

Elisabeth Grümmer, z domu Schilz (ur. 31 marca 1911 w Niederjeutz, zm. 6 listopada 1986 w Warendorf) – niemiecka śpiewaczka, sopran liryczny.
Życiorys.
Ukończyła szkołę dramatyczną w Meiningen, początkowo występowała jako aktorka teatralna. Następnie uczyła się śpiewu w Akwizgranie, gdzie w 1940 roku zadebiutowała na scenie jako śpiewaczka rolą w "Parsifalu" Richarda Wagnera. W latach 1942–1944 występowała w Duisburgu. Od 1946 roku związana była ze Städtische Oper w Berlinie. W 1951 roku debiutowała na deskach londyńskiego Covent Garden Theatre jako Ewa w "Śpiewakach norymberskich". Występowała na czołowych scenach europejskich, odbyła tournées po krajach Ameryki Północnej i Południowej. Gościła na festiwalach operowych w Bayreuth, Salzburgu i Glyndebourne. W 1963 roku otrzymała tytuł Kammersängerin. W 1972 roku przeszła na emeryturę.
Od 1959 roku uczyła śpiewu w Musikhochschule w Berlinie, od 1970 roku prowadziła także mistrzowskie kursy w Lucernie. Poza rolami operowymi występowała też jako śpiewaczka koncertowa m.in. z repertuarem oratoryjnym. Zasłynęła jako wykonawczyni dzieł W.A. Mozarta, Richarda Wagnera i Richarda Straussa. Kreowała m.in. role Donny Anny w "Don Giovannim", Królowej Nocy i Paminy w "Czarodziejskim flecie", Fiordiligi w "Così fan tutte", Elżbiety w "Tannhäuserze", Elzy w "Lohengrinie", Agaty w "Wolnym strzelcu" i Lizy w "Damie pikowej". Dokonała licznych nagrań płytowych.

</doc>
<doc id="4878931" url="https://pl.wikipedia.org/wiki?curid=4878931" title="Michael Schultz">
Michael Schultz

Michael Schultz (ur. 10 listopada 1938 w Milwaukee w stanie Wisconsin) – amerykański reżyser filmowy, teatralny i telewizyjny. Znany głównie jako twórca komedii.
Filmografia.
Filmy:
Seriale TV:

</doc>
<doc id="4878932" url="https://pl.wikipedia.org/wiki?curid=4878932" title="Thomas von Schröer">
Thomas von Schröer

Thomas von Schröer (ur. 14 grudnia 1588 w Prudniku, zm. 6 stycznia 1641 we Wrocławiu) – niemiecki prawnik i poeta.
Życiorys.
Urodził się 14 grudnia 1588 w Prudniku w księstwie opolsko-raciborskim jako syn piekarza Martina Schröera. Po ukończeniu liceum we Wrocławiu studiował w Wittenberdze i Lipsku. Do Wrocławia powrócił w 1613. Wówczas został prawnikiem, urzędnikiem i sekretarzem rady. Został szlachcicem. Zmarł 6 stycznia 1641 we Wrocławiu i został pochowany w bazylice św. Elżbiety.

</doc>
<doc id="4878935" url="https://pl.wikipedia.org/wiki?curid=4878935" title="Horowe (sielsowiet Plusy)">
Horowe (sielsowiet Plusy)

Horowe – dawna wieś. Tereny na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Plusy.
Historia.
W czasach zaborów w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 26 osób, wszystkie były wyznania rzymskokatolickiego i zadeklarowały polską przynależność narodową. Było tu 6 budynków mieszkalnych. W 1931 w 7 domach zamieszkiwało 37 osób.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4878937" url="https://pl.wikipedia.org/wiki?curid=4878937" title="Zdzisława Janiszewska-Nieścioruk">
Zdzisława Janiszewska-Nieścioruk

Zdzisława Janiszewska-Nieścioruk – polska pedagog, dr hab. nauk społecznych, profesor uczelni Instytutu Psychologii i prodziekan Wydziału Pedagogiki, Psychologii i Socjologii Uniwersytetu Zielonogórskiego.
Życiorys.
31 stycznia 1999 obroniła pracę doktorską "Znaczenie samooceny w integracji społecznej dzieci upośledzonych umysłowo w stopniu lekkim", 3 listopada 2011 habilitowała się na podstawie pracy zatytułowanej "Społeczna i edukacyjna integracja osób z niepełnosprawnością intelektualną w perspektywie ekosystemu". Została zatrudniona na stanowisku adiunkta w Kolegium Nauk Społecznych i Filologii Obcych i w Kolegium Pedagogicznym Politechnice Śląskiej.
Jest profesorem uczelni Instytutu Psychologii i prodziekanem na Wydziale Pedagogiki, Psychologii i Socjologii Uniwersytetu Zielonogórskiego.

</doc>
<doc id="4878939" url="https://pl.wikipedia.org/wiki?curid=4878939" title="Koordynowanie">
Koordynowanie



</doc>
<doc id="4878941" url="https://pl.wikipedia.org/wiki?curid=4878941" title="Ingrid Ebouka-Babackas">
Ingrid Ebouka-Babackas

Ingrid Ebouka-Babackas (ur. 1964) – kongijska polityk, minister gospodarki, statystyki i integracji regionalnej. Od 2016 do 2021 roku była ministrem planowania, statystyki i integracji regionalnej, a od 2020 roku przejęła także obowiązki ministra transportu, lotnictwa cywilnego i marynarki handlowej.
Życiorys.
Ingrid Ebouka-Babackas urodziła się w 1964 roku, jest córką byłego ministra finansów Édouarda Ebouka-Babackasa. Studiowała we Francji oraz w Kongu, uzyskała dyplom z bankowości i finansów. Pracowała w "Banque internationale du Congo" jako dyrektorka ds. prawnych i sporów sądowych. W latach 2001–2011 była zastępczynią kierownika Wydziału Regulacji w Sekretariacie Generalnym Commission bancaire de l'Afrique centrale. Następnie została członkinią "National Credit Council", pełniła obowiązki członkini Krajowego Komitetu Monetarnego i Finansowego oraz członka Komitetu Stabilności Finansowej w Afryce Środkowej. Pracowała również jako asystentka dyrektora finansowego w "Ivorian Company of Coffee and Cocoa" w Abidżanie na Wybrzeżu Kości Słoniowej.
Jest skarbniczką Stowarzyszenia Femmes de la Cuvette "Vision et développement".
Kariera polityczna.
Była członkinią krajowego kierownictwa kampanii prezydenckiej Denisa Sassou-Nguesso, była także Dyrektorką Generalną Krajowych Instytucji Finansowych w Ministerstwie Gospodarki, Finansów i Budżetu.
30 kwietnia 2016 roku weszła w skład rządu na stanowisku ministra planowania, statystyki i integracji regionalnej. Jako minister obiecała stworzenie rzetelnych statystyk dotyczących państwa. 16 marca 2020 roku, dekretem prezydenckim odwołującym Fidèle Dimou ze składu rządu, jej resort został poszerzony o sprawy związane z transportem, lotnictwem cywilnym i marynarką handlową (wcześniej było to oddzielne ministerstwo, którym kierował Dimou). Przejmując resort, zobowiązała się m.in. do ponownego uruchomienia linii lotniczych ECAir (spółka została zamknięta w 2016 roku) oraz do zwiększenia działalności CFCO (m.in. poprzez budowę nowych połączeń kolejowych).
Po utworzeniu nowego rządu, przez premiera Anatole Collinet Makosso, 15 maja 2021 roku została powołana na stanowisko ministra gospodarki, statystyki i integracji regionalnej.
Życie prywatne.
Jest samotną matką dwójki dzieci.

</doc>
<doc id="4878945" url="https://pl.wikipedia.org/wiki?curid=4878945" title="Stadion Kieselhumes">
Stadion Kieselhumes

Stadion Kieselhumes – wielofunkcyjny stadion w Saarbrücken, w Niemczech. Został otwarty w 1931 roku. Może pomieścić 6000 widzów. Swoje spotkania rozgrywają na nim piłkarze zespołu Saar 05 Saarbrücken oraz piłkarki kobiecej sekcji klubu 1. FC Saarbrücken.
Stadion został otwarty w 1931 roku. Początkowo posiadał drewnianą trybunę, przeniesioną ze starego stadionu klubu Saar 05 Saarbrücken, który znajdował się przy ulicy Hellwigstraße. Nieco później wybudowano nową trybunę główną, która istnieje do dziś, drewnianą trybunę przeniesiono natomiast tym razem na stadion Saarwiesen. Po II wojnie światowej obiekt nazwano imieniem Jeana Barta, później powrócono jednak do nazwy Kieselhumes. Powiększono także trybuny stadionu do pojemności 35 000 widzów. Przez pewien czas (do otwarcia w 1953 roku Ludwigsparkstadionu) na obiekcie swoje mecze rozgrywali piłkarze 1. FC Saarbrücken, trzy nieoficjalne spotkania międzypaństwowe z reprezentacjami „B” Szwajcarii, Austrii i Francji rozegrała tutaj również piłkarska reprezentacja Saary. Przez kolejne lata stadion przechodził wiele renowacji, m.in. zainstalowano na nim tartanową bieżnię lekkoatletyczną i znacznie zredukowano jego pojemność. Gospodarzem obiektu jest klub Saar 05 Saarbrücken, swoje spotkania rozgrywają na nim również piłkarki kobiecej sekcji 1. FC Saarbrücken. Oprócz meczów piłkarskich na arenie odbywają się również imprezy lekkoatletyczne, m.in. 17 maja 2008 roku rozegrano na Kieselhumes finał lekkoatletycznych drużynowych mistrzostw Niemiec.

</doc>
<doc id="4878946" url="https://pl.wikipedia.org/wiki?curid=4878946" title="Sunrise (album Day6)">
Sunrise (album Day6)

Sunrise – pierwszy album studyjny południowokoreańskiej grupy Day6, wydany 7 lipca 2017 roku przez JYP Entertainment. Był promowany przez singel „I Smile” (kor. 반드시 웃는다). Album jest częścią projektu "Every DAY6". Płyta zawiera 14 utworów, w tym 10 piosenek wydanych od stycznia do maja.
Album sprzedał się w liczbie egzemplarzy (stan na grudzień 2018 roku).

</doc>
<doc id="4878951" url="https://pl.wikipedia.org/wiki?curid=4878951" title="Jakow Synaj">
Jakow Synaj



</doc>
<doc id="4878953" url="https://pl.wikipedia.org/wiki?curid=4878953" title="Zamek Mersch">
Zamek Mersch

Zamek Mersch (luks. "Schlass Miersch", fr. "Château de Mersch", niem. "Schloss Mersch") – XIII-wieczny zamek w Mersch w Luksemburgu; jeden z siedmiu zamków w „dolinie siedmiu zamków”; siedziba lokalnych władz.
Położenie.
Zamek znajduje się w centrum miejscowości Mersch. 
Historia.
Pierwszym właścicielem Mersch był Theodoric I., rycerz hrabiny Ermesinde. W 1232 roku pojawiła się pierwsza wzmianka o "turris" – wieży – najprawdopodobniej donżonie. Wzmianka znajdowała się w akcie kupna majątku przez Theodorica I. Wieża była najprawdopodobniej pozostałością po wcześniejszym zamku wzniesionym przez Nithardusa w czasach karolińskich. Theodoric wzniósł najprawdopodobniej warownię otoczoną fosą, która została spalona przez Burgundów podczas wojny szwajcarsko-burgundzkiej. Warownia składała się z donżonu (wzniesionego na planie kwadratu o boku 12 m), otoczonego murem obronnym z bramą wjazdową. 
Według planów sporządzonych w 1574 roku zamek miał wymiary 61 × 70 m, fosa 11 m szerokości a okalający go mur obronny 1,35 m grubości. Pod koniec XVI w. zamek został przebudowany przez Paulusa von der Veltza i przekształcony w rezydencję z fasadą w stylu renesansowym. 
W 1603 roku zamek został podpalony, zniszczony w trakcie wojny trzydziestoletniej i odbudowany pod koniec XVII w. przez hrabiego Johanna-Friedricha von Eltera. W 1717 roku ponownie konsekrowano kaplicę zamkową.
W 1898 roku jego właściciele – rodzina von Sonnenberg-Reinach – sprzedali majątek firmie Schwartz-Hallinger. Kolejny remont zamku przeprowadzono w 1930 roku, a w 1938 roku powstało tu schronisko młodzieżowe. Gmina Mersch zakupiła posiadłość w 1957 roku, która w 1960 roku przeszła na własność państwa, by w 1988 roku powrócić w ręce gminy. Po remoncie w 1993 roku zamek jest siedzibą władz lokalnych i administracji. W gmachu mieści się również punkt informacji turystycznej. 
Mersch jest jednym z siedmiu zamków w „dolinie siedmiu zamków” – w dolinie rzeki Eisch. W 2011 roku zamek Mersch został upamiętniony na okolicznościowej monecie o nominale 5 euro w serii monet „Zamki Luksemburga”.
Architektura.
Zamek o wymiarach 34 × 30 m ma cztery okrągłe baszty o średnicy 6 m. Pierwotny donżon został rozbudowany w kierunku północno-zachodnim. 
Komnaty zamku zwieńczone są sklepieniami sieciowymi. Wystrój wnętrz utrzymany jest w stylu późnego gotyku. Na drugim piętrze znajduje się sala rycerska ozdobiona 16 herbami kolejnych właścicieli zamku. 

</doc>
<doc id="4878956" url="https://pl.wikipedia.org/wiki?curid=4878956" title="Latoszka">
Latoszka

Latoszka (inne nazwy: Kanał Latoszki, Rów Latoszki) – rów wodny na terenie Warszawy, w dzielnicy Wilanów.
Położenie i charakterystyka.
Rów znajduje się na terenie stołecznej dzielnicy Wilanów, na obszarze MSI Powsin. Łączy Jezioro pod Morgami z Wilanówką. Leży częściowo w zlewni Rowu Powsinkowego, a częściowo w zlewni bezpośredniej Wilanówki, dla której jest jednym z dwóch głównych dopływów, obok Kanału Sobieskiego. Przecina ulice Ruczaj, Marii Eleonory, Poranek, a także Rosy, w okolicach której znajduje się ujście.
Długość rowu wynosi 2,04 km i zaliczany jest on do urządzeń melioracji podstawowych Warszawy. Inne źródło podaje, że długość to 2,056 km. Szerokość dna kanału wynosi 0,8 m, a głębokość 1,5 m.
Rów przepływa przez tereny rolnicze, jego północny fragment biegnie dawnym korytem rzecznym Wisły.
Przyroda.
Okolice początku i końca cieku znajdują się na terenie Warszawskiego Obszaru Chronionego Krajobrazu, utworzonego rozporządzeniem Wojewody Warszawskiego z dnia 29 sierpnia 1997 r. w sprawie utworzenia obszaru chronionego krajobrazu na terenie województwa warszawskiego.

</doc>
<doc id="4878957" url="https://pl.wikipedia.org/wiki?curid=4878957" title="Wirus białaczki ludzkiej">
Wirus białaczki ludzkiej



</doc>
<doc id="4878961" url="https://pl.wikipedia.org/wiki?curid=4878961" title="Kanał Latoszki">
Kanał Latoszki



</doc>
<doc id="4878963" url="https://pl.wikipedia.org/wiki?curid=4878963" title="Rów Latoszki">
Rów Latoszki



</doc>
<doc id="4878969" url="https://pl.wikipedia.org/wiki?curid=4878969" title="Piwnica Romańska">
Piwnica Romańska



</doc>
<doc id="4878970" url="https://pl.wikipedia.org/wiki?curid=4878970" title="Sąd Najwyższy (Monako)">
Sąd Najwyższy (Monako)

Sąd Najwyższy (fr. "Tribunal Supreme") – sąd najwyższej instancji w Monako, wymierzający sprawiedliwość w imieniu Księcia Monako. 
Historia.
Powstał na mocy konstytucji z 5 stycznia 1911 roku, którą napisali francuscy prawnicy (Louis Renault, André Weiss i Jules Roche). Zgodnie z jej zapisami, Sąd Najwyższy powstał "w celu stania na straży praw i wolności obywateli". Tym samym, jest najstarszym sądem konstytucyjnym na świecie.
Członkowie.
Sąd składa się z pięciu członków i dwóch zastępców. Ich kadencja trwa 8 lat i jest nieodnawialna. Według artykułu 2 Suwerennego Rozporządzenia nr 2.984 z 16 kwietnia 1963, by móc zostać członkiem Sądu Najwyższego należy mieć co najmniej 40 lat i wyróżniać się ponadprzeciętną kompetencją wśród prawników. 
Członkowie Sądu są mianowani przez Księcia, przy czym:
Każdy z wymienionych organów przedstawia po dwóch kandydatów na każde stanowisko. Książę ma prawo nie zaakceptować proponowanych kandydatów i zażądać przedstawienia nowych. Mianuje on także Przewodniczącego Sądu Najwyższego.
Obecnie w Sądzie orzekają następujący sędziowie (stan na dzień 9 sierpnia 2020 roku)"":
Kompetencje.
Materie konstytucyjne.
Sąd orzeka suwerennie w sprawach zgodności z przepisami konstytucyjnymi lub ustawami regulaminu wewnętrznego Rady Narodowej, a także w sprawach skarg o stwierdzenie nieważności, zbadanie ważności i odszkodowania, których przedmiotem jest naruszenie praw i wolności, o których mowa w tytule III ("Wolności i prawa podstawowe") konstytucji Księstwa Monako.
Materie administracyjne.
Sąd orzeka suwerennie w sprawach skarg o stwierdzenie nieważności z powodu nadużycia władzy, wniesionych przeciwko rozstrzygnięciom różnych władz administracyjnych oraz Ordonansom Władcy wydanym w celu wykonania ustaw, oraz w sprawie przyznawania odszkodowań, które z nich wynikają. Także w sprawach skarg kasacyjnych wniesionych przeciwko orzeczeniom sądów administracyjnych wydanych w ostatniej instancji i w sprawach skarg o ustalenie wykładni, skarg o zbadanie ważności rozstrzygnięć różnych władz administracyjnych i Ordonansów Władcy przyjętych w celu wykonania ustaw. 
Sposób i zasady działania.
Działanie.
Organizacja i funkcjonowanie Sądu Najwyższego są określane przez Ordonans Władcy, a w szczególności wymagania w zakresie kwalifikacji wymaganych od jego członków, zakazu łączenia stanowisk, statusu członków Sądu, zasady rotacji członków sekcji administracyjnej, procedur przed Sądem, skutków odwołań i orzeczeń, procedur i skutków sporów kompetencyjnych oraz niezbędnych zarządzeń tymczasowych. 
Orzekanie.
Sąd Najwyższy rozpoznaje sprawy w pełnym składzie 5 członków, lub w składzie sekcji administracyjnej, złożonej z 3 członków. 
Orzekanie w pełnym składzie ma miejsce:
W składzie sekcji administracyjnej orzeka we wszystkich pozostałych przypadkach. 

</doc>
<doc id="4878972" url="https://pl.wikipedia.org/wiki?curid=4878972" title="Kolonia amerykańska (Katowice)">
Kolonia amerykańska (Katowice)

Kolonia amerykańska w Katowicach-Giszowcu – zespół sześciu zabytkowych wilii w Katowicach, w dzielnicy Giszowiec, przy ulicy Górniczego Stanu 2-12 powstałych w latach 1927–1928 dla amerykańskich rodzin dyrekcji dawnej spółki Silesian-American Corporation. Po II wojnie światowej w willach zamieszkały rodziny górników z kopalni "Wieczorek" oraz "Staszic".
Historia.
Powstanie kolonii amerykańskiej poprzedziło przyłączenie części Górnego Śląska w Katowic w 1922 roku, a wraz z tym podziałem zakładów spółki Georg von Giesches Erben (), gdyż część zakładów znalazła się po stronie polskiej, a część po niemieckiej. Dla zakładów położonych po polskiej stronie założono spółkę Giesche S.A. Działalność inwestycyjna spółki doprowadziła do pogorszenia sytuacji finansowej spółki i w związku z tym w 1926 roku zawarto porozumienie z firmami amerykańskimi – Anaconad Cooper Mining Co. oraz Averell Harrimann. W ramach porozumienia powstała spółka Silesian-American Corporation (SACO), w której 51% akcji należało do Amerykanów, a pozostałe do koncernu spadkobierców Gieschego. 
W tym samym roku zmienił się też dyrektor spółki Giesche S.A. Został nim Amerykanin – George Sage Brooks, a pierwszym zastępcą Frederic Paul Gaehke. W związku ze zmianami kadrowymi postanowiono o przeprowadzce całych rodzin. Spółka dla nowych dyrektorów wybudowała w latach 1927–1928 kolonię sześciu domów typu angielskiego, a w sąsiedzie willi nr 6 (obecnie ulica Górniczego Stanu 6) w 1935 roku powstał parterowy budynek świetlicy dla dzieci.
Przy kolonii urządzono pole golfowe, posiadające dziewięć dołków. W północnej stronie znajdował się parterowy dom klubowy. Dnia 1 kwietnia 1931 roku powołano do życia Golf-Klub im. Kazimierza Pułaskiego, a z pola golfowego prócz amerykanów korzystali polscy inżynierowie. Po II wojnie światowej pole golfowe zlikwidowano. 
Amerykanie zamieszkiwali kolonię do wybuchu II wojny światowej. Po II wojnie światowej majątek został znacjonalizowany, a w kolonii zamieszkali robotnicy kopalni "Staszic" i "Wieczorek".
Architektura i otoczenie.
Kolonia amerykańska składa się z sześciu willi typu angielskiego o zróżnicowanej architekturze, otoczonych parkiem i ogrodzonych parkanem. W willach pierwotnie znajdowały się obszerne hole, salony z kominkami i po kilka sypialni. Kolonia ta od początku miała dostęp do energii elektrycznej, wodociągu i kanalizacji. Znajduje się ona na obrzeżu Giszowca, przy ulicy Górniczego Stanu 2, 4, 6, 8, 10 i 12, w pobliżu wieży wodnej. 
W kolonii mieszkają obecnie osoby prywatne, a właścicielami budynków oraz ich zarządcą, z wyjątkiem willi numer 8, jest Administracja Staszic Śląsko-Dąbrowskiej Spółki Mieszkaniowej. Cały układ urbanistyczny kolonii został dnia 23 czerwca 1987 roku wpisany do rejestru zabytków pod numerem A/1348/87, a także 4 marca 2019 roku pod numerem A/513/2019.

</doc>
<doc id="4878975" url="https://pl.wikipedia.org/wiki?curid=4878975" title="Čiobiškis">
Čiobiškis

Čiobiškis (hist., pol. Czabiszki) – wieś na Litwie położona w rejonie szyrwinckim okręgu wileńskiego, nad Wilią, 
22 km na południowy zachód od Szyrwint.
Historia.
Własność.
W obrębie wsi znajduje się cmentarzysko składające się z dwunastu kurhanów, wewnątrz których odkryto artefakty pochodzące z IX–XII wieku (zabytek nr 3392). W pobliżu miejsca, gdzie Mussa wpada do Wilii również odkryto ślady osadnictwa. W pobliżu wsi znajdują się także inne kurhany, zwane szwedzkim i francuskim (zabytek nr 3397). We wsi stoi dąb o obwodzie pnia 5,65 m, którego wiek ocenia się na 500 lat.
Najstarsza znana wzmianka w dokumentach o Czabiszkach pochodzi z 1528 roku. Już w XVI wieku było to miasteczko lokowane na prawie magdeburskim. Później miejscowość podupadła. Najprawdopodobniej co najmniej od końca XVII wieku do końca XVIII wieku było to dziedzictwo rodziny Szwykowskich (co najmniej do 1794 roku). Dobra te zostały kupione w 1815 roku (albo w 1794 roku) od spadkobierców Stefana Szwykowskiego, skarbnika powiatu trockiego przez Jana Chryzostoma Piłsudskiego (1777–1837) herbu Kościesza. 
Jan Chryzostom Piłsudski był trzykrotnie żonaty, zapisał w 1836 roku majątek Czabiszki z przyległościami (o łącznej powierzchni około 8 tysięcy hektarów) swemu wnukowi Stefanowi Aleksandrowi Franciszkowi Piłsudskiemu (1823–1864). Stefan ożenił się w 1844 roku z Melanią Romer. Mieli czworo dzieci, Czabiszki odziedziczył ich drugi syn Konstanty Aleksander (1852–1903) żonaty z Eugenią Olszewską (1859–1944).
Jak doniósł 29 listopada 1909 roku „Głos Warszawy” (za „Gońcem Wileńskim”) Konstanty i Eugenia sprzedali (prawdopodobnie jeszcze pod koniec XIX wieku) majątek, liczący wówczas 1500 dziesięcin (okoł 1640 ha) za 150 000 rubli A. Afanasjewowi. Zanim jednak do tego doszło, Stefan Dominik Piłsudski, wnuk Stefana Aleksandra, zabrał z czabiskiego pałacyku rodzinne archiwum, chroniąc je przed rozproszeniem. Dokumenty te weszły w skład Archiwum Rodziny Piłsudskich Giniatowiczów z linii czabisko-szyłelskiej, które przechowywane jest w Archiwum Głównym Akt Dawnych w Warszawie.
Szwykowscy zbudowali tu w XVII wieku drewniany kościół. W 1782 roku powstała tu parafia. Pod koniec XVIII wieku kościółek spłonął. Jan Chryzostom Piłsudski w 1810 roku w jego miejscu ufundował w miasteczku nowy, murowany klasycystyczny kościół, prawdopodobnie według projektu Wawrzyńca Gucewicza. Budowa trwała do 1825 roku. Kościół pw. Jana Chrzciciela istnieje do dziś, wewnątrz m.in. portrety Jana Chryzostoma Piłsudskiego (z 1810 roku) i Konstantego Aleksandra Piłsudskiego, wizerunki 12 apostołów z początku XIX wieku, namalowane przez przedstawicieli wileńskiej szkoły malarskiej. Jest to budowla na planie prostokąta, trzynawowa, bezwieżowa. Kościół, dwie kaplice, dwie dzwonnice oraz ogrodzenie cmentarne z bramą są zabytkiem architektury litewskiej.
Około 3 km od wsi nad brzegiem Wilii pochowano w 1831 roku Franciszka Valentina d'Hauterive, który będąc dowódcą brygady oraz szefem sztabu korpusu Antoniego Giełguda w czasie powstania listopadowego, przy przeprawie swych wojsk przez rzekę postanowił się wykąpać i utonął tu 20 czerwca 1831 roku.
XX i XXI wiek.
Przynajmniej do końca XIX wieku Czabiszki miały status miasteczka.
W 1900 roku wybudowano tu młyn wodny.
W 1933 roku skonstruowano na rzece Mussie kratownicowy Most Dariusza i Girėnasa. Jest on dziś zabytkiem architektury (o numerze 16698).
Zabytkami (numery 24603, 25103) są również groby: litewskiego partyzanta Kazysa Surmilavičiusa-Klevasa i Misiūnienė, żony Jonasa Misiūnasa-Žalisa Velnisa, przywódcy oddziałów partyzanckich walczących z NKWD w 1945 roku, znajdujące się w centrum wsi.
Od lat 30. XX wieku przez Wilię kursuje tu uwięziony na linie, bez napędu mechanicznego prom do wsi Padaliai. Prom działa od wiosny do listopada, może przewieźć dwa samochody, 
We wsi znajduje się biblioteka, dom kultury, poczta (LT-19020).
Pałac.
Stefan Szwykowski wzniósł tu około 1794 roku klasycystyczny pałac według projektu wileńskiego architekta Wawrzyńca Gucewicza. Pałac stanął wśród starych drzew na planie wydłużonego prostokąta. Był to budynek parterowy, trzynastoosiowy, pokryty gładkim dachem dwuspadowym. W środkowej części zaprojektowano od frontu trzyosiowy, dwukondygnacyjny ryzalit z dwoma doryckimi półkolumnami w wielkim porządku i dwoma pilastrami na narożach. Podpierały one belkowanie w postaci szerokiego fryzu z tryglifami. Centralną część wieńczył trójkątny przyczółek z okulusem pośrodku.
Podobny ryzalit zbył od strony ogrodowej, jednak tu, między półkolumnami, znajdował się na piętrze mały balkon otoczony żeliwną balustradą. Części parterowe, o narożach boniowanych, były oświetlane w każdej elewacji przez po pięć dużych prostokątnych okien. Ponad nimi biegł fryz z tryglifami oraz kroksztynowy gzyms. Szerokie, pięcioosiowe elewacje boczne były zwieńczone trójkątnymi szczytami, też otoczonymi gzymsami kroksztynowymi. Znajdowały się w nich duże, półokrągłe okna pośrodku, a po bokach – dwa małe okulusy.
Z czasem do bocznej elewacji prawego skrzydła dobudowano drewnianą, przeszkloną werandę, a w XX wieku dostawiono do lewego skrzydła szpecącą pałac przybudówkę. 
Jednocześnie z pałacem wzniesiono dwa duże budynki, zaprojektowane prawdopodobnie też przez Wawrzyńca Gucewicza, o czym świadczyć może ich klasycystyczny styl. Jeden z nich pełnił rolę oficyny, w drugim mieściły się stajnie. Budynki te, wraz z lodownią zachowały się do dziś.
W pobliżu pałacyku znajdowały się szklarnie, w których hodowano rośliny egzotyczne. Dom i oranżerie stały wśród parku bogatego w liczne stare drzewa.
Po I wojnie światowej majątek został rozparcelowany przez władze litewskie. Przez krótki czas, gdy Czabiszki znalazły się na terytorium Rzeczypospolitej Polskiej, w pałacyku urządzono sierociniec. Podczas II wojny światowej, mimo że w latach 1944–1945 działała tu kwatera partyzancka, pałac nie został uszkodzony i po wojnie nadal mieścił się w nim dom dziecka oraz szkoła podstawowa dla dzieci specjalnej troski. W 2011 roku szkołę zamknięto, pałac opustoszał i zaczął popadać w ruinę. Został przejęty przez państwowy bank, który wystawił go na sprzedaż. W 2015 roku pałac kupiła Eugenija Vagnerienė.
Od 2002 roku pałac, zabudowania gospodarcze i park są chronione jako pomnik przyrody.
Majątek Czabiszki został opisany w 4. tomie "Dziejów rezydencji na dawnych kresach Rzeczypospolitej" Romana Aftanazego.

</doc>
<doc id="4878977" url="https://pl.wikipedia.org/wiki?curid=4878977" title="Billy Bernard">
Billy Bernard

Billy Bernard (ur. 9 kwietnia 1991 w Luksemburgu) – luksemburski piłkarz występujący na pozycji obrońcy, zawodnik Fola Esch. W latach 2010–2013 reprezentant Luksemburga.
Życiorys.
Jego brat Brice Bernard też jest piłkarzem i gra w FC Schifflange 95.
Kariera klubowa.
1 lipca 2008 został przeniesiony z zespołu juniorskiego do pierwszej drużyny Fola Esch. Zadebiutował 24 sierpnia 2008 na stadionie Stade de la Frontière (Esch-sur-Alzette) w zremisowanym 1:1 meczu Nationaldivisioun przeciwko Jeunesse Esch, na boisko wszedł w 63 minucie za Luciano Crapa. Pierwszą bramkę zdobył 16 sierpnia 2009 na stadionie Stade Émile Mayrisch w wygranym 5:4 meczu ligowym przeciwko Etzella Ettelbruck.
Kariera reprezentacyjna.
Reprezentant Luksemburga w kategoriach wiekowych U-19 i U-21.
W seniorskiej reprezentacji Luksemburga zadebiutował 11 sierpnia 2010 na stadionie Parc y Scarlets (Llanelli, Walia) w przegranym 1:5 meczu towarzyskim przeciwko Walii, na boisko wszedł w 86 minucie za Gillesa Bettmera.

</doc>
<doc id="4878981" url="https://pl.wikipedia.org/wiki?curid=4878981" title="Pirogańce">
Pirogańce

Pirogańce (; ) – agromiasteczko na Białorusi, w obwodzie grodzieńskim, w rejonie werenowskim, w sielsowiecie Pirogańce.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, do 11 kwietnia 1929 w gminie Siedliszcze, następnie w gminie Werenów. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4878989" url="https://pl.wikipedia.org/wiki?curid=4878989" title="Andreas Hallén">
Andreas Hallén

Johannes Andreas Hallén (ur. 22 grudnia 1846 w Göteborgu, zm. 11 marca 1925 w Sztokholmie) – szwedzki kompozytor.
Życiorys.
W latach 1866–1871 przebywał w Niemczech, gdzie uczył się w Lipsku u Carla Reineckego, w Monachium u Josefa Rheinbergera i w Dreźnie u Juliusa Rietza. W latach 1872–1878 i 1883–1884 dyrygował Musikföreningen w Göteborgu. Od 1878 do 1882 roku mieszał w Berlinie, gdzie uczył śpiewu. Od 1884 roku mieszkał w Sztokholmie, gdzie był członkiem Królewskiej Akademii Muzycznej. Założył też towarzystwo filharmoniczne Filharmoniska Sällskapet, którym w latach 1885–1895 dyrygował. Dyrygował także Ceciliaföreningen, wykonując dzieła muzyki dawnej, m.in. J.S. Bacha. Od 1892 do 1897 roku dyrygował Operą Królewską w Sztokholmie. W 1902 roku założył w Malmö drugie towarzystwo filharmoniczne Svenska Filharmoniska Sällskapet, które prowadził do 1907 roku. W latach 1909–1919 wykładał w sztokholmskim Musikkonservatorium.
Twórczość.
Komponował w stylu późnoromantycznym, w jego twórczości dominowały wielkie formy orkiestrowe, chóralne i sceniczne. Nawiązywał do muzyki Richarda Wagnera. W późniejszych utworach zaczął odwoływać się także do tradycji skandynawskiej. W poematach symfonicznych wzorował się na twórczości Liszta, w balladach natomiast Loewego.
Położył zasługi w organizacji szwedzkiego życia muzycznego, zakładając dwa towarzystwa filharmoniczne. Jako dyrygent propagował twórczość Wagnera, wprowadził też na sceny szwedzkie nie wykonywane wcześniej w tym kraju dzieła muzyki dawnej, m.in. "Pasję według św. Mateusza" J.S. Bacha. Pisywał jako krytyk muzyczny do pisma "Nya Dagligt Allehanda". Jego artykuły i recenzje ukazały się drukiem w 1894 roku w zbiorze "Musikaliska Kåserier".

</doc>
<doc id="4878994" url="https://pl.wikipedia.org/wiki?curid=4878994" title="Czabiszki">
Czabiszki



</doc>
<doc id="4878998" url="https://pl.wikipedia.org/wiki?curid=4878998" title="Dariusz Matysiak">
Dariusz Matysiak

Dariusz Matysiak (ur. 1961 w Kole) – polski pisarz, scenarzysta, reżyser, wydawca, społecznik zaangażowany w kulturalne życie miasta Koło.
Życiorys.
Urodził się w Kole i wychował w domu, w którym w latach 1923–1936 mieszkała Stanisława Fleszarowa-Muskat. Ukończył mleczarską szkołę zasadniczą we Wrześni, następnie studia ekonomiczne na Akademii Ekonomicznej w Poznaniu, po czym przez całą karierę pracował jako informatyk w Warszawie i Poznaniu. Od 2001 mieszkaniec miejscowości Tarnowo Podgórne.
Działalność pisarska.
Matysiak rozpoczął amatorskie pisanie powieści fabularnych w roku 2004. W 2006 ukazała się jego pierwsza książka "Pora burz" wydana nakładem wydawnictwa IDAM założonego przez niego w ramach inicjatywy „Salon odrzuconych”. Powieść opowiada o losach i tułaczce powstańca warszawskiego, podczas samego powstania warszawskiego, a także później na Ziemiach odzyskanych i w Kole.
Następnie w 2007 ukazała się książka "Regnum" opowiadająca o rzekomej klątwie jaka ciąży nad biskupami krakowskimi, którzy noszą imię Stanisław.
W 2011 ukazała się trzecia książka Dariusza Matysiaka – "Koło czasu", której motywem przewodnim była lokacja miasta Koło.
Rok później, w 2012 wydana została kolejna książka – "Febra", poświęcona przedstawieniu losów pochodzących z wielu warstw społecznych i wielu narodowości uczestników powstania styczniowego.
W 2014 opublikowana została najgłośniejsza (również za sprawą równoległego przedstawienia teatralnego) powieść autora – "Warthbrücken" opisująca losy mieszkańców Koła tuż przed i zaraz po agresji niemieckiej.
Po dwóch latach, w 2016 ukazała się kolejna powieść historyczna – "Sulimczyk", przedstawiająca losy Jana Zawiszyca herbu Sulima, najmłodszego syna Zawiszy Czarnego i starosty kolskiego w XV wieku.
W 2018 ukazała się ostatnia, jak do tej pory, jego książka – "Księżna Hollywood", przybliżająca losy Poli Negri, której matka wychowała się w okolicach Koła i z którą Dariusz Matysiak jest spokrewniony.
Działalność teatralna.
Od stycznia 2013 związany z Miejskim Domem Kultury w Kole. W tym roku został zaproszony przez ówczesną dyrektor Mariannę Grabowską do zrealizowania z miejscowym licealnym kołem teatralnym przedstawienia na podstawie jego książki "Febra" z okazji 150. rocznicy wybuchu powstania styczniowego. Spektakl, oprócz w Kole, odbył się również w kościele brdowskim oraz w Barłogach.
W 2014, w 75. rocznicę wybuchu II wojny światowej oraz równocześnie z premierą książki "Warthbrücken" zostało wystawione przedstawienie o tym samym tytule. Przedstawienie zostało wystawione dziesięciokrotnie w Kole i raz w Krotoszynie. Dariusz Matysiak pełnił rolę reżysera, scenarzysty, jednego z aktorów oraz współtwórcy rekwizytów.
W 2015 ukazała się autorska sztuka "Miasto bez kantów" nawiązująca do przedstawienia Hamleta we wsi Głucha Dolna, ale osadzona we współczesnych realiach. Spektakl został zagrany 3 razy w Kole i raz w Kłodawie.
Rok później, w 2016 Dariusz Matysiak wystawił swoją debiutancką powieść – "Pora burz", która została zagrana czterokrotnie.
W 2017 roku wystawiono kolejne przedstawienie na podstawie jego książki – "Sulimczyk", w którym Dariusz Matysiak wcielił się ponownie w rolę reżysera, scenarzysty i aktora. Sztukę zagrano 4 razy i obejrzało ją ponad 1000 osób.
10 spektakli wystawiono również w 2018, tym razem musicalu "Pola Negri", na podstawie książki Matysiaka "Księżna Hollywood."
W 2019 odbyło się 6 spektakli sztuki "Czarny Warkocz", opowiadającej o losach Stanisławy Fleszarowej-Muskat z czasów jej pobytu w Kole.
W 2020 odbyła się premiera spektaklu "Cham", nawiązującego do powieści o tym samym tytule autorstwa Elizy Orzeszkowej, przybliżającej losy polskich chłopów pańszczyźnianych.
Wszystkie spektakle, niezależnie od lokalizacji, wypełniały sale do ostatniego miejsca. W przedstawieniach brali udział aktorzy amatorzy, przede wszystkim mieszkańcy Koła i okolic. Sztuki, oprócz gry aktorskiej, zawierają również elementy taneczne i wokalne. Wystąpiły również zespoły ludowe, jak i orkiestry. Ważnym elementem przedstawień są własnoręcznie budowane scenografie, efekty dźwiękowe i wizualne.
Matysiak podkreśla w swych wypowiedziach, że realizacja przez niego sztuk teatralnych nawiązuje do tradycji rozpoczętej przez Czesława Freudenreicha, XX-wiecznego przedsiębiorcy i filantropa kolskiego.
Osiągnięcia i wyróżnienia.
10 października 2014 roku, z powodu ogromnego sukcesu przedstawienia "Warthbrücken", otrzymał tytuł Honorowego Obywatela Miasta Koła.
W tym samym roku zdobył wyróżnienie „Kolska osobowość roku 2014” zdobywając w publicznym głosowaniu 49% głosów.
W roku 2015 ogłoszony „Człowiekiem Roku Konin 2015”.
W grudniu 2017 otrzymał nagrodę główną Wielkopolskiego Towarzystwa Kulturalnego.
W 2017 i 2018 nominowany do konkursu Osobowość roku organizowanego przez Głos Wielkopolski.

</doc>
<doc id="4879005" url="https://pl.wikipedia.org/wiki?curid=4879005" title="Technika dwie stopy w drzwiach">
Technika dwie stopy w drzwiach

Dwie stopy w drzwiach – technika wywierania wpływu na ludzi z dziedziny psychologii społecznej. Polega ona na przedstawieniu dwóch małych próśb, by następnie zgłosić właściwe żądanie.
Pierwsza z próśb jest łatwa do spełnienia, druga trochę trudniejsza. Można oczekiwać, że osoba manipulowana, stosunkowo łatwo wyrazi zgodę na pierwszą, a następnie na kolejną prośbę. Koszty spełnienia małych próśb są na tyle niewielkie, że osoba proszona łatwo się zgadza. Jest to jedynie etap przygotowujący do zgłoszenia właściwej prośby. Po akceptacji dwóch małych próśb, rośnie szansa, że osoba manipulowana zgodzi się na właściwą prośbę.
Skuteczność techniki „dwie stopy w drzwi” można wyjaśnić mechanizmem zaangażowania i konsekwencji. Zaangażowanie pojawia się podczas samego wyrażania zgody i późniejszego wykonywania aktywności. Z tym powiązana jest również potrzeba przekonania o racjonalności własnego działania. Ludzie próbują uzasadnić swoje decyzje i najczęściej znajdują takie uzasadnienie. Dodatkowo chcą być konsekwentni i nie lubią zmieniać raz obranego stanowiska. Zgoda na pierwszą, następnie na drugą prośbę, wyznacza prawdopodobny kierunek dalszego postępowania. Technika „dwie stopy w drzwi” jest bardziej zaawansowana, ale bazuje na tych samych mechanizmach co technika „stopa w drzwi”. Jednakże dłuższy etap przygotowawczy oraz narastający stopień trudności próśb, wzmacnia siłę wywierania wpływu. W efekcie technika „dwie stopy w drzwi” ma większą siłę oddziaływania na osobę manipulowaną od techniki „stopa w drzwi”.
Praktyczne wykorzystanie techniki „dwie stopy w drzwi”.
Technika „dwie stopy w drzwi” znajduje bardzo szerokie zastosowanie w życiu społecznym, politycznym i gospodarczym. Przykładem mogą być profesjonalni sprzedawcy, którzy podczas pierwszej rozmowy telefonicznej z nowym klientem, dążą jedynie do umówienia spotkania. Na tym etapie stosują bezinwazyjne techniki manipulacji, unikając wywierania presji. Sprzedawcy wiedzą, że pierwsza prośba powinna być łatwa do spełnienia. Podczas spotkania z klientem, sprzedawcy przedstawią kolejną, ale nadal niewielką prośbę (np. wspólne przetestowanie produktu). Ich celem jest zaangażowanie klienta w bezpiecznych dla niego warunkach. Gdy klienci są wystarczająco zaangażowani i gotowi do poruszania się w wytyczonym przez sprzedawcę kierunku, składają mu właściwą propozycję współpracy. Z kolei w polityce, technika „dwie stopy w drzwi” może być wykorzystywana w kampaniach wyborczych, podczas których wyborcy angażowani są do wykonywania łatwych do wykonania działań (np. pojawieniu się na spotkaniu przedwyborczym). Właśnie te łatwe do wykonania działania stanowią przygotowanie do przedstawienia im właściwej prośby, jaką jest oddanie głosu na kandydata.

</doc>
<doc id="4879012" url="https://pl.wikipedia.org/wiki?curid=4879012" title="Lidia Kataryńczuk-Mania">
Lidia Kataryńczuk-Mania

Lidia Ewa Kataryńczuk-Mania – polska pedagog, dr hab., profesor uczelni Instytutu Pedagogiki Wydziału Pedagogiki, Psychologii i Socjologii Uniwersytetu Zielonogórskiego.
Życiorys.
W 1978 ukończyła studia wychowania muzycznego w Wyższej Szkole Pedagogicznej im. Tadeusza Kotarbińskiego w Zielonej Górze, 1 marca 1995 obroniła pracę doktorską "Wpływ zajęć umuzykalniających na wychowanie społeczno-moralne dziecka 6-letniego", następnie uzyskała stopień doktora habilitowanego. Została zatrudniona na stanowisku adiunkta w Zakładzie Edukacji Wczesnoszkolnej i Historii Wychowania na Wydziale Pedagogiki, Socjologii i Nauk o Zdrowiu Uniwersytetu Zielonogórskiego i wykładowcy w Instytucie Humanistycznym Państwowej Wyższej Szkole Zawodowej w Głogowie.
Jest profesorem uczelni w Instytucie Pedagogiki na Wydziale Pedagogiki, Psychologii i Socjologii Uniwersytetu Zielonogórskiego.

</doc>
<doc id="4879015" url="https://pl.wikipedia.org/wiki?curid=4879015" title="Ingrid Lempereur">
Ingrid Lempereur

Ingrid Lempereur (ur. 26 czerwca 1969) – belgijska pływaczka. Brązowa medalistka olimpijska z Los Angeles.
Specjalizowała się w stylu klasycznym. Zawody w 1984 były jej pierwszymi igrzyskami olimpijskimi. Medal, pod nieobecność sportowców z części krajów tzw. Bloku Wschodniego, zdobyła na dystansie 200 metrów żabką. W 1987 zdobyła srebro mistrzostw Europy na tym samym dystansie. W tym też roku zdobyła dwa medale uniwersjady, złoto na dystansie 200 metrów żabką i srebro na 100 metrów żabką. Brała udział w igrzyskach w 1988 w Seulu. 

</doc>
<doc id="4879018" url="https://pl.wikipedia.org/wiki?curid=4879018" title="António José Fernandes">
António José Fernandes

António José Fernandes (ur. 27 lipca 1942 w Múrias, gmina Mirandela) – portugalski polityk, politolog i nauczyciel akademicki, parlamentarzysta krajowy, od 1986 do 1987 poseł do Parlamentu Europejskiego II kadencji.
Życiorys.
W 1974 ukończył studia z nauk społecznych i politycznych na Politechnice Lizbońskiej. W 1984 doktoryzował się na macierzystej uczelni, w 1994 habilitował się na Uniwersytecie Minho, a w 1997 został profesorem. Specjalizował się w zakresie stosunków międzynarodowych i europeistyki. Od 1975 był nauczycielem akademickim na Uniwersytecie Minho, nauczał także na Universidade Moderna w Porto i Escola Superior de Polícia w Lizbonie. Został kierownikiem centrum studiów międzynarodowych oraz kierunku na UM Porto. W latach 2001–2007 pełnił funkcję rektora Universidade Moderna w Porto (w 2005 przekształconego w Universidade Lusófona do Porto). Publikował książki naukowe dotyczące m.in. teorii polityki, systemów ustrojowych oraz relacji Portugalii z Hiszpanią i Wspólnotami Europejskimi.
Zaangażował się w działalność polityczną w ramach Demokratycznej Partii Odnowy. W latach 1985–1987 zasiadał w Zgromadzeniu Republiki IV kadencji, reprezentując dystrykt Braga. Od 1 stycznia 1986 do 13 września 1987 wykonywał mandat posła do Parlamentu Europejskiego w ramach delegacji krajowej. Przystąpił do Europejskiego Sojuszu Demokratycznego, należał m.in. do Komisji ds. Polityki Regionalnej i Planowania Regionalnego oraz Komisji ds. Kontroli Budżetu.

</doc>
<doc id="4879019" url="https://pl.wikipedia.org/wiki?curid=4879019" title="Jón Leifs">
Jón Leifs

Jón Leifs, właśc. Jón Þorleifsson (ur. 1 maja 1899 w Sólheimar, zm. 30 lipca 1968 w Reykjavíku) – islandzki kompozytor.
Życiorys.
Ukończył szkołę muzyczną w Reykjavíku. W latach 1916–1922 studiował w konserwatorium w Lipsku u Hermanna Scherchena (dyrygentura), Paula Graenera i Otto Lohsego (teoria) oraz Roberta Teichmüllera (fortepian). W następnych latach mieszkał w Niemczech, dyrygując licznymi orkiestrami, z przerwą w latach 1935–1937, kiedy był doradcą muzycznym radia islandzkiego w Reykjavíku. W 1926 roku wraz z orkiestrą filharmonii w Hamburgu odbył tournée po Norwegii, Wyspach Owczych i Islandii. Z powodu małżeństwa z kobietą pochodzenia żydowskiego, jego twórczość została w III Rzeszy w 1937 roku objęta cenzurą, a w 1944 roku pozwolono mu na wyjazd z rodziną do Szwecji. W 1945 roku powrócił do rodzinnej Islandii. Był organizatorem życia muzycznego na Islandii, założył związek kompozytorów islandzkich i islandzkie towarzystwo praw autorskich. Dzięki jego staraniom Islandia ratyfikowała konwencję berneńską. W latach 1952–1954 i 1964–1966 był przewodniczącym nordyckiej rady kompozytorów.
Prowadził badania nad islandzkim folklorem muzycznym, dążąc do stworzenia stylu narodowego. Był autorem prac "Tónlistarhaettir" (wyd. Lipsk 1922) i "Islands künstlerische Anregun" (wyd. Reykjavík 1951).

</doc>
<doc id="4879022" url="https://pl.wikipedia.org/wiki?curid=4879022" title="Zamek w Pokrzywnie">
Zamek w Pokrzywnie

Zamek w Pokrzywnie (niem. "Engelsburg") – krzyżacki zamek komturski w Pokrzywnie, siedziba komturów pokrzywieńskich. Obecnie w stanie ruiny. Należał w 1664 roku do starostwa pokrzywnickiego. 
Historia.
Powstał na miejscu słowiańskiego grodu "Copriven". Zniszczony gród został nadany biskupowi Chrystianowi w 1222 roku, a po klęsce biskupiej misji nawracania Prus gród przejęli Krzyżacy około 1230 roku.
Pierwszy zamek powstał w XIII wieku. Początkowo była to prymitywna drewniano-ziemna fortalicja, nazywana "Engelsberg – Mons Angelorum" (Górą Aniołów). Według kroniki Piotra z Duisburga, w roku 1239 zamieszkiwali tam już rycerze zakonu krzyżackiego. Pierwszym komturem pokrzywieńskim był Henryk Brabantczyk i przypuszczalnie wtedy właśnie rozpoczęto budowę murowanego założenia. Na początku ze względu na bezpieczeństwo zaczęto od budowy murów obronnych, a w trakcie realizacji prac do kolejnych fragmentów muru dostawiano wewnętrzną zabudowę. Jednym z komturów Pokrzywna był Gunter von Schwarzburg Młodszy, którego stryjami byli ważni dostojnicy zakonni, bracia Gunter i Zyghard von Schwarzburg.
Pokrzywno pełniło funkcję siedziby komturstwa, z krótką przerwą, aż do śmierci ostatniego komtura Fryderyka von Zollern. Podczas bitwy pod Grunwaldem (1410 r.) zginął komtur Pokrzywna Burchard von Wobecke, a wojska polskie opanowały warownię, jednak nie na długo. Rok po tym wydarzeniu (1411 r.) zamek ponownie znalazł się we władaniu Krzyżaków.
W roku 1411 z inicjatywy wielkiego mistrza Henryk von Plauen Krzyżacy rozpoczęli modernizację systemu obronnego. Został wyremontowany, a mury podwyższono i zaopatrzono w nowocześniejsze strzelnice, a sam Henryk von Plauen po zamachu stanu został zdegradowany i przeniesiony do komturii w Pokrzywnie. Własnością zakonu zamek pozostawał do wybuchu wojny trzynastoletniej w 1454 roku, kiedy został zajęły przez zbuntowane oddziały Związku Pruskiego. Na mocy porozumień drugiego pokoju toruńskiego, w roku 1466, Pokrzywno wraz z całą ziemią chełmińską zostało przyłączone do Polski i aż do pierwszego rozbioru w 1772 roku było siedzibą polskich starostów. Zamek spłonął w 1611 r.
W latach 1626 -1630 na terenie warowni mieszkały siostry norbertanki z Żukowa. Podczas potopu Szwedzi zdobyli i spalili zamek, a kaplicę sprofanowali. Za rządów Prusaków (w 1784 r.) całość sprzedano osobie prywatnej, która rozpoczęła jego demontaż z przeznaczeniem na budowę drogi. Rozbiórka została wstrzymana po szybkiej interwencji biskupa chełmińskiego Baiera, jednak osłabione sklepienie kaplicy runęło w roku 1789 i spowodowało dalsze działania likwidacyjne.
W roku 1934 polskie władze konserwatorskie uznały ruiny za zabytek, mimo to w 1965 roku przebudowa drogi doprowadziła do wyburzenia zabudowań przylegających do południowej partii murów. Pierwsze prace zabezpieczające podjęto w roku 1967. 
Architektura.
Gotycki zamek na nieregularnym rzucie składał się z zamku wysokiego i dwóch przedzamczy. Stosunkowo najlepiej zachowała się brama zamku wysokiego, przebudowany spichrz i brama na przedzamczu, ponadto fragmenty ścian budynku głównego i murów obronnych. Dziś ruiny znajdują się w rękach prywatnych, jego nowy właściciel planuje odbudowę zamku.

</doc>
<doc id="4879028" url="https://pl.wikipedia.org/wiki?curid=4879028" title="Odprawa pośmiertna">
Odprawa pośmiertna

Odprawa pośmiertna – świadczenie pieniężne przysługujące rodzinie pracownika zmarłego podczas trwania stosunku pracy lub pobierania przez niego zasiłku z tytułu niezdolności do pracy po rozwiązaniu takiego stosunku.
Jego wysokość uzależniona jest od stażu pracy u aktualnego, lub poprzedniego pracodawcy (w przypadku przejścia zakładu pracy na innego pracodawcę) i wynosi:
Uprawnienia do odprawy pośmiertnej.
Odprawę pośmiertną dzieli się w częściach równych pomiędzy wszystkich uprawnionych członków rodziny, a w przypadku tylko jednego pozostałego po zmarłym uprawnionym połowa całości kwoty przewidzianej przepisami. Uprawnionymi do odprawy są członkowie rodziny zmarłego – małżonek oraz pozostali członkowie rodziny, którzy są uprawnieni do uzyskania renty rodzinnej w myśl przepisów o emeryturach i rentach z Funduszu Ubezpieczeń Społecznych.
W przypadku ubezpieczenia pracownika na życie przez pracodawcę odprawa pośmiertna nie zostaje wypłacana. Jeżeli odszkodowanie z zakładu ubezpieczeń jest natomiast niższe niż kodeksowa odprawa pośmiertna, pracodawca zobowiązany jest wypłacić różnicę pomiędzy tymi świadczeniami.

</doc>
<doc id="4879040" url="https://pl.wikipedia.org/wiki?curid=4879040" title="Rak (moździerz)">
Rak (moździerz)



</doc>
<doc id="4879042" url="https://pl.wikipedia.org/wiki?curid=4879042" title="Świergotka czarnogłowa">
Świergotka czarnogłowa

Świergotka czarnogłowa ("Psephotellus dissimilis") – gatunek średniej wielkości ptaka z rodziny papug wschodnich (Psittaculidae) pochodzącego z północnej Australii. Nie wyróżnia się podgatunków.
Występowanie.
Świergotki czarnogłowe zamieszkują endemicznie północną część Terytorium Północnego w Australii. Żyją w suchych lasach, na terenach zalewowych z przewagą melaleuk ("Melaleuca"), na łąkach porośniętych trawą "Spinifex", na obszarach z kopcami termitów i eukaliptusami rosnącymi wzdłuż rzek i skalistych grzbietów.
Charakterystyka.
Morfologia.
Ciało świergotki czarnogłowej ma długość około 26 cm przy masie ciała 50–60 g. Samiec ma czarne ubarwienie wierzchu głowy, czoło i kantarek. Część głowy poniżej oczu, szyja, pierś i brzuch są turkusowoniebieskie. Kuper jest niebieskozielony, a pokrywy podogonowe czerwonopomarańczowe. Skrzydła są ciemnobrązowe z wyraźną żółtą plamą. Ogon jest zielony z białoniebieską końcówką. Dziób jest szary, a oczy brązowe. Samice są bardziej zielone, ich czoło i wierzch głowy jest szarobrązowe. Pokrywy podogonowe są różowoszare. Młode osobniki mają ubarwienie podobne do samic.
Zachowanie.
Świergotki zwykle widziane są w parach lub małych grupach. Poza sezonem lęgowym w miejscach, gdzie dostępne jest pożywienie, gromadzą się w grupy do 100 osobników. W upalne dni chowają się między liśćmi.
Lęgi.
Sezon lęgowy świergotek czarnogłowych trwa od końca stycznia do połowy kwietnia. Gnieżdżą się w termitierach. Samica składa tam 4–6 jaj. Średnio z połowy z nich wykluwają się młode. Inkubacja trwa 19 dni, młode są samodzielne po 5 tygodniach.
Pożywienie.
Świergotki te żywią się nasionami głównie traw wieloletnich, rzadziej jednorocznych oraz roślin zielnych. Często zdobywają pożywienie w pobliżu ostrolotów szarych ("Artamus cinereus"), najprawdopodobniej w celu unikania drapieżników.
W hodowlach.
Świergotki czarnogłowe są mało spotykane w hodowlach, chociaż w niektórych europejskich krajach są dosyć popularne. Wyhodowano dużo mutacji barwnych, lecz większość z nich jest rzadka, niektóre są dostępne tylko w Australii. Najbardziej rozprzestrzenioną mutacją jest żółta. Podstawą diety świergotek w niewoli są nasiona. Podawane są też między innymi owoce, warzywa i kwiaty.
Status.
Międzynarodowa Unia Ochrony Przyrody (IUCN) uznaje świergotkę czarnogłową za gatunek najmniejszej troski (LC – "Least Concern") nieprzerwanie od 2000 roku; wcześniej – od 1994 roku miała ona status gatunku niższego ryzyka / bliskiego zagrożenia (LR/NT – "Lower Risk / Near Threatened"), a od 1988 roku – gatunku zagrożonego (T – "Threatened"). W 2000 roku liczebność populacji na wolności szacowano na 20 tysięcy osobników. Trend liczebności populacji uznaje się za stabilny. Zasięg występowania tego gatunku zmniejszył się, prawdopodobnie w wyniku nadmiernego wypasu i niewłaściwych reżimów wypalania traw. Gatunek ten może być czasami nielegalnie odławiany w celu handlu ptakami, ale nie stanowi to obecnie poważnego zagrożenia, ponieważ już jest powszechny w niewoli i łatwy w rozmnażaniu. Został wymieniony w Załączniku I konwencji CITES.

</doc>
<doc id="4879043" url="https://pl.wikipedia.org/wiki?curid=4879043" title="Marko Malkamäki">
Marko Malkamäki

Marko Malkamäki (ur. 22 maja 1976) – fiński skoczek narciarski.
W Pucharze Kontynentalnym zadebiutował 15 grudnia 1994 w zawodach rozegranych Jyväskylä, które ukończył na 47. miejscu. 3 dni później w Lahti zdobył swoje pierwsze punkty w zawodach tej rangi za zajęcie 25. miejsca.
W tym samym sezonie, również w Lahti, po raz pierwszy wziął udział w konkursie Pucharu Świata. Zajął w nim 31. miejsce, które ostatecznie okazało się jego najlepszym w karierze. Po tym starcie w zawodach głównych wystąpił jeszcze jeden raz. Miało to miejsce w marcu 2000 w Lahti, gdzie zajął 50. miejsce. Po tym występie startował jeszcze w finałowych konkursach cyklu Pucharu Kontynentalnego w sezonie 1999/2000, które były jego ostatnimi występami międzynarodowymi w zawodach tej rangi.
We wrześniu 2009 po ponad 9 latach przerwy wziął udział w konkursach FIS Cup na skoczni normalnej kompleksu Lugnet w szwedzkim Falun. Malkamaki zajął 24. i 26. miejsce i w klasyfikacji generalnej sezonu 2009/2010 uplasował się na 210. miejscu.

</doc>
<doc id="4879044" url="https://pl.wikipedia.org/wiki?curid=4879044" title="Chołodna Hora (stacja metra)">
Chołodna Hora (stacja metra)

Chołodna Hora (ukr. Холодна гора) – pierwsza stacja linii Chołodnohirśko-Zawodśkiej metra w Charkowie.

</doc>
<doc id="4879045" url="https://pl.wikipedia.org/wiki?curid=4879045" title="Hulewszczyzna">
Hulewszczyzna

Hulewszczyzna – dawna wieś. Tereny na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów ówczesny zaścianek leżał w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 67 osób, 20 było wyznania rzymskokatolickiego a 47 prawosławnego. Jednocześnie 9 mieszkańców zadeklarowało polską przynależność narodową, 14 białoruską a 45 inną. Było tu 14 budynków mieszkalnych. W 1931 w 15 domach zamieszkiwało 69 osób.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4879048" url="https://pl.wikipedia.org/wiki?curid=4879048" title="António José Marques Mendes">
António José Marques Mendes

António José Marques Mendes (ur. 3 maja 1952 w Alvoco da Serra, gmina Seia) – portugalski ekonomista, polityk i nauczyciel akademicki, parlamentarzysta krajowy, od 1986 do 1987 poseł do Parlamentu Europejskiego II kadencji.
Życiorys.
W 1976 ukończył studia ekonomiczne na Politechnice Lizbońskiej, w 1985 uzyskał doktorat w tej dziedzinie na University of Kent. Został profesorem na wydziale ekonomii Uniwersytetu w Coimbrze. Specjalizował się w zakresie handlu międzynarodowego, polityki regionalnej i inwestycyjnej, integracji ekonomicznej, finansów i bilansu płatniczym, opublikował kilkanaście książek o tej tematyce. Podjął także pracę jako menedżer, a od 1992 do 1998 pracował jako szef działu w londyńskim Europejskim Banku Odbudowy i Rozwoju. Został właścicielem przedsiębiorstwa zajmującego się konsultingiem i analizą gospodarczą.
Zaangażował się w działalność polityczną w ramach Demokratycznej Partii Odnowy. W latach 1985–1987 zasiadał w Zgromadzeniu Republiki IV kadencji, reprezentując dystrykt Castelo Branco. Od 1 stycznia 1986 do 13 września 1987 wykonywał mandat posła do Parlamentu Europejskiego w ramach delegacji krajowej. Przystąpił do Europejskiego Sojuszu Demokratycznego, należał m.in. do Komisji ds. Gospodarczych i Walutowych oraz Polityki Przemysłowej oraz Komisji Budżetowej.

</doc>
<doc id="4879049" url="https://pl.wikipedia.org/wiki?curid=4879049" title="Chołodna Hora (stacja metra w Charkowie)">
Chołodna Hora (stacja metra w Charkowie)



</doc>
<doc id="4879050" url="https://pl.wikipedia.org/wiki?curid=4879050" title="Turboatom (stacja metra w Charkowie)">
Turboatom (stacja metra w Charkowie)



</doc>
<doc id="4879051" url="https://pl.wikipedia.org/wiki?curid=4879051" title="Mistrzostwa Włoch w rugby union kobiet (2005/2006)">
Mistrzostwa Włoch w rugby union kobiet (2005/2006)

Mistrzostwa Włoch w rugby union kobiet (2005/2006) – piętnasta edycja zarządzanej przez Federazione Italiana Rugby najwyższej klasy rozgrywkowej w kobiecym rugby union we Włoszech, a dwudziesta druga ogółem. Zawody odbywały się w dniach 27 listopada 2005 – 28 maja 2006. Tytułu mistrzowskiego zdobytego w poprzednim sezonie broniła drużyna Riviera del Brenta.
W półfinałowych dwumeczach wyraźnie lepsze okazały się zespoły Red Panthers i Riviera del Brenta. Finał rozgrywek odbył się w Pordenone, a po dwóch latach przerwy tytuł odzyskały zawodniczki z Treviso.
System rozgrywek.
Do rozgrywek przystąpiło dwanaście drużyn, które zostały podzielone na dwie sześciozespołowe grupy. Rozgrywki ligowe prowadzone były w pierwszej fazie systemem kołowym według modelu dwurundowego w okresie jesień-wiosna. Druga faza rozgrywek obejmowała mecze systemem pucharowym o mistrzostwo kraju, a do półfinałów awansowały po dwie czołowe drużyny z każdej z grup. Półfinały rozgrywane były w formie dwumeczu, z pierwszym meczem na boisku drużyny, która po rundzie zasadniczej była niżej sklasyfikowana, finał zaś odbył się na neutralnym stadionie.

</doc>
<doc id="4879052" url="https://pl.wikipedia.org/wiki?curid=4879052" title="Berezdiw">
Berezdiw



</doc>
<doc id="4879054" url="https://pl.wikipedia.org/wiki?curid=4879054" title="Julius Rietz">
Julius Rietz

August Wilhelm Julius Rietz (ur. 28 grudnia 1812 w Berlinie, zm. 12 sierpnia 1877 w Dreźnie) – niemiecki kompozytor, dyrygent, wiolonczelista i wydawca.
Życiorys.
Brat Eduarda Rietza. Uczył się gry na wiolonczeli u Franza Schmidta, Bernharda Romberga i Moritza Ganza, a także kompozycji u Carla Friedricha Zeltera. Od 1829 roku był członkiem orkiestry Königsstädtisches Theater w Berlinie, dla którego napisał muzykę do dwóch komedii. W 1834 roku został drugim dyrygentem teatru w Düsseldorfie, a rok później pierwszym dyrygentem i generalnym dyrektorem muzycznym miasta. W latach 1847–1855 był kapelmistrzem teatru w Lipsku, dyrektorem lipskiej Singakademie i dyrygentem orkiestry Gewandhaus. W 1859 roku otrzymał doktorat honoris causa uniwersytetu w Lipsku. W 1860 roku przeniósł się do Drezna, gdzie został nadwornym kapelmistrzem, a w 1870 roku także dyrektorem konserwatorium. W 1877 roku z powodu problemów finansowych i zdrowotnych wycofał się z działalności publicznej.
Ceniony jako dyrygent i wiolonczelista, występował m.in. z Ferdinandem Hillerem i Ferdinandem Davidem. Przygotował zbiorowe wydanie dzieł Mendelssohna (1874–1877), ponadto wydał utwory m.in. W.A. Mozarta i Beethovena, a także "Wielką mszę h-moll" i "Pasję według św. Mateusza" J.S. Bacha. Jako kompozytor naśladował styl Mendelssohna. Skomponował m.in. 9 symfonii, koncert wiolonczelowy, muzykę do sztuk teatralnych, pieśni.

</doc>
<doc id="4879055" url="https://pl.wikipedia.org/wiki?curid=4879055" title="Piwdennyj Wokzał (stacja metra w Charkowie)">
Piwdennyj Wokzał (stacja metra w Charkowie)

Piwdennyj Wokzał (ukr. Південний вокзал) – druga stacja charkowskiego metra. Nazwa stacji pochodzi od znajdującego się w pobliżu dworca kolejowego Charków Pasażerski, którego połączenia są krajowe i międzynarodowe.

</doc>
<doc id="4879056" url="https://pl.wikipedia.org/wiki?curid=4879056" title="Sołobkiwci">
Sołobkiwci



</doc>
<doc id="4879057" url="https://pl.wikipedia.org/wiki?curid=4879057" title="Uhliarská dolina">
Uhliarská dolina



</doc>
<doc id="4879058" url="https://pl.wikipedia.org/wiki?curid=4879058" title="Kościół Wszystkich Świętych w Krzywiniu">
Kościół Wszystkich Świętych w Krzywiniu

Kościół Wszystkich Świętych – dawna świątynia protestancka znajdująca się w mieście Krzywiń, w powiecie kościańskim, w województwie wielkopolskim.
Jest to świątynia wzniesiona w stylu eklektycznym w 1900 roku, nosząca cechy neoromańskie i neogotyckie. Budowla jest murowana, zbudowana z cegły i nieotynkowana. W czasie II wojny światowej co dwa tygodnie w świątyni pastor odprawiał nabożeństwo w języku niemieckim. W ostatnim roku wojny, nie czekając na dalszy rozwój wydarzeń ludność niemiecka opuściła Krzywiń. Po zakończeniu wojny, na skutek wyjazdu wszystkich ewangelików, świątynia opustoszała. Była zdewastowana. Przez pewien okres służyła jako magazyn mebli szkolnych. Dopiero w latach 90. XX wieku świątynia została wyremontowana i zaadaptowana na kościół pogrzebowy. Została w nim umieszczona chłodnia dla zmarłych oraz ławki dla wiernych. Wejście zostało wyłożone kostką brukową i obejście zostało uporządkowane. Świątynia została poświęcona w 1997 roku. Na wieży świątyni jest umieszczony zegar. Każdego dnia o godzinie 6.00 wybija „Kiedy ranne wstają zorze”; w południe „Anioł Pański”, natomiast o 21 „Apel Jasnogórski”.

</doc>
<doc id="4879060" url="https://pl.wikipedia.org/wiki?curid=4879060" title="Stadion Saarwiesen">
Stadion Saarwiesen

Stadion Saarwiesen – stadion piłkarski w Saarbrücken, w Niemczech. Został otwarty w 1924 roku. Może pomieścić 4200 widzów (z czego 250 miejsc znajduje się pod dachem). Swoje spotkania rozgrywają na nim piłkarze klubu Sportfreunde 05 Saarbrücken.
Po latach gry na różnych obiektach, w 1924 roku klub piłkarski Sportfreunde 05 Saarbrücken wynajął od miasta teren w dzielnicy Burbach, gdzie wybudował własne boisko. W 1933 roku klub był jednym z założycieli Gauligi Südwest, a przy boisku postawiono drewnianą trybunę przeniesioną ze stadionu Kieselhumes. Stadion ucierpiał w wyniku II wojny światowej, po wojnie został jednak odbudowany. W 1957 roku oddano do użytku nową trybunę główną. Pojemność obiektu wynosiła wówczas 13 000 widzów. W 1997 roku starą trybunę główną z roku 1957 zastąpiono nową. W miarę upływu czasu zmniejszano również pojemność całkowitą stadionu, do obecnego poziomu 4200 widzów.

</doc>
<doc id="4879065" url="https://pl.wikipedia.org/wiki?curid=4879065" title="Arfak Mountains">
Arfak Mountains



</doc>
<doc id="4879071" url="https://pl.wikipedia.org/wiki?curid=4879071" title="Nowy Zawód">
Nowy Zawód

Nowy Zawód (, "Nowyj Zawod") – wieś na Ukrainie, w obwodzie żytomierskim, w rejonie pulińskim. W 2001 roku liczyła 579 mieszkańców.
Wieś powstała w XIX wieku. W czasach radzieckich w miejscowości znajdowała się siedziba kołchozu „Czerwony prapor”.

</doc>
<doc id="4879072" url="https://pl.wikipedia.org/wiki?curid=4879072" title="Jorge Pegado Liz">
Jorge Pegado Liz

Jorge Pegado Liz (ur. 28 grudnia 1940 w Nogueira do Cravo w dystrykcie Aveiro) – portugalski polityk, menedżer i prawnik, parlamentarzysta krajowy, od 1986 do 1987 poseł do Parlamentu Europejskiego II kadencji.
Życiorys.
Ukończył studia prawnicze, od 1962 praktykował w zawodzie. Od 1968 do 1975 kierował sekretariatem i departamentem w Funduszu Rozwoju Eksportu, następnie do 1979 kierował zarządem spółki ubezpieczającej kredyty. Potem do 1983 kierował firmami z branż wydawniczej i konsultingowej. Od 1983 do 1985 należał do władz ICEP (krajowego instytutu handlu zagranicznego). Reprezentował Portugalię w ramach oficjalnych misji przy organizacjach międzynarodowych, w tym OECD, EFTA i GATT, został też konsultantem Komisji Europejskiej. Publikował również książki dotyczące m.in. prawa unijnego i konsumenckiego oraz polityki w Portugalii.
Zaangażował się w działalność polityczną w ramach Demokratycznej Partii Odnowy. W latach 1985–1991 zasiadał w Zgromadzeniu Republiki IV i V kadencji, reprezentując dystrykt Lizbona. Od 1 stycznia 1986 do 13 września 1987 wykonywał mandat posła do Parlamentu Europejskiego w ramach delegacji krajowej. Przystąpił do Europejskiego Sojuszu Demokratycznego. Od stycznia do września 1987 był wiceszefem Komisji ds. Socjalnych i Zatrudnienia, należał też m.in. do Komisji ds. Stosunków Gospodarczych z Zagranicą.
Później powrócił do aktywności w krajowym parlamencie, od października 1989 był deputowanym niezrzeszonym. Został członkiem Europejskiego Komitetu Ekonomiczno-Społecznego. Objął funkcję szefa DECO, krajowego stowarzyszenia ochrony konsumentów, a także członka państwowego ciała nadzorującego media.

</doc>
<doc id="4879075" url="https://pl.wikipedia.org/wiki?curid=4879075" title="Chevrolet Tracker (2019)">
Chevrolet Tracker (2019)



</doc>
<doc id="4879077" url="https://pl.wikipedia.org/wiki?curid=4879077" title="Zarudyńce">
Zarudyńce

Zarudyńce (, "Zarudynci") – wieś na Ukrainie, w obwodzie żytomierskim, w rejonie różyńskim. W 2001 roku liczyła 926 mieszkańców.
W pobliżu Zarudyńców i Zorianego odnaleziono ślady osadnictwa kultury czerniachowskiej. Pierwsza wzmianka o miejscowości pochodzi z 1651 roku. W czasach radzieckich we wsi znajdowała się siedziba kołchozu „Komunist”.

</doc>
<doc id="4879082" url="https://pl.wikipedia.org/wiki?curid=4879082" title="Tugba Önal">
Tugba Önal



</doc>
<doc id="4879083" url="https://pl.wikipedia.org/wiki?curid=4879083" title="Myhaylo Kokhan">
Myhaylo Kokhan



</doc>
<doc id="4879092" url="https://pl.wikipedia.org/wiki?curid=4879092" title="Mandat (prawo)">
Mandat (prawo)

Mandat – umowa, na mocy której jedna osoba (mandant) powierza drugiej spełnienie pewnej czynności, a druga (mandatariusz) zobowiązuje się do spełnienia tej czynności w imieniu i na rachunek mandanta. Mandat może być specjalny, jeśli stosuje się do pewnej oznaczonej czynności, lub ogólny, czyli generalny, jeśli zleca cały szereg spraw, oraz daje mandatariuszowi ogólne zastępstwo mandanta (plenipotencja).
W prawie rzymskim istotnym znamieniem mandatu było pełnienie przez mandatariusza poleconych mu czynności bez wynagrodzenia.
Mandat różni się od umowy o najmie usług i kontraktu służbowego głównie przez to, że mandant ma prawo w każdej chwili i jednostronnie cofnąć udzielone mandatariuszowi upoważnienie do zastępstwa.

</doc>
<doc id="4879094" url="https://pl.wikipedia.org/wiki?curid=4879094" title="António Augusto Lacerda de Queiróz">
António Augusto Lacerda de Queiróz

Antonio Augusto Lacerda De Queiróz (ur. 9 kwietnia 1953 w Lamego) – portugalski polityk i urzędnik, parlamentarzysta krajowy, poseł do Parlamentu Europejskiego II kadencji.
Życiorys.
W 1974 zaangażował się w działalność polityczną w ramach Partii Socjaldemokratycznej. Od 1978 do 1982 kierował partyjną młodzieżówką Juventude Social Democrata. W latach 1976–1991 zasiadał w Zgromadzeniu Republiki (kadencje IA, IB, II, III, IV i V), reprezentując dystrykt Porto. Był także zastępcą i delegatem do Zgromadzenia Parlamentarnego Rady Europy (1979–1986, 1988–1989).
Od 1 stycznia 1986 do 13 września 1987 wykonywał mandat posła do Parlamentu Europejskiego w ramach delegacji krajowej; powrócił do PE 16 września 1988, zastępując António Figueiredo Lopesa. Przystąpił do frakcji liberalno-demokratycznej, należał m.in. do Komisji ds. Socjalnych i Zatrudnienia oraz Komisji Budżetowej. Pracował później m.in. jako główny doradca w Dyrekcji Generalne Komisji Europejskiej odpowiedzialnej za przemysł i przedsiębiorstwa.

</doc>
<doc id="4879097" url="https://pl.wikipedia.org/wiki?curid=4879097" title="Mandat (pełnomocnictwo)">
Mandat (pełnomocnictwo)



</doc>
<doc id="4879103" url="https://pl.wikipedia.org/wiki?curid=4879103" title="Führer-Begleit-Brigade">
Führer-Begleit-Brigade

Führer-Begleit-Brigade – niemiecka jednostka grenadierów pancernych z okresu II wojny światowej. Brygada została sformowana w grudniu 1944 roku w celu wsparcia operacji Die Wacht am Rhein.
Historia.
Sformowana w grudniu 1944 roku i podporządkowana 5 Armii Pancernej Hasso von Manteuffla. Führer-Begleit-Brigade przeszła chrzest bojowy w trakcie ofensywy w Ardenach podczas, której walczyła ze 101. Dywizją Powietrznodesantową. Po nieudanej ofensywie, brygada została powiększona w dywizję Führer-Begleit-Division. Wraz ze swą siostrzaną jednostką Führer-Grenadier-Division została wysłana do walk na froncie wschodnim aby pomóc w obronie linii Wisły przed zimową ofensywą sowiecką. W marcu 1945 roku przeniesiona na Śląsk, gdzie poniosła ciężkie straty, a następnie została okrążona w kotle pod Spremberg w kwietniu tego samego roku. Nieliczni, którzy wyrwali się z kotła wycofali się na zachód w celu poddania się Amerykanom.
Uzbrojenie.
Panzer Regiment 102 | I batalion.
W lutym 1945 roku 1 batalion z pułku pancernego Grossdeutschland został przeniesiony do Führer-Begleit-Division, gdzie został przemianowany na 1 batalion 102 pułku pancernego.
Panzer Regiment 102 | II batalion.
W styczniu 1945 roku, jeszcze przed 1 batalionem, 2 batalion pułku Grossdeutschland został przekształcony w 2 batalion 102 pułku pancernego Führer-Begleit-Division. Cały batalion składał się z dwóch kompanii Panter i dwóch Panzer IV.

</doc>
<doc id="4879105" url="https://pl.wikipedia.org/wiki?curid=4879105" title="Kobietobójstwo w Ciudad Juárez">
Kobietobójstwo w Ciudad Juárez

Kobietobójstwo w Ciudad Juárez – kobietobójstwo dokonywane od 1993 roku w Ciudad Juárez.
W Ciudad Juárez od 1993 roku masowo dochodzi do morderstw kobiet. Większość znalezionych ofiar zostało zamordowanych w podobny sposób: uprzednio je porywano, by następnie poddawać torturom, gwałcić i mordować. Większość zaginionych i zamordowanych kobiet przed śmiercią pracowało w przygranicznych fabrykach. ("maquiladora industries"). 
Do nagłośnienia zjawiska przyczyniło się odnalezienie ciał 8 zamordowanych kobiet na polu bawełny (Campo Algodonero) w 2001 roku. W miejscu, gdzie odkryto wtedy nielegalny cmentarz stoją dziś różowe krzyże z czarnymi wypisanymi na nich imionami zamordowanych kobiet.
W 1995 roku zatrzymano pierwszego podejrzanego, którym był pochodzący z Egiptu Abdul Latif Sharif, zwany przez media „Egipcjaninem” lub „Rozpruwaczem z Juárez”, który był kierownikiem kadr jednej z fabryk, w której pracowało większość zamordowanych kobiet. W 1996 roku zatrzymano kolejne osoby, członków gangu Los Rebeldes oraz ich szefa – „el Diablo”. To im z więzienia Sharif miał zlecać kolejne zabójstwa, za które miał im płacić po 600 dolarów od ofiary. „El Cerillo” oraz „la Foca”, kierowcy autobusów jeżdżących do fabryk, w których pracuje wiele kobiet, i z których najczęściej one giną, przyznali się do zarzucanych im czynów popełnienia zbrodni, jednak jak przyznali później, ich zeznania wymuszone zostały siłą. Sprawa nadal jest uważana za nierozwiązaną (stan na sierpień 2020). 
W 2011 roku w Meksyku uznano kobietobójstwo jako oddzielne przestępstwo, za które grozi 60 lat pozbawienia wolności (o 10 lat więcej w porównaniu do „zwykłego” morderstwa).
W związku ze zbrodniami w Ciudad Juárez, powstała książka „Miasto – morderca kobiet” („La ville qui tue les femmes: Enquête à Ciudad Juarez”, wyd. 2005) autorstwa dwóch francuskich dziennikarzy – Jeana-Christophe'a Rampala oraz Marca Fernandeza. Autorzy, po dwuletnim dziennikarskim śledztwie, zebrali materiały na temat morderstw, które były podstawą do napisania tej książki. Na kanwie tych wydarzeń w 2006 roku powstał również film „Miasto śmierci” z Jennifer Lopez i Antonio Banderasem w rolach głównych. O wydarzeniach mających miejsce w Ciudad Juárez mówią także piosenki „Juárez” Tori Amos, „Las mujeres de Juárez” zespołu Los Tigres del Norte oraz „Invalid Litter Dept.” zespołu At the Drive-In.
Przyczyny.
Wśród przyczyn kobietobójstwa, zarówno w Meksyku, jak i w podobnych zdarzeń w Gwatemali, Hondurasie oraz Salwadorze uważana wymienia się wpływ kultury macho w Ameryce Łacińskiej i wyrosły z niej kult mężczyzny, na uprzedmiotowienie i niską pozycję społeczną kobiet. Jako jedną z kolejnych przyczyn zjawiska wymienia się narkobiznes, który na terenach pogranicza (meksykańsko-amerykańskiego) jest szczególnie obecny. Wojna karteli narkotykowych dotyka bowiem całe społeczeństwo, a śmierć kobiet może bywać tylko wyrównywaniem porachunków między gangami. Teorie społeczne wśród powodów wymieniają także morderstwa rytualne, handel żywym towarem, handel organami oraz "mondo movies" (filmy „ostatniego tchnienia”) jako przyczy tych zbrodni. Zwraca się także uwagę na dużą bezkarność morderców kobiet, którzy w większości pozostają na wolności.

</doc>
<doc id="4879107" url="https://pl.wikipedia.org/wiki?curid=4879107" title="Pseudolycopodiella">
Pseudolycopodiella

Pseudolycopodiella – rodzaj roślin należący do rodziny widłakowatych. Obejmuje ok. 10–14 gatunków. Rośliny te występują na wszystkich kontynentach w strefie międzyzwrotnikowej, a w strefie umiarkowanej obecne są w południowej Afryce, Australii i Nowej Zelandii, na półkuli północnej w zachodniej Azji i w zachodniej części Ameryki Północnej. Brak tych roślin jedynie na Antarktydzie i w Europie. Najczęściej rosną na mokradłach i na wilgotnych, piaszczystych glebach. Niektóre gatunki przystosowane są do okresowych suszy i pożarów, przeżywając je w postaci bulwek, będących wrastającymi pod powierzchnią gruntu zgrubiałymi szczytami pędów. Zjawisko opisał poprawnie (wcześniej pojawiały się błędne informacje o bulwach korzeniowych) w 1975 Jan Kornaś na przykładzie "Lycopodium carolinianum" var. "tuberosum" (="Pseudolycopodiella tuberosa") z Zambii.
Systematyka.
Pierwotnie rośliny tu zaliczane, jak wszystkie współczesne widłakowate, włączane były do jednego rodzaju – widłak "Lycopodium". Werner Rothmaler w 1944 wyróżnił w randze osobnego rodzaju "Lepidotis" Beauv., który objął m.in. te rośliny, a 1964 roku Josef Holub przeniósł ten rodzaj pod nazwę "Lycopodiella" (L.) Holub. Rodzaj był do początków XXI wieku zwykle szeroko ujmowany – liczył ok. 40 gatunków występujących na półkuli północnej i w strefie międzyzwrotnikowej, z centrum zróżnicowania w Ameryce Południowej. Już w 1983 Holub zaproponował wyodrębnienie rodzaju "Pseudolycopodiella", jednak popularniejsze było ujęcie Øllgaarda, zgodnie z którym gatunki tu zaliczane klasyfikowane były jako jedna z czterech sekcji "Lycopodiella" – sec. "Caroliniana" (Bruce) B. Øllgaard. Ostatecznie w systemie PPG I z 2016 roku przyjęto jednak podział "Lycopodiella" "sensu lato" na cztery rodzaje, z których jednym jest "Pseudolycopodiella" (pozostałe rodzaje to: "Lycopodiella" "sensu stricto", "Lateristachys" i "Palhinhaea"). 

</doc>
<doc id="4879110" url="https://pl.wikipedia.org/wiki?curid=4879110" title="Koosbüsch">
Koosbüsch

Koosbüsch – część gminy Wißmannsdorf, w kraju związkowym Nadrenia-Palatynat, w powiecie Eifelkreis Bitburg-Prüm. Miejscowość liczy około 300 mieszkańców.
Historia.
Pierwszy budynek na terenie obecnej miejscowości zbudowano w 1832 roku, nazwę osady zaczerpnięto od miejscowego wzniesienia. Miejscowość znajdowała się w środku lasu, który został wycięty na potrzeby rolnicze, a nowo powstała osada stała się częścią gminy Wißmannsdorf. Pod koniec XX wieku we wsi zbudowano kościół filialny pw. św. Józefa, należący do parafii śś. Marcina i Róży w Wißmannsdorfie. 

</doc>
<doc id="4879113" url="https://pl.wikipedia.org/wiki?curid=4879113" title="Kaiser-Wilhelm-Tunnel">
Kaiser-Wilhelm-Tunnel

Kaiser-Wilhelm-Tunnel (także: "Cochemtunnel") – tunel kolejowy o długości 4205 metrów w Niemczech (Nadrenia-Palatynat), zlokalizowany na linii kolejowej nr 690 łączącej Trewir z Koblencją, pomiędzy stacjami Ediger-Eller i Cochem (Mosel). W momencie budowy był to najdłuższy dwutorowy tunel Preußische Staatseisenbahnen, czyli pruskich kolei państwowych.
Budowa.
Budowa dwutorowego obiektu rozpoczęła się od strony południowej w maju, a od strony północnej w lipcu 1874. Zakończenie prac budowlanych nastąpiło 22 grudnia 1877. Aby możliwe było ręczne rozpoczęcie robót w kilku miejscach i skrócenie czasu budowy, po stronie północnej, w pobliżu Cochem, w odległości 217 metrów i 490 metrów od portalu wybudowano dwa szyby o głębokości 18,4 metra i 33 metry. Głęboki na 19 m szyb został również zbudowany po stronie południowej, w pobliżu Eller. Wykopy pod tunel rozpoczęto od tunelu bazowego o szerokości 3,5 metra i wysokości 3 metry oraz przekroju poprzecznym 10,5 m². Do budowy używano m.in. dynamitu, wiertnic Ferroux i sprężarek napędzanych silnikami parowymi. Transport w tunelu odbywał się wózkami szynowymi. Przyczółki wykonano z nieprzetworzonego gruzu kamiennego, sklepienia z przetworzonych kamieni gruzowych w zaprawie. Zaprawę cementową stosowano tylko na odcinkach mocno zawilgoconych.
W początku XXI wieku dziennie przez tunel przejeżdżało około 170 pociągów ze średnią prędkością od 90 do 120 km/h. Po ponad 130 latach eksploatacji obiekt osiągnął koniec swojego technicznego okresu użytkowania. Nie spełniał już także wymagań technicznych. Spowodowało to, że zdecydowano się na budowę drugiej rury ("Neuer Kaiser-Wilhelm-Tunnel") i odnowienie istniejącego, starego tunelu ("Alter Kaiser-Wilhelm-Tunnel"). Nowy, jednotorowy tunel otwarto w kwietniu 2014, po czteroletnim okresie budowy. W starym tunelu zainstalowano m.in. nową powłokę wewnętrzną i wyposażenie techniczne. Oddano go do użytku 2 czerwca 2017, już jako jednotorowy. Obie rury są teraz połączone ze sobą za pomocą ośmiu elementów łączących, potrzebnych np. do szybkiej ewakuacji ludzi w razie potrzeby. Tory położone są na płytach, co umożliwia wjazd kołowych pojazdów ratowniczych lub konserwacyjnych.
W ramach projektu budowlanego wybudowano również nowy wiadukt kolejowy nad Brückenstraße w Cochem i nad Ellerbach w pobliżu Ediger-Eller.
Charakterystyka.
Tunel przecina w linii prostej grzbiet górski Cochemer Krampen, wokół którego Mozela przepływa znaczących rozmiarów zakolem o długości około 2200 metrów. Skraca to istotnie przebieg linii, która w większości biegnie wzdłuż doliny Mozeli.
Pasmo górskie, przez które przechodzi linia kolejowa, należy do nadreńskich gór łupkowych i składa się głównie z łupków gliniastych, łupków krzemionkowych, szarogłazów, kwarcytów i czystych żył kwarcowych.

</doc>
<doc id="4879123" url="https://pl.wikipedia.org/wiki?curid=4879123" title="Pałac Fanshawów w Warszawie">
Pałac Fanshawów w Warszawie

Pałac Fanshawów, także pałacyk „Henryków“ – zabytkowy pałac znajdujący się przy ul. Puławskiej 107a Warszawie.
Opis.
Pierwszy pałacyk w tym miejscu został wzniesiony przez francuskiego emigranta Henryka Bonneta, który na początku XIX wieku z wykupionych od poprzednich właścicieli i scalonych gruntów utworzył posiadłość nazwaną od jego imienia Henrykowem. W 1830 nieruchomość została zakupiona od Bonneta przez szambelana płk. George'a Fanshave'a, Anglika w służbie rosyjskiej. Ok. 1850 wzniesiono tam dla rodziny Fanshawów nowy pałacyk. Później stał się on własnością Potockich i służył jako miejsce zamieszkania ich uboższych krewnych.
W czasie II wojny światowej w budynku mieściła się kuchnia Rady Głównej Opiekuńczej. 
Pałacyk został spalony w 1944 podczas powstania warszawskiego. Został odbudowany po wojnie według projektu Stanisława Żaryna z wnętrzami przebudowanymi na oddzielne mieszkania.
Klasycystyczny budynek ma dwie kondygnacje i czterokolumnowy portyk wgłębny od strony ogrodu. W elewacji frontowej znajdują się tonda z głowami meduz. W dawnym salonie zachował się oryginalny kominek. 
W 1965 budynek został wpisany do rejestru zabytków. Współcześnie jest siedzibą spółki Kosmetyczne Instytuty Dr Irena Eris.
W otaczającym pałacyk ogrodzie, również wpisanym do rejestru zabytków, rośnie m.in. jesion wyniosły, będący pomnikiem przyrody.

</doc>
<doc id="4879124" url="https://pl.wikipedia.org/wiki?curid=4879124" title="Pałac Fanshawów">
Pałac Fanshawów



</doc>
<doc id="4879148" url="https://pl.wikipedia.org/wiki?curid=4879148" title="James Barry (chirurg)">
James Barry (chirurg)

James Miranda Steuart Barry (ur. ok. 1789 w Cork, Irlandia, zm. 25 lipca 1865 w Londynie) – irlandzki chirurg wojskowy w armii brytyjskiej. Barry uzyskał dyplom lekarza medycyny w Szkole Medycznej na Uniwersytecie w Edynburgu, następnie służył najpierw w Kapsztadzie, a później w wielu częściach Imperium Brytyjskiego. Przed przejściem na emeryturę Barry awansował do rangi generalnego inspektora (odpowiednik generała brygady) odpowiedzialnego za szpitale wojskowe, co było drugim co do wielkości stanowiskiem medycznym w armii brytyjskiej. Barry nie tylko poprawił warunki rannym żołnierzom, ale także lokalnym mieszkańcom. Wykonał również pierwsze udokumentowane cesarskie cięcie w Afryce wykonane przez Europejczyka, w którym operację przeżyli matka i dziecko.
Chociaż całe dorosłe życie Barry żył jako mężczyzna, po urodzeniu nadano mu imię Margaret Ann Bulkley i w dzieciństwie funkcjonował jako kobieta. Barry żył jako mężczyzna zarówno w życiu publicznym, jak i prywatnym, przynajmniej częściowo po to, aby zostać przyjętym na studia i móc rozpocząć karierę chirurga. Płeć nadana przy urodzeniu Barry’ego stała się znana opinii publicznej i kolegom wojskowym dopiero po śmierci medyka.
Wczesne lata.
Poza osobistą korespondencją istnieje niewiele źródeł informacji o pozamilitarnych aspektach życia Barry’ego. Skąpe dostępne dowody stanowią szkielet, do którego wielu komentatorów dodało wiele spekulacji. W swoich szczegółowych badaniach nad wczesnym życiem Barry’ego, Michael Du Preez stwierdza, że Barry urodził się w Cork w 1789 r. Data urodzenia oparta jest na opisie wówczas piętnastoletniego dziecka przez panią Bulkley w liście z dnia 14 stycznia 1805 r. Różne inne źródła podają daty urodzenia 1792, 1795, i 1799, ale daty te są prawie na pewno wynikiem tego, że Barry później kłamał na ten temat w oficjalnych dokumentach, aby móc być traktowanym jako mężczyzna.
Barry był drugim dzieckiem (po Johnie) Jeremiaha i Mary-Ann Bulkley i nadano mu imię Margaret Anne. Mary-Ann Bulkley była siostrą Jamesa Barry’ego, znanego irlandzkiego artysty i profesora malarstwa w londyńskiej Royal Academy. W rodzinie pojawiło się również trzecie dziecko – Juliana. Chociaż przedstawiana jest jako siostra Barry’ego, jest prawdopodobne, że była córką Barry’ego (wynik napaści seksualnej w dzieciństwie), ponieważ sprzątaczka, która odkryła płeć Barry’ego podczas układania ciała, stwierdziła, że występowały rozstępy ciążowe.
Nastoletni Barry był kształcony z perspektywą zostania korepetytorem, ale biorąc pod uwagę brak dowodów na jakąkolwiek historię pracy, wydaje się, że Bulkleyowie mieli trudności ze znalezieniem dla Barry’ego odpowiedniego stanowiska. Wydaje się, że spisek wokół idei wstąpienia nastoletniego Barry’ego na uniwersytet zawiązał się między Barrym, Mary-Ann Bulkley i niektórymi wpływowymi, liberalnymi przyjaciółmi zmarłego Jamesa Barry’ego (generałem Francisco de Miranda, doktorem Edward Fryerem, który został osobistym nauczycielem Barry’ego i Danielem Reardonem, prawnikiem rodziny). Wybrano Uniwersytet w Edynburgu, a Mary-Ann i Barry weszli na pokład łodzi w porcie Leith w dniu 30 listopada 1809 r. Od tej chwili Margaret Anne Bulkley stała się Jamesem Barry, siostrzeńcem zmarłego Jamesa Barry RA, irlandzkiego malarza romantycznego i tak pozostała znana przez następne 56 lat.
W liście do Daniela Readona, wysłanym 14 grudnia, Barry poprosił o przekazanie wszelkich listów skierowanych do Margaret Bulkley do Mary-Ann Bulkley (którą Barry nazywa teraz „moją ciotką”) i wspomina, że „..."to było bardzo przydatne dla pani Bulkley (mojej ciotki), aby mieć dżentelmena, który zaopiekowałby się nią na pokładzie statku i mieć go w obcym kraju…"”. Chociaż list został podpisany „James Barry”, prawnik niedyskretnie napisał na odwrocie koperty „Miss Bulkley, 14 grudnia”; ten kluczowy dowód był tym, który umożliwił badaczom ostateczne potwierdzenie, że Margaret Bulkley i James Barry to ta sama osoba.
Po przybyciu do Edynburga w listopadzie 1809 roku Barry rozpoczął studia w Medical School jako „student literatury i medycyny”. Niski wzrost, wysoki głos Barry’ego, delikatne rysy i gładka skóra doprowadziły wielu do podejrzeń, że Barry był młodym chłopcem, który nie osiągnął dojrzałości płciowej, a Senat uniwersytetu początkowo próbował zablokować podanie Barry’ego na końcowe egzaminy z powodu tej pozornej młodości. Jednak David Erskine (Earl of Buchan), przyjaciel doktora Fryera i zmarłego imiennika Barry’ego, przekonał Senat do ustąpienia i Barry stał się wykwalifikowanym doktorem nauk medycznych w 1812 roku, dedykując pracę swoim patronom. Następnie wrócił do Londynu, zapisując się na semestr jesienny 1812/1813 jako uczeń United Hospitals of Guy’s and St Thomas, gdzie wykładali chirurdzy tacy jak Henry Cline i Astley Cooper. W dniu 2 lipca 1813 roku Barry pomyślnie zdał egzamin w Royal College of Surgeons of England. Według Edwarda Bradforda, który poznał Barry’ego na Jamajce w 1832 roku, wśród wspierających karierę Barry’ego był znany chirurg John Bell; tenże autor wspominał, że Barry miał był bystry i miał dobrą pamięć, znać francuski i łacinę.
Kariera.
Po wstąpieniu do armii, Barry został powołany jako asystent szpitala w armii brytyjskiej w dniu 6 lipca 1813 r. Objął stanowisko w Chelsea, a następnie w Królewskim Szpitalu Wojskowym w Plymouth, uzyskując w dniu 7 grudnia 1815 r. awans na asystenta chirurga sił zbrojnych, równoważny porucznikowi.
Po tym szkoleniu wojskowym Barry został wysłany do Kapsztadu w 1816 roku. Dzięki wsparciu lorda Buchana, Barry miał list polecający do gubernatora, generała porucznika lorda Charlesa Henry’ego Somerseta. Po udanym, wręcz spektakularnym wyleczeniu chorej córki lorda, Barry został przyjęty do rodziny, utrzymywał bliską przyjaźń z gubernatorem i został jego osobistym lekarzem. W 1822 roku Somerset mianował Barry’ego inspektorem medycyny kolonialnej.
W ciągu dziesięciu lat pracy na Przylądku Barry dokonał znaczących zmian, między innymi jeśli chodzi o usprawnienie systemów sanitarnych i wodnych, poprawę warunków dla niewolników, więźniów i osób chorych psychicznie oraz zapewnienie schronienia dla społeczności trędowatych.
Barry wykonał również jedno z pierwszych znanych udanych cięć cesarskich, w którym zarówno matka, jak i dziecko przeżyły. Noworodek został ochrzczony jako James Barry Munnik na cześć Barry’ego, a imię było dalej przekazywane przez rodzinę: m.in. imię Barry’ego nosił późniejszy premier RPA JBM Hertzog.
James Barry zyskiwał także grono wrogów, krytykując lokalnych urzędników i ich załatwianie spraw medycznych, ale przewaga bliskich relacji z gubernatorem oznaczała, że reperkusje tych głoszonych jawnie poglądów były zwykle łagodzone.
Barry został awansowany do stopnia Chirurga Sił Zbrojnych w dniu 22 listopada 1827 r. i oddelegowany na Mauritius w 1828 r. W 1829 r. Barry ryzykował swoją karierą, wracając bez pozwolenia do Anglii, by leczyć chorego Somerseta. Pozostał tam aż do śmierci lorda w 1831 r., a w zachowanych relacjach nazywał go ..."kimś więcej niż ojcem – moim nieomal jedynym przyjacielem".
Następnie Barry został oddelegowany na Jamajkę; tam w 1832 spotkał E. Bradforda, który opisał go jako „wzrostu ledwie pięć stóp, o głosie starej kobiety; starał się zwrócić na siebie uwagę nosząc najdłuższą szablę i największe ostrogi, jakie można było dostać”. W 1836 r. oddelegowano go na wyspę Świętej Heleny. Tam, w wyniku starcia się z innym chirurgiem wojskowym, doszło do aresztowania Barry’ego i postawienia go przed sądem wojennym pod zarzutem „postępowania niezgodnego z charakterem oficera i dżentelmena”. Barry został uznany za niewinnego i honorowo uwolniony. Według Bradforda, Barry był bardzo miły i potrafił żartować z siebie, gdy traktowano go z szacunkiem, ale był czuły na swoim unkcie i żądny władzy i uznania; gdy poczuł się urażony, wybuchał wielkim gniewem, bez względu na to, z kim miał do czynienia. Takie awantury miały doprowadzić do odesłania go z Wyspy Św. Heleny do domu. Bradford twierdził, że Barry miał wysoko postawionych protektorów, którzy dbali o jego karierę mimo tego, że obowiązki swe pełnił w sposób dość nieregularny: przykładowo, gdy otrzymał rozkaz, którego nie chciał wykonać, kładł się do łóżka i płakał, aż „zagrożenie minęło” – by potem skarżyć się przełożonym na swoich „prześladowców” i przedstawiać się jako pokrzywdzony. Tenże autor twierdził, że Barry sam wyśmiewał swoje umiejętności medyczne i przechwalał się, że nie przepracował w szpitalu ani dnia.
Następnie, w r. 1851, razem z awansem na stanowisko zastępcy generalnego inspektora szpitali (równoważny podpułkownikowi) w dniu 16 maja, otrzymał też przydział na Korfu, gdzie udzielał pomocy ofiarom wojny krymskiej. W ramach urlopu odwiedził Krym, gdzie spotkał Florence Nightingale, która w późniejszych wspomnieniach określiła go jako „najbardziej zatwardziałe stworzenie, jakie kiedykolwiek spotkała”. W końcu, w 1857 roku Barry został oddelegowany do Kanady i 25 września (późniejsze zatwierdzenie w dniu 7 grudnia 1858 r.) nadano mu miejscowy stopień generalnego inspektora szpitali (odpowiednik generała brygady). .
Wszędzie tam, gdzie Barry służył w całym Imperium Brytyjskim, poprawiano warunki sanitarne, warunki życia i dietę zarówno zwykłych żołnierzy, jak i innych niedostatecznie reprezentowanych grup. Barry był oburzony niepotrzebnym cierpieniem i przyjmował surowe i czasami nietaktowne podejście w stawianych innym żądaniach ulepszeń dla biednych i upośledzonych, co często wywoływało gniew ze strony urzędników i oficerów wojskowych. Barry był kilkakrotnie aresztowany i zdegradowany za skrajność takiego zachowania. Miał także surowe i niezwykle nowoczesne poglądy na temat odżywiania, będąc całkowicie wegetarianinem i abstynentem. Bardzo lubił zwierzęta domowe, szczególnie ukochanego pudla o imieniu Psyche.
Dramaturg Jean Binnie w radiowej audycji Doctor Barry (BBC, 1982) zidentyfikował Johna Josepha Dansona jako służącego, którego Barry zatrudnił po raz pierwszy w Afryce Południowej i który pozostał z Barrym aż do śmierci lekarza.
Śmierć.
Pomimo protestów, Barry został zmuszony przez władze wojskowe do odejścia 19 lipca 1859 roku z powodu złego stanu zdrowia i podeszłego wieku. Po spokojnej emeryturze w Londynie, Barry ostatecznie zmarł na czerwonkę 25 lipca 1865 r. Przez całe lata Barry nigdy nie wpuszczał nikogo do pokoju podczas rozbierania się i powtarzał stałą instrukcję, że „w przypadku jego śmierci należy zastosować surowe środki ostrożności, aby uniemożliwić jakiekolwiek badanie jego osoby” oraz że ciało powinno zostać „pochowane w prześcieradłach bez dalszej kontroli”.
Kwestionowana jest tożsamość kobiety, która odkryła prawdę o płci biologicznej Barry’ego, ale prawdopodobnie była ona sprzątaczką, która również wydawała ciała zmarłych. Po tym, jak nie udało się jej uzyskać zapłaty za swoje usługi, sprzątaczka szukała zadośćuczynienia w inny sposób: odwiedziła lekarza Barry’ego, majora D. R. McKinnona, który wydał akt zgonu, na podstawie którego zidentyfikowano Barry’ego jako mężczyznę. Kobieta twierdziła, że ciało Barry’ego było biologicznie żeńskie i miało ślady sugerujące, że Barry w pewnym momencie urodził dziecko. Kiedy McKinnon odmówił jej zapłaty, zaniosła artykuł do prasy i sprawa stała się publiczna. Zostało to omówione w wymianie listów między George’em Grahamem z General Register Office i dr McKinnonem.
Po upublicznieniu sprawy wiele osób twierdziło, że „wiedziało o niej od zawsze”. Armia brytyjska, starając się uciszyć tę historię, zapieczętowała wszystkie zapisy Barry’ego na następne 100 lat. Historyczka Isobel Rae uzyskała dostęp do akt wojskowych w latach pięćdziesiątych i doszła do wniosku, że malarz James Barry był rzeczywiście wujem Barry’ego. Barry został pochowany na cmentarzu Kensal Green, z kamiennym nagrobkiem opatrzonym napisem: „dr James Barry Inspector General of Hospitals”. Kilka źródeł twierdziło, że służący chirurga wrócił na Jamajkę, ale jego rzeczywisty los jest nieznany.

</doc>
<doc id="4879150" url="https://pl.wikipedia.org/wiki?curid=4879150" title="Pałacyk Henryków w Warszawie">
Pałacyk Henryków w Warszawie



</doc>
<doc id="4879159" url="https://pl.wikipedia.org/wiki?curid=4879159" title="Rodzina człowiecza">
Rodzina człowiecza

Rodzina człowiecza ("The Family of Man") – amerykańska wystawa fotograficzna, której kuratorem był Edward Steichen. Po odrestaurowaniu od 1994 roku jest prezentowana na zamku Clervaux w Luksemburgu. W 2003 roku została wpisana przez UNESCO na listę Pamięć Świata.
Historia.
Steichen wraz ze współpracownikami zdjęcia do wystawy wybierali i gromadzili przez cztery lata od 1951 roku rozpoczynając. Tytuł wystawy "The Family of Man" został zaczerpnięty z przemówienie Abrahama Lincolna, a dyrektor działu fotografii w Museum of Modern Art (MoMA) Edward Steichen został jej kuratorem. Wystawa została zaprezentowana w MoMA od 24 stycznia do 8 maja 1955 roku. Obejrzało ją 250 tysięcy ludzi. Następnie Amerykańska Agencja Informacyjna uznając wystawę za osiągnięcie kultury amerykańskiej pokazała dziesięć różnych wersji w 91 miastach i 38 krajach. Obejrzało ją w latach 1955–1962 ponad 9 milionów ludzi. Dokumentalne fotografie pogrupowano w trzydziestu siedmiu sekcji tematycznych, które miały być częścią historii ludzkiego życia. W Polsce była prezentowana od września 1959 do maja 1960 roku.
Prezentacja w Luksemburgu.
23 listopada 1964 roku William R. Rivkin ambasador Stanów Zjednoczonych w Luksemburgu zaproponował ministrowi kultury przekazanie jednej z podróżujących wersji wystawy do Luksemburga. Została ona przekazana do Musée National d’Histoire et d’Art w Luksemburgu, gdzie pokazano ją w 1965 roku. W 1966 podczas wizyty Steichena w swoim rodzinnym kraju pokazano jej fragmenty, a on sam zalecał wystawienie jej w zamku w Clervaux. W 1975 roku w zamku wyeksponowano połowę paneli, nie zachowując jednak porządku chronologicznego. Pozostałe panele umieszczono w złych warunkach na strychu. W 1986 roku panele zostały przeniesione do nowego Centre National de l'Audiovisuel. Na początku lat 90. XX wieku zespół kierowany przez włoską konserwatorkę Silvię Berselli przeprowadził renowację fotografii. Od 1994 roku wystawa jest pokazywana w całości na zamku w Clervaux, po odpowiednim przystosowaniu jego wnętrz. W latach 2010–2013 nie była pokazywana z powodu remontu i ponownej renowacji. Od lipca 2013 roku została ponownie udostępniona publiczności. Na oryginalnej wystawie zaprezentowano 503 czarno–białe panele z fotografiami z 68 krajów, które miały różny format od 24x36 cm do 300x400 cm. Obecnie w Clervaux są prezentowane 483 panele ze zdjęciami, ponieważ 18 zdjęć jeszcze przed przyjazdem do Luksemburga nie było pokazywanych w tej wersji wystawy, zaginęły lub zostały wymienione przez samego Steichena. Muzeum w zamku w Clervaux podlega Centre National de l'Audiovisuel. Od czerwca 1994 roku do 2002 roku wystawę odwiedziło 163 000 osób.
Prezentacja w Polsce.
W 1959 roku wystawa była prezentowana w Polskich miastach. Za jej organizację odpowiadało Ministerstwo Kultury i Sztuki oraz ZPAF. Wystawa jesienią 1959 roku była prezentowana w Warszawie, potem we Wrocławiu, a na początku 1960 roku w Wałbrzychu i Jeleniej Górze. Od 5 marca 1960 roku pokazywano ją w Pałacu Sztuki w Krakowie, potem w Poznaniu, a w dniach 10-31 maja 1960 roku w Dąbrowie Górniczej.
Wpis na listę Pamięć Świata.
W 2002 roku UNESCO postanowiło wpisać wystawę na listę Pamięć Świata. Argumentem był fakt, że jest to jedyna zachowana oryginalna wersja wystawy, ponieważ inne istniejące wersje zostały zniszczone lub podzielone. Mniejsza wersja jest przechowywana w Muzeum Folkwang w Essen. Nie ma możliwości jej ponownego opracowania na podstawie oryginalnych negatywów ponieważ zostały one zwrócone właścicielom. Dodatkowo MoMA nie ma możliwości wystawienia ponownie wystawy, a wystawa z zamku Clervaux nie nadaje się do przewożenia.

</doc>
<doc id="4879160" url="https://pl.wikipedia.org/wiki?curid=4879160" title="Maria Espinoza">
Maria Espinoza



</doc>
<doc id="4879162" url="https://pl.wikipedia.org/wiki?curid=4879162" title="María Espinoza">
María Espinoza



</doc>
<doc id="4879166" url="https://pl.wikipedia.org/wiki?curid=4879166" title="Mercedes-Benz W154">
Mercedes-Benz W154

Mercedes-Benz W154 – samochód Grand Prix konstrukcji Mercedesa, używany w sezonach 1938–1939. Pojazdem tym Rudolf Caracciola zdobył mistrzostwo Europy w 1938 roku. Po II wojnie światowej W154 był sporadycznie wykorzystywany w wyścigach Indianapolis 500.
Historia.
Zaprojektowanie przez Mercedesa następcy W125 było konieczne w związku z wprowadzeniem nowych przepisów. We wrześniu 1936 roku AIACR ogłosiła nowy regulamin na sezon 1938. Najważniejszą zmianą było zmniejszenie pojemności silników do 4,5 litra lub 3 litrów w przypadku silników doładowanych. Ponadto ustalono minimalną masę pojazdu na poziomie od 400 do 850 kg w zależności od umiejscowienia silnika.
W 1937 roku Mercedes rozważał różne rozwiązania. Zwrócono się o pomoc do Porsche, które zaproponowało zastosowanie jednostki w układzie W24 z wtryskiem paliwa. Ten silnik rozwijał jednak moc 305 KM, co nie zadowalało Mercedesa. Ostatecznie w celu uniknięcia przegrzewania Mercedes opracował silnik V12 projektu Alberta Heessa. Ta jednostka miała cztery zawory na cylinder i dwie sprężarki Rootsa, zastąpione w 1939 roku jedną dwustopniową. Jako płyn chłodzący wykorzystano glikol, który rozgrzewał się do 125°C. Wykorzystano dziewięć pomp oleju, zdolnych przetłaczać sto litrów oleju na minutę. Do napędzania pojazdu służyła specjalna mieszanka paliwowa, zawierająca alkohol metylowy, nitrobenzen, aceton i eter dietylowy. Samochód, spalający około litr na kilometr, dysponował dwoma zbiornikami paliwa o łącznej pojemności 400 litrów, przy czym część paliwa była używana do chłodzenia tłoków. Cały silnik ważył około 500 kg i początkowo rozwijał 427 KM przy 8000 obr./min, jednakże w Grand Prix Francji 1938 egzemplarz Hermanna Langa dysponował mocą 474 KM, przez co kierowca osiągnął prędkość 283 km/h. Jednostka była zamontowana głęboko i pod kątem, a z chłodnicy wystawały wloty powietrza gaźników. Napęd był przekazywany za pośrednictwem pięciobiegowej przekładni.
Zawieszenie zostało zaprojektowane przez Maxa Wagnera. Jego zadaniem było stworzenie układu dobrze pasującego do podwozia. Wagner zdecydował się zastosować w przeważającej części rozwiązania z modelu W125, jednak zwiększył odporność na skręcanie o 30%. Z kolei przesunięcie silnika spowodowało, iż wał napędowy znalazł się obok kierowcy, w efekcie czego zawodnik siedział nisko. To rozwiązanie obniżyło środek ciężkości i miało dobry wpływ na trzymanie się drogi.
Pierwsze testy Mercedes odbył w styczniu 1938 roku. W debiutanckim Grand Prix Pau, przy absencji Auto Uniona, Mercedes zajął drugie miejsce, za René Dreyfusem w Delahaye. Pierwszym ważnym wyścigiem dla W154 było Grand Prix Francji 1938, rozgrywane w ramach mistrzostw Europy. Mercedesy zdobyły w nim trzy pierwsze miejsca: wygrał Manfred von Brauchitsch przed Rudolfem Caracciolą i Hermannem Langiem. Mercedes zdominował sezon 1938, a Caracciola zdobył tytuł mistrzowski. Ogółem w 1938 roku Mercedes wyprodukował czternaście samochodów i dziewiętnaście silników.
Na przełomie 1938 i 1939 roku udoskonalono samochód poprzez ulepszenie silnika (o mocy 483 KM), zwiększenie obrysu kokpitu i poprawę bezpieczeństwa oraz zamontowanie nowej tablicy przyrządów z obrotomierzem i wskaźnikami temperatury oleju i cieczy chłodzącej. Sezonu 1939 nie dokończono z powodu wybuchu wojny. Latem Mercedes zbudował oparty na W154 model W165 z silnikiem V8. Po zakończeniu wojny pojazd w latach 1947–1948 uczestniczył w wyścigu Indianapolis 500, a jego kierowcami byli odpowiednio Duke Nalon oraz Chet Miller, Ken Fowler i Louis Tomei, jednakże w żadnym starcie model W154 nie ukończył zawodów. Model rywalizował również w dwóch wyścigach Argentyńskiej Formuły Libre, również bez sukcesów.

</doc>
<doc id="4879168" url="https://pl.wikipedia.org/wiki?curid=4879168" title="Hwang Kyung-sun">
Hwang Kyung-sun



</doc>
<doc id="4879169" url="https://pl.wikipedia.org/wiki?curid=4879169" title="2A45 Sprut">
2A45 Sprut

125 mm samobieżna armata przeciwpancerna 2A45 – samobieżna armata przeciwpancerna konstrukcji radzieckiej.

</doc>
<doc id="4879170" url="https://pl.wikipedia.org/wiki?curid=4879170" title="Sułtanat Johor">
Sułtanat Johor



</doc>
<doc id="4879171" url="https://pl.wikipedia.org/wiki?curid=4879171" title="Paweł Grąbczewski">
Paweł Grąbczewski

Paweł Leon Maciej Grąbczewski herbu Nałęcz (ur. 1778 w Rutkach Borzymskich, zm. 16 marca 1842 w Warszawie) – powstaniec listopadowy, poseł na Sejm.
Syn Wojciecha Grąbczewskiego i Katarzyny Grabowskiej herbu Oksza. Dwukrotnie żonaty: z Joanną Dębską herbu Prawdzic i Krystyną Fink. Dziedzic Kroczewa, Przewodowa, Porzowa, Kleszewa i Zeńboka. Został posłem na Sejm Królestwa Polskiego z powiatu pułtuskiego (województwo płockie). Uczestniczył w posiedzeniu Sejmu w 1831 r., na którym jednogłośnie uchwalono detronizację cara. W czasie powstania pełnił urząd Intendenta Głównego Wojska. Odznaczony orderami Virtutti Militari i św. Stanisława oraz Gwiazdą Wytrwałości. Pełnił też urząd sędziego pokoju. Zmarł bezpotomnie w Warszawie. Pochowany w kaplicy rodowej przy kościele św. Rocha w Przewodowie.

</doc>
<doc id="4879174" url="https://pl.wikipedia.org/wiki?curid=4879174" title="Gliuki">
Gliuki

Gliuki () – białoruski zespół rockowy. Sami zaś muzycy określali swój styl jako drabczi-core (biał. драбч-кор). Założony został w 1998 roku w Mohylewie.
Dyskografia.
Albumy własne
Udział w kompilacjach

</doc>
<doc id="4879183" url="https://pl.wikipedia.org/wiki?curid=4879183" title="Konsulat Generalny RP w Marsylii">
Konsulat Generalny RP w Marsylii

Konsulat Generalny RP w Marsylii (fr. "Consulat Général de la République Pologne à Marseille") – polska misja konsularna w Republice Francuskiej istniejąca w latach 1919–1948. 
Historia.
Konsulat działał od 30 października 1919 do września 1940, kiedy jego zadania przejęło Biuro Polskie ("Office Polonaise") w Marsylii, prowadzone wespół z władzami Vichy, które następnie pod nazwą Biura Administracji Polaków ("Bureau d’Administration des Polonais"), organu Wydziału Kontroli Cudzoziemców Ministerstwa Spraw Zagranicznych w Vichy, były jego jedynym mocodawcą. Następnie Konsulat reaktywowano (1944-1945). 
Po II wojnie światowej konsulat przekazano władzom TRJN w Warszawie (1946-). 
Siedziba.
Konsulat mieścił się kolejno - w Hotelu Terminus (1920), przy "rue Corniche", "des Châlets de Nice" 19 (1921), "rue Edouard Delanglade" 21 (1921), "rue Édouard Delanglade" 36 (1923-1924), "boulevard Luis Salvator" 10 (1924-1925), w budynku b. konsulatu Stanów Zjednoczonych przy "place Saint Férréol" 6 (1925-1929), "place St. Férréol" 2 (1929-1940), "place Félix Baret" 2 (1940-1941) i przy "rue Saint-Jacques" 2 (1943-1945).

</doc>
<doc id="4879184" url="https://pl.wikipedia.org/wiki?curid=4879184" title="Stade Yvan Georges">
Stade Yvan Georges

Stade Yvan Georges – stadion piłkarski w Virton, w Belgii. Obiekt może pomieścić 4572 widzów. Swoje spotkania rozgrywają na nim piłkarze klubu RE Virton. Stadion nosi imię Yvana Georgesa, dawnego prezesa klubu RE Virton.

</doc>
<doc id="4879188" url="https://pl.wikipedia.org/wiki?curid=4879188" title="Jiao Zhimin">
Jiao Zhimin

Jiao Zhimin (chiń. 焦志敏; ur. 1 grudnia 1963 w Yichun) – chińska tenisistka stołowa, dwukrotna medalistka olimpijska, pięciokrotna medalistka mistrzostw świata.
W 1988 roku wystąpiła na igrzyskach olimpijskich w Seulu. Wzięła udział w dwóch konkurencjach – zdobyła srebrny medal olimpijski w grze podwójnej (wspólnie z Chen Jing) i brązowy w grze pojedynczej.
W latach 1985–1987 zdobyła pięć medali mistrzostw świata (jeden złoty, jeden srebrny i trzy brązowe), w 1986 roku trzy medale igrzysk azjatyckich (jeden złoty i dwa srebrne), a w latach 1984–1988 osiem medali mistrzostw Azji (dwa złote, trzy srebrne i trzy brązowe).
Od 1989 roku jej mężem jest Ahn Jae-hyung, południowokoreański tenisista stołowy, brązowy medalista olimpijski z Seulu, a później trener tenisa stołowego. Ich synem jest An Byeong-hun, południowokoreański golfista, olimpijczyk z Rio de Janeiro (2016).

</doc>
<doc id="4879227" url="https://pl.wikipedia.org/wiki?curid=4879227" title="Ewa Narkiewicz-Niedbalec">
Ewa Narkiewicz-Niedbalec

Ewa Teresa Narkiewicz-Niedbalec – polska socjolog, dr hab. nauk humanistycznych, profesor uczelni Instytutu Psychologii Wydziału Pedagogiki, Psychologii i Socjologii Uniwersytetu Zielonogórskiego.
Życiorys.
W latach 1983-1986 odbyła studia pedagogiczne i filologiczne w Wyższej Szkole Pedagogicznej im. Tadeusza Kotarbińskiego w Zielonej Górze, 25 czerwca 1993 obroniła pracę doktorską "Społeczne zróżnicowanie aktywności i aspiracji kulturalnych uczniów i rodziców - mieszkńców średniego miasta", 28 marca 2008 habilitowała się na podstawie pracy zatytułowanej "Socjalizacja poznawcza uczącej się młodzieży. Studium z zakresu socjologii wiedzy i edukacji". Została zatrudniona na stanowisku profesora nadzwyczajnego w Zakładzie Metodologii Badań Społecznych na Wydziale Pedagogiki, Psychologii i Socjologii Uniwersytetu Zielonogórskiego.
Była kierownikiem w Zakładzie Metodologii Badań Społecznych i dziekanem na Wydziale Pedagogiki, Socjologii i Nauk o Zdrowiu Uniwersytetu Zielonogórskiego.
Jest profesorem uczelni w Instytucie Pedagogiki na Wydziale Pedagogiki, Psychologii i Socjologii Uniwersytetu Zielonogórskiego i zastępcą prezesa Lubuskiego Towarzystwa Naukowego.

</doc>
<doc id="4879228" url="https://pl.wikipedia.org/wiki?curid=4879228" title="Pompeio Arrigoni">
Pompeio Arrigoni



</doc>
<doc id="4879258" url="https://pl.wikipedia.org/wiki?curid=4879258" title="Agnieszka Osiecka (ujednoznacznienie)">
Agnieszka Osiecka (ujednoznacznienie)



</doc>
<doc id="4879266" url="https://pl.wikipedia.org/wiki?curid=4879266" title="Juliusz Grabowski">
Juliusz Grabowski



</doc>
<doc id="4879303" url="https://pl.wikipedia.org/wiki?curid=4879303" title="Marian Sulikowski">
Marian Sulikowski

Marian Sulikowski (ur. 21 czerwca 1913 w Sieradzu, zm. 24 czerwca 1973 w Warszawie) – polski architekt i wykładowca akademicki, rysownik.
Życiorys.
W 1931 roku ukończył Państwowe Gimnazjum Matematyczno-Przyrodnicze im. Tadeusza Kościuszki w Kaliszu i rozpoczął studia na Wydziale Architektury Politechniki Warszawskiej. W latach 1936–1937 odbył służbę wojskową w Szkole Podchorążych Rezerwy Artylerii oraz w 25 Pułku Artylerii Lekkiej, w szeregach której to jednostki walczył w kampanii wrześniowej.
Podczas okupacji niemieckiej pracował jako technik m.in. w biurze architekta Lecha Niemojewskiego w Warszawie (1939-1941) oraz w Biurze Budowlanym Zarządu Miejskiego w Zakopanem (1941-1942). Z powodu sięgających czasów studiów kontaktów ze Stanisławem Nowickim (działaczem PPR) został w sierpniu 1942 roku aresztowany i osadzony na Pawiaku. Po zwolnieniu w lutym 1943 roku został przymusowo skierowany do pracy w Centralnym Urzędzie Techniki w Krakowie, gdzie pracował do 1944 roku. Następnie był zatrudniony w firmach budowlanych w Rabce i Chabówce.
Po zakończeniu wojny powrócił do Warszawy, gdzie kontynuował studia, jednocześnie pracując w Biurze Odbudowy Stolicy. W 1946 roku otrzymał dyplom Politechniki Warszawskiej i został zatrudniony w Zakładzie Historii Architektury. Po zakończeniu pracy w BOS, w latach 1948–1949 pracował w Głównym Urzędzie Planowania Przestrzennego oraz Warszawskiej Regionalnej Dyrekcji Planowania Przestrzennego, a następnie – aż do 1965 roku – w biurach projektowych Ministerstwa Budownictwa. Był również zatrudniony w warszawskim Instytucie Urbanistyki i Architektury oraz w Komitecie ds. Urbanistyki i Architektury jako architekt rejonu. Ponadto w latach 1957–1958 był zatrudniony w Zakładzie Teorii Architektury PAN, a od 1961 roku był członkiem Komisji doradczej ds. architektury MSZ.
Jako wykładowca akademicki wykładał na Szkole Inżynierskiej w Szczecinie (1950-1952) oraz na stołecznej Politechnice, gdzie w 1956 roku otrzymał stanowisko docenta. Był stypendystą Fundacji Forda, dzięki czemu w latach 1962–1963 odbył roczny staż na politechnice w Zurychu. W 1963 roku został Sekretarzem Naukowym Komitetu Architektury i Urbanistyki PAN. Od 1971 roku pełnił funkcję zastępcy dyrektora ds. naukowych Instytutu Projektowania Architektonicznego Politechniki Warszawskiej. Był również autorem skryptów i publikacji (m.in. "Uwagi o metodzie w nauczaniu projektowania architektonicznego" -1965). Jego wniosek z 1972 roku o mianowanie go profesorem nadzwyczajnym nie został zatwierdzony.
Od 1947 roku Marian Sulikowski był członkiem SARP, gdzie należał m.in. do Kolegium Sędziów Konkursowych. W latach 1954–1956 był wiceprezesem Oddziału Warszawskiego Stowarzyszenia, a w latach 1963–1966 – wiceprezesem Zarządu Głównego. Jako delegat SARP do Komitetu Wykonawczego Union Internationale des Architectes brał udział w jego kongresach w Moskwie (1959), Hawanie (1963), Paryżu (1965) i Pradze (1967).
Jako rysownik w latach 40. i 50. XX wieku publikował swoje prace na łamach m.in. „Architektury”, „Przeglądu Kulturalnego”, „Przeglądu Budowlanego”, „Skarpy Warszawskiej” i „Stolicy”. Brał udział w dorocznych wystawach malarstwa i rysunku SARP, gdzie w 1952 roku zdobył III nagrodę. Zajmował się również aranżacją wnętrz i projektowaniem mebli.
W 1944 roku zawarł związek małżeński z Wiesławą z Mokrzyńskich (zm. 2000). Małżeństwo było bezdzietne. Został pochowany na cmentarzu Powązkowskim w Warszawie (kw. 197, rząd 2, grób 7).
Odznaczenia i nagrody.
Za udział w kampanii wrześniowej został odznaczony Krzyżem Walecznych. Po II wojnie światowej otrzymał Krzyż Oficerski Orderu Odrodzenia Polski (1969), Złoty Krzyż Zasługi (1956) i Medal 10-lecia Polski Ludowej (1955). W latach w 1956 i 1969 otrzymał Nagrody Ministra Oświaty i Szkolnictwa Wyższego za działalność dydaktyczną.

</doc>
<doc id="4879320" url="https://pl.wikipedia.org/wiki?curid=4879320" title="Cesarsko-królewskie gimnazjum w Stanisławowie">
Cesarsko-królewskie gimnazjum w Stanisławowie



</doc>
<doc id="4879336" url="https://pl.wikipedia.org/wiki?curid=4879336" title="Kalasatama">
Kalasatama

Kalasatama, szw. "Fiskhamnen" – osiedle w Helsinkach, stolicy Finlandii. Położone jest w dzielnicy Sörnäinen. Znajduje się w nim stacja metra o tej samej nazwie. Najwyższy wieżowiec w Finlandii, Majakka, znajduje się w Kalasatama.

</doc>
<doc id="4879357" url="https://pl.wikipedia.org/wiki?curid=4879357" title="USL Championship">
USL Championship

USL Championship (USLC) to profesjonalna męska liga piłkarska w Stanach Zjednoczonych, która rozpoczęła swój inauguracyjny sezon w 2011 roku. USL jest usankcjonowane przez United States Soccer Federation (U.S. Soccer) jako Liga Zawodowa II Dywizji od 2017 roku, druga w hierarchii po Major League Soccer. USL ma siedzibę w Tampa na Florydzie.
Liga jest własnością i jest zarządzana przez United Soccer League (pierwotnie „United Soccer Leagues”) i powstała w wyniku połączenia ich USL First Division (USL-1) i Second Division (USL-2) po kontrowersyjnym sezonie 2010, który nie widział ani USL-1, ani North American Soccer League (NASL) otrzymały sankcje Dywizji II od USSF, co skutkowało tymczasową USSF Division 2 Pro League. United Soccer Leagues stwierdziło, że fuzja wzmocni pozycję ligi na amerykańskim rynku profesjonalnej piłki nożnej poprzez stabilność, wzrost gospodarczy i rozwój zawodowy piłki nożnej w czterech głównych regionach Stanów Zjednoczonych i Kanady.
Wcześniej znane jako United Soccer League (USL) i USL Pro, w styczniu 2013 r. United Soccer Leagues i MLS osiągnęły porozumienie w sprawie integracji rozgrywek ligi USL z MLS Reserve League, przede wszystkim w celu poprawy rozwoju zawodników w Ameryce Północnej, wzmocnienia rywalizacji ligowej i budować więzi między ligami w amerykańskiej piramidzie piłkarskiej. Ta wieloletnia umowa zachęca do przynależności do zespołów MLS i USL oraz pożyczek dla graczy, mając na celu zapewnienie większej liczby gier dla zespołów i rozwijających się graczy. Od sezonu 2020 13 drużyn USL Championship jest powiązanych z zespołami MLS. Większość drużyn MLS ma swoich partnerów w USL Championship lub USL League One trzeciego poziomu, z wyjątkiem Columbus Crew, FC Cincinnati, Los Angeles FC, Minnesota United FC, Montreal Impact, Nashville SC i Vancouver Whitecaps FC, którzy obecnie nie mają formalnego powiązania z drużyną w którejkolwiek lidze.
Historia.
Założenie (2010).
8 września 2010 r. United Soccer Leagues formalnie ogłosiło utworzenie USL Pro w komunikacie prasowym. Przed oficjalnym ogłoszeniem nowej ligi, 11 sierpnia 2010 r., Dayton Dutch Lions ujawnił na konferencji prasowej, że dołączą do "USL-Pro Championship Division (dawniej USL-2)", ujawniając nazwę nowa liga przed jej oficjalnym ogłoszeniem. Po tym ujawnieniu, Dutch Lions byli pierwszą potwierdzoną drużyną w USL Pro na inauguracyjny sezon 2011. Wraz z ogłoszeniem nowej ligi, Richmond Kickers ujawnił, że przejdzie do USL Pro na 2011 rok. Wraz z odejściem Portland Timbers do MLS w 2011 roku i przejściem Puerto Rico Islanders do NASL z USL-1, Austin Aztex FC był jedynym pozostałym zespołem USL-1, który nie był jeszcze częścią USL Pro.
22 września 2010 r. ogłoszono tzw. „Caribbean Division” USL Pro, w którym do rywalizacji w lidze zapisały się drużyny z Puerto Rico oraz Antigua i Barbuda. Wraz z dołączeniem Puerto Rico United do ligi i „Caribbean Division”, przedstawiciele ligi wyrazili chęć kontynuacji ekspansji w regionie, organizując ostatecznie 8-drużynową „Caribbean Division”. Wraz z dołączeniem zespołu z Los Angeles, dywizja ta ostatecznie przekształciła się w dywizję międzynarodową. 22 września 2010 r. USL ogłosił, że Sevilla FC Puerto Rico i River Plate Puerto Rico dołączą do USL Pro w 2011 r. Wraz z Antigua Barracuda FC w ramach jednego z elementów dywizji karaibskiej. 28 września 2010 roku USL ogłosił, że jeden z ich sztandarowych klubów i aktualnych mistrzów USL-2 2010, Charleston Battery, dołączy do USL Pro w 2011 roku. 30 września 2010 r., Prawie dwa miesiące po ogłoszeniu przez zespół dołączenia do „USL Pro Championship Division”, USL oficjalnie ogłosił, że Dayton Dutch Lions dołączy do USL Pro. 4 i 7 października 2010 roku USL ujawnił, że dwa kluby USL-2, Charlotte Eagles i Harrisburg City Islanders (ten ostatni znany jako Penn FC), przejdą do USL Pro w 2011 roku. Pittsburgh Riverhounds SC został dodany jako 9. oficjalny zespół 22 października 2010. 25 października 2010 roku dołączył Rochester Rhinos, który wcześniej był zaangażowany w NASL, wraz z zespołem Orlando City SC (dawniej Austin Aztex FC z USL-1) po tym, jak nowy właściciel przejął i przeniósł zespół z Teksasu na Florydę. W dniu 9 listopada 2010 roku były zespół USL-2 Wilmington Hammerheads FC oficjalnie dołączył do ligi jako 12. zespół, a 17 listopada 2010 roku F.C. New York. Przewidywana liczba drużyn, które rozpoczną rozgrywki ligowe w 2011 roku, została ogłoszona jako 18–20, wraz z ogłoszeniem dołączenia do ligi Wilmington Hammerheads FC. Los Angeles Blues, stowarzyszone z odnoszącą sukcesy kobiecym klubem Pali Blues, zostało dodane 7 grudnia 2010 r. Z przesłaniem o przyszłym rozwoju „Konferencji Zachodniej” w 2012 r. "Caribbean Division" USL Pro rozrosło się do czterech drużyn 9 grudnia 2010 r., Po dodaniu Puerto Rico United do ligi, co oznacza ostatnią z 15 drużyn, które będą rywalizować w USL Pro w inauguracyjnym sezonie 2011. W dniu 14 września 2010 r. Prezes United Soccer Leagues Tim Holt wyraził pożądaną strukturę uruchomienia ligi z 14–18 zespołami w czterech określonych obszarach geograficznych w 2011 r., Rozszerzeniem do 22–26 drużyn do 2013 r. i 28–32 drużyn do 2015 r. Po pierwszym dorocznym walnym zgromadzeniu USL Pro, liga potwierdziła, że zadebiutuje z 16 drużynami grającymi w sezonie zasadniczym 24 mecze w 2011 roku, z planowanym wzrostem 20-24 drużyn, aby rozpocząć sezon 2012.
Lata 2011-2012.
USL Pro zadebiutował w 2011 roku, zaczynając od 15 drużyn grających w regularnym sezonie 24 meczów. Drużyny z ligi amerykańskiej i krajowej rozegrały serię meczów u siebie i na wyjeździe ze wszystkimi przeciwnikami z dwóch dywizji (łącznie 18 meczów), 2 dodatkowe mecze rywalizacji regionalnej, a każda drużyna odbyła dodatkową podróż do Los Angeles lub na Karaiby, aby rozegrać dwa mecze podczas dwóch rozgrywek International Division. Zespoły International Division grały z każdą drużyną w swojej lidze cztery razy (dwa razy u siebie, dwa razy na wyjeździe, łącznie 16 meczów), podróżując, aby zmierzyć się z przeciwnikami z ligi amerykańskiej lub National Division w czterech meczach i goszcząc tych przeciwników przez cztery mecze. USL Pro zadebiutowała w 2011 roku, zaczynając od 15 drużyn grających w regularnym sezonie 24 meczów. Drużyny z ligi amerykańskiej i krajowej rozegrały serię meczów u siebie i na wyjeździe ze wszystkimi przeciwnikami z dwóch dywizji (łącznie 18 meczów), 2 dodatkowe mecze rywalizacji regionalnej, a każda drużyna odbyła dodatkową podróż do Los Angeles lub na Karaiby, aby rozegrać dwa mecze podczas dwóch meczów rozgrywek International Division. Zespoły International Division grały z każdą drużyną w swojej lidze cztery razy (dwa razy u siebie, dwa razy na wyjeździe, łącznie 16 meczów), podróżując, aby zmierzyć się z przeciwnikami z ligi amerykańskiej lub National Division w czterech meczach i goszcząc tych przeciwników przez cztery mecze.
W pierwotnym formacie play-off osiem drużyn rywalizowało w ćwierćfinale jednego meczu. Zarówno dywizja amerykańska, jak i krajowa widziały, jak trzy najlepsze zespoły awansowały do rozgrywek międzydyscyplinarnych, podczas gdy dwie najlepsze drużyny w dywizji międzynarodowej grały przeciwko sobie, by awansować do półfinału. Cztery pozostałe zespoły zostały ponownie rozstawione na jeden mecz półfinałowy, ponownie z gospodarzem z wyższym rozstawieniem, co doprowadziło do jednego meczu o Puchar USL. We wszystkich meczach play-off gospodarzem była drużyna o najwyższym rozstawieniu.
Na początku sezonu inauguracyjnego ligi (10 maja 2011 r.), liga ogłosiła, że usuwa trzy kluby z Portoryko z harmonogramu USL Pro. Kluby z Puerto Rico zostały wycofane z powodów ekonomicznych i własnościowych. Dwie pozostałe drużyny International Division - Antigua Barracuda FC i Los Angeles Blues - zostały ponownie wyrównane do dywizji amerykańskiej i krajowej. W związku z usunięciem dywizji międzynarodowej, zmieniony format play-off obejmował cztery najlepsze drużyny w każdej z dwóch lig. Zwycięzcy rozgrywek play-offów w dwóch ligach spotkali się w USL Pro Championship na własnym stadionie drużyny z lepszym bilansem.
Po sezonie 2011 USL Pro ogłosił wraz z wydaniem harmonogramu sezonu 2012, że F.C. Nowy Jork nie wróciłby do gry, a dawne dywizje narodowe i amerykańskie zostały rozwiązane, tworząc jedną jedynasto-drużynową ligę.
Początki współpracy z MLS (2013–2014).
W sezonie 2013 dołączyły dwie ekipy: Phoenix FC i VSI Tampa Bay FC.
23 stycznia 2013 r. United Soccer Leagues i MLS ogłosiły wieloletnią umowę na integrację rozgrywek MLS z zespołami USL Pro, najpierw poprzez przynależność do drużyn i grę między ligami, ale ostatecznie w pełni scalając rezerwy MLS ze strukturą USL Pro. Deklarowane cele tego partnerstwa to poprawa rozwoju zawodników z Ameryki Północnej, wzmocnienie rywalizacji ligowej, zbudowanie długoterminowych więzi między ligami i poszerzenie widowni zarówno dla lig, jak i rozwijających się graczy.
Podczas gdy sezon 2013 obejmował zawody partnerskie między drużynami USL Pro i MLS Reserve, cztery kluby Major League Soccer zdecydowały się na zrzeszenie z istniejącą drużyną USL Pro, zgadzając się na wypożyczenie co najmniej czterech graczy MLS ich spółce stowarzyszonej: Sporting Kansas City z Orlando City SC, Philadelphia Union z Harrisburg City Islanders, D.C. United z Richmond Kickers i New England Revolution z Rochester Rhinos. Od każdego klubu MLS oczekuje się, że będzie zrzeszał się z drużyną USL Pro lub prowadził niezależną drużynę rezerwową w lidze. Houston Dynamo ogłosiło, że będzie współpracować z Pittsburgh Riverhounds SC w 2014 roku. Jednak partnerstwo pomiędzy Riverhounds i Dynamo zostało rozwiązane już po roku. Po zakończeniu sezonu 2013, VSI Tampa Bay odpadło już po jednym sezonie, wraz z założycielem ligi Antigua.
W grudniu 2012 roku Sacramento Republic FC ogłosił, że rozpocznie grę w 2014 roku jako zespół ekspansyjny, a w lipcu 2014 roku USL ogłosił, że Oklahoma City dołączy do USL w 2014 roku. Orlando City SC ogłosiło, że opuści USL po sezonie 2014, aby dołączyć do MLS jako nowy zespół na sezon 2015. The Los Angeles Blues zmienił nazwę na Orange County Blues FC 5 lutego 2014 roku. 13 marca 2014 zespół Arizona United FC zastąpił Phoenix FC.
Klub MLS Los Angeles Galaxy 29 stycznia 2014 ogłosił utworzenie rezerw Los Angeles Galaxy II, które miały dołączyć do USL Pro od sezonu 2014. Tym samym Galaxy stało się pierwszym klubem MLS posiadającym swój zespół rezerw w USL Pro.
Rozszerzenie współpracy z MLS i pierwszy rebranding (2015-2016).
USL Pro prawie podwoił liczbę drużyn w lidze w 2015 roku, w dużej mierze dzięki franczyzom MLS podążającym drogą LA Galaxy II. Siedem klubów MLS ogłosiło zakup franczyzy USL Pro dla swojego zespołu rezerwowego. Cztery licencje na grę w ULS Pro wykupione przez kluby MLS trafiły do niezależnych zespołów: Colorado Springs Switchbacks, Saint Louis FC, Tulsa Roughnecks i Austin Aztex. Ponadto Orlando City SC sprzedało swoje prawa do franczyzy na rzecz Louisville City, które zostało klubem farmerskim w USL Pro tego pierwszego. United Soccer Leagues ogłosiło, że Charlotte Eagles spadnie do Premier Development League (PDL), znanej obecnie jako USL League Two, jednocześnie sprzedając swoje prawa licencyjne Charlotte Independence, który dołączył do gry od 2015 roku. W końcu 11 grudnia 2014 roku Dayton Dutch Lions spadł do ligi PDL od 2015 roku.
W 2014 r. i na początku 2015 r. różne kluby MLS w połączeniu z USL ogłosiły siedem nowych franczyz, które będą własnością lub będą kontrolowane przez zespół MLS i wszystkie rozpoczną grę w 2015 r. 10 września 2014 roku Real Salt Lake ujawnił, że nazwa ich wcześniej ogłoszonego zespołu afiliacyjnego USL Pro będzie Real Monarchs i potwierdził, że zespół rozpocznie grę w 2015 roku. Drużyna grała na stadionie Rio Tinto do czasu zbudowania stadionu Zions Bank na 5000 miejsc w Herriman w stanie Utah. Zarówno Portland Timbers, jak i Seattle Sounders FC utworzyły własne drużyny USL Pro, Portland Timbers 2 i Seattle Sounders FC 2 14 października 2014 r. Montreal Impact ogłosił, że we wrześniu 2014 roku wystawi drużynę USL Pro. 18 listopada 2014 roku FC Montreal oficjalnie dołączył do ligi. 20 listopada 2014 r. Toronto FC ogłosiło, że wystawi również zespół, nazwany później Toronto FC II, od sezon 2015. Vancouver Whitecaps FC 2 dołączył do USL Pro następnego dnia. Po omówieniu planów drużyny USL Pro w 2015 r., a następnie we wrześniu odłożeniu ich, New York Red Bulls ogłosili, że ich drużyna USL Pro, New York Red Bulls II, rozpocznie grę w 2015 r.
Przynależność MLS została ogłoszona dla pozostałych zespołów MLS, które nie miały przynależności w 2014 roku i nie zdecydowały się na zakup franczyzy USL Pro. 18 września 2014 roku Colorado Rapids ogłosił partnerstwo z Charlotte Independence. 16 stycznia 2015 r. New York City FC ogłosiło, że będzie współpracować z drużyną Wilmington Hammerheads FC, a Chicago Fire ogłosiło powiązanie z Saint Louis FC. 9 lutego 2015 roku FC Dallas ogłosiło, że doda Arizona United SC jako swojego partnera USL Pro. W rezultacie wszystkie 20 drużyn MLS w sezonie 2015 wystawiało własną drużynę w USL Pro lub było zrzeszone w niezależnym klubie USL Pro.
Liga ogłosiła również w 2015 roku, że liga zostanie podzielona na dwie konferencje. Drużyny rozegrałyby 28 meczów z 22 meczami przeciwko wszystkim drużynom w ich konferencji, a zespoły byłyby następnie przydzielane do czterech pododdziałów klubowych na pozostałe sześć meczów z myślą o rywalizacji geograficznej między klubami.
10 lutego 2015 roku United Soccer League ogłosiło zmianę marki ligi. Miałaby teraz nazywać się „United Soccer League” lub w skrócie „USL”. Wprowadzili nowe logo i branding oraz ogłosili zamiar ubiegania się o status II Dywizji w hierarchii Federacji Piłkarskiej Stanów Zjednoczonych.
W sezonie 2015 USL ogłosił kilka ekip ekspansyjnych na sezon 2016. 25. licencja została przyznana Lone Star, LLC, a zespół miał nosić nazwę Rio Grande Valley FC. Po raz pierwszy dla USL zespół ma „hybrydowe” powiązanie z Houston Dynamo, które jest odpowiedzialne za taktyczną część klubu, podczas gdy grupa właścicielska Lone Star jest odpowiedzialna za operacje i zarządzanie. FC Cincinnati został dodany jako 26. franczyza, a Bethlehem Steel FC, w okolicy Lehigh Valley i należący do Philadelphia Union, 27., Orlando City B (należące do Orlando City SC) jako 29., Swope Park Rangers (własność Sporting Kansas City) na 30. miejscu, a San Antonio FC na 31. miejscu.
Austin Aztex FC ogłosił, że 2 października 2015 r. przerwie sezon USL 2016. Powodzie niszczące House Park w połowie sezonu 2015 zmusiły drużynę do przeniesienia się do szkoły średniej. Zespół miał powrócić w 2017 roku do czasu budowy nowego stadionu piłkarskiego.
Awans United Soccer League w hierarchii.
Ekspansja była kontynuowana w sezonie 2017 z Reno 1868 FC, który został ogłoszony w sezonie 2015 jako 28. franczyza, rozpoczynając grę. 25 października 2016 roku do USL dołączyły dwie drużyny z North American Soccer League (NASL): Tampa Bay Rowdies i Ottawa Fury FC. To był pierwszy raz, kiedy klub przeniósł się z NASL do USL. Montreal Impact ogłosił również, że wycofa swoją drużynę USL, FC Montreal, na rzecz dołączenia do Ottawa Fury FC. 31 sierpnia 2016 roku Kyle Eng sprzedał swój większościowy udział w Arizona United SC grupie inwestycyjnej kierowanej przez Berke Bakay i został przemianowany na Phoenix Rising FC z planami budowy własnego stadionu.
W dniu 6 stycznia 2017 r. rada dyrektorów U.S. Soccer przegłosowała przyznanie USL tymczasowego statusu II ligi na sezon 2017, umieszczając ligę na tym samym poziomie co North American Soccer League. NASL została również obniżona z sankcji Dywizji II do statusu tymczasowego ze względu na spadek liczby członków poniżej minimum 12 zespołu. Po sezonie 2017 USL zyskał jeszcze dwie drużyny NASL: Indy Eleven i North Carolina FC. W sezonie 2018 tymczasowa licencja NASL nie zostały odnowione przez US Soccer, podczas gdy USL otrzymała pełną licencję w ramach Dywizji II z roku na rok. NASL próbował pozwać US Soccer za zmowę z Major League Soccer w celu ochrony tego, co uważano za monopolizację piłki nożnej na najwyższym poziomie w Stanach Zjednoczonych, ale sąd apelacyjny odmówił. Wysiłki USL były kontynuowane w sezonie 2018, dołączając Nashville SC, Las Vegas Lights FC, Fresno FC (stowarzyszone z Vancouver Whitecaps FC) i Atlanta United 2 (należące do Atlanta United FC). Liga straciła również Orlando City B i Rochester Rhinos, z których każdy ogłosił przerwę, podczas gdy Vancouver Whitecaps FC 2 odpadło po tym, jak jego macierzysta drużyna w Vancouver Whitecaps FC zdecydowała się nie prowadzić własnego zespołu programistów i związała się z nowym rozszerzeniem Fresno.
Cztery zespoły opuściły najwyższą klasę USL po sezonie 2018. Właścicielom FC Cincinnati przyznano franczyzę MLS, która rozpoczęła grę pod nazwą FC Cincinnati w 2019 roku. Penn FC, Richmond Kickers i Toronto FC II dobrowolnie przeszli do USL League One, nowej ligi trzeciego poziomu, którą United Soccer Leagues uruchomiony w 2019 roku. Kickers i Toronto FC II rozpoczęli grę w League One w 2019 roku; Penn FC zawiesił działalność zawodową na rok 2019 i wznowi grę w League One w 2020 roku. Ponadto ogłoszone przerwy zarówno dla Rhinos, jak i Orlando City B stały się stałymi wyjazdami. The Rhinos ogłosili, że przedłużą przerwę do 2019, zanim wznowią grę w League One w 2020, a Orlando City B wznowił grę w 2019 w League One.
Liga zatwierdziła również kilka innych lokalizacji ekspansji w Austin, Birmingham, Memphis, Chicago, Oakland East Bay, Hartford, Albuquerque, El Paso, Loudoun County, Wirginii i San Diego. Wszystkie te drużyny zaczęły grać w 2019 roku, z wyjątkiem San Diego, które rozpoczęło grę w sezonie 2020; East Bay, które obecnie mają zadebiutować do 2021 roku; i Chicago, które obecnie nie ma harmonogramu po odrzuceniu ich planów stadionowych.
Po zakończeniu sezonu 2019 trzy zespoły opuściły USL Championship. Nashville SC otrzymało licencję na grę w Major League Soccer, Fresno FC ogłosiło, że nie wróci do Fresno, a Ottawa Fury FC ogłosiło, że zawiesi działalność po nieotrzymaniu sankcji za pozostanie w USL przez CONCACAF i U.S. Soccer. Ogłoszono utworzenie zespołu dla nowojorskiej dzielnicy Queens o nazwie Queensboro FC. 11 grudnia Ottawa Fury FC ogłosiła sprzedaż swoich praw licencyjnych grupie właścicielskiej Miami FC, a Miami ma wziąć udział w sezonie 2020 USL Championship. To oznaczało wejście do ligi innego byłego zespołu NASL, a Miami spędzało wcześniej czas w NPSL i National Independent Soccer Association po upadku NASL.
Uczestnicy.
Oś czasu klubów.
‡ Kluby z Portoryko Puerto Rico United, River Plate Puerto Rico i Sevilla Puerto Rico zaczęły grać w lidze, ale w maju 2011 roku United Soccer League ogłosiło, że drużyny nie zakończą sezonu z powodu trudności finansowych.
Format ligi.
Format USL Pro zmienił się na sezon 2015, aby uwzględnić ekspansję, która miała miejsce poza sezonem 2014–2015, a także wynikającą z tego potrzebę podziału drużyn na konferencje.
Wszystkie drużyny rozegrały 28 meczów w sezonie regularnym od marca do września. Obejmowało to 22 mecze systemem każdy z każdym, w którym każda drużyna zmierzyła się ze wszystkimi rywalami z konferencji w domu i na wyjeździe. Pozostałe sześć spotkań rozegrano przeciwko regionalnym rywalom, co doprowadziło do kilku międzykonferencyjnych spotkań w sezonie regularnym. Sześć najlepszych drużyn z każdej konferencji przeszło do październikowych play-offów, które były kontynuowane jako seria pojedynczych rund pucharowych. Po trzech rundach rozgrywek międzykonferencyjnych dwaj mistrzowie konferencji spotkali się w meczu o mistrzostwo, którego gospodarzem będzie drużyna z lepszym bilansem sezonu regularnego. W sezonie 2016 sezon zwiększono liczbę meczy w sezonie zasadniczym do 30, w sezonie 2017 zwiększono zaś do 32 meczów, a od 2018 jest ich 34.
Począwszy od sezonu 2019, drużyny rozgrywają mecze sezonu regularnego tylko w ramach swojej konferencji. Każdy zespół będzie grał u siebie i u siebie w ramach swojej konferencji, w wyniku czego zaplanowano 34 mecze. 10 najlepszych drużyn z każdej konferencji zakwalifikuje się do play-offów, które będą nadal odbywać się z oddzielnymi drabinkami dla każdej konferencji i będą w całości prowadzone jako pojedyncze mecze pucharowe. W pierwszej rundzie play-off, mierzy się 7 z 10 i 8 z 9 drużyną danej konferencji. Zwycięzcy par pierwszej rundy dołączają do najlepszej 6 swojej konferencji i wyłaniają w systemie pucharowym mistrza konferencji, gospodarzami meczy są drużyny wyżej w tabeli sezonu zasadniczego. Następnie mistrzowie konferencji grają mecz o mistrzostwo całej ligi. Finał USLC jest jedynym meczem, w którym wezmą udział drużyny z różnych konferencji, gospodarzem tego meczu jest mistrz konferencji z lepszym bilansem w sezonie zasadniczym.
Transmisje w TV i internecie.
USL współpracuje z ESPN od sezonu 2016. Pierwsza iteracja umowy przyniosła 20 meczów do ESPN3, a mecz o mistrzostwo do jednej z jej liniowych sieci, podczas gdy wszystkie pozostałe mecze były transmitowane bezpośrednio przez ligę na jej kanale YouTube.
Począwszy od premiery ESPN + 12 kwietnia 2018 r., Wszystkie mecze USL zostały przeniesione do usługi "over-the-top", z 18 meczami tygodnia i mistrzostwami kontynuowanymi na jednym z kanałów liniowych ESPN. Finał 2019 był również emitowany w ESPN Deportes. Umowa z ESPN wygasła po sezonie 2019, ale została następnie przedłużona na trzy dodatkowe sezony. Chociaż transmisje meczów ESPN + nie są blokowane na rynku, poszczególne kluby mogą również dystrybuować transmisję wyprodukowaną przez USL do lokalnych stacji telewizyjnych.
Mistrzowie.
Drużyny, które nie biorą już udziału w mistrzostwach USL są zaznaczone "kursywą".

</doc>
<doc id="4879374" url="https://pl.wikipedia.org/wiki?curid=4879374" title="Stadion Rymera Rybnik">
Stadion Rymera Rybnik

Stadion Rymera Rybnik – stadion piłkarski w Rybniku (w dzielnicy Niedobczyce), w Polsce. Obiekt może pomieścić 3000 widzów. Swoje spotkania rozgrywają na nim piłkarze klubu Rymer Rybnik oraz piłkarki zespołu TS ROW Rybnik.
Gospodarzem obiektu jest klub Rymer Rybnik. W 2020 roku, po awansie do Ekstraligi, na stadion wprowadziły się również piłkarki zespołu TS ROW Rybnik, dotychczas grające na obiekcie MOSiR-u w Rybniku-Kamieniu (nie spełniał on wymogów najwyższej kobiecej klasy rozgrywkowej).

</doc>
<doc id="4879375" url="https://pl.wikipedia.org/wiki?curid=4879375" title="Obserwator przeciwpożarowy">
Obserwator przeciwpożarowy



</doc>
<doc id="4879391" url="https://pl.wikipedia.org/wiki?curid=4879391" title="Marek z Bzowa">
Marek z Bzowa

Marek z Bzowa Bzowski herbu Ostoja (zm. po 1405) – dziedzic dóbr ziemskich w Bzowie i Tązowie (obecnie część Karlina).
Życiorys.
Marek z Bzowa Bzowski należał do rodu szlacheckiego Ostojów. Pochodził z rodziny osiadłej w Bzowie w dawnym pow. lelowskim, w par. Kromołów. W tej wsi obok przedstawicieli Ostojów dziedziczyli także rycerze innych herbów - Cielątkowa, Nowina, Prus, Pilawa oraz Przeginia i Zadora. Jego małżonką była Piechna, z którą miał córki - Machnę, małżonkę Swacha z Bzowa i Kachnę, żonę Sobka z Grabowej. Jego bratem rodzonym był Stanisław z Bzowa a stryjecznym Janik z Janikowic, protoplasta Janikowskich herbu Ostoja. 
W roku 1388 kupił od brata Stanisława za 16 grzywien dom, ogród i role w Bzowie, należące niegdyś do ich matki. W roku 1398 dowodził swego szlachectwa i przynależności do rodu Ostojów gdyż został naganiony przez Jaszka z Tązowa. W tej sprawie przedstawił przed sądem następujących świadków: Świętosława z Kamienia, Marka i Mikołaja z Kępy, Wacława i Dzierżysława z Marcinowic oraz Piotra z Dobrakowa, którzy zeznali, że naganiony jest ich bratem herbowym z rodu Ostojów. Pięć lat później zastawił za 40 grzywien Maczkowi z Chechła i jego żonie Klarze swoje części w Bzowie i Tązowie (Wieś Tązów dziś nie istnieje. Obecnie jest częścią Karlina, gniazda rodowego Karlińskich h. Ostoja). W 1405 roku Marek z Bzowa kupił od Jana i Grzegorza z Bzowa za 29 grzywien półgroszy całe części ich dziedziny w Bzowie. Nie żył już w 1428 roku, kiedy wdowa po nim Pachna zastawiła siedlisko z niwą w Bzowie córce Machnie, żonie Swacha z Bzowa. 
Być może, Marek z Bzowa był tą samą osobą co Marek Jajko (syn Mikołaja Jajko z Bzowa), który w roku 1403 dowiódł swego szlachectwa i herbu Przeginia. Według A. Bonieckiego osoby te były tożsame.

</doc>
<doc id="4879408" url="https://pl.wikipedia.org/wiki?curid=4879408" title="Stadion Miejski w Głogówku">
Stadion Miejski w Głogówku

Stadion Miejski – wielofunkcyjny stadion w Głogówku, w Polsce. Obiekt może pomieścić 2000 widzów. Swoje spotkania rozgrywają na nim piłkarze klubu Fortuna Głogówek oraz piłkarki zespołu Rolnik Biedrzychowice-Głogówek.

</doc>
<doc id="4879424" url="https://pl.wikipedia.org/wiki?curid=4879424" title="Żółwinka podziemna">
Żółwinka podziemna

Żółwinka podziemna, australijska żaba żółwiowa ("Myobatrachus gouldii)" – gatunek płaza bezogonowego z rodziny żółwinkowatych występujący endemicznie w zachodniej Australii. Ma nietypowy wygląd – głowa jest bardzo mała, a ciało przypomina żółwia bez skorupy. Zasiedla tereny leśne i gęste zarośla, w których dużą ilość czasu spędza zagrzebany w piaszczystej glebie. Rozmnaża się w rzadko spotykany u płazów bezogonowych sposób, gdyż rozród jest wyłącznie naziemny, brak również postaci larwalnej (kijanki). Gatunek najmniejszej troski (LC) w związku z szerokim zasięgiem występowania i dużą populacją.
Wygląd i informacje ogólne.
Epitet gatunkowy pochodzi od nazwiska angielskiego ornitologa, Johna Goulda. Gatunek ten cechuje się bardzo nietypowym dla płazów bezogonowych wyglądem – ciało przypomina małego żółwia pozbawionego skorupy. Dorasta do 5 cm długości. Głowa bardzo mała, oczy zredukowane, w przeciwieństwie do większości gatunków płazów bezogonowych głowa jest wyraźnie oddzielona od reszty ciała. Kończyny krótkie, lecz umięśnione, szczególnie kończyny przednie. Grzbiet przybiera barwę od różowej przez jednolicie jasną do ciemnobrązowej.
Zasięg występowania, siedliska i zachowania.
Endemit. Występuje w zachodniej Australii na wysokościach bezwzględnych 0-600 m n.p.m.. Zasięg występowania wynosi około 111800 km2. Północną granicę jego występowania wyznacza miasto Geraldton, a południowo-wschodnią rzeka Fitzgerald. "M. gouldii" zasiedla tereny leśne i gęste zarośla, dużo czasu spędza zagrzebany pod pniami i kamieniami w miękkiej piaszczystej glebie. Gatunek ten zakopuje się w glebie używając metody "głowa najpierw" (spotykanej jedynie u 5% kopiących gatunków płazów) – głowa jest zgięta w dół, jednocześnie kręgosłup pozostaje prosty, ziemia wybierana jest poprzez okrężne ruchy przednich kończyn, przypominające pływanie żabką. Płaz dokopuje się do wnętrza termitier w celu pożywienia się jej mieszkańcami (termitami).
Rozmnażanie i rozwój.
Samce rozpoczynają nawoływanie w okresie letnim po intensywnych opadach deszczu. Samce nawołują z powierzchni gleby lub zakopane z głową wystającą ponad powierzchnię gleby. Samica składa do 50 dużych jaj o średnicy 7,5 mm w norze znajdującej się 1-1,2 m pod ziemią. Brak postaci larwalnej – rozród jest całkowicie naziemny, zarodek rozwija się w kapsułce jajowej. Z jaja wykluwa się mały, ale całkowicie rozwinięty osobnik przypominający z wyglądu postać dorosłą.
Status.
Gatunek najmniejszej troski (LC) w związku z szerokim zasięgiem występowania, dużą populacją oraz stabilnym rozmiarem populacji. Występuje na obszarach charakteryzujących się małym stopniem ingerencji ludzkiej.

</doc>
<doc id="4879432" url="https://pl.wikipedia.org/wiki?curid=4879432" title="Rudolf von Wittenburg">
Rudolf von Wittenburg

Rudolf von Wittenburg (ur. 8 sierpnia 1913 w Słokowie, zm. sierpień 1945) – niemiecki wojskowy w stopniu Hauptmanna.
Życiorys.
Urodził się w pałacu w Słokowie jako najstarszy syn Gustava von Wittenburga (1882–1961) oraz Ruth von Raczeck (1885–1968). Miał czwórkę rodzeństwa: siostry Margueritę Dorothę i Sophie Dorothę oraz braci Johannesa i Carla Gustava.
Naukę rozpoczął w szkole w Prudniku, gdzie mieszkał u swoich krewnych. Około 1930 ojciec Rudolfa wysłał go do szkoły rolniczej w Bad Godesberg. W szkole poznał się ze studentką ogrodnictwa, Moniką von Ellerts. Zaręczył się z nią w 1939. Po włączeniu Kraju Sudetów do III Rzeszy w październiku 1938 Gustav von Wittenburg kupił posiadłość w Slezskich Pavlovicach jako prezent ślubny dla syna. Rudolf i Monika pobrali się 17 stycznia 1940 roku w Osnabrück i zamieszkali w Slezskich Pavlovicach. Doczekali się dwójki dzieci: syna Nikolausa (ur. 1941) oraz córki Barbary (ur. 1944).
W 1945 w czasie walk o Wrocław utworzył własną Kampfgruppe. Został ranny w ramię w okolicy Malczyc. Z tego powodu odszedł ze stanowiska dowódcy bataliony, a jego miejsce zajął dowódca pierwszej kompanii, porucznik Simon.
Zmarł niedługo po zakończeniu wojny w sierpniu 1945.

</doc>
<doc id="4879437" url="https://pl.wikipedia.org/wiki?curid=4879437" title="Salówka">
Salówka

Salówka (ukr. Салівка) – dawna wieś, obecnie wchodzi w skład wsi Jagielnica w rejonie czortkowskim, w obwodzie tarnopolskim, Ukraina.
Historia.
Wieś należeła do dóbr ziemskich Ułaszkowce–Jagielnica, właścicielem których był hr. Karol Lanckoroński.

</doc>
<doc id="4879446" url="https://pl.wikipedia.org/wiki?curid=4879446" title="Dysk google">
Dysk google



</doc>
<doc id="4879467" url="https://pl.wikipedia.org/wiki?curid=4879467" title="Tour de France 2020">
Tour de France 2020

Tour de France 2020 – 107. edycja wyścigu kolarskiego Tour de France, która odbyła się w dniach 29 sierpnia–20 września 2020. Wyścig był częścią UCI World Tour 2020.
Początkowo wyścig miał wystartować 27 czerwca 2020, jednak ze względu na pandemię COVID-19 jego start został przełożony na 29 sierpnia 2020.
Etapy.
Wyścig składał się z 21 etapów – 7 górskich (w tym jednej jazdy indywidualnej na czas), 6 etapów pagórkowatych i 8 etapów płaskich. Trasa wyścigu liczy 3470 kilometrów.
Uczestnicy.
Lista startowa.
Legenda: DNF – nie ukończył etapu, OTL – przekroczył limit czasu, DNS – nie wystartował do etapu, DSQ – zdyskwalifikowany. Numer przy skrócie oznacza etap, na którym kolarz opuścił wyścig.

</doc>
<doc id="4879469" url="https://pl.wikipedia.org/wiki?curid=4879469" title="Droga wojewódzka nr 692">
Droga wojewódzka nr 692

Droga wojewódzka nr 692 (DW692) – droga wojewódzka w południowej części woj. podlaskiego, o długości 25,3 km, łącząca Drohiczyn z Dziadkowicami. Trasa ta tworzy połączenie drogi krajowej nr 62, w kier. Sokołowa Podlaskiego i Węgrowa, z drogą krajową nr 19 w kier. Bielska Podlaskiego i Białegostoku, umożliwiając ominięcie Siemiatycz. 
Droga znajduje się na terenie powiatu siemiatyckiego, na obszarach gmin Drohiczyn, Siemiatycze i Dziadkowice. 
Droga, nie licząc pojedynczych, krótkich fragmentów oraz przejazdu przez wieś Kłopoty-Stanisławy, jest w stanie kiepskim.
Numer drodze został nadany stosunkowo niedawno - droga jest oznaczona m.in. na mapie OpenStreetMap, a nie jest m.in. w Mapach Google. Widok "Street View" w Mapach Google zawiera widok trasy i okolic z 2013 r. - wtedy jeszcze trasa nie posiadała oznaczenia jako droga wojewódzka.

</doc>
<doc id="4879484" url="https://pl.wikipedia.org/wiki?curid=4879484" title="Maria Reynolds">
Maria Reynolds

Maria Reynolds (z domu Lewis; ur. 30 marca 1768 w Nowym Jorku, zm. 25 marca 1828) – żona Jamesa Reynoldsa i kochanka Alexandra Hamiltona w latach 1791-1792. Zrobiło się o niej głośno z powodu pierwszego polityczno-seksualnego skandalu w USA.
Wczesne życie.
Maria Lewis urodziła się w Nowym Jorku 30 marca 1768. Jej matką była Susanna Van Der Burgh i jej drugi mąż, Richard Lewis. Miała przyrodniego brata Lewisa DuBois oraz pięcioro rodzeństwa z których przynajmniej dwie siostry, Susanna i Sara, dożyły dorosłości.
Jej rodzina nie należała do zamożnych. Jej ojciec był kupcem lub robotnikiem i nie potrafił napisać swojego nazwiska. Jej matka była w stanie się podpisać, zaś Maria była piśmienna, jednak brakowało jej wykształcenia. Gdy miała 15 lat, 28 lipca 1783 poślubiła Jamesa Reynoldsa. Służył on w trakcie wojny o niepodległość i był starszy od niej co najmniej kilka lat. Po wojnie wielokrotnie starał się o odszkodowania i zwrot kosztów od rządu.
Miała jedną córkę z Reynoldsem o imieniu Susan, urodzoną 18 sierpnia 1785.
W kulturze.
W filmie biograficznym "Alexander Hamilton" z 1931 była grana przez June Collyer. Postać pojawiła się także w serialu "" z 1986, gdzie była przedtawiona przez Lise Hilboldt.
W musicalu "Hamilton" z 2015 została zagrana przez Jasmine Cephas Jones.

</doc>
<doc id="4879489" url="https://pl.wikipedia.org/wiki?curid=4879489" title="Intrady Królowej Kaszub">
Intrady Królowej Kaszub



</doc>
<doc id="4879492" url="https://pl.wikipedia.org/wiki?curid=4879492" title="Parafia Znalezienia Krzyża Świętego w Klebarku Wielkim">
Parafia Znalezienia Krzyża Świętego w Klebarku Wielkim

Parafia Znalezienia Krzyża Świętego w Klebarku Wielkim – parafia rzymskokatolicka znajdująca się w archidiecezji warmińskiej, w dekanacie Olsztyn V – Kormoran.

</doc>
<doc id="4879494" url="https://pl.wikipedia.org/wiki?curid=4879494" title="Jasmine Cephas Jones">
Jasmine Cephas Jones

Jasmine Cephas Jones (ur. 21 lipca 1989) – amerykańska aktorka i piosenkarka, najbardziej znana z podwójnej roli w musicalu "Hamilton", gdzie zagrała Peggy Schulyer oraz Marię Reynolds.
Życie prywatne.
24 grudnia 2018 zaręczyła się z Anthonym Ramosem, którego poznała w trakcie produkcji musicalu "Hamilton".

</doc>
<doc id="4879496" url="https://pl.wikipedia.org/wiki?curid=4879496" title="Parafia św. Walentego w Klewkach">
Parafia św. Walentego w Klewkach

Parafia świętego Walentego w Klewkach – parafia rzymskokatolicka znajdująca się w archidiecezji warmińskiej, w dekanacie Olsztyn V – Kormoran.

</doc>
<doc id="4879497" url="https://pl.wikipedia.org/wiki?curid=4879497" title="Chainsaw Man">
Chainsaw Man

 – shōnen-manga autorstwa Tatsukiego Fujimoto, publikowana na łamach magazynu „Shūkan Shōnen Jump” wydawnictwa Shūeisha od grudnia 2018 do grudnia 2020. Jej druga część ukazuje się w magazynie internetowym „Shōnen Jump+” od lipca 2022. W Polsce licencję na wydanie mangi zakupiło Waneko.
Na podstawie mangi studio MAPPA wyprodukowało serial anime, który emitowano od października do grudnia 2022.
Fabuła.
Gdy umiera jego ojciec, Denji tonie w długach i nie ma perspektyw na ich spłacenie. Zdobywa środki pieniężne polując na demony z wykorzystaniem piły mechanicznej na zlecenie yakuzy, w czym pomaga mu Pochita, psi demon. Pewnego dnia jednak jego pracodawca go zdradza, w wyniku czego Denji zostaje zabity przez demona-zombie. Pochita postanawia uratować swego pana, poświęcając przy tym własne życie. Od tej pory Denji odradza się jako hybryda demona i człowieka.
Manga.
Manga "Chainsaw Man" jest tworzona przez Tatsukiego Fujimoto, który znany jest także z innej serii: "Fire Punch". Pierwsza część mangi ukazywała się na łamach magazynu „Shūkan Shōnen Jump” wydawnictwa Shūeisha od 3 grudnia 2018 do 14 grudnia 2020. Seria została również opublikowana w 11 tankōbonach, wydawanych między 4 marca 2019 a 4 marca 2021.
W Polsce prawa do dystrybucji mangi wykupiło Waneko.
14 grudnia 2020, po zakończeniu publikacji w „Shūkan Shōnen Jump”, zapowiedziano powstanie drugiej części, która ukazuje się w magazynie internetowym „Shōnen Jump+”. Jej pierwszy rozdział został opublikowany 13 lipca 2022.
Powieść.
Powieść, zatytułowana , napisana przez Sakaku Hishikawę z ilustracjami Tatsukiego Fujimoto, została wydana 4 listopada 2021. W Polsce ukazała się ona 7 października 2022 nakładem wydawnictwa Waneko.
Anime.
14 grudnia 2020 ogłoszono, że manga otrzyma adaptację w formie telewizyjnego serialu anime wyprodukowanego przez studio MAPPA. Pierwszy zwiastun serii został zaprezentowany podczas wydarzenia „MAPPA Stage 2021 - 10th Anniversary”, które odbyło się 27 czerwca 2021. Serial emitowano od 12 października do 28 grudnia 2022 w TV Tokyo i innych stacjach. Anime zostało wyreżyserowane przez Ryū Nakayamę i Makoto Nakazono, scenariusz napisał Hiroshi Seko, postacie zaprojektował Kazutaka Sugiyama, zaś demony Kiyotaka Oshiyama. Muzykę do serialu skomponował Kensuke Ushio. Motywem otwierającym jest „Kick Back” autorstwa Kenshiego Yonezu, zaś motywami końcowymi każdego odcinka jest 12 utworów wykonanych przez różnych artystów. Prawa do dystrybucji serii poza Azją nabyło Crunchyroll.
Odbiór.
W sierpniu 2020 podano, że wydrukowano 3 miliony kopii mangi.
W rankingu "Kono manga ga sugoi!" na 2020 rok seria znalazła się na 4. miejscu w kategorii "dla chłopców". W marcu 2020 roku seria znalazła się na 10. miejscu w ankiecie przeprowadzonej przez AnimeJapan dotyczącej najbardziej pożądanych adaptacji w formie anime. Manga znalazła się w 2020 roku na drugim miejscu w rankingu najchętniej polecanych komiksów klubu Honya przeprowadzonym wśród pracowników księgarni w Japonii.
Tomek Piotrowski w swojej recenzji pierwszych trzech tomów mangi pochwalił przewrotne podejście do schematów shonen, nietuzinkowego bohatera i brutalne sceny akcji pasujące do horrorwego klimatu mangi.

</doc>
<doc id="4879498" url="https://pl.wikipedia.org/wiki?curid=4879498" title="Alexander Hamilton (film)">
Alexander Hamilton (film)

Alexander Hamilton – amerykański film biograficzny o Alexandrze Hamiltonie z 1931, wyprodukowany i dystrybuowany przez Warner Bros. w okresie tzw. Pre-Code Hollywood, oparty na sztuce "Hamilton" z 1917, autorstwa George'a Arlissa i Mary Hamlin. Wyreżyserował go John G. Adolfi, zaś w tytułowej roli występuje sam Arliss. 
Film opowiada o Hamiltonie próbującym stworzyć nową strukturę finansową w USA po okresie konfederacji i po ustanowieniu konstytucji z 1787.

</doc>
<doc id="4879500" url="https://pl.wikipedia.org/wiki?curid=4879500" title="Michael Senft">
Michael Senft

Michael Senft (ur. 28 września 1972) – niemiecki kajakarz górski, brązowy medalista olimpijski z Atlanty.
Igrzyska w 1996 były jego pierwszymi igrzyskami olimpijskimi. Brązowy medal wywalczył w kanadyjkowych dwójkach, partnerował mu André Ehrenberg. Był złotym medalistą mistrzostw świata w rywalizacji w C-2 w 2005, zajął drugie miejsce w 1997. W drużynie czterokrotnie zdobywał medale, srebro w 2002 i 2003, brąz w 1995 i 1997. Na mistrzostwach Europy zdobywał złoto w drużynie w 1996, był drugi w 2005 i trzeci w 2002. Brał udział w igrzyskach w 2000 i 2004.

</doc>
<doc id="4879505" url="https://pl.wikipedia.org/wiki?curid=4879505" title="Michał Antoni Kryszpin-Kirszensztein">
Michał Antoni Kryszpin-Kirszensztein

Michał Antoni Kryszpin-Kirszensztein herbu własnego (zm. 24 lipca 1682 roku) – pisarz polny litewski w 1673 roku, generał artylerii litewskiej w 1668 roku, ciwun pojurski w latach 1666-1682.
Przystąpił do senatorsko-żołnierskiej konfederacji kobryńskiej 1672 roku. 1674 roku był elektorem Jana III Sobieskiego z Księstwa Żmudzkiego.

</doc>
<doc id="4879511" url="https://pl.wikipedia.org/wiki?curid=4879511" title="Dominik Wojciech Bieniewski">
Dominik Wojciech Bieniewski



</doc>
<doc id="4879524" url="https://pl.wikipedia.org/wiki?curid=4879524" title="Zamek Hollenfels">
Zamek Hollenfels

Zamek Hollenfels (, , ) – zamek we wsi Hollenfels w środkowym Luksemburgu; jeden z siedmiu zamków w „dolinie siedmiu zamków”.
Położenie.
Zamek znajduje się we wsi Hollenfels w środkowym Luksemburgu. Wznosi się na skalnej półce (60 × 35 m) na wysokości 315 m n.p.m. i ok. 80 m nad doliną rzeki Eisch (luks. "Äisch"). W skale znajduje się jaskinia (niem. Höhle), stąd nazwa zamku Hollenfels.
Historia.
W X w. znajdował się tu zamek Heimansiburud.
Pierwsze wzmianki o Hollenfels pochodzą z XII w. Hollenfels należał do rodziny von Holfels, która w 1380 roku rozpoczęła budowę zamku, z którego do dziś ostał się donżon. Na przestrzeni 2 wieków zamek był zamieszkany przez dwie rodziny: von Holfels i von Elter. Siostry bezpotomnie zmarłych ostatnich męskich przedstawicieli rodów von Holfels i von Eltern mieszkały wraz ze swoimi rodzinami na zamku do 1599 roku. Własność została rozproszona między wiele rodzin, m.in. Beumburg, Raville, Greifenklau, von Ippenborn.
W latach 1599–1616 udziały w Hollenfels skupił Sebastian von Thynner, który wraz z żoną zamieszkał na zamku. Około 1600 roku von Thynner zbudował w dolinie piec do produkcji żelaza. Po 1629 roku założył w Hollenfels szkołę i jej najlepszym uczniom finansował dalszą edukację. Von Thynner zmarł bezpotomnie, a zamek przeszedł w ręce rodziny de Brouckhoven.
W 1683 roku Hollenfels został zajęty przez Ludwika XIV, następnie odbity przez wojska hiszpańskie, by zostać ponownie zdobytym przez wojska francuskie. Podczas działań wojennych został zbombardowany, po czym odbudowany. Jego średniowieczny donżon nie został odpowiednio zabezpieczony i uległ zniszczeniu na przestrzeni wieków. Pod koniec XVII w. zamek przeszedł w ręce rodziny de Brias i w 1729 roku został rozbudowany. W 1818 roku majątek Hollenfels zakupił prawnik Thorn, jednak zamek od 1820 roku pozostawał niezamieszkany.
W 1850 roku wyburzono wieże i budynki na dziedzińcu wewnętrznym. W 1885 roku część zamku strawił pożar. W 1920 roku zamek przeszedł w ręce Charles’a van den Polla, który rok później odrestaurował obiekt.
W latach 1940–1945 zamek służył jako ośrodek szkoleniowy dla młodych dziewcząt z nazistowskiej organizacji Bund Deutscher Mädel. W latach 1945–1948 przebywali tu rosyjscy jeńcy wojenni i robotnicy przymusowi czekający na powrót do domu.
W 1948 roku w zamku otwarto schronisko młodzieżowe, a w 1975 roku młodzieżowy ośrodek ekologii.
W 1952 roku rozpoczęto prace konserwacyjne donżonu – wieżę zabezpieczono betonem, co jednak nie przyniosło poprawy. Wilgoć rozprzestrzeniła się na gotyckie sklepienia drugiego piętra i na początku lat 70. XX w. władze zdecydowały o pokryciu wieży dachem. Wnętrza odremontowano i przystosowano dla działalności schroniska i ośrodka młodzieżowego.
Hollenfels jest jednym z siedmiu zamków w „dolinie siedmiu zamków” – w dolinie rzeki Eisch.
Architektura.
Współcześnie zamek obejmuje średniowieczny donżon, część rezydencyjną i wieżę z przylegającym do niej murem obronnym. Donżon (14 × 12,5 m), przykryty dachem o wysokości 16 m, wznosi się na wysokość 39 m. Do zamku prowadzi most przerzucony nad fosą.

</doc>
<doc id="4879526" url="https://pl.wikipedia.org/wiki?curid=4879526" title="Uładzimir Czuszau">
Uładzimir Czuszau

Uładzimir Mikałajewicz Czuszau (biał. Уладзімір Мікалаевіч Чушаў; ur. 8 lutego 1963 w Homlu) – białoruski dyplomata. Od 20 marca 2019 do 14 maja 2022 ambasador Republiki Białorusi w RP.
Życiorys.
Wykształcenie i kariera zawodowa.
W 1985 ukończył z wyróżnieniem studia na Wydziale Budowlanym Białoruskiego Instytutu Inżynierów Transportu Kolejowego. W 1995 został absolwentem Wydziału Prawa Białoruskiego Uniwersytetu Państwowego. W 1997 dodatkowo ukończył na Mińskim Państwowym Uniwersytecie Lingwistycznym wydział wyspecjalizowany języków obcych dla pracowników organów administracji państwowej.
Początkowo pracował jako nauczyciel w mińskich szkołach. Później został specjalistą wiodącym Departamentu Prawnego Ministerstwa Architektury i Budownictwa Republiki Białorusi. Od 1995 do 1998 pracował kolejno jako III sekretarz, kierownik sekcji oraz naczelnik wydziału w Departamencie Prawno-Traktatowym Ministerstwa Spraw Zagranicznych Republiki Białorusi. W latach 1998–2002 sprawował funkcję radcy ambasady Białorusi w Federalnej Republice Jugosławii.
W latach 2002–2006 pracował jako zastępca naczelnika Departamentu Prawno-Traktatowego, zastępca naczelnika Głównego Departamentu – naczelnik Departamentu Umów Międzynarodowych Głównego Departamentu Prawno-Traktatowego Ministerstwa Spraw Zagranicznych Republiki Białorusi.
Od 2006 do 2009 radca-minister w ambasadzie Republiki Białorusi w RP. W latach 2009–2011 naczelnik Głównego Departamentu Prawno-Traktatowego Ministerstwa Spraw Zagranicznych Republiki Białoruś. Od 2011 do 2017 ambasador Republiki Białorusi w Serbii, od 2013 akredytowany jednocześnie w Czarnogórze i Republice Macedonii. Od 2017 do 2019 naczelnik Departamentu Współpracy Międzynarodowej i Bezpieczeństwa Narodowego Sekretariatu Rady Republiki Zgromadzenia Narodowego Republiki Białorusi.
12 lutego 2019 został mianowany ambasadorem Republiki Białorusi w Polsce. 20 marca tego samego roku wręczył listy uwierzytelniające prezydentowi RP Andrzejowi Dudzie. 14 maja 2022 odwołany z urzędu. 

</doc>
<doc id="4879538" url="https://pl.wikipedia.org/wiki?curid=4879538" title="Wieża kościoła poewangelickiego w Kobylinie">
Wieża kościoła poewangelickiego w Kobylinie

Wieża kościoła poewangelickiego – pozostałość protestanckiej świątyni znajdująca się w Kobylinie, w powiecie krotoszyńskim, w województwie wielkopolskim.
Świątynia wzniesiona w 1764 roku, rozebrana w latach 50. XX wieku. Zachowała się jedynie drewnina wieża nakryta blaszanym dachem hełmowym z latarnią.

</doc>
<doc id="4879549" url="https://pl.wikipedia.org/wiki?curid=4879549" title="Zwierciadło morza">
Zwierciadło morza

Zwierciadło morza () – zbiór 15 autobiograficznych esejów Josepha Conrada. Książka, wydana w 1906 roku zawiera wspomnienia autora, wcześniej opublikowane w różnych czasopismach. W Polsce wydana w 1935, w tłumaczeniu Anieli Zagórskiej.
Historia wydania.
Projekt spisania „czegoś autobiograficznego o statkach, kapitanach i jednej czy dwu przygodach” pojawił się u Conrada na przełomie lat 1901-1902. W 1903 pisał o planowanym utworze do swego wydawcy, Jamesa B. Pinkera, wymieniając tytuły planowanych szkiców: "Porywy wiatru", "Kotwica w górę", "Reje i maski", "Krój żagli", "Sieć olinowania", "Patyki", "Dookoła kompasu", "Przypadki zaoczenia lądu", ale tak naprawdę „szkice morskie” pisać zaczął w 1904, równolegle z pracą nad powieścią "Nostromo" i kontynuował przez następny rok. Pracę nad wydaniem książkowym zakończył 6 marca 1906. Początkowo pisarz nie był najlepszego zdania o poziomie literackim swoich wspomnień, traktując je jako okazję do łatwego zarobku. W liście do Herberta G. Wellsa pisał: „Zacząłem serię szkiców o morzu (...). Odkryłem, że tego rodzaju brednie mogę dyktować bez wysiłku w tempie 3000 słów na cztery godziny. Naprawdę! Pozostaje to jedynie sprzedać to jakiemuś pismu, a potem wydać te śmiecie w formie książki”. 
Szkice powstawały we współpracy z przyjacielem Conrada, Fordem Madoksem Fordem, który w dużej mierze było pomysłodawcą, współpracownikiem i stenografem podczas tworzenia opowieści. Ford tak wspominał proces powstawania książki: „Większa część "Zwierciadła morza" była po prostu rozmową, którą piszący notował swoim systemem stenografii, na bieżąco przypominając Conradowi (...) różne fragmenty jego własnych opowieści”. Conrad podzielił się z Fordem honorariami za publikację pierwszych szkiców w czasopismach. Wbrew wcześniejszym stwierdzeniom w przedmowie do wydania z 1919 Conrad docenił swe dzieło, pisząc: „Bo ta książka jest spowiedzią sięgająca bardzo głęboko (...). Usiłowałem tu odsłonić z bezpośredniością ostatniej spowiedzi, jaki był mój związek z morzem, który zaczął się tajemniczo jak każda wielka namiętność zesłana na śmiertelnych przez niezbadanych bogów (...). Moja książka, pisana na wskroś szczerze, nie ukrywa niczego poza fizyczna w niej obecnością autora. Na kartach tych spowiadam się najpełniej nie ze swych grzechów, lecz ze swych wzruszeń”.
Książka jest dedykowana „Pani Katherine Sanderson, której serdeczne powitanie i łaskawa gościnność okazana przyjacielowi jej syna rozjaśniły pierwsze mroczne dni mego rozstania z morzem”.
Recepcja.
Książka została bardzo dobrze oceniona przez krytyków. Chwalili ją także pisarze: Wells, E. V. Lucas, Rudyard Kipling, Henry James. John Galsworthy ocenił, że to „jedna z najświetniejszych książek współczesnych, a epizod "Wtajemniczenie" to najlepszy utwór morski naszej doby”.

</doc>
<doc id="4879550" url="https://pl.wikipedia.org/wiki?curid=4879550" title="Sonja Vasić">
Sonja Vasić



</doc>
<doc id="4879552" url="https://pl.wikipedia.org/wiki?curid=4879552" title="Centralnyj Rynok (stacja metra w Charkowie)">
Centralnyj Rynok (stacja metra w Charkowie)

Centralnyj Rynok (ukr. Центральний ринок) – trzecia stacja charkowskiego metra. Nazwa stacji pochodzi od znajdującego się w pobliżu rynku.

</doc>
<doc id="4879578" url="https://pl.wikipedia.org/wiki?curid=4879578" title="Gmina związkowa Bitburg-Land">
Gmina związkowa Bitburg-Land



</doc>
<doc id="4879594" url="https://pl.wikipedia.org/wiki?curid=4879594" title="Rabbalshede">
Rabbalshede

Rabbalshede – miejscowość (tätort) w Szwecji, w regionie administracyjnym ("län") Västra Götaland, w gminie Tanum.
Według danych Szwedzkiego Urzędu Statystycznego liczba ludności wyniosła: 283 (31 grudnia 2015), 292 (31 grudnia 2018) i 283 (31 grudnia 2019).

</doc>
<doc id="4879599" url="https://pl.wikipedia.org/wiki?curid=4879599" title="SOR TNB 12">
SOR TNB 12

SOR TNB 12 – typ niskopodłogowego trolejbusu o długości 12 m, wytwarzanego przez zakłady SOR Libchavy. Powstały dwie różne modyfikacje. Pierwszy prototyp powstał w 2009 r. jako zwyczajny trolejbus przy współpracy z firmą Cegelec, która dostarczyła wyposażenie elektryczne. Kolejne egzemplarze zbudowano po 2016 r. już jako duobusy z wyposażeniem elektrycznym fitmy Rail Electronics CZ.
Karoseria trolejbusu TNB 12 wykorzystywana jest też przez Škodę Electric w produkcji trolejbusów Škoda 30Tr SOR.
Konstrukcja.
Trolejbus standardowy.
Pod względem mechanicznym trolejbus TNB 12 wywodzi się od autobusu SOR NB 12 lub jego odmiany zasilanej gazem ziemnym, oznaczonej jako typ NBG 12. Szkielet trolejbusu to konstrukcja panelowa wykonana z profili stalowych, do których montowane jest poszycie zewnętrzne. Karoseria może być wyposażona w troje lub czworo drzwi dla pasażerów, w drugich (lub trzecich) drzwiach znajduje się rozkładana pochylnia umożliwiająca wjazd do pojazdu osobom na wózkach inwalidzkich. Przednia część trolejbusu jest niskopodłogowa z podłogą na wysokości 340 mm (przy wejściach obniżona do 320 mm). Przednia oś SOR ma niezależne zawieszenie kół, sztywna oś tylna VOITH jest osią napędową.
W trolejbusie TNB 12 zamontowano wyposażenie elektryczne TV Europulse firmy Cegelec. Silnik asynchroniczny produkcji Pragoimex o mocy 175 kW zlokalizowano w komorze za tylną osią. Tamże znajdują się także niektóre inne komponenty wyposażenia elektrycznego (przetwornica statyczna, styczniki, bezpieczniki). Na dachu umiejscowiono rezystory zamieniające energię elektryczną na cieplną w czasie procesu hamowania.
Duobus.
Pod względem mechanicznym duobusy nie odróżniają się od prototypu z 2009 r., natomiast zastosowano inny typ wyposażenia elektrycznego. Zostało ono wyprodukowane przez zakład Rail Electronics CZ, którego współwłaścicielem jest SOR. Tylna sztywna oś ZF jest napędzana tym samym silnikiem, co prototyp, a zatem silnikiem firmy Pragoimex. Na dachu znajdują się akumulatory KOKAM (łącznie 228 ogniw), które mogą zgromadzić energię 56,4 kWh. Zasięg jazdy na akumulatorach wynosi 10–15 km. Baterie ładowane są nie tylko podczas zasilania pojazdu z sieci trakcyjnej, ale także poprzez rekuperację. Żywotność baterii jest równa 3000 cykli ładowania. Prototyp jest wyposażony w półautomatyczne pałąki.
Historia.
Trolejbus standardowy.
Czterodrzwiowa karoseria prototypu trolejbusu TNB 12,wraz z częściowo kompletnym wnętrzem, powstała w zakładzie SOR-u v Libchavach i 17 lipca 2009 r. została przetransportowana do ostrawskiej zajezdni trolejbusowej, w której Dopravní podnik Ostrava (DPO) montował trolejbusy Solaris Trollino. Po dokończeniu trolejbus, który nie był przeznaczony dla żadnego przewoźnika i miał jedynie służyć do testów i prezentacji, wyjechał na ostrawskie ulice 5 stycznia 2010 r. 27 stycznia rozpoczęto jazdy próbne bez pasażerów. Pojazd wpisano na stan DPO z numerem 9997 4 lutego 2010 r. W międzyczasie trolejbus kursował również pod napięciem 750 V w ramach testów w Bańskiej Bystrzycy (29 marca – 1 kwietnia). Jazdy próbne z pasażerami w Ostrawie rozpoczęto 26 kwietnia 2010 r. Miesiąc później trolejbus, wraz z prototypem przegubowego trolejbusu SOR TNB 18, został zaoferowany za cenę 9,920 milionów koron Dopravnemu podnikowi Ostrava, który zaakceptował ofertę sprzedaży pod koniec czerwca tego samego roku. Na początku czerwca 2010 r. pojazd zaprezentowano na targach Autotec w Brnie. Po powrocie do Ostrawy trolejbus TNB 12 wciąż przechodził testy. Procedurę homologacji zakończono 22 grudnia 2010 r. Później został już przekazany do eksploatacji liniowej, chociaż zachował testowy numer 9997. Od 3 lutego 2011 r. numer zmieniono na 3912.
Nie powstał już więcej żaden trolejbus TNB 12 z wyposażeniem elektrycznym TV Europulse. Od 2010 r. SOR Libchavy współpracuje ze Škodą Electric przy wytwarzaniu trolejbusu Škoda 30Tr SOR, który wykorzystuje nadwozie TNB 12 i wyposażenie elektryczne Škody.
Duobusy.
W 2016 r. we współpracy z Dopravním podnikiem města Brna (DPMB) skonstruowano prototyp duobusu TNB 12, który otrzymał pseudonim AcuMario. Budowę pojazdu dokończono w Brnie w zajezdni Komín; konstrukcję zunifikowano z brneńskimi autobusami NBG 12 i przegubowymi trolejbusami Škoda 31Tr SOR. Gotowy duobus zaprezentowano publicznie na targach CZECHBUS 2016. Pojazd pozostawał własnością SOR-u, a w Brnie miał przejść jazdy próbne związane z homologacją. DPMB oznaczyło pojazd numerem 3703. Jazdy próbne z pasażerami rozpoczęto 19 maja 2017.
Jesienią 2017 r. producent wypożyczył duobus Dopravnemu podnikowi hl. m. Prahy, który testował go od października tego roku na nowo wybudowanej linii na ulicy Proseckiej. Pojazd otrzymał numer 9505, który jest kontynuacją numeracji dawnych praskich trolejbusów. W maju 2018 roku zakończono eksploatację testową TNB 12 w Pradze (zastąpiła go Škoda 30Tr SOR nr 9506) a duobus powrócił do Brna, gdzie kursował ponownie od czerwca 2018 r. Duobus wycofano z ruchu w maju 2019 r. W czerwcu został on sprzedany do Bańskiej Bystrzycy. Sprzedaż była również związana z przebudową wyposażenia elektrycznego w celu dostosowania go do napięcia 750 V.
Dwa duobusy TNB 12 zmontował w 2017 r. także Dopravný podnik mesta Banská Bystrica. Z powodu różnych problemów zostały one jednak odstawione i dopiero w lipcu 2018 roku zostały dopuszczone do próbnej eksploatacji z pasażerami w Bańskiej Bystrzycy.

</doc>
<doc id="4879601" url="https://pl.wikipedia.org/wiki?curid=4879601" title="Pola Kuleczka">
Pola Kuleczka

Pola Maria Kuleczka – polska historyk, dr hab. nauk humanistycznych, profesor uczelni Instytutu Pedagogiki Wydziału Pedagogiki, Psychologii i Socjologii Uniwersytetu Zielonogórskiego.
Życiorys.
W 1989 obroniła pracę doktorską "Tatry w literaturze polskiej dla dzieci i młodzieży do roku 1939", 20 lutego 2001 habilitowała się na podstawie pracy zatytułowanej "Bohdan Dyakowski. Monografia literackiej twórczości popularyzatora wiedzy o przyrodzie". Została zatrudniona na stanowisku profesora w Instytucie Pedagogiki i Psychologii na Wydziale Nauk Pedagogicznych i Społecznych Uniwersytetu Zielonogórskiego.
Była profesorem nadzwyczajnym w Zakładzie Edukacji Wczesnoszkolnej i Historii Wychowania na Wydziale Pedagogiki, Socjologii i Nauk o Zdrowiu Uniwersytetu Zielonogórskiego i w Instytucie Administracji i Turystyki Państwowej Wyższej Szkole Zawodowej w Sulechowie i kierownikiem w Zakładzie Historii Wychowania i Nauk Pomocniczych Pedagogiki na Wydziale Pedagogiki, Socjologii i Nauk o Zdrowiu Uniwersytetu Zielonogórskiego.
Jest profesorem uczelni Instytutu Pedagogiki Wydziału Pedagogiki, Psychologii i Socjologii Uniwersytetu Zielonogórskiego.

</doc>
<doc id="4879603" url="https://pl.wikipedia.org/wiki?curid=4879603" title="Rångedala">
Rångedala

Rångedala – miejscowość (tätort) w Szwecji, w regionie administracyjnym ("län") Västra Götaland, w gminie Borås.
Według danych Szwedzkiego Urzędu Statystycznego liczba ludności wyniosła: 420 (31 grudnia 2015), 421 (31 grudnia 2018) i 418 (31 grudnia 2019).

</doc>
<doc id="4879604" url="https://pl.wikipedia.org/wiki?curid=4879604" title="Prasinodermatophyta">
Prasinodermatophyta

Prasinodermatophyta ("Prasinodermophyta") – gromada roślin żyjących jako morskie glony. Odrębna od dwóch głównych linii filogenetycznych roślin zielonych ("Chlorophyta" i "Streptophyta"), obejmuje część gatunków zaliczanych wcześniej do prazynofitów.
Grupa ta obejmuje nieruchliwe zielone glony o komórkach otoczonych ścianą komórkową bez łuseczek. Jej przedstawiciele reprezentują dwa typy organizacji plechy – fitoplanktonową, gdzie komórki tworzą luźne kolonie lub żyją pojedynczo, albo fitobentosową, gdzie tworzą stosunkowo dużą plechę palmelloidalną zbudowaną z komórek połączonych wspólną śluzową otoczką. Rozmnażanie następuje przez nierównomierny podział komórki. Wszyscy znani przedstawiciele żyją w morzu. 
Gatunek typowy tej grupy, "Prasinoderma coloniale", opisano w 1996. Wówczas uznano, że najbliższe mu są gatunki z rodziny "Pycnococcaceae" i rzędu "Mamiellales", o czym świadczy zestaw barwników fotosyntetycznych. Dalsze badania molekularne genomu chloroplastów potwierdziły bliskie pokrewieństwo z rodzajem "Prasinococcus", z którym "Prasinoderma" tworzy wspólny klad (tzw. klad VI prazynofitów), i jednocześnie podważyły bliskie pokrewieństwo z rodzajem "Pycnococcus". W związku z tym wyodrębniono rodzinę "Prasinococcaceae" i na nowo zdefiniowano rząd "Prasinococcales". Ze względu na specyficzne cechy, z których pewne uważane są za bardzo stare ewolucyjnie, rząd ten połączono z siostrzaną grupą "Palmophyllales" w klasę "Palmophyllophyceae" i uważano początkowo za grupę zielenic ("Chlorophyta"), będącą grupą siostrzaną dla wszystkich pozostałych zielenic. Dalsze badania wskazują, że genom "Prasinoderma coloniale" jest prawie tak samo podobny (mniej więcej w ⅓) do dwóch linii roślin zielonych: "Chlorophyta" i "Streptophyta". Oznacza to, że klad zawierający ten gatunek jest równorzędny tym dwóm kladom, a rośliny zielone należy dzielić na trzy grupy. Trzecią grupę nazwano "Prasinodermophyta", a pewne cechy wspólne z roślinami spoza grupy roślin zielonych, tj. krasnorostami i glaukofitami, wskazują, że oddzieliła się ona od pozostałych roślin, zanim te rozdzieliły się na "Chlorophyta" i "Streptophyta". W systemie AlgaeBase przyjęto nazwę w formie "Prasinodermatophyta".
W momencie opisania nowej gromady, tj. w roku 2020, dzielono ją na dwie klasy:

</doc>
<doc id="4879605" url="https://pl.wikipedia.org/wiki?curid=4879605" title="André Ehrenberg">
André Ehrenberg

André Ehrenberg (ur. 2 stycznia 1972) – niemiecki kajakarz górski, brązowy medalista olimpijski z Atlanty.
Igrzyska w 1996 były jego pierwszymi igrzyskami olimpijskimi. Brązowy medal wywalczył w kanadyjkowych dwójkach, partnerował mu Michael Senft. Był srebrnym medalistą mistrzostw świata w rywalizacji w C-2 w 1997. W drużynie czterokrotnie zdobywał medale, srebro w 2002 i 2003, brąz w 1995 i 1997. Na mistrzostwach Europy zdobywał złoto w drużynie w 1996 i 2000, był trzeci w 2002. Brał udział w igrzyskach w 2000.

</doc>
<doc id="4879607" url="https://pl.wikipedia.org/wiki?curid=4879607" title="Rånnaväg">
Rånnaväg

Rånnaväg – miejscowość (tätort) w Szwecji, w regionie administracyjnym ("län") Västra Götaland, w gminie Ulricehamn.
Według danych Szwedzkiego Urzędu Statystycznego liczba ludności wyniosła: 330 (31 grudnia 2015), 334 (31 grudnia 2018) i 329 (31 grudnia 2019).

</doc>
<doc id="4879608" url="https://pl.wikipedia.org/wiki?curid=4879608" title="Prasinodermophyta">
Prasinodermophyta



</doc>
<doc id="4879611" url="https://pl.wikipedia.org/wiki?curid=4879611" title="Rävlanda">
Rävlanda

Rävlanda – miejscowość (tätort) w Szwecji, w regionie administracyjnym ("län") Västra Götaland, w gminie Härryda.
Według danych Szwedzkiego Urzędu Statystycznego liczba ludności wyniosła: 1522 (31 grudnia 2015), 1538 (31 grudnia 2018) i 1554 (31 grudnia 2019).

</doc>
<doc id="4879614" url="https://pl.wikipedia.org/wiki?curid=4879614" title="Risby (Szwecja)">
Risby (Szwecja)

Risby – miejscowość (tätort) w Szwecji, w regionie administracyjnym ("län") Västra Götaland, w gminie Kungälv.
Według danych Szwedzkiego Urzędu Statystycznego liczba ludności wyniosła: 218 (31 grudnia 2015), 236 (31 grudnia 2018) i 243 (31 grudnia 2019).

</doc>
<doc id="4879615" url="https://pl.wikipedia.org/wiki?curid=4879615" title="James Barry">
James Barry



</doc>
<doc id="4879617" url="https://pl.wikipedia.org/wiki?curid=4879617" title="Rönnäng">
Rönnäng

Rönnäng – miejscowość (tätort) w Szwecji, w regionie administracyjnym ("län") Västra Götaland, w gminie Tjörn.
Według danych Szwedzkiego Urzędu Statystycznego liczba ludności wyniosła: 1551 (31 grudnia 2015), 1542 (31 grudnia 2018) i 1609 (31 grudnia 2019).

</doc>
<doc id="4879620" url="https://pl.wikipedia.org/wiki?curid=4879620" title="Rörö">
Rörö

Rörö – miejscowość (tätort) w Szwecji, w regionie administracyjnym ("län") Västra Götaland, w gminie Öckerö.
Według danych Szwedzkiego Urzędu Statystycznego liczba ludności wyniosła: 262 (31 grudnia 2015), 244 (31 grudnia 2018) i 240 (31 grudnia 2019).

</doc>
<doc id="4879621" url="https://pl.wikipedia.org/wiki?curid=4879621" title="Barbara Toroń-Fórmanek">
Barbara Toroń-Fórmanek

Barbara Violetta Toroń-Fórmanek – polska pedagog, dr hab. nauk społecznych, profesor uczelni Instytutu Pedagogiki Wydziału Pedagogiki, Psychologii i Socjologii Uniwersytetu Zielonogórskiego.
Życiorys.
W 1988 ukończyła studia pedagogiczne opiekuńczo-wychowawcze na Uniwersytecie im. Adama Mickiewicza, 26 października 2004 obroniła pracę doktorską "Sytuacja społeczna młodzieży z parcjalnymi zaburzeniami rozwoju", 13 listopada 2014 habilitowała się na podstawie pracy zatytułowanej "Przestępczość skazanych kobiet i mężczyzn w perspektywie biograficznej". Została zatrudniona na stanowisku adiunkta w Katedrze Seksuologii, Poradnictwa i Resocjalizacji na Wydziale Pedagogiki, Psychologii i Socjologii Uniwersytetu Zielonogórskiego, oraz w Katedrze Zdrowia Publicznego na Wydziale Pedagogiki, Socjologii i Nauk o Zdrowiu Uniwersytetu Zielonogórskiego.
Obecnie zajmuje stanowisko profesora Uniwersytetu Zielonogórskiego i pracuje w Zakładzie Seksuologii, Poradnictwa i Resocjalizacji Instytutu Pedagogiki na Wydziale Nauk Społecznych.

</doc>
<doc id="4879622" url="https://pl.wikipedia.org/wiki?curid=4879622" title="Rosenlund">
Rosenlund

Rosenlund – miejscowość (tätort) w Szwecji, w regionie administracyjnym ("län") Västra Götaland, w gminie Tranemo.
Według danych Szwedzkiego Urzędu Statystycznego liczba ludności wyniosła: 329 (31 grudnia 2015), 305 (31 grudnia 2018) i 305 (31 grudnia 2019).

</doc>
<doc id="4879625" url="https://pl.wikipedia.org/wiki?curid=4879625" title="Rossö">
Rossö

Rossö – miejscowość (tätort) w Szwecji, w regionie administracyjnym ("län") Västra Götaland, w gminie Strömstad.
Według danych Szwedzkiego Urzędu Statystycznego liczba ludności wyniosła: 221 (31 grudnia 2018) i 220 (31 grudnia 2019).

</doc>
<doc id="4879627" url="https://pl.wikipedia.org/wiki?curid=4879627" title="Śniegu już nigdy nie będzie">
Śniegu już nigdy nie będzie

Śniegu już nigdy nie będzie – polsko-niemiecko-holenderski dramat filmowy z 2020 roku w reżyserii Małgorzaty Szumowskiej i Michała Englerta.
Film miał swoją premierę w konkursie głównym na 76. MFF w Wenecji. Był także polskim kandydatem do Oscara w kategorii filmu międzynarodowego, lecz ostatecznie nie otrzymał nominacji. Film można było obejrzeć na przeglądzie New Polish Cinema organizowanym przez Instytut Kultury Polskiej w Nowym Jorku.
Finansowanie i realizacja filmu.
Film otrzymał dofinansowanie produkcji w wysokości 50 tys. euro z Polsko-Niemieckiego Funduszu Filmowego oraz dofinansowanie dystrybucji z Film- und Medienstiftung NRW. Kolejne fundusze pochodziły z Niemieckiego Funduszu Filmowego, Bayerischer Rundfunk/Arte, Medienboard Berlin-Brandenburg oraz Polskiego Instytutu Sztuki Filmowej. Zdjęcia do filmu odbywały się od początku grudnia 2019 do początku lutego 2020 roku przez 35 dni zdjęciowych w Warszawie oraz w Kolonii, Niemcy, i okolicach. Oprócz pracy nad scenariuszem Englert pełnił także funkcję operatora.

</doc>
<doc id="4879630" url="https://pl.wikipedia.org/wiki?curid=4879630" title="Omegle">
Omegle

Omegle – serwis internetowy służący do prowadzenia rozmów z losowo wybranymi nieznajomymi z różnych stron świata. Witryna udostępnia zarówno pogawędki tekstowe, jak i czat wideo. Użytkownicy w każdej chwili mogą opuścić konwersację i nawiązać połączenie z kolejną osobą. Serwis był notowany w rankingu Alexa na miejscu 2573 (sierpień 2020).
Serwis został założony przez Leifa K-Brooksa w 2009 roku w charakterze czatu tekstowego, przy czym w 2010 roku wprowadzono możliwość prowadzenia rozmów wideo. 
Stanowi alternatywę dla serwisu Chatroulette.

</doc>
<doc id="4879633" url="https://pl.wikipedia.org/wiki?curid=4879633" title="Zgromadzenie Misjonarzy Towarzystwa Maryi">
Zgromadzenie Misjonarzy Towarzystwa Maryi

Zgromadzenie Misjonarzy Towarzystwa Maryi (montfortanie, łac. "Societas Mariae Montfortana)" – misyjne zgromadzenie zakonne w Kościele katolickim. Wspólnota została założona przez Świętego Ludwika de Montfort w 1705 roku wraz z powołaniem jego pierwszego ucznia-misjonarza, Mathurina Rangearda. Zakon składa się z kapłanów i braci, którzy służą zarówno w ojczyźnie, jak i w innych krajach. Rodzina Montfortian składa się z trzech grup: Towarzystwa Maryi, Córek Mądrości i Braci św. Gabriela.
Zgromadzenie bazuje na nauczaniu Świętego Ludwika Mari Grignion de Montfort oraz jego koncepcji "niewolnictwa maryjnego (doskonałej drogi do Jezusa Chrystusa). Do tejże koncepcji" nawiązał Karol Wojtyła, czerpiąc z "Traktatu" św. Ludwika hasło "Totus Tuus" (dosł. „Cały Twój”), jako swą dewizę biskupią i później papieską. Znanym "niewolnikiem maryjnym" i propagatorem tej idei jako "niewoli miłości Maryi" był kardynał Stefan Wyszyński, określany mianem „Prymasa Tysiąclecia”. Innym propagatorem tego nabożeństwa był św. Maksymilian Maria Kolbe i założone przez niego międzynarodowe stowarzyszenie Rycerstwo Niepokalanej ("Militia Immaculatae").
Historia.
Już w 1700 roku Montfort wpadł na pomysł założenia stowarzyszenia misjonarzy. Pięć miesięcy po święceniach, w listopadzie 1700 roku, Św. Ludwik de Montfort napisał: „Nieustannie proszę w moich modlitwach o ubogie i małe grono dobrych kapłanów, aby głosili misje i rekolekcje pod sztandarem i opieką Najświętszej Dziewicy”.
W 1713 r. Udał się do Paryża w celu rekrutacji członków do swojej wspólnoty. Dyrektor seminarium Du St-Esprit obiecał wysłać mu takich młodych księży, którzy poczuliby się powołani do pracy misyjnej. W przerwach między misjami Św. Ludwik de Montfort pisał Regułę Towarzystwa Maryi, chociaż żadne oficjalne członkostwo nie powstało przed śmiercią. Po śmierci Św. Ludwika de Montforta w 1716 r. Jego misję kontynuowali dwaj młodzi księża i okazjonalni współpracownicy, ks. Adrien Vatel i ks. Rene Mulot. W latach 1718–1781 „Mulotyny”, choć nieliczne, wykonały ponad 430 misji w całej zachodniej Francji, z których większość trwała miesiąc.
Po rewolucji francuskiej wspólnota Montfortian została zreorganizowana przez księdza Gabriela Deshayesa, wybranego przełożonego generalnego w 1821 roku. Otrzymał od papieża Leona XII krótkie pochwały dla Towarzystwa Maryi i Córek Mądrości, które również zostało utworzone przez de Montforta z pomocą błogosławionej Marii Ludwiki Trichet. Ojciec Dalin, który był przełożonym generalnym w latach 1837–1855, uzyskał aprobatę kanoniczną obu kongregacji. Dotychczas misjonarze mieli tylko jedną rezydencję, dom-matka w Saint-Laurent-sur-Sèvre w regionie Pays de la Loire (gdzie Św. Ludwik de Montfort i Trichet są pochowani). Za rządów Dalina jako generała zakonu założono kilka placówek we Francji. Pod rządami jego następcy, ojca Denisa (1855-1877), wspólnota przyjęła kierownictwo seminarium w Pontchâteau w diecezji Nantes, skąd księża zostali wysłani na Haiti, co było pierwszą akcją zakonu w misjach zagranicznych.
Nastroje antyklerykalne, które pojawiły się we francuskim rządzie pod koniec XIX wieku, doprowadziły do uchwalenia praw Jules Ferry, które doprowadziły do opuszczenia Francji przez wiele kongregacji religijnych prowadzących szkoły. Montforiańscy nowicjusze schronili się w Holandii, gdzie powstał nowicjat. W 1883 r. założono też szkołę w Schimmert. W tym samym roku powstał pierwszy dom w Kanadzie. Beatyfikacja Św. Ludwika de Montforta w 1888 r. Dała nowy impuls do rozwoju zakonu. Niedaleko Ottawy (1890) założono nowicjat; szkoła misyjną założono w Papineauville, Quebec (1900) i rozpoczęto misje w Danii. W 1901 roku Towarzystwo przejęło władzę nad ówczesnym wikariatem apostolskim Nyassa Land (Malawi), w którym Zgromadzenie służy do dziś. XX wiek był świadkiem ekspansji zakonu na całym świecie, a jej członkowie służą obecnie na wszystkich kontynentach.
Misja i charyzmat.
Misja Zgromadzenia Maryi jest wyrażona w Konstytucjach Zgromadzenia w następujący sposób:
„Nasza misja w Kościele polega na ujawnianiu tajemnicy zbawienia tym, którzy jej jeszcze nie znają, i na pomaganiu tym, którzy już słyszeli Dobrą Nowinę, w odkrywaniu i pogłębianiu tej tajemnicy poprzez odnowioną świadomość sensu ich chrzcielnego zaangażowania”. „Maryjny charakter Zgromadzenia jest istotnym dobrem naszego Zgromadzenia. Maryja nie jest obecna w życiu misjonarzy w sposób przypadkowy: oddanie dla Niej jest integralną częścią życia duchowego i apostolstwa. „Całkowite poświęcenie się” Jezusowi przez Maryję jest najwybitniejszym znakiem maryjnego charakteru naszego powołania”
Śluby.
Jako członkowie zgromadzenia zakonnego Montfortianie przyjmują rady ewangeliczne, przyjmując trzy tradycyjne śluby zakonne: ubóstwa, czystości i posłuszeństwa. Ubóstwo oznacza, że wszystkie dobra są wspólne i żaden członek nie może gromadzić bogactwa. Czystość oznacza coś więcej niż powstrzymywanie się od aktywności seksualnej, a jej celem jest całkowite udostępnienie zakonnika do służby; jest to również znak, że tylko Bóg może całkowicie wypełnić ludzkie serce. Dla członka zgromadzenia zakonnego posłuszeństwo nie oznacza niewolniczego robienia tego, co powie przełożony, ale uważnego słuchania woli Bożej przez modlitewne słuchanie głosu przełożonego. Ostatecznie te śluby są przeżywane we wspólnocie i wzmacniane przez więź z Bogiem.
Formacja religijna.
Zapytanie i rozeznanie.
W ramach tego procesu rozeznawania zainteresowani wierni spędzają weekendy, a nawet dłużej, w społeczności Montfortian. W tym czasie członkowie Zgromadzenia omawiają, jak to jest być kapłanem, bratem lub siostrą zakonną, którzy poświęcili życie Jezusowi przez Maryję. Zachęca się również młodych ludzi do jak najczęstszego uczęszczania we Msze św. I do regularnego spędzania czasu na modlitwie, aby lepiej rozeznawać swoje powołanie.
Postulat.
Okres ten trwa od sześciu miesięcy do roku, a postulanci żyją we wspólnocie w pełnym wymiarze godzin. Postulat ten ma na celu głębsze poznanie tego, co to znaczy podążać za Chrystusem i Matką Bożą jako przyszły członek zgromadzenia.
Nowicjat.
Kiedy kandydat zna maryjny sposób życia, zostaje przyjęty do nowicjatu, przygotowując się do złożenia ślubów ubóstwa, czystości i posłuszeństwa. Rok nowicjatu jest przełomowy, bo to wtedy nowicjusze...
„...lepiej rozumieją ich boskie powołanie, które jest właściwe zakonowi, doświadczyć sposobu życia zakonu i ukształtować jego umysł i serce w jego duchu, tak aby ich intencja i przydatność zostały wypróbowane”.
W ten sposób nowicjusze mają możliwość dłuższej modlitwy i czytania duchowego, a także ciszy, aby zastanowić się nad powołaniem, które Bóg ofiaruje, i nad naturą ich odpowiedzi. Szczególny nacisk kładzie się na rozwój duchowy nowicjusza, zwłaszcza poprzez kierownictwo duchowe. Podczas nowicjatu dogłębnie studiuje się historię i Konstytucje Zgromadzenia. Na zakończenie nowicjatu składa się prosty ślub i osoba zostaje oficjalnie członkiem Kongregacji.
„Przez profesję zakonną członkowie zobowiązują się publicznie do przestrzegania trzech rad ewangelicznych, są konsekrowani Bogu przez posługę Kościoła i są włączani do instytutu z prawami i obowiązkami określonymi przez prawo”.
W ramach ceremonii nowy członek jest ubrany w habit Montfortian, który składa się z czarnej sutanny z kordonem z trzema węzłami i różaniec.
Post nowicjat.
Post nowicjat jest to miejsce, w którym nowi zakonnicy pogłębiają swoje zaangażowanie jako członkowie Zgromadzenia i decydują, czy zobowiązać się do życia ślubowanego, czy też nie. Dla tych, którzy mają powołanie do bycia bratem, dąży się do odpowiedniego przygotowania w jego szczególnej dziedzinie zainteresowań. To normalne, że brat składa śluby wieczyste w Zgromadzeniu po 3 lub 4 latach. Towarzystwo Maryi zapewnia, że zwłaszcza Bracia wzbogacają Misję swoimi talentami jako budowniczymi, zwłaszcza jako rolnicy, sekretarze, prowadzący katechezę i liturgię: posługi, które nadal świadczą przy pomocy komputera i internetu.
Osoby powołane do święceń kapłańskich studiują teologię, jeśli nie mają doświadczenia w tej dyscyplinie, uczęszczają na kursy filozoficzne. Pod koniec tego okresu formacji, który zgodnie z prawem kanonicznym może trwać od 3 do 6 lat składa się profesję wieczystą (śluby wieczyste) i następuje święcenia diakonatu, a następnie prezbiterium od 6 miesięcy do 1 roku. rok później. W wyjątkowych okolicznościach śluby czasowe mogą zostać przedłużone poza okres 6 lat, ale nie dłużej niż 3 lata.
Struktura.
Podobnie jak w przypadku wszystkich kongregacji zakonnych w łacińskiej gałęzi Kościoła katolickiego, Montfortianie są kierowani przez przełożonego generalnego, któremu pomaga jego rada. Generał zwołuje kapitułę generalną zgodnie z konstytucjami Towarzystwa i to właśnie to zwołanie (złożone z wybranych członków z całego świata) wyznacza cele, ustanawia prowincje i ustala politykę. Istnieją prowincje, wiceprowincje i delegacje, z których każda jest kierowana przez prowincjusza (lub kogoś podobnego) wybranego przez tych członków, którzy złożyli śluby wieczyste.

</doc>
<doc id="4879636" url="https://pl.wikipedia.org/wiki?curid=4879636" title="Ewa Pasterniak-Kobyłecka">
Ewa Pasterniak-Kobyłecka

Ewa Pasterniak-Kobyłecka – polska pedagog, dr hab. dr hab. nauk humanistycznych, profesor uczelni Instytutu Pedagogiki Wydziału Pedagogiki, Psychologii i Socjologii Uniwersytetu Zielonogórskiego.
Życiorys.
15 grudnia 1997 obroniła pracę doktorską "Rozpoznawanie wartości przez uczniów szkół średnich w procesie edukacji", 23 kwietnia 2013 habilitowała się na podstawie pracy zatytułowanej "Nauczyciele i uczniowie gimnazjum wobec wyboru wartości. Między pewnością a zwątpieniem". Została zatrudniona na stanowisku adiunkta w Zakładzie Pedagogiki Szkolnej na Wydziale Pedagogiki, Psychologii i Socjologii Uniwersytetu Zielonogórskiego i w Katedrze Teorii i Filozofii Wychowania na Wydziale Pedagogiki, Socjologii i Nauk o Zdrowiu Uniwersytetu Zielonogórskiego.
Była profesorem nadzwyczajnym w Zakładzie Pedagogiki Szkolnej na Wydziale Pedagogiki, Psychologii i Socjologii Uniwersytetu Zielonogórskiego.
Jest profesorem uczelni Instytutu Pedagogiki Wydziału Pedagogiki, Psychologii i Socjologii Uniwersytetu Zielonogórskiego.

</doc>
<doc id="4879637" url="https://pl.wikipedia.org/wiki?curid=4879637" title="TS ROW Rybnik">
TS ROW Rybnik

TS ROW Rybnik – kobiecy klub piłkarski z Rybnika. Powstał w grudniu 2015 roku, posiada drużynę piłki nożnej kobiet oraz kobiecego futsalu.
Piłka nożna kobiet.
Klub został założony w grudniu 2015 roku. Latem 2016 roku nowa drużyna piłki nożnej kobiet przystąpiła do rozgrywek III ligi. Pierwszy sezon drużyna zakończyła na pierwszym miejscu w tabeli III ligi (grupa śląska II), wygrywając wszystkie spotkania. Po udanych barażach zespół uzyskał awans do II ligi. W pierwszym sezonie w II lidze (grupa III) zespół zajął pierwsze miejsce w tabeli z przewagą sześciu punktów nad drugim Rekordem Bielsko-Biała. Dało to awans do I ligi, gdzie w pierwszym sezonie rozgrywek grupy południowej drużyna uplasowała się w środku tabeli, na 6. miejscu. W kolejnym sezonie (2019/2020) drużyna jednak wygrała już te rozgrywki (choć sezon, z powodu pandemii COVID-19, zakończono po rozegraniu rundy wiosennej), awansując do Ekstraligi (najwyższy poziom ligowy).
Do 2020 roku zespół występował na obiekcie MOSiR-u w Rybniku-Kamieniu. Po awansie do Ekstraligi zespół musiał szukać nowego boiska, gdyż obiekt w Kamieniu nie spełniał wymogów najwyższej klasy rozgrywkowej. Ostatecznie drużyna przeniosła się na stadion Rymera Rybnik w Rybniku-Niedobczycach, uzyskując tym samym licencję na grę w Ekstralidze.
Futsal kobiet.
Klub posiada również kobiecą drużynę futsalu. W debiutanckim sezonie 2016/2017 zespół ten wywalczył trzecie miejsce w rozgrywkach futsalowej Ekstraligi, a w sezonie 2017/2018 wygrał turniej final four, zostając Mistrzem Polski.

</doc>
<doc id="4879639" url="https://pl.wikipedia.org/wiki?curid=4879639" title="Pseudodiphasium volubile">
Pseudodiphasium volubile

Pseudodiphasium volubile – gatunek rośliny z rodziny widłakowatych. W wielu źródłach włączany do rodzaju widłak "Lycopodium" jako "L. volubile", jednak w systematyce widłakowatych skłaniającej się do wydzielenia większej liczby rodzajów (np. system PPGI z 2016) wyróżniany jest jako przedstawiciel monotypowego rodzaju Pseudodiphasium. Roślina występuje w południowo-wschodniej Azji, Australii i Oceanii.
"P. volubile" rośnie w różnych zbiorowiskach zaroślowych i na skrajach zarośli, na przydrożach, zarówno na terenach nizinnych, jak i górskich. Roślina ta jest łatwo rozpoznawalna z powodu płasko, dwustronnie rozłożonych liści oraz licznych, zwisających, kotkowatych kłosów zarodnionośnych. Gametofit (przedrośle) rozwija się pod powierzchnią ziemi.
Pędy tego gatunku bywają zbierane z natury i stosowane są jako zielona ozdoba świąteczna stołu w okresie bożonarodzeniowym („"Christmas green"”). W uprawie roślina bardzo problematyczna i praktycznie nie spotykana.
Rozmieszczenie geograficzne.
Zasięg gatunku obejmuje obszar: Malezji (przy czym jedyne znane stanowiska w rejonie Cameron Highlands i Sabah mają już prawdopodobnie tylko charakter historyczny), Filipiny, wyspy wschodniej Indonezji (od Borneo i Jawy na wschód), Nową Gwineę, północno-wschodnią Australię (rośnie w Nowej Południowej Walii, podczas gdy w Queensland uznany jest za gatunek wymarły), Wyspy Salomona, Nową Kaledonię i Nową Zelandię oraz otaczające ją wyspy (w Nowej Zelandii jest najbardziej rozpowszechnionym przedstawicielem widłakowatych), wyspy Vanuatu i Tahiti. 
Jako gatunek introdukowany roślina ta stwierdzona została w Ekwadorze. 
Systematyka.
W systemie PPG I z 2016, obejmującym m.in. widłaki, gatunek ten jest przedstawicielem monotypowego rodzaju "Pseudodiphasium" , będącego jednym z 9 rodzajów w obrębie podrodziny "Lycopodioideae" z rodziny widłakowatych. 
Rodzaj wyodrębniony został po raz pierwszy przez Josefa Holuba w 1983 w wyniku zaproponowanego przez niego podziału opisanego wcześniej w 1845 roku rodzaju "Diphasium" w szerokim ujęciu Karla B. Presla. W alternatywnym (popularnym) ujęciu "Lycopodium volubile" stanowi monotypową sekcję "Pseudodiphasium" w obrębie rodzaju widłak "Lycopodium". 
Grupą siostrzaną dla tego taksonu (najbliżej spokrewnioną wśród współczesnych widłakowatych) jest rodzaj "Austrolycopodium" (= "Lycopodium" sect. "Magellallica"), z którym łączą go m.in. takie wspólne cechy jak budowa zarodników i brak kanałów śluzowych w sporofilach.

</doc>
<doc id="4879640" url="https://pl.wikipedia.org/wiki?curid=4879640" title="Pseudodiphasium">
Pseudodiphasium



</doc>
<doc id="4879642" url="https://pl.wikipedia.org/wiki?curid=4879642" title="Lycopodium volubile">
Lycopodium volubile



</doc>
<doc id="4879643" url="https://pl.wikipedia.org/wiki?curid=4879643" title="Huta szkła Guardian Częstochowa">
Huta szkła Guardian Częstochowa

Huta szkła Guardian Częstochowa – huta szkła w Częstochowie należąca do amerykańskiego koncernu Guardian Industries.
Zakład został wybudowany w latach 2001–2002. Zajmuje się produkcją szkła typu float wykorzystywanego w branży architektonicznej oraz samochodowej. W październiku 2018 roku rozpoczęła się budowa drugiego zakładu, zlokalizowanego obok już istniejącego.

</doc>
<doc id="4879649" url="https://pl.wikipedia.org/wiki?curid=4879649" title="Zarządzający miastem Ostrów Wielkopolski">
Zarządzający miastem Ostrów Wielkopolski



</doc>
<doc id="4879650" url="https://pl.wikipedia.org/wiki?curid=4879650" title="Jürgen Brecht">
Jürgen Brecht

Jürgen Brecht (ur. 1 marca 1940) – niemiecki szermierz, florecista, brązowy medalista olimpijski z Rzymu.
Brała udział w trzech igrzyskach olimpijskich (IO 60, IO 64, IO 68). W 1960 po medal sięgnął w konkursie drużynowym, startując w ramach olimpijskiej reprezentacji Niemiec. Również w tej konkurencji był srebrnym medalistą mistrzostw świata w 1959, indywidualnie sięgnął po brąz w 1962.

</doc>
<doc id="4879653" url="https://pl.wikipedia.org/wiki?curid=4879653" title="Krzysztof Władysław Czajewski">
Krzysztof Władysław Czajewski

Krzysztof Władysław Czajewski herbu Świnka – ciwun Dyrwian Małych w latach 1671-1691, skarbnik żmudzki w latach 1663-1672.
W 1674 roku był elektorem Jana III Sobieskiego z Księstwa Żmudzkiego.

</doc>
<doc id="4879655" url="https://pl.wikipedia.org/wiki?curid=4879655" title="Ewa Bochno">
Ewa Bochno

Ewa Bochno – polska pedagog, dr hab. nauk społecznych, profesor uczelni Instytutu Pedagogiki Wydziału Pedagogiki, Psychologii i Socjologii Uniwersytetu Zielonogórskiego.
Życiorys.
23 czerwca 2003 obroniła pracę doktorską "Rozmowa jako metoda oddziaływania wychowawczego. Z perspektywy doświadczeń nauczycieli-wychowawców i uczniów klas początkowych", 13 października 2015 habilitowała się na podstawie pracy zatytułowanej "Zespołowość w środowisku uczniowskim i akademickim. Stan i perspektywy". Została zatrudniona na stanowisku profesora nadzwyczajnego w Zakładzie Pedagogiki Szkolnej na Wydziale Pedagogiki, Psychologii i Socjologii Uniwersytetu Zielonogórskiego.
Jest profesorem uczelni Instytutu Pedagogiki Wydziału Pedagogiki, Psychologii i Socjologii Uniwersytetu Zielonogórskiego i specjalistą w Komitecie Nauk Pedagogicznych na I Wydziale Nauk Humanistycznych i Społecznych Polskiej Akademii Nauk.

</doc>
<doc id="4879665" url="https://pl.wikipedia.org/wiki?curid=4879665" title="Bogdan Idzikowski">
Bogdan Idzikowski

Bogdan Idzikowski – polski pedagog, dr hab., profesor nadzwyczajny Zakładu Animacji Kultury i Andragogiki Wydziału Pedagogiki, Psychologii i Socjologii Uniwersytetu Zielonogórskiego i Łużyckiej Szkoły Wyższej im. Jana Benedykta Solfy w Żarach.
Życiorys.
Obronił pracę doktorską, następnie uzyskał stopień doktora habilitowanego. Został zatrudniony na stanowisku profesora w Instytucie w Instytucie Pedagogiki Społecznej na Wydziale Nauk Pedagogicznych i Społecznych Uniwersytetu Zielonogórskiego.
Był profesorem nadzwyczajnym w Zakładzie Animacji Kultury i Andragogiki na Wydziale Pedagogiki, Psychologii i Socjologii Uniwersytetu Zielonogórskiego i Łużyckiej Szkole Wyższej im. Jana Benedykta Solfy w Żarach, oraz kierownika w Zakładzie Animacji Kultury i Andragogiki Wydziału Pedagogiki, Psychologii i Socjologii Uniwersytetu Zielonogórskiego.
Był zatrudniony na stanowisku zastępcy prezesa Lubuskiego Towarzystwa Naukowego.

</doc>
<doc id="4879666" url="https://pl.wikipedia.org/wiki?curid=4879666" title="ITF Roller Open">
ITF Roller Open

ITF Roller Open – żeński turniej tenisowy rozgrywany od 2001 roku w Pétange w Luksemburgu na kortach twardych w hali. Impreza zaliczana jest do cyklu ITF. Pula nagród wynosi 25 000 dolarów amerykańskich.
W latach 2001–2011 zawody organizowano na nawierzchni ceglanej.

</doc>
<doc id="4879670" url="https://pl.wikipedia.org/wiki?curid=4879670" title="Inter Miami CF">
Inter Miami CF

Club Internacional de Fútbol Miami, znany w języku angielskim jako Inter Miami CF lub po prostu Inter Miami, to amerykański profesjonalny klub piłkarski z siedzibą w obszarze metropolitalnym Miami. Drużyna rozpoczęła grę w Major League Soccer (MLS) w sezonie 2020 na Inter Miami CF Stadium, miejscu dawnego Lockhart Stadium. Pierwszy mecz MLS Interu Miami rozegrano 1 marca 2020 roku na wyjeździe z Los Angeles FC, co zakończyło się porażką 1:0.
Historia.
W listopadzie 2012 roku komisarz MLS Don Garber potwierdził ponowne zainteresowanie ligi umieszczeniem zespołu w Miami, po tym, jak Miami Fusion upadło po sezonie 2001, a oferta ekspansji prowadzona przez boliwijskiego przedsiębiorcę telekomunikacyjnego z Miami, Marcelo Claure i FC Barcelona nie powiodła się w 2009 roku.
David Beckham otrzymał opcję zakupu zespołu ekspansji za 25 milionów dolarów, kiedy dołączył do ligi w 2007 roku i zakończył karierę w kwietniu 2013; liga przeprowadziła wstępne rozmowy z doradcami Beckhama na temat kilku celów ekspansji, w tym Miami. W tym samym roku inni inwestorzy, w tym włoski finansista Alessandro Butini i właściciel Miami Dolphins, Stephen M. Ross, również wyrazili zainteresowanie posiadaniem franczyzy w Miami.
W swoim przemówieniu w State of the League z grudnia 2013 roku Garber zidentyfikował Beckhama i Simona Fullerów jako potencjalnych właścicieli w Miami. Później tego samego miesiąca, 17 grudnia, komisarze hrabstwa Miami-Dade jednogłośnie głosowali za zezwoleniem burmistrzowi Carlosowi A. Giménezowi na negocjacje z grupą kierowaną przez Beckhama o nowym stadionie w centrum Miami.
Liga ogłosiła, że Beckham skorzystał ze swojej opcji 5 lutego 2014 r., a Miami Beckham United, grupa inwestycyjna kierowana przez Beckham, Fuller i Claure, będzie właścicielem franczyzy w Miami, zakładając, że można uzgodnić finansowanie stadionu. W prezentacjach dla urzędników i potencjalnych inwestorów grupa właścicielska używała „Miami Vice” i „Miami Current” jako tytułów roboczych dla klubu. Po tym, jak początkowe propozycje stadionów upadły, komisarz Garber powtórzył w sierpniu 2014 r., że budowa nie zostanie zatwierdzona, dopóki nie zostanie zabezpieczony plan stadionu w centrum miasta. Beckham wykupił Fullera w maju 2019 roku.
29 stycznia 2018 roku grupa Miami Beckham United otrzymała dwudziestą piątą franczyzę MLS i miała wystartować w sezonie 2020. Ogłoszenie stanowiło część większego rozszerzenia MLS, które zwiększyłoby liczbę zespołów do 26 do 2020 roku, a później do 30. Od czasu pierwotnego ogłoszenia przez Beckhama zamiaru umieszczenia drużyny w Miami w 2014 roku, Orlando City SC, New York City FC, Atlanta United FC, Minnesota United FC, Los Angeles FC i FC Cincinnati zaczęły grać w MLS. Paul McDonough został zatrudniony jako dyrektor sportowy od 4 sierpnia 2018 r.
Właścicielem zespołu jest teraz firma Miami Freedom Park LLC. Niektóre grafiki używane przez grupę przywołały Freedom Tower, symbol miasta.
"Club Internacional de Fútbol Miami", lub w skrócie "Inter Miami CF", zostało ogłoszone jako nazwa klubu 5 września 2018 roku. W kwietniu 2019 roku włoski klub Inter Mediolan zgłosił prawa do znaku towarowego przedrostkiem „Inter”.
30 grudnia 2019 roku były zawodnik reprezentacji Urugwaju i C.F. Monterrey Diego Alonso został ogłoszony pierwszym trenerem klubu.
Pierwszy mecz MLS Inter Miami rozegrano 1 marca 2020 roku, przegrywając 1:0 na wyjeździe z Los Angeles FC. Rodolfo Pizarro strzelił pierwszego gola w historii Interu Miami w następnym meczu 7 marca, przegrywając 2: 1 z D.C. United. Ich pierwszy mecz u siebie miał się odbyć 14 marca 2020 roku przeciwko Los Angeles Galaxy, byłemu klubowi Beckhama. Od tego czasu mecz został opóźniony z powodu pandemii COVID-19 w Stanach Zjednoczonych.
Obecny skład.
"Stan na 29 listopada 2022"

</doc>
<doc id="4879676" url="https://pl.wikipedia.org/wiki?curid=4879676" title="Urban Dictionary">
Urban Dictionary

Urban Dictionary – słownik internetowy poświęcony potocznym formom języka angielskiego. Został założony w 1999 r. przez Aarona Peckhama. Baza serwisu jest tworzona przez samych użytkowników. Serwis był notowany w rankingu Alexa na miejscu 866 (sierpień 2020).
Słownik zawiera 300 tys. definicji wyrażeń slangowych (2013).
Polskim odpowiednikiem jest Miejski.pl - Polski słownik slangu i mowy potocznej.
Słoweńskim odpowiednikiem jest internetowy słownik żywego języka słoweńskiego Razvezani jezik.

</doc>
<doc id="4879677" url="https://pl.wikipedia.org/wiki?curid=4879677" title="Čeština 2.0">
Čeština 2.0

Čeština 2.0 – słownik internetowy poświęcony nowym formom języka czeskiego, opracowywany przez otwartą społeczność (na zasadach Web 2.0). Został założony w 2009 r. jako czeski odpowiednik anglojęzycznego Urban Dictionary. Serwis skupia się na dokumentowaniu nietypowych, nowych i regionalnych wyrazów z różnych domen języka czeskiego. Serwis był notowany w rankingu Alexa na miejscu 2 366 283 (sierpień 2020).
Założycielem witryny jest dziennikarz i copywriter Martin Kavka. W październiku 2018 r. twórca serwisu, wspólnie z leksykografem Michalem Škrabalem, wydał książkę pt. "Hacknutá čeština", stanowiącą wybór z zasobów słownika.
W kwietniu 2018 r. słownik zawierał ponad 11 tys. słów.

</doc>
<doc id="4879681" url="https://pl.wikipedia.org/wiki?curid=4879681" title="Patryk Stosz">
Patryk Stosz

Patryk Stosz (ur. 15 lipca 1994 w Kluczborku) – polski kolarz szosowy. Uczestnik mistrzostw świata oraz Europy. 
Przebieg kariery.
W trakcie kariery zawodowej reprezentował barwy drużyn TC Chrobry Głogów (2013) i CCC Development Team (2015–2019, do końca 2018 pod nazwą CCC Sprandi Polkowice), a od 2020 jest zawodnikiem Voster ATS Team. W 2012 brał udział w mistrzostwach Europy (42. w wyścigu ze startu wspólnego juniorów) i mistrzostwach świata (65. w tej samej konkurencji). W 2013 zwyciężył w klasyfikacji górskiej Karpackiego Wyścigu Kurierów oraz Grand Prix Priessnitz spa. Wystąpił też w mistrzostwach świata, zajmując 74. lokatę w wyścigu ze startu wspólnego młodzieżowców. W 2014 ponownie wygrał klasyfikację górską Karpackiego Wyścigu Kurierów. Wziął także udział w mistrzostwach Europy, plasując się na 42. pozycji w wyścigu ze startu wspólnego młodzieżowców.
W 2015 zajął 3. miejsce na 5. etapie Karpackiego Wyścigu Kurierów, a także został wicemistrzem Polski młodzieżowców w jeździe indywidualnej na czas. Na mistrzostwach Europy uplasował się na 66. pozycji w wyścigu ze startu wspólnego młodzieżowców. W 2016 został mistrzem Polski młodzieżowców w jeździe indywidualnej na czas. W 2017 zajął 2. miejsce na 2. etapie Małopolskiego Wyścigu Górskiego, a także był trzeci na prologu wyścigu Dookoła Mazowsza. W 2018 z drużyną CCC Sprandi Polkowice (jazda drużynowa na czas) był drugi na etapie 1b Settimana Internazionale di Coppi e Bartali i na etapie 1. Czech Cycling Tour. Zajął też 2. lokatę w węgierskim wyścigu w ramach Visegrad 4 Bicycle Race i wygrał klasyfikację górską Tour de Hongrie.
W 2019 stawał na podium etapów Małopolskiego Wyścigu Górskiego (2. na 2. etapie), Wyścigu Solidarności i Olimpijczyków (2. na 1. etapie oraz 3. na etapach 2. i 3.) i Tour of Almaty (1. na 1. etapie). Ponadto zajął 3. miejsce w Grand Prix Alanya, wygrał Koronę Kocich Gór i zajął 2. lokatę w klasyfikacji generalnej Wyścigu Solidarności i Olimpijczyków. Wystartował też w mistrzostwach Europy, zajmując 40. pozycję w wyścigu ze startu wspólnego elity. W 2020 zwyciężył w klasyfikacji generalnej wyścigu Dookoła Bułgarii, stając na podium trzech pierwszych etapów (1. na 2. etapie oraz 2. na etapach 1. i 3.). Wygrał też klasyfikację górską Tour de Pologne 2020. Wystartował ponadto w mistrzostwach Europy, zajmując 19. lokatę w wyścigu ze startu wspólnego elity.
Osiągnięcia.
Opracowano na podstawie:

</doc>
<doc id="4879692" url="https://pl.wikipedia.org/wiki?curid=4879692" title="Grażyna Miłkowska">
Grażyna Miłkowska

Grażyna Bożena Miłkowska – polska pedagog, dr hab., profesor uczelni Instytutu Pedagogiki Wydziału Pedagogiki, Psychologii i Socjologii Uniwersytetu Zielonogórskiego.
Życiorys.
W 1990 obroniła pracę doktorską "Kszałtowanie postaw ideowo-moralnych uczniów Liceum Lotniczego w procesie edukacji pilota wojskowego", następnie uzyskała stopień doktora habilitowanego. Została zatrudniona na stanowisku profesora w Instytucie Pedagogiki i Psychologii na Wydziale Nauk Pedagogicznych i Społecznych Uniwersytetu Zielonogórskiego.
Była profesorem nadzwyczajnym w Katedrze Pedagogiki Specjalnej i Profilaktyki na Wydziale Pedagogiki, Psychologii i Socjologii Uniwersytetu Zielonogórskiego na Wydziale Studiów Społecznych w Poznaniu Wyższej Szkole Bezpieczeństwa w Poznaniu, dyrektorem w Instytucie Pedagogiki i Psychologii, oraz kierownikiem w Zakładzie Opieki, Terapii i Profilaktyki Społecznej na Wydziale Nauk Pedagogicznych i Społecznych Uniwersytetu Zielonogórskiego.
Jest profesorem uczelni Instytutu Pedagogiki Wydziału Pedagogiki, Psychologii i Socjologii Uniwersytetu Zielonogórskiego.

</doc>
<doc id="4879700" url="https://pl.wikipedia.org/wiki?curid=4879700" title="Kształcenie specjalistyczne">
Kształcenie specjalistyczne

Kształcenie specjalistyczne (ang. „short-cycle higher education”) – forma kształcenia prowadzona przez uczelnie zawodowe, odpowiadająca poziomowi 5 Polskiej Ramy Kwalifikacji (PRK). Adresowane jest do osób, które ukończyły szkołę ponadpodstawową. Trwa nie krócej niż 3 semestry i zorientowane jest na rozwój umiejętności praktycznych. Do ukończenia tej formy kształcenia wymagana jest matura lub inny dokument potwierdzający kwalifikacje pełne na 4 poziomie PRK. Absolwenci kształcenia specjalistycznego otrzymują świadectwo dyplomowanego specjalisty albo świadectwo dyplomowanego specjalisty technologa. Świadectwo to dodatkowo upoważnia do ubiegania się o przyjęcie na studia pierwszego stopnia lub jednolite studia magisterskie w drodze potwierdzania efektów uczenia się, co umożliwia skrócenie okresu studiowania. W ramach tej procedury możliwe jest potwierdzenie nie więcej niż 50% punktów ECTS przypisanych do zajęć objętych programem studiów.
Kształcenie specjalistyczne w Europie.
Wiele krajów europejskich oferuje kształcenie na poziomie 5 PRK, prowadzone w ramach szkolnictwa wyższego, odpowiadające kształceniu specjalistycznemu. Jest ono zorientowane na praktykę i zapewnia ich uczestnikom profesjonalną wiedzę, umiejętności i kompetencje ułatwiające wejście na rynek pracy. Europejskie Ramy Kwalifikacji (ERK) obejmują kształcenie na poziomie 5. Kształceniu specjalistycznemu przypisuje się zwykle 90-120 punktów ECTS. Obecnie wdrażane jest do systemów szkolnictwa wyższego w poszczególnych krajach w ramach Procesu Bolońskiego, przy czym kraje członkowskie posiadają swobodę w zakresie wdrażania tego kształcenia. W niektórych krajach (np. Cypr, Czechy, Estonia, Węgry, Islandia, Łotwa, Malta, Słowenia) kształcenie specjalistyczne umożliwia skrócenie studiów pierwszego stopnia, w innych może być ich częścią (np. Francja, Holandia, Norwegia, Wielka Brytania). W jeszcze innych krajach wymagana jest realizacja programu pomostowego (np. Dania, Irlandia) celem przejścia na studia pierwszego stopnia. Są też kraje, w których kształcenie na poziomie 5 ERK w ogóle nie należy do szkolnictwa wyższego (np. Niemcy).
Kształcenie specjalistyczne w innych krajach.
Kształcenie odpowiadające polskiemu kształceniu specjalistycznemu jest popularne nie tylko w krajach Unii Europejskiej (np. w Australii, Brazylii, Kanadzie, Stanach Zjednoczonych). W wielu krajach, w tym Stanach Zjednoczonych, kończy się uzyskaniem tytułu zawodowego "Associate degree". Ukończenie tego typu kształcenia bardzo często umożliwia z jednej strony wejście na rynek pracy, natomiast z drugiej kontynuację kształcenia na trzecim roku czteroletnich studiów licencjackich albo drugim roku trzyletnich studiów licencjackich.
Kształcenie na poziomie 5 PRK w systemie szkolnictwa wyższego i systemie oświaty.
Kształcenie specjalistyczne zostało wprowadzone do polskiego porządku prawnego dnia 1 października 2018 roku, wraz z wejściem w życie ustawy Prawo o szkolnictwie wyższym i nauce (Dz. U. 2018 poz. 1668), jako forma kształcenia kończąca się kwalifikacją pełną na poziomie 5 PRK. Prowadzone może być wyłącznie w uczelniach zawodowych. We wcześniejszym stanie prawnym kształcenie odpowiadające poziomowi 5 PRK mogło być prowadzone wyłącznie w oparciu o przepisy ustawy z dnia 14 grudnia 2016 r. – Prawo oświatowe (Dz.U. 2017 poz. 59). Obecnie funkcjonuje nadal możliwość prowadzenia kształcenia odpowiadającego poziomowi 5 PRK w podmiotach systemu oświaty w wybranych zawodach, którym ten poziom został przypisany w załączniku do rozporządzenia MEN z dnia 13 marca 2017 r. w sprawie klasyfikacji zawodów szkolnictwa zawodowego (Dz.U. z 2017 r. poz. 622 ze zm.).

</doc>
<doc id="4879701" url="https://pl.wikipedia.org/wiki?curid=4879701" title="Vukajlija">
Vukajlija

Vukajlija – serbski internetowy słownik slangu. Został założony w 2007 roku i funkcjonuje jako serbski odpowiednik anglojęzycznego Urban Dictionary. Serwis skupia się na dokumentowaniu wyrazów z różnych domen codziennej praktyki językowej. Sama nazwa "Vukajlija" stanowi zniekształconą formę nazwiska serbskiego słownikarza Milana Vujakliji. Serwis był notowany w rankingu Alexa na miejscu 103 257 (sierpień 2020).
Założycielem i operatorem serwisu jest programista Dejan Simić.

</doc>
<doc id="4879711" url="https://pl.wikipedia.org/wiki?curid=4879711" title="Jeleńce">
Jeleńce

Jeleńce (; ) – wieś na Białorusi, w obwodzie witebskim, w rejonie brasławskim, w sielsowiecie Plusy.
Historia.
W czasach zaborów w granicach Imperium Rosyjskiego.
W latach 1921–1945 kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 95 osób, wszystkie były wyznania rzymskokatolickiego i zadeklarowały polską przynależność narodową. Było tu 13 budynków mieszkalnych. W 1931 w 12 domach zamieszkiwało 75 osób.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4879718" url="https://pl.wikipedia.org/wiki?curid=4879718" title="USL Pro">
USL Pro



</doc>
<doc id="4879721" url="https://pl.wikipedia.org/wiki?curid=4879721" title="Razvezani jezik">
Razvezani jezik

Razvezani jezik – Prosti slovar žive slovenščine – internetowy słownik żywego języka słoweńskiego. Został założony w 2004 roku i funkcjonuje jako słoweński odpowiednik anglojęzycznego Urban Dictionary. Serwis dokumentuje wyrazy z różnych domen słoweńskiej praktyki językowej, m.in. wyrażenia książkowe i potoczne, również archaizmy, idiomy, elementy slangu i dialektyzmy. Serwis był notowany w rankingu Alexa na miejscu 3 008 704 (grudzień 2020).
W latach 2004–2007 ok. 500 różnych autorów napisało 1300 artykułów. W 2014 roku słownik zawierał 4200 haseł.

</doc>
<doc id="4879724" url="https://pl.wikipedia.org/wiki?curid=4879724" title="Stefan Cajdler">
Stefan Cajdler

Stefan Cajdler (ur. 14 marca 1901 w Ciachulcach, data i miejsce śmierci nieznane) – polski urzędnik, działacz komunistyczny, strażnik kolejowy, przewodniczący prezydium Miejskiej Rady Narodowej w Ostrowie Wielkopolskim w latach 1950–1954.
Życiorys.
Pochodził z rodziny kolejarskiej i sam ukończył szkołę kolejową. W roku 1918 uczestniczył w wyzwalaniu Wielkopolski spod zaborów, rozbrajając żołnierzy niemieckich. W tym samym roku powołany do wojska, służył najprawdopodobniej w 1. Pułków Strzelców Konnych Wielkopolskich. Od 1922 do 1924 roku pracował przy melioracji w Brześciu nad Bugiem, a od roku 1935 do 1939 jako poborca podatków w Kaliszu. Ponownie zmobilizowany w roku 1939, walczył w kampanii wrześniowej i trafił do niewoli, skąd uciekł. W czasie okupacji utrzymywał się z pracy magazyniera niedaleko Chełma. W 1944 roku zajmował się zaopatrzeniem wkraczających oddziałów Armii Czerwonej. Po wyzwoleniu wstąpił do służby kolejowej i był jej komendantem: początkowo w Kaliszu, a od listopada 1945 w Ostrowie Wielkopolskim. W 1950 roku, po pierwszych wyborach do rad narodowych, został wybrany na przewodniczącego prezydium ostrowskiej MRN.

</doc>
<doc id="4879725" url="https://pl.wikipedia.org/wiki?curid=4879725" title="Jarosław Bąbka">
Jarosław Bąbka

Jarosław Antoni Bąbka – polski pedagog, dr hab. nauk społecznych, profesor uczelni Instytutu Pedagogiki Wydziału Pedagogiki, Psychologii i Socjologii Uniwersytetu Zielonogórskiego.
Życiorys.
8 grudnia 1999 obronił pracę doktorską "Funkcje założone i rzeczywiste placówek realizujących edukację integracyjną", 17 lutego 2015 habilitował się na podstawie pracy zatytułowanej "Zachowania kooperacyjne w sytuacjach zadaniowych u młodzieży w okresie wczesnej adolescencji. Analiza porównawcza młodzieży pełnosprawnej i z różnymi ograniczeniami sprawności". Został zatrudniony na stanowisku adiunkta w Katedrze Pedagogiki Specjalnej na Wydziale Pedagogiki, Psychologii i Socjologii Uniwersytetu Zielonogórskiego i na Wydziale Zamiejscowym w Lubinie Uczelni Jana Wyżykowskiego.
Jest profesorem uczelni Instytutu Pedagogiki Wydziału Pedagogiki, Psychologii i Socjologii Uniwersytetu Zielonogórskiego i wykładowcą na Wydziale Nauk Społecznych Uczelni Jana Wyżykowskiego.

</doc>
<doc id="4879732" url="https://pl.wikipedia.org/wiki?curid=4879732" title="Walter Rosa">
Walter Rosa

Walter Ruivo Pinto Gomes Rosa (ur. 20 listopada 1919 w Lizbonie) – portugalski polityk, inżynier, menedżer i dyplomata, parlamentarzysta krajowy i europejski, minister transportu i komunikacji (1975–1976) oraz przemysłu i technologii (1976–1977), ambasador Portugalii w Wenezueli i Francji.
Życiorys.
Ukończył studia z inżynierii elektrycznej w Paryżu. Pracował jako inżynier w elektrowniach wodnych i przy projektach hydrotechnicznych. Został dyrektorem zarządzającym w przedsiębiorstwach z branży energetycznej i członkiem rad nadzorczych. Od 1974 do 1975 kierował także krajowym przewoźnikiem kolejowym Caminhos de Ferro Portugueses.
Zaangażował się w działalność polityczną w ramach Partii Socjalistycznej, należał do jej komitetu politycznego i kierował parlamentarną frakcją PS. Został też szefem rady gminy Oeiras. W kadencjach 1976–1979 oraz 1985–1987 zasiadał w Zgromadzeniu Republiki, reprezentując dystrykt Leiria i dystrykt Lizbona. Zajmował stanowiska ministra w resortach transportu i komunikacji (od 19 września 1975 do 6 stycznia 1976) oraz przemysłu i technologii (od 6 stycznia 1976 do 7 stycznia 1977).
Następnie został ambasadorem Portugalii w Caracas (od 1977 do 1981; akredytowany w innych państwach) oraz w Paryżu (od 1984 do 1985). Od 1 stycznia 1986 do 13 września 1987 wykonywał mandat posła do Parlamentu Europejskiego w ramach delegacji krajowej. Przystąpił do Grupy Socjalistów, należał m.in. do Komisji ds. Kontroli Budżetu oraz Komisji Budżetowej.
Odznaczony m.in. Orderem Wojskowym Chrystusa (1959) i Orderem Francisco de Miranda.

</doc>
<doc id="4879734" url="https://pl.wikipedia.org/wiki?curid=4879734" title="Acta onomastica">
Acta onomastica

Acta onomastica – czeskie czasopismo językoznawcze. Jest wydawane dwa razy w roku przez Instytut Języka Czeskiego Akademii Nauk Republiki Czeskiej. Stanowi jedyne czasopismo onomastyczne wydawane na gruncie czeskim.

</doc>
<doc id="4879738" url="https://pl.wikipedia.org/wiki?curid=4879738" title="Johan Svendsen">
Johan Svendsen

Johan Severin Svendsen (ur. 30 września 1840 w Oslo, zm. 14 czerwca 1911 w Kopenhadze) – norweski kompozytor i dyrygent.
Życiorys.
Syn muzyka wojskowego, który nauczył syna gry na skrzypcach, klarnecie i flecie. W wieku 9 lat został członkiem orkiestry tanecznej w Oslo, mając 11 lat komponował dla niej tańce i marsze. W 1855 roku wstąpił do armii, gdzie grał na klarnecie w orkiestrze wojskowej. W latach 1857–1859 uczestniczył w koncertach abonamentowych jako skrzypek orkiestry teatralnej, a w 1860 roku debiutował w Bergen jako dyrygent. Pobierał lekcje gry na skrzypcach u Fredrika Ursina i Carla Arnolda. W latach 1863–1867, dzięki otrzymanemu stypendium królewskiemu, studiował w konserwatorium w Lipsku u Ferdinanda Davida, Moritza Hauptmanna, Ernsta Friedricha Richtera i Carla Reineckego. Studia ukończył z pierwszą nagrodą za kompozycję. W 1867 roku dał koncert w rodzinnym Oslo, jednak pomimo pozytywnej opinii ze strony Edvarda Griega spotkał się z chłodnym przyjęciem i wrócił do Lipska. W latach 1868–1870 przebywał w Paryżu. W 1871 roku odwiedził Nowy Jork, gdzie poślubił poznaną wcześniej w Paryżu amerykańską pianistkę Sarę Levett. Po powrocie do Lipska został koncertmistrzem orkiestry Euterpe.
W 1872 roku wziął udział jako skrzypek w prowadzonym przez Richarda Wagnera wykonaniu "IX symfonii" Ludwiga van Beethovena z okazji otwarcia Teatru Operowego w Bayreuth. W latach 1872–1877 dyrygował koncertami norweskiego towarzystwa muzycznego w Oslo. W 1874 roku otrzymał roczną pensję rządową. W kolejnych latach odwiedził Rzym (1877–1878) i Londyn (1878), następnie po ponownym pobycie w Paryżu powrócił w 1880 roku do Oslo. Od 1883 roku mieszkał w Kopenhadze, gdzie był dyrygentem opery królewskiej i organizatorem corocznych koncertów symfonicznych. Gościnnie występował w Wiedniu, Petersburgu, Moskwie, Helsinkach, Brukseli, Paryżu i Londynie. W 1901 roku rozwiódł się ze swoją pierwszą żoną i poślubił tancerkę Juliette Haase. W 1908 roku przeszedł na emeryturę.
Odznaczony został krzyżem kawalerskim norweskiego Orderu Świętego Olafa oraz komandorią duńskiego Orderu Danebroga i złotym Medalem Zasługi.
Twórczość.
Był najważniejszą obok Edvarda Griega postacią norweskiego życia muzycznego XIX wieku i podobnie jak on był reprezentantem szkoły narodowej w duchu romantycznym, preferując jednak w przeciwieństwie do niego duże formy orkiestrowe. Był pierwszym norweskim symfonikiem. Przejawiał jednak większe zainteresowanie wykonawstwem niż twórczością. Był wysoko ceniony przez współczesnych jako dyrygent.

</doc>
<doc id="4879739" url="https://pl.wikipedia.org/wiki?curid=4879739" title="Adèle Ferrand">
Adèle Ferrand

Adèle Julie Ferrand (ur. 20 października 1817 w Nancy, zm. 1 kwietnia 1848 w Saint-Pierre na wyspie Reunion) – francuska malarka i rysowniczka, mieszkająca i tworząca na wyspie Reunion.
Życiorys.
Bardzo wcześnie stała się mistrzynią malarskiej szkoły romantycznej: prace niespełna 20-latki prezentowane były w Salonie Królewskim w Luwrze w 1837 r. Otrzymywała nagrody i odznaczenia, chwalono jej talent.
2 lutego 1846 r. poślubiła w Paryżu Denisa-François Le Coat de Kervéguen. Razem z mężem wyjechała do kolonii na wyspie Reunion – zamieszkali z matką męża w Saint-Pierre.
W swojej korespondencji wyrażała sprzeciw wobec niewolnictwa, które było czymś powszechnym w koloniach.
Lokalna prasa chwaliła jej talent, pisząc m.in., że „rzucała na ziemię Burbon [dawna nazwa wyspy] blask, którym świeciła rzadko”.
30 grudnia 1846 r. urodziła syna, Denisa Marie François Georges Paula „Hervé”. Zmarła na dur brzuszny w wieku 30 lat.
Jej syn poświęci potem życie, pielęgnując pamięć o matce, nadając także jej imię swojej córce. W 1911 nabył od muzyka i malarza François Cudeneta, gwasz i osiem obrazów autorstwa matki, a w 1922 tuż przed śmiercią zapisał wszystkie prace artystki miejscu, o którego powstanie zaapelował. 11 listopada 1922 roku Muzeum Léona Dierxa zainaugurowało z przepychem „Salle Mme Denis Le Coat de Kervéguen”, alias Adèle Ferrand.
Obrazy i rysunki Adèle Ferrand przechowywane są w Musée Léon-Dierx, można je także oglądać online w bazie „Iconothèque historique de l’océan Indien”.

</doc>
<doc id="4879747" url="https://pl.wikipedia.org/wiki?curid=4879747" title="Tatiana Ronginska">
Tatiana Ronginska

Tatiana Ronginska – polska psycholog, dr hab., profesor uczelni i dyrektor Instytutu Psychologii Wydziału Pedagogiki, Psychologii i Socjologii Uniwersytetu Zielonogórskiego.
Życiorys.
Obroniła pracę doktorską, następnie uzyskała stopień doktora habilitowanego. Została zatrudniona na stanowisku profesora w Instytucie Pedagogiki i Psychologii na Wydziale Nauk Pedagogicznych i Społecznych Uniwersytetu Zielonogórskiego, na Wydziale Zamiejscowym w Wałbrzychu Wyższej Szkole Pedagogicznej Towarzystwa Wiedzy Powszechnej, oraz na Wydziale Zarządzania i Marketingu Wyższej Szkole Menedżerskiej w Legnicy.
Była profesorem nadzwyczajnym i kierownikiem w Zakładzie Psychologii Zarządzania na Wydziale Ekonomii i Zarządzania Uniwersytetu Zielonogórskiego.
Jest profesorem uczelni i dyrektorem Instytutu Psychologii Wydziału Pedagogiki, Psychologii i Socjologii Uniwersytetu Zielonogórskiego.

</doc>
<doc id="4879750" url="https://pl.wikipedia.org/wiki?curid=4879750" title="Jean Hurring">
Jean Hurring



</doc>
<doc id="4879752" url="https://pl.wikipedia.org/wiki?curid=4879752" title="Szkoła gminna na Łazarzu w Poznaniu">
Szkoła gminna na Łazarzu w Poznaniu

Szkoła gminna na Łazarzu w Poznaniu – nieistniejąca, początkowo gminna szkoła ludowa (niem. "Volksschule") usytuowana na Łazarzu, od 1889 roku w budynkach przy ul. Głogowskiej i ul. Józefa Strusia, ówcześnie (niem. "Glogauerstrasse" i "Parkstrasse"). 
Historia.
W 1889 roku zbudowano budynek przy ul. Głogowskiej, w pobliżu ul. Józefa Strusia, w którym ulokowano szkołę, działającą do tej pory w budynku mieszczącym się w pobliżu późniejszego gmachu dworcowego urzędu pocztowego. Był to piętrowy murowany budynek z płaskim dachem. 
Szkoła rozbudowywana była trzykrotnie. W 1895 roku przeprowadzono pierwszą rozbudowę, kiedy to zabudowano narożnik ul. Głogowskiej i ul. Strusia, wydłużając budynek szkoły w ciągu ul. Strusia. Kolejna miała miejsce w 1898 roku, kiedy wg projektu architekta Georga Browna dobudowano kolejne skrzydło budynku przy ul. Strusia, jedyne zachowane do dzisiaj. Od tego momentu zabudowania szkoły liczyły 14 izb lekcyjnych, co pozwalało w następnym roku szkolnym na przyjęcie prawie 800 uczniów. W późniejszym okresie przeprowadzono następne zmiany obiektu, a w 1914 roku założenie szkolne od strony podwórza zyskało więcej przestrzeni, kiedy wyburzono tam pomieszczenia gospodarcze. 
W 1919 roku szkoła przyjęła za patrona Antoniego Małeckiego i funkcjonowała jako Szkoła Powszechna nr IX do września 1939 roku. W trakcie działań wojennych w budynkach szkoły utworzono szpital. Po 1945 roku ze względu na znaczne zniszczenie budynków mieszczących szkołę, wyburzono całkowicie jej zabudowę od ul. Głogowskiej, podwyższając zarazem o jedno piętro niezniszczoną część skrzydła budynku od ul. Strusia. 
W 1945 roku w pozostałych zabudowaniach uruchomiono Szkołę Powszechną nr 3 i Szkołę Powszechną nr 4. Następnie pierwszą ze szkół przeniesiono, a drugą przemianowano na Szkołę Powszechną nr 9, która w tym miejscu funkcjonowała do 1 września 1951 roku, kiedy przeniesiono ją w inne miejsce. Po przeprowadzce obiekt wykorzystano, urządzając w nim szkołę dla dzieci specjalnej troski. 
Współcześnie, po kolejnej przebudowie i przebiciu przejazdu pod częścią budynku, w zabudowaniach szkoły na parterze funkcjonuje sklep dyskontowy. 

</doc>
<doc id="4879757" url="https://pl.wikipedia.org/wiki?curid=4879757" title="Iwona Grzegorzewska">
Iwona Grzegorzewska

Iwona Alicja Grzegorzewska – polska psycholog, dr hab. nauk społecznych, profesor uczelni Instytutu Psychologii Wydziału Pedagogiki, Psychologii i Socjologii Uniwersytetu Zielonogórskiego.
Życiorys.
Obroniła pracę doktorską, 5 czerwca 2014 habilitowała się na podstawie pracy zatytułowanej "Odporność psychiczna dzieci alkoholików". Została zatrudniona na stanowisku adiunkta w Katedrze Zdrowia Publicznego na Wydziale Pedagogiki, Socjologii i Nauk o Zdrowiu Uniwersytetu Zielonogórskiego.
Jest profesorem uczelni Instytutu Psychologii Wydziału Pedagogiki, Psychologii i Socjologii Uniwersytetu Zielonogórskiego.

</doc>
<doc id="4879762" url="https://pl.wikipedia.org/wiki?curid=4879762" title="Voster ATS Team">
Voster ATS Team

Voster ATS Team () – polska grupa kolarska należąca do dywizji UCI Continental Teams.
Zespół został założony w 2016 w Stalowej Woli przez Krzysztofa Parmę. W 2017 dołączyła do dywizji UCI Continental Teams. Dyrektorem sportowym drużyny jest Mariusz Witecki.

</doc>
<doc id="4879763" url="https://pl.wikipedia.org/wiki?curid=4879763" title="Kamionka (sielsowiet Słobódka)">
Kamionka (sielsowiet Słobódka)

Kamionka (; ) – wieś na Białorusi, w obwodzie witebskim, w rejonie brasławskim, w sielsowiecie Słobódka.
Inna nazwa wsi to Kamionka I.
Historia.
W czasach zaborów w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 95 osób, wszystkie były wyznania rzymskokatolickiego i zadeklarowały polską przynależność narodową. Było tu 16 budynków mieszkalnych. W 1931 w 17 domach zamieszkiwało 86 osób.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4879767" url="https://pl.wikipedia.org/wiki?curid=4879767" title="Delvin Skenderovic">
Delvin Skenderovic

Delvin Skenderovic (ur. 23 stycznia 1994) – luksemburski piłkarz występujący na pozycji obrońcy w luksemburskim klubie F91 Dudelange.
Kariera klubowa.
F91 Dudelange.
1 lipca 2011 został przeniesiony z zespołu juniorskiego do pierwszej drużyny F91 Dudelange. Zadebiutował 24 lutego 2013 w meczu Nationaldivisioun przeciwko Union 05 Kayl-Tétange (3:0). W sezonie 2012/2013 wraz z klubem wywalczył wicemistrzostwo Luksemburga.
UN Käerjéng 97.
1 lipca 2013 podpisał kontrakt z zespołem UN Käerjéng 97, w którym zadebiutował 4 sierpnia 2013 w meczu Nationaldivisioun przeciwko Jeunesse Esch (0:0). Pierwszą bramkę zdobył 11 maja 2014 w meczu ligowym przeciwko FC Wiltz 71 (2:0). W sezonie 2014/2015, po porażce w meczu barażowym z UNA Strassen (0:3), wraz z drużyną spadł do niższej ligi. Rok później, w sezonie 2015/2016 zajęli pierwsze miejsce w tabeli zdobywając mistrzostwo Éierepromotioun i awansując z powrotem do Nationaldivisioun.
Union Titus Pétange.
1 lipca 2016 przeszedł do klubu Union Titus Pétange. Zadebiutował 28 sierpnia 2016 w meczu Nationaldivisioun przeciwko RM Hamm Benfica (0:1). Pierwszą bramkę zdobył 21 maja 2017 w meczu ligowym przeciwko Jeunesse Esch (6:2).
F91 Dudelange.
1 lipca 2018 udał się na roczne wypożyczenie do F91 Dudelange, w którym zadebiutował 28 lipca 2018 w meczu Superpucharu Luksemburga przeciwko Racing FC Union Luksemburg (2:0). W lidze zadebiutował 10 marca 2019 w meczu przeciwko US Mondorf-les-Bains (1:2). W sezonie 2018/2019 wraz z klubem zajął pierwsze miejsce w tabeli, wywalczając mistrzostwo Luksemburga. 30 czerwca 2019 zakończyło się jego wypożyczenie, a już następnego dnia podpisał z klubem nowy kontrakt.
Życie prywatne.
Jego brat Demin również jest piłkarzem występującym na pozycji obrońcy. Posiada również dwóch kuzynów, którzy są piłkarzami, Ilhan występuje w CS Sanem na pozycji pomocnika, a Aldin w Progrès Niedercorn na pozycji pomocnika.

</doc>
<doc id="4879771" url="https://pl.wikipedia.org/wiki?curid=4879771" title="Ferdinand Hiller">
Ferdinand Hiller

Ferdinand von Hiller (ur. 24 października 1811 we Frankfurcie nad Menem, zm. 11 maja 1885 w Kolonii) – niemiecki kompozytor, pianista i pedagog.
Życiorys.
Urodził się w rodzinie o korzeniach żydowskich. Uczył się gry na fortepianie u Aloisa Schmitta. W wieku 10 lat debiutował jako pianista. Z polecenia zachwyconego jego grą Mendelssohna studiował w latach 1825–1827 u Johanna Nepomuka Hummla w Weimarze. 
Grywał na dworze weimarskim i w domu Goethego, towarzyszył też Hummlowi w podróży do Wiednia, gdzie poznał Beethovena. W latach 1828–1836 przebywał w Paryżu, gdzie występował jako pianista i zaprzyjaźnił się z Lisztem, Chopinem i Berliozem. W 1836 roku został dyrygentem Cäcilien-Verein we Frankfurcie. W latach 1836–1839 i 1840–1842 odbył podróż do Włoch. W latach 1843–1844 był dyrygentem orkiestry Gewandhaus w Lipsku. Od 1844 roku przebywał w Dreźnie, gdzie skomponował dwie opery, następnie w latach 1847–1850 działał w Düsseldorfie. Po śmierci Fryderyka Chopina zorganizował w Düsseldorfie uroczystość żałobną, w trakcie której przy akompaniamencie muzyki polskiego kompozytora recytowano jego własne wiersze. Od 1850 do 1885 roku był dyrektorem konserwatorium w Kolonii i dyrygentem orkiestry towarzystwa koncertowego Gürzenich. Uczestniczył też w organizacji koncertów Dolnej Nadrenii. Gościnnie dyrygował w Paryżu, Londynie i Petersburgu.
Od 1849 roku był członkiem Preußische Akademie der Künste w Berlinie. Odznaczony Orderem Maksymiliana (1862). W 1868 roku otrzymał doktorat honoris causa uniwersytetu w Bonn. W 1875 roku otrzymał tytuł szlachecki. Do grona jego uczniów należeli m.in. Max Bruch i Friedrich Gernsheim.
Twórczość.
Skomponował m.in. opery "Romilda" (wyst. Mediolan 1839), "Der Traum in der Christnacht" (wyst. Drezno 1845), "Konradin" (wyst. Drezno 1847), "Der Advokat" (wyst. Kolonia 1854), "Die Katakomben" (wyst. Wiesbaden 1862) i "Der Deserteur" (wyst. Kolonia 1865), 3 symfonie, 3 uwertury orkiestrowe, 3 koncerty fortepianowe, 5 kwartetów smyczkowych, 5 kwintetów fortepianowych, 5 triów fortepianowych, oratoria "Die Zerstörung Jerusalems" i "Saul", kantaty, ponad 100 pieśni. 
Był autorem prac "Die Musik und das Publikum" (Kolonia 1864), "Aus dem Tonleben userer Zeit" (2 tomy, Lipsk 1868 i 1871), "Ludwig van Beethoven: Gelegentliche: Aufsätze" (Lipsk 1871), "Felix Mendelssohn Bartholdy: Briefe und Erinnerungen" (Kolonia 1874), "Musikalisches und Persönliches" (Lipsk 1876), "Briefe an eine Ungennante" (Kolonia 1877), "Künsterleben" (Kolonia 1880), "Wie hören wir Musik?" (Lipsk 1881), "Goethes musikalisches Leben" (Kolonia 1883) i "Erinnerungsblätter" (Kolonia 1884).
Hiller jest autorem książki "Rozmowy z Rossinim" ("Plaudereien mit Rossini"). Jest to zapis jego rozmów z 63-letnim Gioacchino Rossinim w Trouville w Normandii we wrześniu 1855 r. – nieocenione źródło informacji o kulisach działań wielkiego kompozytora.
Jako kompozytor wykazywał solidny warsztat rzemieślniczy, jego muzyka jest jednak pozbawiona cech indywidualnych i wykazuje zbyt wiele różnych wpływów. Był reprezentantem konserwatywnych tendencji w muzyce, występował z silną krytyką Richarda Wagnera. Jego opery spotkały się z krytyką i nie cieszyły się popularnością. Z większym zainteresowaniem spotkały się tylko jego pieśni i utwory fortepianowe. W swoich utworach wokalno-instrumentalnych efekty dramatycznej monumentalności osiągał poprzez rozbudowane sceny chóralne. W muzyce kameralnej odszedł od klasycznego modelu sonatowego, wprowadzając swobodny układ typowy dla fantazji lub serenady.

</doc>
<doc id="4879776" url="https://pl.wikipedia.org/wiki?curid=4879776" title="Benedykt Aleksander Hryczyna Woyna">
Benedykt Aleksander Hryczyna Woyna

Benedykt Aleksander Woyna Hryczyna herbu Trąby (zm. 9 maja 1677 roku) – ciwun użwencki w latach 1669-1677.
W 1674 roku był elektorem Jana III Sobieskiego z Księstwa Żmudzkiego.

</doc>
<doc id="4879780" url="https://pl.wikipedia.org/wiki?curid=4879780" title="Jony (piosenkarz)">
Jony (piosenkarz)

Jony (zapis stylizowany: JONY), właściwie Cahid Hüseynli (ur. 29 lutego 1996 w Baku) – azersko-rosyjski piosenkarz, raper i autor tekstów mieszkający na stałe w Rosji.
Wczesne lata.
Urodził się 29 lutego 1996 w Baku, stolicy Azerbejdżanu. Mając 4 lata wraz z rodziną przeprowadził się do Moskwy. Ma jednego brata. Chociaż dorastał i mieszka w Rosji uważa siebie z narodowości za Azera.
Ukończył studia na Państwowym Uniwersytecie Zarządzania w Moskwie.
Kariera.
W 2018 roku w serwisie YouTube opublikował swój cover utworu "„"Fly Away"”" ukraińskiego piosenkarza T-Festa, dzięki któremu został dostrzeżony przez wytwórnię Raava Music, z którą po negocjacjach podpisał kontrakt i zaczął pracę nad autorskimi kompozycjami. Kontrakt z wytwórnią otworzył mu drzwi do wydania singli solowych jak i z udziałem rosyjskich wokalistów takich jak m.in. El'man, Mot i Gafur. 
Przełom komercyjny dla artysty nastąpił po wydaniu jego pierwszego albumu studyjnego pt. "„Spisok twoich mysliej”", który dotarł do pierwszej dziesiątki łotewskiej listy notowań oraz na niższe miejsca w notowaniach albumów w Estonii i na Litwie. Dwa utwory z tego albumu - „Lali” i „Love Your Voice” nie zostały wydane jako single, lecz dostały się na listy notowań AirPlay na Łotwie i w Grecji. Niektóre jego utwory zanotowały także miejsca w regionalnych listach notowań Spotify na terenie Indii, Turcji, Łotwy, Grecji, Bułgarii, Cypru i Estonii.
Zarówno rosyjski nadawca RTR jak i azerski İTV mieli proponować wokaliście i jego wytwórni Atlantic Records udział w Konkursie Piosenki Eurowizji, jednak przy trzech różnych okazjach Jony odrzucał te propozycje mimo chęci ze względu na jego brak „dopasowania” do konkursu.

</doc>
<doc id="4879782" url="https://pl.wikipedia.org/wiki?curid=4879782" title="Voster Uniwheels Team">
Voster Uniwheels Team



</doc>
<doc id="4879783" url="https://pl.wikipedia.org/wiki?curid=4879783" title="Voster Cycling Team">
Voster Cycling Team



</doc>
<doc id="4879785" url="https://pl.wikipedia.org/wiki?curid=4879785" title="Oleg Gorbaniuk">
Oleg Gorbaniuk

Oleg Gorbaniuk – polski psycholog, dr hab. nauk humanistycznych, profesor uczelni Instytutu Psychologii Wydziału Pedagogiki, Psychologii i Socjologii Uniwersytetu Zielonogórskiego i Instytutu Psychologii Wydziału Nauk Społecznych Katolickiego Uniwersytetu Lubelskiego Jana Pawła II. 
Życiorys.
Ukończył ekonomię (1996) oraz psychologię (1997) na Katolickim Uniwersytecie Lubelskim. 11 stycznia 2001 obronił pracę doktorską w dyscyplinie ekonomia "Efektywność ankiety pocztowej jako metody badań marketingowych" (promotor: Marek Prymon). 17 stycznia 2002 uzyskał doktorat w zakresie nauk humanistycznych, dyscyplina psychologia, za pracę pt. "Cechy identyfikacji narodowej Polaków mieszkających na Ukrainie (Badania psychologiczne)" (promotor: Zdzisław Chlewiński). 28 września 2012 habilitował się na podstawie pracy zatytułowanej "Personifikacja marki: perspektywa psychologiczna i marketingowa".
Jest profesorem uczelni w Instytucie Psychologii na Wydziale Nauk Społecznych Katolickiego Uniwersytetu Lubelskiego Jana Pawła II oraz w Instytucie Psychologii na Wydziale Pedagogiki, Psychologii i Socjologii Uniwersytetu Zielonogórskiego.

</doc>
<doc id="4879786" url="https://pl.wikipedia.org/wiki?curid=4879786" title="Piotr Rybiński">
Piotr Rybiński

Piotr Rybiński herbu Dołęga – sędzia ziemski żmudzki w latach 1670-1674, surogator grodzki żmudzki w 1653 roku, podsędek żmudzki w latach 1652-1670, pisarz grodzki żmudzki w latach 1647-1652, dworzanin skarbowy Wielkiego Księstwa Litewskiego, pułkownik w 1656 roku.
Poseł sejmiku rosieńskiego na sejm nadzwyczajny 1654 roku, sejm 1659 roku, sejm 1665 roku.
Był członkiem antyszwedzkiej konfederacji szlachty żmudzkiej, zebranej na pospolite ruszenie w Szadowie 3 czerwca 1656 roku. Był elektorem Michała Korybuta Wiśniowieckiego z Księstwa Żmudzkiego w 1669 roku. W 1674 roku był elektorem Jana III Sobieskiego z Księstwa Żmudzkiego.

</doc>
<doc id="4879809" url="https://pl.wikipedia.org/wiki?curid=4879809" title="Kamionka (sielsowiet Plusy)">
Kamionka (sielsowiet Plusy)

Kamionka (; ) – wieś na Białorusi, w obwodzie witebskim, w rejonie brasławskim, w sielsowiecie Plusy.
Inna nazwa wsi to Kamionka II.
Historia.
W czasach zaborów w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka a następnie w gminie Plusy.
Według Powszechnego Spisu Ludności z 1921 roku zamieszkiwało tu 116 osób, wszystkie były wyznania rzymskokatolickiego. Jednocześnie 13 mieszkańców zadeklarowało polską przynależność narodową a 103 białoruska. Były tu 22 budynki mieszkalne. W 1931 w 21 domach zamieszkiwało 109 osób.
Miejscowość należała do parafii rzymskokatolickiej w Plusach. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Plusach.

</doc>
<doc id="4880176" url="https://pl.wikipedia.org/wiki?curid=4880176" title="Adrianna Grabizna">
Adrianna Grabizna

Adrianna Grabizna – dr hab., profesorka uczelni Instytutu Psychologii Wydziału Nauk Społecznych Uniwersytetu Zielonogórskiego.
Życiorys.
Ukończyła studia w trybie indywidualnego programu studiów w obrębie filozofii i biologii na Uniwersytecie Wrocławskim i w 2002r. uzyskała tytuł magistra filozofii. 10 listopada 2006r. uzyskała Doktorat Europejski nadany przez Universit"é" Jean Moulin Lyon 3 na podstawie pracy doktorskiej "La théorie évolutive de la connaissance. La relation phylogénétique de la représentatrion à l’objet" i na podstawie obrony w języku francuskim i angielskim. Od maja 2007r. do maja 2008r. pracowała jako research assistant na Wydziale Bioinformatyki na University of Windsor, a od września 2008r. do sierpnia 2009r. była pracowniczką naukową w w Austrii. 5 czerwca 2015r. uzyskała habilitację (habilitation à diriger des recherches, HDR]) w dziedzinie nauk humanistycznych, w dyscplinie filozofia, na Université Paris Ouest Nanterre la Défense. Od 2010r. pracuje na Uniwersytecie Zielonogórskim i od 2016r. jest profesorką uczelni Instytutu Psychologii Wydziału Nauk Społecznych Uniwersytetu Zielonogórskiego.

</doc>
<doc id="4880307" url="https://pl.wikipedia.org/wiki?curid=4880307" title="Carla Lazzari">
Carla Lazzari

Carla Lazzari (ur. 19 sierpnia 2005 w Nicei) – francuska piosenkarka. Reprezentantka Francji w 17. Konkursie Piosenki Eurowizji dla Dzieci (2019). 
Życiorys.
Pochodzi z Châteauneuf-Villevieille niedaleko Nicei w departamencie Alp Nadmorskich znajdujących się w południowo-wschodniej Francji. Urodziła się w rodzinie kompozytorów i piosenkarzy.
Mając pięć lat, wstąpiła do Konserwatorium w Nicei. 
W 2018 dotarła do finału francuskiej wersji programu "The Voice Kids". 11 października 2019 roku została ogłoszona przez France Télévisions reprezentantką Francji z piosenką „Bim bam toi” w 17. Konkursie Piosenki Eurowizji dla Dzieci organizowanym w Gliwicach. 24 listopada wystąpiła w finale konkursu, w którym zdobyła łącznie 169 punktów, w tym 84 pkt. od widzów (3. miejsce) i 85 pkt. od jury (6. miejsce), dzięki czemu zajęła piąte miejsce.
W czerwcu 2020 wydała swój debiutancki album studyjny pt. "L'autre moi".
Podczas finału 65. Konkursu Piosenki Eurowizji podała punkty jako sekretarz francuskiego jury.
19 grudnia wraz z Élodie Gossuin i Olivierem Minne była prowadzącą 19. Konkurs Piosenki Eurowizji dla Dzieci (2021).

</doc>
<doc id="4880592" url="https://pl.wikipedia.org/wiki?curid=4880592" title="Chevrolet Onix">
Chevrolet Onix

Chevrolet Onix – samochód osobowy klasy miejskiej produkowany pod amerykańską marką Chevrolet od 2012 roku. Od 2019 roku produkowana jest druga generacja modelu.
Pierwsza generacja.
Chevrolet Onix I został zaprezentowany po raz pierwszy w 2012 roku.
Pierwsza generacja modelu Onix została opracowana przez brazylijski oddział General Motors jako budżetowy, miejski hatchback skierowany do klientów na rynkach Ameryki Południowej. W dotychczasowej, lokalnej ofercie producenta Onix zastąpił przestarzałe modele Corsa i Celta.
Oparty o platformę "GEM" koncernu General Motors, zyskał charakterystyczne, obłe proporcje nadwozia z ostro zarysowanymi reflektorami i przednim wlotem powietrza. Kokpit opracowano w estetyce nawiązującej do globalnych modeli Chevroleta, z ekranem dotykowym w konsoli centralnej umożliwiającym łączność z systemem MyLink.
Lifting.
W 2017 roku samochód przeszedł obszerną modernizację. Przemodelowano kształt wlotu powietrza, zderzaków oraz reflektorów i lamp, a także wnętrze pojazdu, w którym zamntowano większy ekran dotykowy z obsługą Android Auto i Apple CarPlay. Do wersji wyposażeniowych samochodu doszła specjalna wersja Onix Activ, stylizowana na crossovera, która otrzymała podwyższone zawieszenie, plastikowe osłony nadwozia i relingi dachowe.
Zmiana nazwy.
Wraz z premierą drugiej generacji Oniksa w 2019 roku, Chevrolet zdecydował się pozostawić dotychczasowy model w produkcji. Zdecydowano się jedynie zmienić nazwę na Chevrolet Joy w przypadku wariantu hatchback, a także Chevrolet Joy Plus w przypadku wariantu sedan dotychczas noszącego nazwę Prism.
Wersje wyposażenia.
Wyposażenie podstawowej wersji obejmuje m.in. 2 poduszki powietrzne ABS i wspomaganie układu kierowniczego.
Druga generacja.
Chevrolet Onix II został zaprezentowany po raz pierwszy w 2019 roku.
W przypadku drugiej generacji modelu Onix, Chevrolet zdecydował się poszerzyć jego zasięg rynkowy, a także włączyć do gamy nadwoziowej wariant sedan. Samochód opracowano na unowocześnionej platformie "GEM" koncernu General Motors wspólnie z pokrewnymi miejskimi modelami, na czele z crossoverem Tracker.
Pod kątem stylistycznym samochód zyskał znacznie przestronniejsze nadwozie z wyrazistyą stylizacją, zyskując duży wlot powietrza z przodu i obszerny, sześciokątny wlot powietrza. Nadwozie przyozdobiły przetłoczenia, z kolei tylna część nadwozia zyskała łagodnie opadającą linię dachu.
Sprzedaż.
Druga generacja Oniksa trafiła w pierwszej kolejności do sprzedaży na rynku chińskim tuż po premierze w kwietniu 2019 na Shanghai Auto Show. Samochód oferowany jest tam tylko jako sedan, zastępując modele Aveo i Sail.
We wrześniu 2019 roku zasięg rynkowy Onixa II został poszerzny także o Amerykę Południową, gdzie ofertę uzupełnił także 5-drzwiowy hatchback wyróżniający się ściętym tyłem z szeroko rozstawionymi, umieszczonymi na krawędziach błotników lampami. W 2020 roku Chevrolet Onix II trafił do sprzedaży na kolejnych rynkach - w Meksyku oraz Kolumbii.
Wersje wyposażenia.
Wyposażenie podstawowej wersji pojazdu obejmuje m.in. ABS, ESP i 6 poduszek powietrznych. Opcjonalnie samochód może zostać wyposażony w m.in. system multimedialny z 7-calowym ekranem, usługę OnStar, czujniki parkowania, kamerę cofania czy też skórzaną tapicerkę.

</doc>
<doc id="4880777" url="https://pl.wikipedia.org/wiki?curid=4880777" title="Ludwika Wojciechowska">
Ludwika Wojciechowska

Ludwika Wojciechowska – polska psycholog, dr hab. nauk humanistycznych, profesor uczelni Instytutu Psychologii Wydziału Pedagogiki, Psychologii i Socjologii Uniwersytetu Zielonogórskiego.
Życiorys.
W 1969 ukończyła studia psychologiczne na Uniwersytecie Warszawskim, 14 kwietnia 1981 obroniła pracę doktorską "Oddziaływania wychowawcze matek a przystosowanie społeczne dzieci z rodzin rozbitych", 13 kwietnia 2010 habilitowała się na podstawie pracy zatytułowanej "Syndrom pustego gniazda. Dobrostan matek usamodzielniających się dzieci". Została zatrudniona na stanowisku adiunkta w Zakładzie Psychologii Rozwoju Człowieka na Wydziale Psychologii Uniwersytetu Warszawskiego.
Jest profesorem uczelni Instytutu Psychologii Wydziału Pedagogiki, Psychologii i Socjologii Uniwersytetu Zielonogórskiego.

</doc>
<doc id="4880804" url="https://pl.wikipedia.org/wiki?curid=4880804" title="Iveco Daily Electric">
Iveco Daily Electric



</doc>
<doc id="4880805" url="https://pl.wikipedia.org/wiki?curid=4880805" title="MAN eTGE">
MAN eTGE



</doc>
<doc id="4880807" url="https://pl.wikipedia.org/wiki?curid=4880807" title="Stade de la Colombière">
Stade de la Colombière

Stade de la Colombière – wielofunkcyjny stadion w Épinal, we Francji. Został otwarty w 1967 roku. Może pomieścić 6000 widzów. Swoje spotkania rozgrywają na nim piłkarze klubu SAS Épinal.

</doc>
<doc id="4880818" url="https://pl.wikipedia.org/wiki?curid=4880818" title="Mercedes-Benz SLS AMG Electric Drive">
Mercedes-Benz SLS AMG Electric Drive



</doc>
<doc id="4880840" url="https://pl.wikipedia.org/wiki?curid=4880840" title="Lista najstarszych ludzi w Niemczech">
Lista najstarszych ludzi w Niemczech

Na poniższej liście znajduje się 54 najstarszych ludzi w historii Niemiec. Wiek 25 osób z tej listy (1 mężczyzny i 24 kobiet) został zweryfikowany przez Gerontology Research Group. Natomiast 29 osób (1 mężczyzny i 28 kobiet) wiek jest jeszcze badany więc są wyłączeni z numeracji. Najstarszym człowiekiem w historii Niemiec, była Augusta Holtz (1871-1986), która żyła 115 lat i 79 dni. Najstarszym człowiekiem w Niemczech, który nie wyemigrował była Josefine Ollman (1908-2022), która żyła 113 lat i 247 dni. (żyć miał dłużej jedynie Gustav Gerneth, którego jednak wiek jest wątpliwy (1905-2019), 114 lat 6/7 dni, jeśi wiek Gernetha zostałby zweryfikowany, zostałby on najstarszym mężczyzną w historii Niemiec.) Najstarszym potwierdzonym przez GRG mężczyzną był Hermann Dörnemann(1893–2005), który żył 111 lat i 279 dni.

</doc>
<doc id="4880841" url="https://pl.wikipedia.org/wiki?curid=4880841" title="Stade du Schlossberg">
Stade du Schlossberg

Stade du Schlossberg – wielofunkcyjny stadion w Forbach, we Francji. Został otwarty 30 września 1923 roku. Może pomieścić 6000 widzów. Swoje spotkania rozgrywają na nim piłkarze klubu US Forbach. W latach 1957–1966 obiekt gościł występy tej drużyny w Ligue 2.

</doc>
<doc id="4880843" url="https://pl.wikipedia.org/wiki?curid=4880843" title="Beata Trzop">
Beata Trzop

Beata Trzop – polska socjolog, dr hab. nauk społecznych, profesor uczelni i dyrektor Instytutu Socjologii Wydziału Pedagogiki, Psychologii i Socjologii Uniwersytetu Zielonogórskiego.
Życiorys.
26 marca 2004 obroniła pracę doktorską "Typy kultury popularnej upowszechniane w pismach kobiecych wydawanych w Polsce", 4 kwietnia 2014 habilitowała się na podstawie pracy zatytułowanej "Dojrzałe, spełnione, niezależne...? : Kobiety 50+ w socjologicznym zwierciadle". Była zatrudniona na stanowisku adiunkta w Instytucie Socjologii na Wydziale Pedagogiki, Socjologii i Nauk o Zdrowiu Uniwersytetu Zielonogórskiego.
Została zatrudniona na stanowisku profesora uczelni i dyrektora w Instytucie Socjologii na Wydziale Pedagogiki, Psychologii i Socjologii Uniwersytetu Zielonogórskiego.

</doc>
<doc id="4880857" url="https://pl.wikipedia.org/wiki?curid=4880857" title="Szkoła Podstawowa im. Armii Krajowej w Chełmcach">
Szkoła Podstawowa im. Armii Krajowej w Chełmcach

Szkoła Podstawowa im. Armii Krajowej – szkoła znajdująca się w Chełmcach, w województwie kujawsko-pomorskim, w powiecie inowrocławskim, w gminie Kruszwica.
Historia.
Początki szkoły.
Mało wiadomo o początkach owej szkoły. W księgach kościelnych pochodzących z I poł. XV wieku znaleźć można informację: „Od niepamiętnych lat istnieje tu szkoła”. Szkołę utrzymywał w tamtym czasie proboszcz ze swoich własnych funduszy, a zajęcia przeprowadzano prawdopodobnie w budynkach kościelnych.
XIX wiek.
Księgi kościelne zawierają też informacje o szkole w późniejszych okresach. Znana jest lokalizacja budynku szkolnego. XIX-wieczny budynek stoi do dziś, nazywany jest przez mieszkańców domem gminnym.
Po rozbiorach Chełmce wcielono do Prus, dlatego w szkole uczono dwóch języków: języka polskiego, a także języka niemieckiego. W okresie od II połowy XIX wieku do I wojny światowej zaprzestano nauki języka polskiego. Niemiecki stał się jedynym językiem wykładowym. W czasie nasilania się germanizacji podjęto próbę wprowadzenia obowiązkowej modlitwy i nauki religii w języku niemieckim. Uczniowie i ich rodzice zbuntowali się przeciw temu, podobnie jak we Wrześni. Powyższy strajk zorganizował ówczesny uczeń, Stanisław Paruzal.
XX wiek.
W 1906 roku do użytku został oddany nowy budynek szkolny. Stoi do dziś przy drodze prowadzącej na Morgi. Budynek nazywany jest przez mieszkańców „starą” lub „czerwoną” szkołą, ze względu na kolor użytej do budowy cegły. Jak na tamte czasy i wiejską szkołę budynek przestronny, duży, z jasnymi salami. Dobre oświetlenie zdecydowanie wpłynęło na poprawę warunków nauczania. Składał się z trzech sal lekcyjnych: jedna na parterze oraz dwie na piętrze. Na poddaszu były mieszkania dla nauczycieli, natomiast na parterze od strony podwórka mieszkał kierownik szkoły. Przez pewien czas w szkole zlokalizowany był urząd pocztowy, który prowadziła żona kierownika szkoły. Najstarsi, żyjący mieszkańcy Chełmc i okolic uczęszczali do „starej” szkoły.
W czasie okupacji hitlerowskiej szkoła była zamknięta dla polskich uczniów. Nieliczna młodzież chodziła do czynnej w tamtym czasie szkoły w Tarnówku. Pierwszym rocznikiem absolwentów po wojnie był 1945/46. Była to młodzież, która rozpoczęła naukę przed wojną, a w czasie okupacji dochodziła do szkoły w Tarnówku. Większość dzieci uczyła się wtedy jednak w domach.
Powojenne klasy były bardzo liczne, dlatego w „czerwonej” szkole było trudno pomieścić wszystkich uczniów. Problem ten skończył się, gdy szkole udostępniono pomieszczenia w starym baraku. Młodzież uczyła się tam do 1952 roku.
Wiosną 1949 roku rozpoczęto budowę nowego budynku szkolnego. Wzniesiono go w sąsiedztwie „starej” szkoły. Z braku dostatecznej ilości funduszy została wykonana tylko 1/3 zaprojektowanego obiektu, czyli część północna z czterema klasami. Łącznie prace trwały 2 lata. Budynek został oddany do użytku 1 lutego 1951 roku.
W roku 1957 w nowej szkole założono instalację elektryczną i przeprowadzono remonty, także w starym budynku.
Do lat 50. XX w. każde rozpoczęcie i zakończenie roku szkolnego rozpoczynane były nabożeństwem w kościele parafialnym św. Katarzyny. Przez następne czterdzieści lat dzieci na lekcje religii uczęszczały do kościoła, wyjątkiem były lata 1957–58, kiedy to ksiądz nauczał w szkole.
Modernizacja.
W 1986 roku rozpoczęły się prace modernizacyjne. Założono wówczas instalację centralnego ogrzewania, a także doprowadzono sieć wodociągową do sal lekcyjnych. Po wielu latach starań, 19 października 1993 roku, w trakcie uroczystego zebrania otwarto nowe skrzydło szkoły, w którym znajdują się sanitariaty i szatnia.
Awarie.
5 października 2020 w godzinach wieczornych, w szkole miała miejsce awaria hydrantu wewnętrznego, która spowodowała duże szkody. Przeprowadzono remont.

</doc>
<doc id="4880859" url="https://pl.wikipedia.org/wiki?curid=4880859" title="Kirkole">
Kirkole

Kirkole (; ) – wieś na Białorusi, w obwodzie witebskim, w rejonie brasławskim, w sielsowiecie Plusy.
Historia.
W czasach zaborów w granicach Imperium Rosyjskiego.
W latach 1921–1945 wieś a następnie kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka a następnie w gminie Plusy.
Według Powszechnego Spisu Ludności z 1921 roku zamieszkiwało tu 67 osób, wszystkie były wyznania rzymskokatolickiego i zadeklarowały polską przynależność narodową. Było tu 8 budynków mieszkalnych. W 1931 w 12 domach zamieszkiwało 75 osób.
Miejscowość należała do parafii rzymskokatolickiej w Plusach. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Plusach.

</doc>
<doc id="4880878" url="https://pl.wikipedia.org/wiki?curid=4880878" title="Stade Municipal de Rumelange">
Stade Municipal de Rumelange

Stade Municipal – stadion piłkarski w Rumelange, w Luksemburgu. Został otwarty 31 sierpnia 1969 roku. Może pomieścić 3010 widzów. Swoje spotkania rozgrywają na nim piłkarze klubu US Rumelange.

</doc>
<doc id="4880891" url="https://pl.wikipedia.org/wiki?curid=4880891" title="Linia kolejowa Grundhof – Dillingen / Beaufort">
Linia kolejowa Grundhof – Dillingen / Beaufort

Kolej Grundhof – Dillingen / Beaufort (luks. "Linn Grondhaff – Dillingen / Beefort", fr. "Ligne Grundhof – Dillingen / Beaufort") – rozebrana, jednotorowa wąskotorowa linia kolejowa o długości 6,70 i 7,367 km w Luksemburgu o rozstawie szyn 1000 mm, łącząca stację normalnotorową Grundhof (linia Ettelbruck – Diekirch – Wasserbillig) z Beaufort (Beefort) i Dillingen.
Historia.
Prace przygotowawcze rozpoczęto od budowy w miejscu zwanym Saueracht zbiornika wodnego, który posłużył do zasilania w wodę lokomotyw oraz stacji wąskotorowej Grundhof. Ruch towarowy został zainaugurowany 4 listopada 1904 na linii do Dillingen, a pasażerski 5 listopada 1911 do stacji Beaufort (czas jazdy pociągu pasażerskiego w 1947 wynosił 30 minut). 1 marca 1918 rozbudowano sieć do kamieniołomu wybudowanego przez Montfort w lesie, w pobliżu Dillingen. 4 kwietnia 1918 uruchomiono pochylnię Kosselt – Saueracht do transportu drewna i kamieni. Ruch na linii zlikwidowano 2 maja 1948.
Charakterystyka linii.
Największe nachylenie podłużne linii wynosiło 35 mm na metr. 77% linii przebiegało po rampach. Maksymalna prędkość pociągów towarowych wynosiła 15 km/h. Maksymalna długość pociągu (bez lokomotywy) wynosiła 60 metrów. Zabronione było jednoczesne poruszanie się po linii dwóch pociągów. Pociągi były osłaniane przez 2 wagony towarowe, z wyjątkiem odcinka pomiędzy trzecim nawrotem, a kamieniołomami. Podczas jazdy pociągi były hamowane za pomocą hamulca Westinghouse. Dla pełnego bezpieczeństwa hamulce śrubowe wagonów towarowych musiały być stale włączone podczas jazdy pociągów i musiały być natychmiast serwisowane, jeśli hamulec pneumatyczny nie działał. W kierunku Beaufort pociągi towarowe musiały być wyłącznie pchane, a w kierunku Grundhof wyłącznie ciągnięte. Aby spełnić te wymagania, lokomotywa musiała zmieniać czoło przy każdym nawrocie na trasie. Pociągi pasażerskie na odcinku Grundhof – Beaufort były ciągnięte z Grundhof do pierwszego nawrotu, pchane od pierwszego do drugiego nawrotu, ciągnięte od drugiego do trzeciego nawrotu i pchane od trzeciego nawrotu do Beaufort. Z Beaufort do Grundhof odjazd odbywał się lokomotywą na końcu składu, a tym samym pozostawała ona stale przyczepiona w tym miejscu i docierała do stacji Grundhof na czele składu. Na obu końcach pociągów znajdowały się również dwa wagony towarowe (osłonowe). W obu końcach składu znajdowali się konduktor i pracownik techniczny, obaj trzymający hamulce śrubowe. Tych dwóch hamulców nie można było w żadnym wypadku porzucić. Kontrola biletów odbywa się zatem przed wyjazdem.
Tabor.
Na sieci służyły m.in. dwie lokomotywy parowe 030 T PH seria N o numerach 311 i 312. Ich producentem był La Meuse (1904, numery fabryczne: 1848, 1849, później CFL o numerach 361, 362). Przewoźnik dysponował trzema wagonami pasażerskimi mieszanymi z 24 miejscami, dwoma wagonami pasażerskimi i dwoma zamkniętymi wagonami do pociągów towarowych.

</doc>
<doc id="4880896" url="https://pl.wikipedia.org/wiki?curid=4880896" title="Tim Gerresheim">
Tim Gerresheim

Timothäus „Tim“ Gerresheim (ur. 24 lutego 1939) – niemiecki szermierz, florecista, brązowy medalista olimpijski z Rzymu.
Brała udział w trzech igrzyskach olimpijskich (IO 60, IO 64, IO 68). W 1960 po medal sięgnął w konkursie drużynowym, startując w ramach olimpijskiej reprezentacji Niemiec. Również w tej konkurencji był srebrnym medalistą mistrzostw świata w 1959.

</doc>
<doc id="4880898" url="https://pl.wikipedia.org/wiki?curid=4880898" title="Timothäus Gerresheim">
Timothäus Gerresheim



</doc>
<doc id="4880908" url="https://pl.wikipedia.org/wiki?curid=4880908" title="Królowie przeklęci (miniserial 1972)">
Królowie przeklęci (miniserial 1972)

Królowie przeklęci (fr. "Les Rois Maudits") – francuski miniserial historyczny wyemitowany w latach 1972–1973. Został oparty na cyklu siedmiu powieści o tym samym tytule autorstwa Maurice'a Druona. W 2014 roku serial znalazł się wśród siedmiu najlepszych seriali historycznych wg tygodnika Polityka.
Serial został zrealizowany w teatralnej konwencji, w większości w studio filmowym. Główne role także powierzono aktorom teatralnym. 
Emisje i wydania.
Serial został pierwotnie wyemitowany we francuskiej telewizji w latach 1972–1973, premiera pierwszego odcinka miała miejsce 21 grudnia 1972 roku. Polska premiera miała miejsce w roku w 1985 roku.
Na podstawie tej samej sagi w roku 2005 powstał drugi, w koprodukcji francusko-włoskiej wyreżyserowany przez . Wersja ta była emitowana w Polsce na antenie TVP Historia w 2015 roku.

</doc>
<doc id="4880909" url="https://pl.wikipedia.org/wiki?curid=4880909" title="Grupa pułkownika Gustawa Orlicz-Dreszera">
Grupa pułkownika Gustawa Orlicz-Dreszera

Grupa pułkownika Gustawa Orlicz-Dreszera – związek taktyczny Wojska Polskiego z okresu wojny polsko-bolszewickiej.
Struktura organizacyjna.
"Skład w sierpniu 1920":

</doc>
<doc id="4880912" url="https://pl.wikipedia.org/wiki?curid=4880912" title="Weimarer Verfassung">
Weimarer Verfassung



</doc>
<doc id="4880916" url="https://pl.wikipedia.org/wiki?curid=4880916" title="Schizorhiza neglecta">
Schizorhiza neglecta

Schizorhiza neglecta – gatunek rzadkich roślin należący do monotypowego rodzaju Schizorhiza z rodziny kosaćcowatych ("Iridaceae"), występujący endemicznie w Kraju Przylądkowym w Południowej Afryce. Obszar występowania tego gatunku ograniczony jest do 65-kilometrowego odcinka gór Hottentots-Holland w skrajnie południowo-zachodniej części Prowincji Przylądkowej Zachodniej. Znane są trzy populacje tej rośliny: w Bainskloofpas, Jonkershoek oraz w Steenbras Dam. Największa populacja zasiedla skarpy rzeki Berg, które w okresie jej kwitnienia pokryte są dywanami białych kwiatów.
Systematyka.
Rodzaj z plemienia "Watsonieae", z podrodziny "Crocoideae" z rodziny kosaćcowatych ("Iridaceae").
Z uwagi na różnice morfologiczne i genetyczne między populacjami z Jonkershoek i Bainskloofpas rozważane jest ich rozdzielenie na dwa taksony.

</doc>
<doc id="4880919" url="https://pl.wikipedia.org/wiki?curid=4880919" title="Frank Blackfire">
Frank Blackfire

Frank Blackfire właśc. Frank Gosdzik (ur. 24 lutego 1966 w Essen) – niemiecki gitarzysta thrash metalowy, jeden z pierwszych gitarzystów niemieckiego zespołu thrash metalowego Sodom.
Życiorys.
Młodość.
Urodził się 24 lutego 1966 roku w Essen. W wieku jedenastu lat zainspirowany udziałem w koncercie zespołu AC/DC rozpoczął grę na gitarze. Później jak Frank nauczył się grać założył własny zespół Midia.
Sodom.
W 1987 roku dołączył do niemieckiego zespołu black metalowego Sodom. Po dołączeniu do zespołu przekonał jego lidera Toma Angelrippera, że w thrash metalu przestano śpiewać o satanizmie, horrorach i okultyzmie, a zaczęto śpiewać o polityce, wojnie czy problemach społecznych. Wtedy również dzięki niemu zespół zaczął grać thrash metal.
Pierwszą płytą Sodom nagraną z Frankiem był album Persecution Mania wydany w 1987 roku. Jednak dopiero po następnym albumie Agent Orange zespół zaczął odnosić ogromne sukcesy komercyjne. Jednak w tamtym czasie w zespole nie działo się dobrze ponieważ Tom Angelripper i Chris Witchhunter popadli w alkoholizm co spowodowało, że zespół kiepsko grał muzykę na żywo. Frank był z tego powodu wściekły. W tym samym roku zdecydował się opuścić zespół.
Kreator.
W tym samym czasie od zespołu Kreator odszedł gitarzysta Jörg Trzebiatkowski przez co lider kapeli Mille Petrozza musiał szukać nowego gitarzysty. Mille zaproponował Frankowi dołączenie do swojego zespołu na co ten się zgodził. Pierwszym albumem Kreatora nagranym z Frankiem była płyta Coma of Souls. Grał z Kreatorem przez następne kilka lat.
W 1996 roku zdecydował się opuścić Kreatora po to, by zająć się czymś innym.
Po odejściu z zespołu Kreator.
Po odejściu z Kreatora zaczął różne eksperymenty muzyczne m.in. z muzyką jazzową. Zajął się również tworzeniem klasycznej muzyki rockowej. W 1998 roku wystąpił gościnnie na albumie Scepter of Black Knowledge niemieckiego zespołu black metalowego Black Messiah.
W 2000 roku wyemigrował do São Paulo, gdzie zarabiał na życie jako nauczyciel gry na gitarze. W 2001 roku założył swój własny zespół Mystic, w którym pełni funkcję gitarzysty i wokalisty. Po nagraniu dwóch demówek wrócił do Zagłębia Ruhry w połowie 2006 roku i kontynuował działalność pod nową nazwą Blackfire.
W 2009 roku podczas festiwalu Wacken Open Air w Niemczech wystąpił gościnnie z zespołem Whiplash.
W 2016 roku po odejściu Michaela Hoffmanna Frank dołączył do zespołu Assassin jako gitarzysta.
Powrót do Sodom.
W styczniu 2018 roku z zespołu Sodom odszedł wieloletni gitarzysta Bennermann oraz perkusista Makka. W lutym tego samego roku Tom Angelripper ogłosił, że Frank Blackfire wraca do zespołu.
Obecnie cały zespół wraz z Frankiem pracuje nad nowym szesnastym albumem zespołu Genesis XIX.
Życie osobiste.
Żonaty, ma córkę.

</doc>
<doc id="4880922" url="https://pl.wikipedia.org/wiki?curid=4880922" title="Michael Wulf (muzyk)">
Michael Wulf (muzyk)

Michael Wulf (ur. 6 grudnia 1963, zm. 21 lipca 1993) – niemiecki gitarzysta thrash metalowy. Występował przez krótki czas w takich zespołach jak Sodom czy Kreator. Od 1986 roku nie prowadził żadnej działalności muzycznej. W 1993 roku zginął w wypadku motocyklowym.

</doc>
<doc id="4880923" url="https://pl.wikipedia.org/wiki?curid=4880923" title="Weistritztalbahn">
Weistritztalbahn



</doc>
<doc id="4880927" url="https://pl.wikipedia.org/wiki?curid=4880927" title="Schizorhiza">
Schizorhiza



</doc>
<doc id="4880928" url="https://pl.wikipedia.org/wiki?curid=4880928" title="Bernd Kost">
Bernd Kost

Bernd Kost znany również jako Bernemann (ur. 3 lipca 1963 w Niemczech) – niemiecki gitarzysta thrash metalowy znany przede wszystkim jako wieloletni gitarzysta zespołu Sodom.
Życiorys.
Początki (1988-1991)
Swoją karierę muzyczną Bernd rozpoczął od zespołu Crows w 1988 roku gdzie pełnił rolę gitarzysty. Opuścił on zespół w 1991 roku.
Sodom (1996-2018)
W 1996 roku wraz z Konradem Schottkowskim dołączył do zespołu Sodom, w którym grał przez ponad 20 lat. Pierwszym albumem Sodom Berndem była płyta "’Til Death Do Us Unite" wydana w 1997 roku. Ostatnim albumem Sodom nagranym z Berndem było Decision Day wydane w 2016 roku.
W styczniu 2018 roku Bernd wraz z perkusistą Makka ogłosił rozstanie się z Sodom. Według ich twierdzenia zostali oni wyrzuceni z zespołu przez lidera kapeli Toma Angelrippera podczas rozmowy przez aplikację WhatsApp. Tom swtierdził, że chce zacząć wszystko od nowa z nowymi muzykami. Od tamtej pory wraz z Freiwaldem gra w zespole Bonded.
Wybrana dyskografia.
Sodom (1996-2018)
Crows (1988-1991)
Bonded (2018-nadal)

</doc>
<doc id="4880929" url="https://pl.wikipedia.org/wiki?curid=4880929" title="Zasolenie gleb">
Zasolenie gleb

Zasolenie gleb – udział zawartości soli w glebie. Zasolenie może być spowodowane naturalnymi procesami, takimi jak wietrzenie minerałów, ruch wód gruntowych i stopniowe wycofywanie się oceanu, lub powstać w wyniku sztucznych procesów, takich jak nawadnianie i używanie soli drogowej. Zasolenie gleby mierzy się za pomocą pomiarów przewodnictwa elektrycznego. Zasolenie można badać również, analizując pH gleby.
Sole występują naturalnie w glebie oraz w wodzie. W głównej mierze w zasoleniu udział biorą: sód, potas, magnez czy chlor. Zawartość soli decyduje o istnieniu trzech rodzajów gleb: solnych, solno-sodowych i sodowych. Każdy rodzaj gleby ma unikalne właściwości, które wymagają specjalnego zarządzania.
Ma wpływ na kondycję gleb oraz rozwój flory, m.in. zmniejszając potencjał osmotyczny roztworu glebowego. W niektórych regionach o klimacie śródziemnomorskim, takich jak Kalifornia, zasolenie gleby występuje jedynie sezonowo. Latem zawartość wzrasta, zaś zimowe deszcze wypłukują sól, zasolenie spada, a wczesną wiosną osiąga najniższy poziom. Gradienty zasolenia wpływają na rozmieszczenie gatunków, szczególnie w przypadku roślin wrażliwych na zasolenie. Sole w glebie oddziałują na rośliny, zmniejszając dostępność wody, a wysokie zasolenie jest uważane za fizjologiczną suszę.
Działania ludzkie mogą wpływać na zwiększenie soli w wodzie do nawadniania. Odpowiednie zarządzanie nawadnianiem może zapobiegać gromadzeniu się sól w wodach. Przykład nieodpowiedniego zarządzania zasoleniem wód miał miejsce w Egipcie w 1970 roku, kiedy zbudowano Wielką Tamę na rzece Nil w okolicach miasta Asuan. Zmiana poziomu wód gruntowych przed budową umożliwiła erozję gleby, która doprowadziła do wysokiego stężenia soli w wodzie. Uważa się, iż może to wpłynąć na możliwości demograficzne części Afryki, powodując niezdatność do zamieszkania z braku wody pitnej oraz niezdatności do prowadzenia upraw. 
Zasolenie może wzrastać także wokół ośrodków miejskich oraz produkcyjnych, na co wpływać może m.in.:Oprowadzanie ścieków komunalnych, woda odprowadzana z elektrowni, nawadnianie parków czy składowane materiały budowlane. 
Procesem mającym na celu zmniejszenie zawartości soli w glebach jest m.in. odsalanie, którego skutkiem jest wzrost żyzności gleb uprawnych lub pozyskiwanie wód pitnych w regionach o małej ilości słodkiej wody, których rozwój technologiczny pozwala na optymalne odsalanie nowoczesnymi metodami. Za pioniera tej technologii uznawane są Zjednoczone Emiraty Arabskie. 

</doc>
<doc id="4880930" url="https://pl.wikipedia.org/wiki?curid=4880930" title="Duthiastrum">
Duthiastrum



</doc>
<doc id="4880934" url="https://pl.wikipedia.org/wiki?curid=4880934" title="Grupa warowna „Körner”">
Grupa warowna „Körner”

Grupa warowna „Körner” – jedna z 13 niemieckich grup warownych umocnień Łuku Odry-Warty (Oder-Warthe Bogen, Międzyrzeckiego Rejonu Umocnionego). Została zbudowana z myślą o obronie obszaru, który z racji ukształtowania terenu nie nadawał się do zalania przy wykorzystaniu Jazu 712 oraz 714. Grupa znajduje się około 1,5 km na południe od miejscowości Staropole.
Grupa składa się z następujących obiektów:
W pobliżu grupy warownej znajduje się Jaz 712, którego zadaniem było spiętrzenie wód na południe od umocnień w kierunku wsi Lubrza.
31 stycznia 1945 roku 8 Gwardyjski Korpus Zmechanizowany gen. Driomowa zdecydowanym uderzeniem na południe od grupy warownej Körner i na północ od Pz. W. 694 w Lubrzy, przełamał linię umocnień i znalazł się na tyłach niemieckich w okolicach Staropola.
Grupa Warowna Körner nie spełniła pokładanych w niej nadziei, a składał się na to szereg czynników. Po pierwsze, nie dokonano zalewu przedpola fortyfikacji przy wykorzystaniu Jazów 712 i 714. Po drugie, schrony zostały obsadzone przez niepełne i niedoświadczone załogi oraz po trzecie, w momencie forsowania grupy Warownej Körner, Armia Czerwona przekroczyła opuszczone umocnienia MRU w rejonie Bledzewa, co groziło oskrzydleniem sił zaangażowanych w obronę centralnego odcinka umocnień, a w konsekwencji szybsze wycofanie niemieckich sił na zachód.

</doc>
<doc id="4880941" url="https://pl.wikipedia.org/wiki?curid=4880941" title="Héctor Nazarith">
Héctor Nazarith

Héctor Alfonso Nazarith Gil (ur. 14 stycznia 1977 w Palmirze, zm. 5 sierpnia 2008 w Cali) – kolumbijski piłkarz występujący na pozycji napastnika.
Kariera klubowa.
Nazarith jest wychowankiem młodzieżowej drużyny Milán FC, a później przez kilka miesięcy występował w lidze ekwadorskiej w barwach Delfín SC. Następnie przeniósł się do panamskiego Tauro FC, z którym wywalczył tytuł wicemistrza Panamy (2000/2001). W międzynarodowych rozgrywkach Copa Interclubes UNCAF strzelił bramkę w meczu z kostarykańską Saprissą (1:1) – był to pierwszy gol dla Tauro w historii występów klubu na tym turnieju. W styczniu 2002 powrócił do ojczyzny, gdzie zasilił ekipę Real Cartagena. W jej barwach zdobył dwa gole w lidze kolumbijskiej. a na koniec sezonu 2002 drużyna spadła do drugiej ligi.
Następnie Nazarith po raz drugi został piłkarzem Tauro FC, gdzie dwa razy z rzędu zdobył mistrzostwo Panamy (Apertura 2003, Clausura 2003). Ponadto w sezonie Clausura 2003 został królem strzelców ligi panamskiej (9 goli), zaś w 2004 roku został wybrany w oficjalnym plebiscycie najlepszym obcokrajowcem rozgrywek. Bezpośrednio po tym przeniósł się do San Francisco FC, z którym również wywalczył dwa mistrzostwa Panamy (Clausura 2005, Apertura 2006). W lipcu 2006 powrócił do Tauro, gdzie ponownie zdobył dwa tytuły mistrzowskie (Clausura 2006, Apertura 2007). Był opisywany jako silny, waleczny i trudny do upilnowania przez obrońców napastnik. Karierę został zmuszony przerwać pod koniec 2007 roku ze względu na pogorszenie stanu zdrowia spowodowane chorobą tropikalną.
Kariera reprezentacyjna.
W styczniu 1997 Nazarith został powołany przez Jorge Cruza i Félixa Valverde do reprezentacji Kolumbii U-20 na Mistrzostwa Ameryki Południowej U-20. Tam nie rozegrał jednak żadnego spotkania, zaś jego kadra odpadła z rozgrywek już w pierwszej rundzie. Zawodnikami tamtej drużyny byli m.in. Jairo Castillo, Mayer Candelo, Andrés Mosquera czy Julián Viáfara.
Za sprawą świetnych występów w lidze panamskiej, duża część kibiców i dziennikarzy proponowała naturalizowanie Nazaritha i powołanie go do reprezentacji Panamy. Pozytywnie do tej idei odnosił się sam zawodnik. Ostatecznie jednak do tego nie doszło.
Choroba i śmierć.
W 2006 roku Nazarith zapadł na gorączkę krwotoczną denga, chorobę tropikalną przenoszoną przez ukąszenie komara egipskiego. W jej wyniku schudł dwadzieścia kilogramów, lecz jeszcze przez kilka miesięcy kontynuował karierę piłkarską w Panamie w barwach Tauro FC. Jego stan zdrowia pogorszył się pod koniec 2007 roku, wobec czego rozpoczął hospitalizację na oddziale intensywnej terapii w klinice Rey David w Cali. Tam choroba zaatakowała jego układ oddechowy, a następnie zapadł w stan śpiączki. Zmarł 5 sierpnia 2008.

</doc>
<doc id="4880950" url="https://pl.wikipedia.org/wiki?curid=4880950" title="Arkadij Wuł">
Arkadij Wuł



</doc>
<doc id="4880954" url="https://pl.wikipedia.org/wiki?curid=4880954" title="Li Huifen">
Li Huifen

Li Huifen (chiń. 李惠芬; ur. 14 października 1963 w Shijiazhuangu) – chińska tenisistka stołowa, srebrna medalistka olimpijska, trzykrotna medalistka mistrzostw świata, trenerka tenisa stołowego.
W 1988 roku wystąpiła na igrzyskach olimpijskich w Seulu. Wzięła udział w jednej konkurencji – zdobyła srebrny medal olimpijski w grze pojedynczej. W latach 1987–1989 zdobyła trzy medale mistrzostw świata (dwa złote i jeden srebrny), a w latach 1986–1988 pięć medali mistrzostw Azji (jeden złoty i cztery brązowe).
Po zakończeniu kariery zawodniczej rozpoczęła pracę jako trenerka tenisa stołowego. Od 1998 roku pracowała z żeńską reprezentacją Hongkongu, w latach 2002–2013 pełniła funkcję głównego szkoleniowca reprezentacji.

</doc>
<doc id="4880959" url="https://pl.wikipedia.org/wiki?curid=4880959" title="Gonçalo Almeida">
Gonçalo Almeida

Gonçalo Almeida (ur. 26 listopada 1990 w Vila Real) – luksemburski piłkarz portugalskiego pochodzenia występujący na pozycji pomocnika w luksemburskim klubie FC Differdange 03. W latach 2010–2012 młodzieżowy reprezentant Luksemburga w kadrach U-19 i U-21.
Kariera klubowa.
CS Grevenmacher.
1 lipca 2010 podpisał kontrakt z zespołem CS Grevenmacher. Zadebiutował 1 lipca 2010 w meczu kwalifikacji do Ligi Europy przeciwko Dundalk F.C. (3:3), w którym zdobył bramkę. W Nationaldivisioun zadebiutował 8 sierpnia 2010 w meczu przeciwko Jeunesse Esch (2:2). Pierwszą bramkę w lidze zdobył 15 sierpnia 2010 w meczu przeciwko Jeunesse Canach (0:1).
FC Differdange 03.
1 lipca 2015 przeszedł do klubu FC Differdange 03, w którym zadebiutował 2 lipca 2015 w meczu kwalifikacji do Ligi Europy przeciwko Bala Town F.C. (3:1). W Nationaldivisioun zadebiutował 23 sierpnia 2015 w meczu przeciwko FC Wiltz 71 (5:0), w którym zdobył bramkę. W sezonie 2016/17 wraz z zespołem zajął drugie miejsce w tabeli zdobywając tytuł wicemistrza Luksemburga.
Kariera reprezentacyjna.
Luksemburg U-19.
W 2010 otrzymał powołanie do reprezentacji Luksemburga U-19, w której zadebiutował 17 maja 2010 w meczu towarzyskim przeciwko reprezentacji Belgii U-19 (1:2).
Luksemburg U-21.
W 2010 otrzymał powołanie do reprezentacji Luksemburga U-21. Zadebiutował 17 listopada 2010 w meczu towarzyskim przeciwko reprezentacji Finlandii U-21 (1:0), w którym strzelił gola.

</doc>
<doc id="4880967" url="https://pl.wikipedia.org/wiki?curid=4880967" title="Jose Joaquin Perez">
Jose Joaquin Perez

José Joaquín Pérez Mascayano (ur. 6 maja 1801 w Santiago, zm. 1 czerwca 1889 tamże) – chilijski prawnik, polityk, prezydent Chile w latach 1861-1871. 
Życiorys.
Wykształcenie, wczesna kariera polityczna.
Urodził się jako syn Santiago Antonio Pérez Salas i Maríi de la Luz Mascayano Larraín. Rozpoczął studia humanistyczne na Real Colegio Carolino, zaś ukończył prawo na Real Universidad de San Felipe uzyskując tytuł prawnika. 
Swoją karierę polityczną rozpoczął w 1829 roku, gdy został mianowany chargé d'affaires we Francji, a w 1830 został ambasadorem Chile w Argentynie. Od 1834 do 1852 roku sześciokrotnie obejmował mandat poselski. W 1844 roku został mianowany wiceministrem finansów, stanowisko to piastował od 12 września 1844 do 17 kwietnia 1845 roku, zostając ministrem do 22 września 1846 roku. Następnie ogłoszony został ministrem spraw wewnętrznych i stosunków zagranicznych, pełniąc tę funkcję od 12 czerwca 1849 do 19 kwietnia 1850. Wszystkie te stanowiska objął za rządów Manuela Bulnesa. W latach 1852 - 1861 był senatorem z ramienia Partii Narodowej.
Prezydentura.
18 września 1861 roku został wybrany na prezydenta republiki Chile. Za jego rządów dokonano reinterpretacji artykułu konstytucji odnoszącego się do ustawy o wolności wyznania religijnego w Chile.
Wojna z Hiszpanią.
Po incydencie blokadzie portów Peru, w geście solidarności z sąsiadującym krajem wypowiedział wojnę Hiszpanii. . 
Późniejsze życie.
Po zakończeniu drugiej kadencji, w 1872 roku przeszedł na polityczną emeryturę. Zmarł 1 czerwca 1889 roku w Santiago. 

</doc>
<doc id="4880979" url="https://pl.wikipedia.org/wiki?curid=4880979" title="Sosnowiec (powiat piotrkowski)">
Sosnowiec (powiat piotrkowski)



</doc>
<doc id="4880981" url="https://pl.wikipedia.org/wiki?curid=4880981" title="Denis Stumpf">
Denis Stumpf

Denis Stumpf (ur. 9 września 1997) – luksemburski piłkarz występujący na pozycji pomocnika w luksemburskim klubie Union Titus Pétange.
Kariera klubowa.
UN Käerjéng 97.
1 lipca 2015 został przeniesiony z zespołu juniorskiego do pierwszej drużyny UN Käerjéng 97. Zadebiutował 8 marca 2015 w meczu Nationaldivisioun przeciwko US Mondorf-les-Bains (2:0), w którym zdobył bramkę. W sezonie 2014/15 wraz z zespołem spadł z ligi, po porażce w meczu barażowym z UNA Strassen (0:3). Rok później, w sezonie 2015/16 z powrotem awansował do najwyższej klasy rozgrywkowej zdobywając Mistrzostwo Éierepromotioun.
US Hostert.
1 lipca 2016 udał się na roczne wypożyczenie do klubu US Hostert. Zadebiutował 21 sierpnia 2016 w meczu Éierepromotioun przeciwko FC Atert Bissen (4:1). Pierwszą bramkę zdobył 4 września 2016 w meczu ligowym przeciwko Avenir Beggen (7:0). W sezonie 2016/17, po wygranym meczu barażowym z Jeunesse Canach (2:2, k. 2:4), awansował do Nationaldivisioun. W nowej lidze zadebiutował 4 sierpnia 2017 w meczu przeciwko F91 Dudelange (2:1), a pierwszą bramkę zdobył 15 października 2017 w meczu przeciwko Union Titus Pétange (2:2). 27 maja 2018 wystąpił w meczu finałowym Pucharu Luksemburga przeciwko Racing FC Union Luksemburg (0:0, k. 3:4), który jego drużyna przegrała po rzutach karnych.
Union Titus Pétange.
1 lipca 2020 podpisał kontrakt z drużyną Union Titus Pétange.
Życie prywatne.
Jego brat Chris również jest piłkarzem, występuje w klubie F91 Dudelange na pozycji obrońcy.

</doc>
<doc id="4880989" url="https://pl.wikipedia.org/wiki?curid=4880989" title="Golkowice (województwo dolnośląskie)">
Golkowice (województwo dolnośląskie)



</doc>
<doc id="4880990" url="https://pl.wikipedia.org/wiki?curid=4880990" title="Borków (województwo dolnośląskie)">
Borków (województwo dolnośląskie)



</doc>
<doc id="4880992" url="https://pl.wikipedia.org/wiki?curid=4880992" title="Zadná Ostrá">
Zadná Ostrá

Zadná Ostrá (1245 m) – wschodni wierzchołek szczytu Ostrá w Wielkiej Fatrze na Słowacji.
Ostrá i Zadná Ostrá wznoszą się w południowo-zachodniej, „turczańskiej” części Wielkiej Fatry. Ich masywy oddzielają Blatnicką dolinę od doliny Konský dol. Ponadto Zadná Ostrá jest zwornikiem dla dwóch innych grzbietów. Jedn z nich biegnie do szczytu Tlstá, drugi do szczytu Smrekov (1441 m). Wschodnie stoki Zadnej Ostrej opadają do Tmavej doliny będącej odgałęzieniem doliny Selenec (ta zaś jest odgałęzieniem Gaderskiej doliny).
Zadná Ostrá zbudowana jest z triasowych dolomitów, miejscami występują też ciemnoszare wapienie, zwane tu „guttensztajńskimi” (słow. "guttensteinské vapence"). Ma płaski grzbiet z licznymi skałami podciętymi pionowymi ścianami skalnymi. Wapienne skały o wysokich pionowych ścianach znajdują się również na stokach Zadnej Ostrej. Poza tym masyw jest całkowicie zalesiony. Na szczycie rosną nieliczne kępy kosodrzewiny. Na stanowiskach najbardziej eksponowanych znajdują się bogate zespoły muraw naskalnych z turzycą trwałą, goździkiem lśniącym i innymi gatunkami wapieniolubnymi. Na zboczach południowych występuje bogata flora ciepłolubna, z turzycą niską, kostrzewą bladą, omanem wąskolistnym i in.
Cały masyw Zadnej Ostrej objęty jest ochrona ścisłą – znajduje się na obszarze rezerwatu przyrody Tlstá.

</doc>
<doc id="4880994" url="https://pl.wikipedia.org/wiki?curid=4880994" title="Kaczyce (województwo dolnośląskie)">
Kaczyce (województwo dolnośląskie)



</doc>
<doc id="4881047" url="https://pl.wikipedia.org/wiki?curid=4881047" title="Muhammad wuld Bilal">
Muhammad wuld Bilal

Muhammad wuld Bilal Masud (ur. 10 grudnia 1963 w Rusu) – polityk mauretański. 6 sierpnia 2020 mianowany premierem przez prezydenta Al-Ghazwaniego, po tym, jak poprzedni rząd, którym kierował Isma’il wuld Bidda wuld asz-Szajch Sidija został zdymisjonowany w wyniku poważnych oskarżeń o korupcję.

</doc>
<doc id="4881055" url="https://pl.wikipedia.org/wiki?curid=4881055" title="Stade Joseph Philippart">
Stade Joseph Philippart

Stade Joseph Philippart – stadion piłkarski w Rodange, w Luksemburgu. Obiekt może pomieścić 3400 widzów. Swoje spotkania rozgrywają na nim piłkarze klubu FC Rodange 91.

</doc>
<doc id="4881059" url="https://pl.wikipedia.org/wiki?curid=4881059" title="Maliakos">
Maliakos

Maliakos (gr. "Μαλιακός κόλπος", Maliakos kolpos) – zatoka Morza Egejskiego o powierzchni 90 km² i głębokości 25-30 m, część Zatoki Eubejskiej Północnej. Do zatoki na jej zachodnim krańcu wpływa rzeka Spercheios, na północnym wybrzeżu leży miasteczko i port Stilida. Zatoka eksploatowana jako łowisko we wschodniej części, w zachodniej częściowo chroniona przyrodniczo. Między brzegiem zatoki i górami znajduje się wąwóz Termopile, miejsce bitwy grecko-perskiej.

</doc>
<doc id="4881061" url="https://pl.wikipedia.org/wiki?curid=4881061" title="Mohammed Ould Bilal">
Mohammed Ould Bilal



</doc>
<doc id="4881068" url="https://pl.wikipedia.org/wiki?curid=4881068" title="Kalasatama (dzielnica)">
Kalasatama (dzielnica)



</doc>
<doc id="4881070" url="https://pl.wikipedia.org/wiki?curid=4881070" title="Röhl (gmina)">
Röhl (gmina)



</doc>
<doc id="4881073" url="https://pl.wikipedia.org/wiki?curid=4881073" title="Marian Bernard Wimmer">
Marian Bernard Wimmer

Marian Bernard Wimmer (ur. 13 kwietnia 1897 w Kołomyi, zm. 21 września 1970 w Łodzi) – polski architekt, grafik i nauczyciel akademicki, jeden z twórców Państwowej Wyższej Szkoły Filmowej, Telewizyjnej i Teatralnej w Łodzi.
Życiorys.
Brał udział w wojnie polsko-bolszewickiej. W 1926 ukończył architekturę na Politechnice Lwowskiej. Tuż po studiach rozpoczął pracę jako nauczyciel w Państwowej Szkole Przemysłu Drzewnego w Zakopanem, gdzie pracował do 1939 (od 1936 jako dyrektor tej placówki). 
W 1945 Wimmer stworzył koncepcję szkolenia operatorów filmowych i scenografów i kierował nim w ramach Instytutu Filmowego (jako z-ca dyrektora). Rok później zlikwidowano Instytut a kształcenie przeniesiono do nowo powstałego Wydziału Filmowego Państwowej Wyższej Szkoły Sztuk Plastycznych w Łodzi, której w 1947 został profesorem. W latach 1953–1956 Marian Wimmer był wykładowcą plastyki filmowej na Wydziale Reżyserskim utworzonej w 1948 Państwowej Wyższej Szkoły Filmowej w Łodzi, do której przeniesiono studentów kierunków filmowych. W 1957 został profesorem nadzwyczajnym.
Projekty.
Jako architekt był autorem m.in.: 
Marian Wimmer był członkiem oddziałów krakowskiego i łódzkiego Stowarzyszenia Architektów Polskich (SARP). Został odznaczony m.in. Krzyżem Kawalerskim Orderu Odrodzenia Polski (1969) i Srebrną Odznaką SARP (1958). Był żonaty ze Stanisławą Krużanką-Wimmer (1903–1971), również architektką. Pochowany na Cmentarzu Doły w Łodzi.

</doc>
<doc id="4881074" url="https://pl.wikipedia.org/wiki?curid=4881074" title="Tadeusz Radwański">
Tadeusz Radwański

Tadeusz Teodor Antoni Radwański (ur. 6 czerwca 1884 w Warszawie, zm. tamże 17 września 1960) – polski dziennikarz, pisarz, działacz komunistyczny ps. "Jurowski, Leon".
Życiorys.
Urodzony w rodzinie inteligenckiej. W 1900, podczas nauki w gimnazjum, wstąpił do SDKPiL. W 1901 rozpoczął studia na Wydziale Przyrodniczym Uniwersytetu Warszawskiego. W czasie rewolucji 1905 roku współorganizator strajku szkolnego w Warszawie; w związku z tymi wydarzeniami od grudnia do marca 1906 aresztowany, a następnie wydalony z Uniwersytetu Warszawskiego. Studia kontynuował eksternistycznie na Uniwersytecie Odeskim, i ukończył je w 1907.
Aktywny w SDKPiL, kilkakrotnie (w 1908, 1913 i 1916) aresztowany. Uczestnik rewolucji październikowej. Naczelnik Zarządu Politycznego Zachodniej Dywizji Strzelców. W roku 1920 kierował Wydziałem Propagandy i Informacji w Tymczasowym Komitecie Rewolucyjnym Polski w Białymstoku, działał także jako agent kontrwywiadu Czeka. W latach 1921—22 przebywał z ramienia KPRP na Śląsku. W latach 1922-1946 przebywał na emigracji w USA, gdzie pracował jako robotnik i dziennikarz. Wstąpił do KP USA, był działaczem sekcji polskiej KP USA. W 1941 po nieudanym zabiegu utracił wzrok. Po powrocie do Polski w 1946 uzyskał pracę w "Chłopskiej Drodze", a następnie w MSZ, którego urzędnikiem był w latach 1947-1954. Napisał wspomnienia, których fragment opublikowano w 1959 w kwartalniku Z Pola Walki.
Pracę w zawodzie dziennikarza rozpoczął w 1903 w "Przeglądzie Tygodniowym" a następnie w "Głosie", w którym to pełnił przez kilka miesięcy funkcję sekretarza redakcji. Pracował później w "Kurierze Porannym" jako redaktor działu sprawozdań z odczytów popularnonaukowych w komunistycznym dzienniku "Prawda" w Gliwicach
W 1955 za udział w rewolucji 1905 odznaczony został Orderem Sztandaru Pracy II klasy.
W 1920 opublikował broszurę "Prawda o wojnie Polski z Rosją Sowiecką: o co walczy Polska? O co walczy Armja Czerwona?" Tłumaczył na język polski twórczość Diemjana Biednego.

</doc>
<doc id="4881075" url="https://pl.wikipedia.org/wiki?curid=4881075" title="Marian Wimmer">
Marian Wimmer



</doc>
<doc id="4881076" url="https://pl.wikipedia.org/wiki?curid=4881076" title="Ekstraliga polska w rugby union (2020/2021)">
Ekstraliga polska w rugby union (2020/2021)

Ekstraliga polska w rugby union (2020/2021) – sześćdziesiąty piąty sezon najwyższej klasy rozgrywek ligowych rugby union drużyn piętnastoosobowych mężczyzn w Polsce. Tytuł mistrza Polski po raz jedenasty w historii zdobyło Ogniwo Sopot, które w finale pokonało Master Pharm Rugby Łódź. Trzecie miejsce zajął Orkan Sochaczew. 
System rozgrywek.
Rozgrywki zaplanowano w systemie jesień – zima i podzielono na dwie fazy: zasadniczą i finałową. 
W fazie zasadniczej wszystkie drużyny ligi rozgrywały mecze systemem każdy z każdym, mecz i rewanż (runda jesienna i runda wiosenna). Za zwycięstwo drużyna otrzymywała 4 punkty, za remis 2 punkty, a za porażkę 0 punktów. Ponadto można było otrzymać 1 punkt bonusowy – za zdobycie co najmniej 4 przyłożeń lub za porażkę nie więcej niż siedmioma punktami. Walkower oznaczał wynik 25:0 oraz przyznanie zwycięskiej drużynie 5 punktów, a przegranej odjęcie 1 punktu. W przypadku równej ilości dużych punktów w tabeli ligowej, o klasyfikacji miały decydować kolejno: bilans bezpośrednich spotkań (mała tabela, uwzględniająca również punkty bonusowe), korzystniejszy bilans małych punktów, większa liczba zdobytych małych punktów, mniejsza liczba wykluczeń definitywnych, mniejsza liczba wykluczeń czasowych, losowanie.
W fazie finałowej rozegrano dwa spotkania: drużyny sklasyfikowane na pierwszym i drugim miejscu tabeli fazy zasadniczej spotkały się w meczu finałowym, którego stawką jest mistrzostwo Polski, a drużyny z trzeciego i czwartego miejsca – w meczu o trzecie miejsce. Gospodarzami tych spotkań były w obu przypadkach drużyny sklasyfikowane na wyższych miejscach w tabeli ligowej (czyli odpowiednio drużyny z pierwszego i trzeciego miejsca). Ostatnia drużyna Ekstraligi rozegrała mecz barażowy o prawo do gry w Ekstralidze w kolejnym sezonie ze zwycięzcą I ligi. Gospodarzem tego spotkania była drużyna, która broniła się przed spadkiem z Ekstraligi. W przypadku remisu w tych spotkaniach o zwycięstwie miała decydować 30-minutowa dogrywka, a następnie konkurs kopów na bramkę. . 
Podczas meczu w każdej drużynie na boisku musiało przebywać przez cały czas co najmniej 12 zawodników polskich (redukując w ten sposób liczbę obcokrajowców do trzech jednocześnie). Ponadto wprowadzono wymóg, aby w składzie drużyny wpisanym do protokołu zawodów (łącznie z rezerwowymi) znalazło się co najmniej trzech zawodników urodzonych w 1997 lub młodszych, w tym co najmniej jeden urodzony w 1999 lub młodszy. Począwszy od rundy wiosennej wymóg trzech zawodników dotyczył graczy urodzonych najwcześniej w 1998, przy czym co najmniej dwóch musiało być urodzonych najwcześniej w 2000, a co najmniej jeden musiał być zawodnikiem pierwszej linii młyna.
Uczestnicy rozgrywek.
Do rozgrywek zgłoszono 10 drużyn (wszystkie 9 drużyn Ekstraligi i zwycięzca I ligi z poprzedniego sezonu):
Dla Sparty Jarocin był to pierwszy w historii klubu sezon na tym poziomie rozgrywek.
Faza zasadnicza.
Przed sezonem faworytów rozgrywek upatrywano w dwóch drużynach, które od kilku lat rywalizowały o tytuł mistrzowski: Ogniwo Sopot (mistrz z 2019) i Master Pharm Rugby Łódź (najlepsza drużyna z przerwanego sezonu 2019/2020). Do faworytów zaliczano także Skrę Warszawa, która przed sezonem dokonała poważnych wzmocnień swojego składu (m.in. pozyskała z Łodzi Daniela Gdulę). Nowych sponsorów pozyskała drużyna Budowlanych Lublin, która także ściągnęła kilku nowych zawodników i była uważana za kandydata do walki o wyższe lokaty. Zaplanowano transmisje jednego lub dwóch meczów z każdej kolejki rundy jesiennej w telewizji Polsat Sport Fight. Z powodu pandemii COVID-19 w polskiej lidze mogli pojawić się w tym sezonie zawodnicy, którzy w innych warunkach graliby w swoich rodzimych rozgrywkach – w ich krajach jednak kryzys był głębszy. Niemniej pod koniec rundy jesiennej pandemia dotknęła także polską ligę – po zakażeniach stwierdzonych na zgrupowaniu reprezentacji odwołano ósmą kolejkę spotkań, nie doszło też do skutku kilka spotkań z innych kolejek. Zostały one przełożone na wiosnę, a najlepszą drużyną jesieni było niepokonane w lidze Ogniwo Sopot. W rundzie wiosennej transmisje spotkań prowadzono na platformie HbbTV telewizji TVP Sport, a transmisję meczu finałowego – w otwartym kanale tej stacji. 
Ostatecznie prawo gry w finale zapewniły sobie drużyny obrońców tytułu, Ogniwa Sopot, oraz Master Pharm Rugby Łódź, natomiast do meczu o trzecie miejsce awansowały Skra Warszawa i Orkan Sochaczew, który zapewnił sobie awans w ostatniej kolejce, pokonując Awentę Pogoń Siedlce. Ostatnie miejsce w tabeli, oznaczające konieczność gry w barażu o utrzymanie przeciwko mistrzowi pierwszej ligi, zajęła Sparta Jarocin.
Wyniki spotkań:
Tabela (w kolorze zielonym wiersze z drużynami, które awansowały do fazy finałowej, w kolorze żółtym drużyna, która grała w barażu o pozostanie w Ekstralidze):
Uwagi: Skrze Warszawa odjęto dwa punkty w tabeli z powodu niespełnienia wymogu obecności w składzie młodzieżowców w meczach przeciwko Master Pharm Rugby Łódź i Ogniwu Sopot. Edachowi Budowlanym Lublin już po zakończeniu sezonu za drugi walkower odjęto 10 punktów, jednak Komisja Odwoławcza na początku kolejnego sezonu anulowała tę decyzję.
Faza finałowa.
Mecz o trzecie miejsce.
Mecz o trzecie miejsce toczył się w szybkim tempie, ale na pierwsze punkty trzeba było czekać pół godziny. Do przerwy prowadził Orkan Sochaczew 10:0. Po przerwie, choć gracze Skry mieli szanse, jedyne punkty zdobyła drużyna z Sochaczewa i ona wygrała 17:0. Najlepszym zawodnikiem meczu uznano Artura Fursenko z drużyny Orkana.
Wynik meczu o trzecie miejsce:
Finał.
Mecz finałowy był zaciętym spotkaniem, w których większość punktów zdobyli dla obu drużyn Wojciech Piotrowicz i Michał Kępa z rzutów karnych. Jedyne przyłożenie pod koniec pierwszej połowy zdobył dla Ogniwa Robert Olszewski.
Wynik finału:
Klasyfikacja końcowa.
Tabela:
Statystyki.
Najskuteczniejszym graczem Ekstraligi był gracz Master Pharm Rugby Łódź Michał Kępa z dorobkiem 232 punktów. 
I liga i II liga.
Oprócz Ekstraligi istnieją dwa niższe poziomy ligowe: I i II liga. Na obu tych poziomach do rozgrywek zgłosiło się po sześć drużyn (w II lidze ostatecznie przystąpiło do gry pięć zespołów). Beniaminkami w I lidze były Posnania Poznań, która zwyciężyła II ligę w poprzednim sezonie, oraz Arka Rumia, która zajęła w II lidze drugie miejsce, ale awansowała poziom wyżej z powodu decyzji Miedziowych Lubin – mimo utrzymania się w I lidze, zdecydowali się na grę w II lidze. Z kolei do gry w II lidze zgłosiły się dwie nowe drużyny: wracający do rozgrywek ligowych po przerwie KS Budowlani Łódź i druga drużyna ekstraligowej Juvenii Kraków.
W I lidze rozgrywki podzielono na dwie fazy. W fazie zasadniczej drużyny grały każdy z każdym, mecz i rewanż. W fazie finałowej drużyny podzielono na dwie grupy po trzy zespoły, w ramach których drużyny grały każdy z każdym po jednym spotkaniu (początkowo planowano mecz i rewanż), a klasyfikowane były bez uwzględniania dorobku punktowego z poprzedniej fazy. W grupie play-off wystąpiły trzy najlepsze drużyny fazy zasadniczej, które walczyły o mistrzostwo I ligi i prawo do gry w barażu o awans do Ekstraligi, a w grupie play-out trzy najsłabsze drużyny fazy zasadniczej, które broniły się przed spadkiem do drugiej ligi (automatycznie spada najsłabsza drużyna, chyba że mistrz II ligi nie zdecyduje się na awans – wówczas rozgrywany jest baraż z wicemistrzem II ligi). W II lidze odbyła się tylko jedna faza rozgrywek systemem ligowym: każdy z każdym, mecz i rewanż.
Mistrzem I ligi została Posnania Poznań, dzięki czemu awansowała do meczu barażowego o prawo gry w kolejnym sezonie Ekstraligi. Z kolei ostatnie miejsce zajęła Wataha Zielona Góra, spadając do II ligi. Mistrzem II ligi zostały rezerwy Juvenii Kraków, ponieważ jednak zgodnie z regulaminem nie mogły awansować poziom wyżej, do I ligi awansowali KS Budowlani Łódź. Z rozgrywek na tym poziomie wycofała się na dwie kolejki przed końcem Mazovia Mińsk Mazowiecki.
Końcowa klasyfikacja I i II ligi:
Baraż o Ekstraligę.
W meczu barażowym o Ekstraligę broniąca się przed spadkiem i grająca na własnym boisku Sparta Jarocin uległa mistrzowi I ligi, Posnanii Poznań, która dzięki temu wywalczyła prawo do gry w Ekstralidze w kolejnym sezonie.
Wynik barażu:
Rozgrywki młodzieżowe.
W zakończonych w 2021 rozgrywkach w kategoriach młodzieżowych mistrzostwo Polski zarówno wśród juniorów, jak i kadetów zdobyły drużyny KS Budowlanych Commercecon Łódź.

</doc>
<doc id="4881078" url="https://pl.wikipedia.org/wiki?curid=4881078" title="Chica Xavier">
Chica Xavier

Chica Xavier wł. Francisca Xavier Queiroz de Jesus (ur. 22 stycznia 1932 w Salvadorze, zm. 8 sierpnia 2020 w Rio de Janeiro) – brazylijska aktorka filmowa, teatralna i telewizyjna.
Biografia.
Xavier pracowała w teatrze, kinie i telewizji. Znana była przede wszystkim z pracy nad operami mydlanymi w telewizyjnych telenowelach "Globo", ale przez 60 lat działała w teatrze. Xavier urodziła się w Salvadorze w Bahia. Była żoną aktora Clementino Kelé. 
Chica Xavier urodziła się w Salvadorze i rozpoczęła pracę w wieku 14 lat jako introligator w oficjalnej prasie stanu Bahia. W 1953 przeprowadziła się do Rio de Janeiro i studiowała teatr u "Pascoala Carlosa Magno". Zadebiutowała w teatrze 25 września 1956 roku w Teatro Municipal. Xavier występowała w Orfeu da Conceição obok Haroldo Costy, Léa Garcia, Cyro Monteiro, Dirce Paiva, Clementino Kelé. Xavier zagrał rolę Dama Negra, która symbolizowała śmierć; recytowała wersety z Vinícius de Moraes i tańczyła do atabaques, czyli bębnienia afro-brazylijskiego. 
Debiut filmowy Xaviera miał miejsce w Assalto ao Trem Pagador w 1962 roku w reżyserii Roberto Fariasa. Następnie pracowała przy kilku produkcjach Rede Globo. W 1973 roku Xavier zadebiutował w telewizji w telenoweli "Os Ossos do Barão". Zagrała ponad 50 postaci w serialach telewizyjnych i była członkiem obsady w Sinhá Moça, Dancin 'Days, Renascer, Pátria Minha, Cara &amp; Coroa, Força de um Desejo i miniserialu Tenda dos Milagres, gdzie zagrała mãe-de- santo Magé Bassã.
Xavier opublikowała "Chica Xavier canta sua prosa: Cantigas, louvações e rezas para os orixás" w 1999 roku. Książka miała przedmowę napisaną przez jej przyjaciela Miguela Falabella i zilustrowała ją jej córka Izabela d'Oxóssi. W 2013 roku była tematem biografii Teresy Montero zatytułowanej "„Chica Xavier: Mãe do Brasil”". Xavier urodził się w Candomblé terreiro, czyli świątyni. Była liderem wspólnoty religijnej Candomblé w Rio de Janeiro, Cercado de Boiadeiro.
Życie prywatne.
W 1956 roku Chica Xavier poślubiła aktora Clementino Kelé. Para doczekała się trójki dzieci. Małżeństwo trwało aż do śmierci Xavier 8 sierpnia 2020 roku, przyczyną śmierci aktorki był rak.

</doc>
<doc id="4881090" url="https://pl.wikipedia.org/wiki?curid=4881090" title="Hełm francuski wz. 1951">
Hełm francuski wz. 1951



</doc>
<doc id="4881091" url="https://pl.wikipedia.org/wiki?curid=4881091" title="Hełm francuski wz. 1978">
Hełm francuski wz. 1978



</doc>
<doc id="4881095" url="https://pl.wikipedia.org/wiki?curid=4881095" title="Wimmer">
Wimmer

Osoby o tym nazwisku:

</doc>
<doc id="4881100" url="https://pl.wikipedia.org/wiki?curid=4881100" title="Almeida (ujednoznacznienie)">
Almeida (ujednoznacznienie)

Osoby o tym nazwisku:
Inne:

</doc>
<doc id="4881101" url="https://pl.wikipedia.org/wiki?curid=4881101" title="Vojtěch Jírovec">
Vojtěch Jírovec



</doc>
<doc id="4881103" url="https://pl.wikipedia.org/wiki?curid=4881103" title="Bobby Schottkowski">
Bobby Schottkowski

Bobby Schottkowski, właśc. Konrad Schottkowski (ur. 15 czerwca 1969 w Dortmundzie) – niemiecki perkusista thrash metalowy znany przede wszystkim z wieloletnich występów w grupie Sodom.
Kariera muzyczna.
W 1981 roku założył zespół Crows, w którym grał przez 10 lat aż do rozwiązania zespołu w 1991 roku.
W 1996 roku kiedy popularność thrash metalu była na najniższym poziomie Konrad dołączył do zespołu Sodom wraz z gitarzystą Berndem Kostem. Grał w zespole przez następne kilka lat aż do 2010 roku kiedy to zdecydował się opuścić grupę z powodu pogorszenia się jego relacji z liderem grupy Tomem Angelripperem.
Od 2014 Konrad gra w zespole Tank, natomiast od 2018 także w Mutant Proof.
Kiedyś Konrad wraz z wokalistą zespołu Tankard prowadził program telewizyjny.
Dyskografia.
Sodom (1997–2010)
Crows (1981–1991)
Tank (od 2014)

</doc>
<doc id="4881105" url="https://pl.wikipedia.org/wiki?curid=4881105" title="Kost">
Kost

Osoby o tym nazwisku:
Osoby o tym imieniu:

</doc>
<doc id="4881119" url="https://pl.wikipedia.org/wiki?curid=4881119" title="Bitwa pod Mławą (1920)">
Bitwa pod Mławą (1920)



</doc>
<doc id="4881126" url="https://pl.wikipedia.org/wiki?curid=4881126" title="Lazzari">
Lazzari

Osoby o tym nazwisku:

</doc>
<doc id="4881128" url="https://pl.wikipedia.org/wiki?curid=4881128" title="Hełm czechosłowacki wz. 32">
Hełm czechosłowacki wz. 32



</doc>
<doc id="4881134" url="https://pl.wikipedia.org/wiki?curid=4881134" title="Hełm radziecki wz. 40">
Hełm radziecki wz. 40



</doc>
<doc id="4881137" url="https://pl.wikipedia.org/wiki?curid=4881137" title="Ege Kökenli">
Ege Kökenli

Ege Kökenli (ur. 20 marca 1993) – turecka aktorka.
Życiorys.
Urodziła się w Kırklareli w Turcji, jednak jako nastolatka przeprowadziła się do Stambułu, by uczęszczać do francuskiej szkoły średniej. Dzięki temu należała do grupy teatralnej. Przez 2 lata studiowała na prywatnym stambulskim Uniwersytecie Bilgi, a następnie ukończyła edukację na Uniwersytecie Haliç.
Jej debiut aktorski miał miejsce w 2004 roku, gdy zagrała w serialu "En İyi Arkadaşım". W późniejszych latach zagrała między innymi w serialach Güneşin Kızları"," Tylko z Tobą", Kalp Atisi."

</doc>
<doc id="4881140" url="https://pl.wikipedia.org/wiki?curid=4881140" title="Baltazar Bzowski">
Baltazar Bzowski

Baltazar Bzowski herbu Ostoja (1514-1574) – właściciel dóbr ziemskich w Bzowie, podstarości jaworowski.
Życiorys.
Baltazar Bzowski należał do rodu szlacheckiego Ostojów (Mościców). Pochodził z rodziny osiadłej w Bzowie w dawnym pow. lelowskim, w par. Kromołów. Jego małżonką była Katarzyna Krzyżanowska herbu Sulima, której rodzina wywodziła się z Krzyżanowa koło Kutna, w dawnym pow. orłowskim. Jej bratem był Joachim Krzyżanowski, rajca i burmistrz krakowski.
Baltazar Bzowski, co najmniej od 1563 roku, pełnił funkcję podstarościego jaworowskiego. Tego roku bowiem, jako sprawujący ten urząd, występuje w dokumencie, w którym Anna Bętkowska, córka Macieja Jerzyka z Bętkowa, wdowa po Marcinie Wspinku z Bzowa dokonuje cesji 20 grzywien na jego rzecz. Również w 1563 roku jest wymieniony w dokumencie, w którym Jan Czebrzik (Cebrzyk) z Bzowa zapisał mu sumę 30 grzywien na swojej części dóbr bzowskich, wraz z karczmą i łąkami. Kwotę tę Jan Czebrzik z Bzowa wcześniej pożyczył od szwagra Baltazara Bzowskiego - Joachima Krzyżanowskiego, rajcy krakowskiego.
Baltazar Bzowski zmarł 15 grudnia 1574 roku. Zachował się jego renesansowy pomnik nagrobny w archikatedrze Wniebowzięcia NMP we Lwowie. Pomnik ten znajduje się w przejściu do nawy głównej po lewej stronie, pod chórem muzycznym katedry. Przedstawia brodatego rycerza, w pozycji leżącej, podpierającego głowę prawą ręką, z herbem Ostoja w tle oraz inskrypcją dotyczącą zmarłego. 
W roku 2013 roku, na wniosek Towarzystwa Opieki nad Zabytkami, nagrobek Baltazara Bzowskiego poddano pracom konserwatorskim.

</doc>
<doc id="4881141" url="https://pl.wikipedia.org/wiki?curid=4881141" title="Hełm Brodiego">
Hełm Brodiego



</doc>
<doc id="4881143" url="https://pl.wikipedia.org/wiki?curid=4881143" title="Pseudolycopodium densum">
Pseudolycopodium densum

Pseudolycopodium densum – gatunek rośliny z rodziny widłakowatych. W wielu źródłach włączany do rodzaju widłak "Lycopodium" jako "L. deuterodensum", jednak w systematyce widłakowatych skłaniającej się do wydzielenia większej liczby rodzajów (np. system PPGI z 2016) wyróżniany jest jako przedstawiciel monotypowego rodzaju Pseudolycopodium. Roślina występuje w Australii (wschodnia część kontynentu od Queensland po Wiktorię, na izolowanym stanowisku pod Mount Lofty w Australii Południowej oraz na Tasmanii) poza tym na Nowej Zelandii (północna część Wyspy Północnej), na Wyspach Chatham i na Nowej Kaledonii.
"P. densum" rośnie w widnych, sklerofitycznych lasach i zaroślach, na wrzosowiskach, obrzeżach lasów równikowych, w regenerujących się lasach kauri na Nowej Zelandii, na brzegach jezior i oczek wodnych zwykle w miejscach zabagnionych lub wilgotnych. Na stanowiskach często rośnie obficie.
Systematyka.
W systemie PPG I z 2016, obejmującym m.in. widłaki, gatunek ten jest przedstawicielem monotypowego rodzaju "Pseudolycopodium" , będącego jednym z 9 rodzajów w obrębie podrodziny "Lycopodioideae" z rodziny widłakowatych. 
Rodzaj wyodrębniony został po raz pierwszy przez Josefa Holuba w 1983 w wyniku zaproponowanego przez niego podziału opisanego wcześniej w 1845 roku rodzaju "Diphasium" w szerokim ujęciu Karla B. Presla. 
W alternatywnym (popularnym) ujęciu "Lycopodium deuterodensum" stanowi monotypową sekcję "Pseudolycopodium" w obrębie rodzaju widłak "Lycopodium". 

</doc>
<doc id="4881146" url="https://pl.wikipedia.org/wiki?curid=4881146" title="Ze wspomnień">
Ze wspomnień

Ze wspomnień () – autobiografia Josepha Conrada. Książka, wydana w 1912, zawiera wspomnienia autora, wcześniej opublikowane we fragmentach w czasopiśmie „The English Review”. W Polsce wydana w 1934, w tłumaczeniu Anieli Zagórskiej.
Historia wydania.
Bezpośrednią przyczyną napisania wspomnień był artykuł z sierpnia 1908 Roberta Lynda w czasopiśmie „Daily News”, w którym autor, przy okazji recenzji zbioru "Sześć opowieści", zaatakował Conrada z powodu opuszczenia własnego kraju i pisania w języku nabytym. Lynd pisał: „Można by sądzić, że p. Conrad, bez kraju i języka, odkrył dla siebie nowy patriotyzm morza. Ale jego wizja ludzi jest wizją kosmopolity, człowieka bezdomnego. Gdyby tylko był pisał po polsku, jego opowieści byłyby niezawodnie tłumaczone na angielski i inne języki europejskie; dzieła zaś Josepha Conrada przełożone z polskiego byłyby, jestem pewien, cenniejszym nabytkiem na półkach niż dzieła Josepha Conrada w angielskim oryginale, jakkolwiek są one pożądane”. 
Mimo że pisarz pracował w tym okresie nad powieścią "W oczach Zachodu", już miesiąc później postanowił przedstawić czytelnikom brytyjskim historię swego życia, by odrzucić piętno renegata. Podobnie jak w przypadku "Zwierciadła morza" współpracownikiem i stenografem Conrada przy tworzeniu utworu był Ford Madox Ford. Autor pisał o planowanym utworze do swego wydawcy, Jamesa B. Pinkera: „Będą to intymne, osobiste, autobiograficzne kawałki pod ogólnym tytułem (dla wyd. książkowego zapewne) "Życie i sztuka"”. Przy tworzeniu wspomnień posiłkował się często tekstem "Pamiętników" swego wuja, Tadeusza Bobrowskiego.
Pierwsze fragmenty utworu zostały opublikowane w początkowych numerach (grudzień 1908 – maj 1909) nowego czasopisma literackiego „The English Review”, które założył i redagował Ford Madox Ford. Niestety, później drogi Conrada i Forda się rozeszły, a pisarz zarzucił wspomnienia. Dokończył pisanie dopiero w 1911. Wydanie książkowe miało początkowo nosić tytuł "Podwójne powołanie: zapiski intymne". Książka ukazała się w styczniu 1912 pod tytułem "Some Reminiscences", później zmienionym na znany dziś "A Personal Record", jako jedyny z utworów Conrada bez dedykacji. 

</doc>
<doc id="4881147" url="https://pl.wikipedia.org/wiki?curid=4881147" title="Pseudolycopodium">
Pseudolycopodium



</doc>
<doc id="4881148" url="https://pl.wikipedia.org/wiki?curid=4881148" title="Lycopodium deuterodensum">
Lycopodium deuterodensum



</doc>
<doc id="4881151" url="https://pl.wikipedia.org/wiki?curid=4881151" title="Petra Záplatová">
Petra Záplatová

Petra Záplatová (ur. 29 grudnia 1991 w Trutnovie) – czeska koszykarka grająca na pozycji rozgrywającej, reprezentantka kraju, obecnie zawodniczka Energi Toruń.
30 czerwca 2020 dołączyła do Energi Toruń. 17 listopada opuściła klub.

</doc>
<doc id="4881155" url="https://pl.wikipedia.org/wiki?curid=4881155" title="Ożaglowanie parawanowe">
Ożaglowanie parawanowe



</doc>
<doc id="4881157" url="https://pl.wikipedia.org/wiki?curid=4881157" title="Jerzy Płatowicz-Płachta">
Jerzy Płatowicz-Płachta

Jerzy Jan Płatowicz-Płachta (ur. 10 kwietnia 1893 w Sadkowej Górze, zm. 18 września 1939 pod Janowem) – pułkownik dyplomowany piechoty Wojska Polskiego, kawaler Orderu Virtuti Militari.
Życiorys.
Urodził się 10 kwietnia 1893 w Sadkowej Górze, w ówczesnym powiecie mieleckim Królestwa Galicji i Lodomerii, w rodzinie Ludwika i Marii z Chlebowskich. W latach 1905–1908 był uczniem Gimnazjum Państwowego w Podgórzu.
3 maja 1922 został zweryfikowany w stopniu kapitana ze starszeństwem z 1 czerwca 1919 i 402. lokatą w korpusie oficerów piechoty, a jego oddziałem macierzystym był nadal 45 pp. Później został przeniesiony do 60 Pułku Piechoty Wielkopolskiej w Ostrowie Wielkopolskim na stanowisko pełniącego obowiązki dowódcy I batalionu. 31 marca 1924 został mianowany majorem ze starszeństwem z 1 lipca 1923 i 116. lokatą w korpusie oficerów piechoty. 1 listopada 1924 został przydzielony do Wyższej Szkoły Wojennej w Warszawie, w charakterze słuchacza Kursu 1924–1926. 11 października 1926, po ukończeniu kursu i otrzymaniu dyplomu naukowego oficera Sztabu Generalnego, został przydzielony do Dowództwa Okręgu Korpusu Nr V w Krakowie. W czerwcu 1927 został przydzielony do 23 Dywizji Piechoty w Katowicach na stanowisko szefa sztabu. W grudniu 1929 został przydzielony do Dowództwa Okręgu Korpusu Nr VII w Poznaniu na stanowisko szefa oddziału. We wrześniu 1930 został przeniesiony do 16 Pułku Piechoty w Tarnowie na stanowisko zastępcy dowódcy pułku. 4 lipca 1932 został przydzielony do składu osobowego inspektora armii gen. dyw. Mieczysława Norwid-Neugebauera w Toruniu na stanowisko II oficera sztabu. 17 stycznia 1933 został mianowany podpułkownikiem ze starszeństwem z 1 stycznia 1933 i 2. lokatą w korpusie oficerów piechoty. W 1934 został przesunięty na stanowisko I oficera sztabu. W kwietniu 1936 został przeniesiony do Korpusu Ochrony Pogranicza na stanowisko dowódcy Pułku KOP „Czortków” w Czortkowie. Z dniem 1 lutego 1937 został mianowany dowódcą Pułku KOP „Sarny”. Na stopień pułkownika został mianowany ze starszeństwem z 19 marca 1939 i 18. lokatą w korpusie oficerów piechoty. Na początku września 1939 objął dowództwo rezerwowego 97 Pułku Piechoty. Na jego czele walczył w kampanii wrześniowej. Poległ 18 września 1939 pod Janowem. Pochowany na Cmentarzu Wojskowym (Rakowickim) w Krakowie (kwatera 8 woj.-narożnik płd.-zach.). 

</doc>
<doc id="4881160" url="https://pl.wikipedia.org/wiki?curid=4881160" title="Głuptak (system obrony przeciwminowej)">
Głuptak (system obrony przeciwminowej)

Głuptak (System głębinowy obrony przeciwminowej OPM kryptonim „Głuptak”) – polski głębinowy system obrony przeciwminowej przeznaczony dla Marynarki Wojennej. Opracowany został przez zespół pod kierunkiem dr hab. inż. Lecha Rowińskiego, prof. nadzw. PG z Katedry Projektowania Okrętów i Robotyki Podwodnej Wydziału Oceanotechniki i Okrętownictwa Politechniki Gdańskiej.
Budowa.
System obrony przeciwminowej (OPM) wykorzystuje mały, zdalnie sterowany pojazd o długości ok. 1 m i kształcie przypominającym torpedę. Napędzany niewielkimi śrubami poruszanymi przez silniki elektryczne służy do przenoszenia efektora niszczącego minę morską przy pomocy kumulacyjnego ładunku wybuchowego. W czasie takiej operacji pojazd również ulega zniszczeniu. W wersji ćwiczebnej może być wykorzystywany do rozpoznania.
Pojazd wyposażony jest w obrotową głowicę o ruchomości pełnej półsfery, przeznaczoną do celowania w miny morskie. Głowica mieści kumulacyjny ładunek bojowy z zapalnikiem, kamerę TV, sonar i dwa emitery promieni światła laserowego pozwalające na precyzyjne celowanie kierunkiem działania strumienia kumulacyjnego. Budowa umożliwia celowanie w bok, a nie tylko na wprost jak inne podobne urządzenia na świecie. Pojazd ma zdolność skutecznego działania w warunkach silnych prądów o prędkości do 2 m/s.
Zastosowanie.
Przeznaczeniem systemu jest identyfikacja i neutralizacja obiektów niebezpiecznych znajdujących się w toni, spoczywających na dnie, a także częściowo zagrzebanych w mule i ukrytych za przeszkodami terenowymi. Głuptak może operować na głębokości od 5 do 200 m. Podobne systemy są używane także przez inne floty NATO.
Pojazdy „Głuptak” opracowane na Politechnice Gdańskiej wchodzą w skład wyposażenia niszczyciela min ORP „Kormoran”, który wszedł do służby w Marynarce Wojennej w 2017.
W celu zwiększenia zasięgu Głuptaka, może być on zainstalowany na zdalnie kierowanym pojeździe podwodnym Morświn, skonstruowanym na Politechnice Gdańskiej.
Wyróżnienia.
System zdobył wyróżnienie „za najlepszy patent za wynalazek, prawo ochronne na wzór użytkowy lub prawo z rejestracji wzoru przemysłowego, chroniony prawem własności przemysłowej, uzyskany w wyniku realizacji badań naukowych lub prac rozwojowych” w V Konkursie na najlepszą pracę naukową i wdrożenie z obszaru obronności.

</doc>
<doc id="4881164" url="https://pl.wikipedia.org/wiki?curid=4881164" title="Krzysztof Krysiak">
Krzysztof Krysiak

Krzysztof Krysiak (ur. 19 lutego 1969 w Gdańsku) – polski lekkoatleta chodziarz, wicemistrz Polski.
Osiągnięcia.
Był wicemistrzem Polski w chodzie na 50 kilometrów w 1994 i srebrnym medalistą w 1990.
Rekordy życiowe.
Źródła:

</doc>
<doc id="4881166" url="https://pl.wikipedia.org/wiki?curid=4881166" title="Ormiański Komitet Olimpijski">
Ormiański Komitet Olimpijski



</doc>
<doc id="4881167" url="https://pl.wikipedia.org/wiki?curid=4881167" title="Vladimir Popović (ur. 1935)">
Vladimir Popović (ur. 1935)



</doc>
<doc id="4881169" url="https://pl.wikipedia.org/wiki?curid=4881169" title="Zgromadzenia Misjonarzy Towarzystwa Maryi (montfortanie)">
Zgromadzenia Misjonarzy Towarzystwa Maryi (montfortanie)



</doc>
<doc id="4881170" url="https://pl.wikipedia.org/wiki?curid=4881170" title="Raj utracony (album)">
Raj utracony (album)

Raj utracony – czwarty album zespołu Cytrus, wydany w 31 lipca 2020 roku nakładem GAD Records. Płyta zawiera późniejsze nagrania zespołu, zrealizowane w konwencji hardrockowej przy udziale wokalisty Kazimierza Barlasza. Album został wydany 35 lat po rozpadzie zespołu.

</doc>
<doc id="4881175" url="https://pl.wikipedia.org/wiki?curid=4881175" title="Bitwa pod Mławą (21 VIII 1920)">
Bitwa pod Mławą (21 VIII 1920)

Bitwa pod Mławą – walki polskiej grupy generała Franciszka Krajowskiego z oddziałami sowieckiego 3 Korpusu Kawalerii Gaja Gaja i 53 Dywizji Strzelców w czasie operacji warszawskiej.
Sytuacja ogólna.
4 lipca 1920 ruszyła II ofensywa sowieckiego Frontu Zachodniego pod hasłem: "Na zachodzie ważą się losy wszechświatowej rewolucji – po trupie Polski wiedzie droga do wszechświatowego pożaru... Na Wilno – Mińsk – Warszawę – marsz!". W pierwszej dekadzie lipca przełamany został front polski nad Autą, a wojska Frontu Północno-Wschodniego gen. Stanisława Szeptyckiego cofały się pod naporem ofensywy czerwonoarmistów Michaiła Tuchaczewskiego.
Kolejne próby zatrzymania wojsk sowieckich prących na zachód nie przynosiły spodziewanych rezultatów. Obchodzący ugrupowanie obronne od północy 3 Korpus Kawalerii Gaja wymuszał dalszy odwrót wojsk polskich. Tempo natarcia wojsk sowieckich, jak na owe czasy, wydawało się oszałamiające i wynosiło ok. 20–30 km na dobę.
Wojsko Polskie traciło kolejno „linię dawnych okopów niemieckich”, linię Niemna i Szczary, czy wreszcie linię Bugu. Wojska polskie cofały się nadal, a kolejną naturalną przeszkodą terenową dogodną do powstrzymania sowieckiej ofensywy była Wisła. W godzinach wieczornych 6 sierpnia Naczelne Dowództwo Wojska Polskiego wydało rozkaz do przegrupowania i reorganizacji wojsk.
Planując stoczenie generalnej bitwy z sowieckimi wojskami Frontu Zachodniego nad Wisłą, Józef Piłsudski nakazał utworzenie 5 Armii z zadaniem osłony północnego skrzydła frontu polskiego między granicą pruską a Bugiem. Energicznie prowadzone przez nieprzyjaciela natarcie, zmusiło gen. Władysława Sikorskiego do oparcia obrony na Wkrze – ostatniej większej przeszkodzie wodnej przed Wisłą. 14 sierpnia dowódca 5 Armii gen. Władysław Sikorski otrzymał od dowódcy Frontu Północnego gen. Józefa Hallera rozkaz uderzenia na 15 Armię Augusta Korka.
Dwa dni później ruszyła kontrofensywa znad Wieprza. Zmieniło to radykalnie losy wojny. Od tego momentu Wojsko Polskie było w permanentnej ofensywie.
Walki pod Mławą.
Po opanowaniu Ciechanowa 18 Dywizja Piechoty od 20 sierpnia prowadziła pościg za wojskami sowieckimi wycofującymi się w kierunku granicy pruskiej. Dowódcy 18 DP generałowi Franciszkowi Krajowskiemu podporządkowano też Dywizję Ochotniczą ppłk. Adama Koca i grupę pancerną mjr. Mieczysława Nowickiego. Zadaniem grupy gen. Krajowskiego było utworzenia w rejonie Mławy zapory, która odcięłaby odwrót na wschód cofającym się znad dolnej Wisły dywizjom 4 Armii Aleksandra Szuwajewa, w tym przede wszystkim kozakom 3 Korpusu Kawalerii Gaja.
Rozkaz dowódcy 5 Armii stanowił:
W południe 18 Dywizja Piechoty ruszyła w kierunku Mławy dwoma kolumnami. XXXV Brygada Piechoty w składzie 42 i 144 pułku piechoty maszerowała przez Pawłowo – Stupsk, wzdłuż toru kolejowego z Ciechanowa do Mławy. Torem tym jechały pociągi grupy pancernej mjr. Nowickiego. XXXVI Brygada Piechoty w składzie 49 i 145 pułku piechoty maszerowała przez Grudusk. Podczas marszu XXXV BP stoczyła pod Pawłowem zwycięską potyczkę i rozbiła jedną z kolumn sowieckiej 54 Dywizji Strzelców, a XXXVI Brygada Piechoty walczyła z powodzeniem pod Szulmierzem z oddziałami 33 Dywizji Strzelców.
Rano 21 sierpnia grupa pancerna zajęła stację Konopki, a po południu obie brygady 18 DP wkroczyły do miasta i zorganizowały obronę. 144 pp rozwinął się w kierunku granicy pruskiej i nawiązał łączność z załogą polską w Działdowie, a na południe na odcinku Stupsk – Stara Otocznia, zajął stanowiska obronne 49 pułk piechoty wzmocniony dwoma bateriami 18 pułku artylerii polowej. 49 pułk ugrupował się następująco: na lewym skrzydle w Stupsku i Woli Szydłowieckiej stanął III batalion pułku z 2/18 pap, a II batalion z 8/18 pap bronił się w rejonie Starej Otoczni. Odwodowy I batalion zgrupował się Szydłowie.
Na zachód od Mławy zajęły stanowiska 42 i 145 pułk piechoty.
W tym czasie Dywizja Ochotnicza zajęła jednym pułkiem Grabowo, celem obserwowania drogi Mława – Grabowo – Chorzele, a trzy pułki skoncentrował w Grudusku.
Nocą z 21 na 22 sierpnia 3 Korpus Kawalerii Gaja wzmocniony 53 Dywizja Strzelców ześrodkował się w Wyszynach ubezpieczając się ariergardami w rejonie Żurominka.
O świcie kolumny 53 Dywizji Strzelców uderzyły w rejon obrony 49 pułku piechoty. Natarcie sowieckiej piechoty zostało zatrzymane, ale do walki weszła 3 Brygada 15 Dywizji Kawalerii, przerwała polską obronę i otoczyła w Woli Szydłowieckiej dwie kompanię III/49 pp. Większość żołnierzy poległa. Zginął między innymi dowódca batalionu kpt. Józef Rumszewicz i dwaj dowódcy kompanii. Nie pomógł wyprowadzony z Szydłowa kontratak siłami 1 i 2 kompanii I/49 pp. One także poniosły duże straty, a wielu polskich żołnierzy dostało się do niewoli.
3/49 pp osłaniała skutecznie odwrót baterii 18 pap i pułkowych taborów. Została jednak przy tym doszczętnie rozbita.
Po przełamaniu zapory zorganizowanej przez 49 pułk piechoty, kawaleria Gaja skierowała się na Szumsk i Chorzele. Spóźniony oddział pościgowy 18 Dywizji Piechoty nie dogonił sowieckich kozaków. Przebili się oni jeszcze raz przez pozycje polskie, tym razem pod Grabowem częściowo rozbijając ochotniczy 202 pułk piechoty.
Bilans walki.
Działania w rejonie Mławy zakończyły się porażką grupy generała Krajowskiego. Na skutek słabego rozpoznania, błędnie określono kierunek odwrotu nieprzyjaciela i nie zdołano otoczyć 3 Korpusu Kawalerii Gaja. 49 pułk piechoty i 202 pułk ochotniczy straciły ponad 500 poległych, rannych i wziętych do niewoli.
I i III batalion 49 pp przestały na chwilę istnieć. Odcinek pułku obsadził II batalion, a pozostali żołnierze I i III batalionu zbierali się w Zabrodowie. Wszyscy szeregowi z porucznikiem Wadlewskim zbiegli z niewoli i wrócili do pułku.

</doc>
<doc id="4881176" url="https://pl.wikipedia.org/wiki?curid=4881176" title="NutaFM.pl">
NutaFM.pl

NutaFM.pl – polski portal internetowy poświęcony muzyce, utworzony w sierpniu 2011 roku oficjalnie wystartował jednak dopiero we wrześniu 2011. Serwis został utworzony po upadku radia Internetowego ObsessionFM.pl, które działało od września 2008 roku. FM w nazwie NutaFM jest właśnie pozostałością po radiu i hołdem twórców portalu w stronę historii.
NutaFM to przede wszystkim serwis informacyjny opisujący aktualności ze świata muzyki bez ograniczeń dotyczących gatunków muzycznych. W portalu można znaleźć m.in. wywiady z muzykami, zapowiedzi i premiery płyt, singli i teledysków, recenzje, relacje z imprez, kalendarz wydarzeń i koncertów, dział z teledyskami i inne. Portal nastawia się na promowanie muzyków mniej znanych na rynku muzycznym w ten sposób wpływając na kształt polskiej sceny muzycznej. Wywiadów dla NutaFM udzielili m.in. Remigiusz Kuźmiński, Dj Dziekan, Wioleta Kościńska, Michał Bartoszuk, Ania Rusowicz, Urszula Stawicka i inni.
Od 8 marca 2020 jako część portalu działa także radio internetowe Radio.NutaFM.pl, w którym odtwarzana jest wyłącznie muzyka nadesłana przez samych twórców i wykonawców, często są to debiutanci, którzy dopiero rozpoczynają swoją przygodę z muzyką.
Od grudnia 2019 roku wydawcą portalu NutaFM.pl jest oficjalnie firma W3wiedxma Web Studio, dzięki czemu Portal NutaFM od lipca 2020 oferuje dla wokalistów i zespołów również możliwość uruchomienia oficjalnej strony internetowej w domenie portalu nutafm.pl. W ramach pilotażu 2 czerwca 2020 została uruchomiona w ten sposób oficjalna strona wokalistki Wiolety Kościńskiej.
Założycielami Portalu NutaFM byli Jolanta Bigos oraz Piotr Smoluchowski. Później redaktorem naczelnym i kierownikiem projektu została Jolanta Bigos. Pierwsza siedziba portalu mieściła się w Rybniku, od 4 sierpnia 2018 roku siedziba znajduje się w Ciepłowodach.

</doc>
<doc id="4881177" url="https://pl.wikipedia.org/wiki?curid=4881177" title="Rya (Szwecja)">
Rya (Szwecja)

Rya – miejscowość (tätort) w Szwecji, w regionie administracyjnym ("län") Västra Götaland, w gminie Härryda.
Według danych Szwedzkiego Urzędu Statystycznego liczba ludności wyniosła: 365 (31 grudnia 2015), 394 (31 grudnia 2018) i 390 (31 grudnia 2019).

</doc>
<doc id="4881179" url="https://pl.wikipedia.org/wiki?curid=4881179" title="Rydal (Szwecja)">
Rydal (Szwecja)

Rydal – miejscowość (tätort) w Szwecji, w regionie administracyjnym ("län") Västra Götaland, w gminie Mark.
Według danych Szwedzkiego Urzędu Statystycznego liczba ludności wyniosła: 415 (31 grudnia 2015), 430 (31 grudnia 2018) i 432 (31 grudnia 2019).

</doc>
<doc id="4881185" url="https://pl.wikipedia.org/wiki?curid=4881185" title="Rydboholm">
Rydboholm

Rydboholm – miejscowość (tätort) w Szwecji, w regionie administracyjnym ("län") Västra Götaland, w gminie Borås.
Według danych Szwedzkiego Urzędu Statystycznego liczba ludności wyniosła: 993 (31 grudnia 2015), 990 (31 grudnia 2018) i 1006 (31 grudnia 2019).

</doc>
<doc id="4881186" url="https://pl.wikipedia.org/wiki?curid=4881186" title="Gorbaniuk">
Gorbaniuk

Osoby o tym nazwisku:

</doc>
<doc id="4881187" url="https://pl.wikipedia.org/wiki?curid=4881187" title="Pulvermaar">
Pulvermaar

Pulvermaar – jezioro typu maar (powstałe jako lejek po eksplozji pary wodnej) znajdujące się w paśmie górskim Eifel (Vulkaneifel) w Niemczech, na terenie Nadrenii-Palatynatu, na południowy wschód od miejscowości Daun. Jest to najlepiej zachowany maar w regionie Eifel.
Charakterystyka.
Jezioro położone na wysokości 411 m n.p.m. ma 72 metry głębokości i jest najgłębszym naturalnym zbiornikiem w Niemczech nie wliczając jezior alpejskich i Jeziora Bodeńskiego. Ma powierzchnię 37,7 hektara, co czyni je największym jeziorem typu maar w regionie Vulkaneifel. Jezioro ma bardzo przejrzystą wodę, prawie okrągły narys i średnicę od 625 m do 680 m. Jezioro otacza ściana wulkanicznego piasku, która wznosi się ponad 20 metrów ponad otoczenie. W miesiącach letnich temperatura wody wynosi od 20° C do 24° C w bardzo upalne dni. W sierpniu średnia temperatura na głębokości 10 m wynosi około 14° C, a na głębokości 25 m około 10° C.
Akwen jest częścią wulkanicznego pola Westeifler. Jest to jeden z najmłodszych maarów w regionie Eifel, otoczony prawie całkowicie zachowanym wałem tufowym. Jego powstanie sięga ostatniego zlodowacenia - od 15.000 do 20.000 lat temu (ewentualnie 30.000 lat temu). Ani tutaj, ani w innych częściach Eifel górna skorupa ziemi nie sugeruje, że oprócz eksplozji pary wodnej mogła tu nastąpić tu erupcja magmy.
Kompleks otaczający akwen składa się z łupków ilastych z dolnego dewonu, piaskowców i szarogłazów (warstwy Siegen/Herdorf).
Przyroda.
Jezioro otaczają wysokie lasy bukowe.
Turystyka.
Nad jeziorem znajduje się ośrodek wypoczynkowy. Dostęp do wody jest dozwolony tylko w naturalnym basenie wypełnionym wodą maarową (nie jest chlorowany). W samym jeziorze kąpiel nie jest możliwa.

</doc>
<doc id="4881190" url="https://pl.wikipedia.org/wiki?curid=4881190" title="Grzegorzewska">
Grzegorzewska

Osoby o tym nazwisku:

</doc>
<doc id="4881191" url="https://pl.wikipedia.org/wiki?curid=4881191" title="Svendsen">
Svendsen

Osoby o tym nazwisku:

</doc>
<doc id="4881195" url="https://pl.wikipedia.org/wiki?curid=4881195" title="Saleby (Szwecja)">
Saleby (Szwecja)

Saleby – miejscowość (tätort) w Szwecji, w regionie administracyjnym ("län") Västra Götaland, w gminie Lidköping.
Według danych Szwedzkiego Urzędu Statystycznego liczba ludności wyniosła: 212 (31 grudnia 2015), 219 (31 grudnia 2018) i 216 (31 grudnia 2019).

</doc>
<doc id="4881197" url="https://pl.wikipedia.org/wiki?curid=4881197" title="Sandhult">
Sandhult

Sandhult – miejscowość (tätort) w Szwecji, w regionie administracyjnym ("län") Västra Götaland, w gminie Borås.
Według danych Szwedzkiego Urzędu Statystycznego liczba ludności wyniosła: 563 (31 grudnia 2015), 573 (31 grudnia 2018) i 585 (31 grudnia 2019).

</doc>
<doc id="4881198" url="https://pl.wikipedia.org/wiki?curid=4881198" title="Fettuccine">
Fettuccine

Fettuccine – makaron typowy dla kuchni włoskiej z rejonu Rzymu w kształcie długich, wąskich wstążek o szerokości 1 cm. Jego szerszą wersją jest Fettuce, a węższą Fetucelle.

</doc>
<doc id="4881200" url="https://pl.wikipedia.org/wiki?curid=4881200" title="Miłkowska">
Miłkowska

Osoby o tym nazwisku:

</doc>
<doc id="4881201" url="https://pl.wikipedia.org/wiki?curid=4881201" title="Stosz">
Stosz

Osoby o tym nazwisku:

</doc>
<doc id="4881203" url="https://pl.wikipedia.org/wiki?curid=4881203" title="Idzikowski">
Idzikowski

Osoby o tym nazwisku:

</doc>
<doc id="4881207" url="https://pl.wikipedia.org/wiki?curid=4881207" title="Linia kolejowa Diekirch – Vianden">
Linia kolejowa Diekirch – Vianden

Kolej Diekirch – Vianden (luks. "Linn Dikrech - Veianen (de Benni)", fr. "Ligne Diekirch - Vianden") – rozebrana, jednotorowa wąskotorowa linia kolejowa o długości 14,11 km w Luksemburgu o rozstawie szyn 1000 mm, łącząca stację normalnotorową Diekirch (linia Ettelbruck – Wasserbillig) z Vianden nad rzeką Our przez Bettel.
Historia.
W 1885 Luksemburg wydał koncesję belgijskiemu konsorcjum na budowę dwóch linii wąskotorowych (Noerdange – Martelange oraz Diekirch – Vianden) oraz jednej normalnotorowej (z Wasserbillig do Grevenmacher). 31 maja 1887 utworzono spółkę Chemins de Fer Cantonaux Luxembourgeois. Po rozpoczęciu budowy w 1887, trasa została otwarta 9 kwietnia 1889. Po zakupie zaniedbanej przez lata trasy przez Kantonalbahngesellschaft w 1924 trasa została gruntownie przebudowana. Pierwsze plany likwidacji przewozów powstały w latach trzydziestych XX wieku, jednak ruch zawieszono dopiero 2 maja 1948. Torowiska rozebrano w 1950. W latach 2003-2005 przebudowano dawny budynek kolejowy w Bettel. Obecnie dworzec w Bettel pełni rolę sali bankietowej, a część linii przebudowano na ścieżkę rowerową.
Stacje.
Kolejne stacje istniejące w przeszłości na linii to: Diekirch, Bleesbruck, Bastendorf, Tandel, Fouhren, Bettel i Vianden.

</doc>
<doc id="4881208" url="https://pl.wikipedia.org/wiki?curid=4881208" title="Zamek Koerich">
Zamek Koerich

Zamek Koerich (luks. "Gréiweschlass", fr. "Château de Gravenburg", niem. "Schloss Koerich") – zamek w centrum Koerich w Luksemburgu; jeden z siedmiu zamków w „dolinie siedmiu zamków”.
Położenie.
Zamek zlokalizowany jest w centrum Koerich w środkowym Luksemburgu, w dolinie niewielkiego potoku Goebelange. Obok niego znajduje się barokowy kościół z 1748 roku.
Historia.
Budowę zamku rozpoczął Wirich I, seneszal i pierwszy udokumentowany właściciel Koerich, na przełomie XII i XIII wieku. Wieżę i ściany zewnętrzne wzniesiono w stylu romańskim, a całość przebudowano w 1300 roku w stylu gotyckim. Zamek okalała fosa szeroka na 9–12 m zasilana wodą z potoku Goebelange. Jego mury miały grubość 3 m i wznosiły się na wysokość 15 m. Nad budowlą górował donżon, który od XVII stulecia nazywany był „wieżą czarownic” – w okresie polowań na czarownice w wieży więziono kobiety oskarżone o czary. W latach 1380–1385 Gilles d'Autel-Koerich wzniósł rezydencję w stylu gotyckim i dobudował dwie prostokątne wieże w części południowej. W latach 1580–1585 Jacques II de Raville przeprowadził przebudowę w stylu renesansowym, po której zachował się do dziś komin na pierwszym piętrze wieży południowo-zachodniej oraz duże okna. 
Kolejne przekształcenie miało miejsce w 1728 roku, kiedy skrzydło południowe zostało zbarokizowane.
Od II połowy XVIII wieku zamek pozostawał niezamieszkany i uległ zniszczeniu. Na początku lat 50. XX stulecia ówczesny właściciel Pierre Flammang przeprowadził prace konserwacyjne ruin. Obecnie ruiny obiektu są własnością państwa luksemburskiego, udostępnioną dla zwiedzających. W latach 2009–2019 przeprowadzono jego gruntowną konserwację. Ruinami zamku opiekuje się stowarzyszenie "Käercher Schlassfrënn". 
Koerich jest jednym z siedmiu obiektów warownych w „dolinie siedmiu zamków” – w dolinie rzeki Eisch. Co roku we wrześniu na zamku odbywa się festiwal tematyczny „Tempus Mediaevale” dotyczący średniowiecza.
Architektura.
Zamek na planie prawie kwadratu z imponującym późnoromańskim donżonem (u podstawy 12 × 11,6 m) o wysokości 11 m (jego pierwotna wysokość szacowana jest na 25–30 m). Do dziś zachowała się także jedna, południowo-zachodnia wieża, w której znajduje się kaplica św. Michała – stąd jej nazwa „Kapellenturm”.

</doc>
<doc id="4881211" url="https://pl.wikipedia.org/wiki?curid=4881211" title="Kolej Philippsheim–Binsfeld">
Kolej Philippsheim–Binsfeld



</doc>
<doc id="4881214" url="https://pl.wikipedia.org/wiki?curid=4881214" title="Senda prohibida">
Senda prohibida

Senda prohibida – meksykańska telenowela z 1958 roku. Wyprodukowana przez Telesistema Mexicano i emitowana na kanale Canal 4.

</doc>
<doc id="4881219" url="https://pl.wikipedia.org/wiki?curid=4881219" title="Sätila">
Sätila

Sätila – miejscowość (tätort) w Szwecji, w regionie administracyjnym ("län") Västra Götaland, w gminie Mark.
Według danych Szwedzkiego Urzędu Statystycznego liczba ludności wyniosła: 1210 (31 grudnia 2015), 1186 (31 grudnia 2018) i 1186 (31 grudnia 2019).

</doc>
<doc id="4881220" url="https://pl.wikipedia.org/wiki?curid=4881220" title="Ćwiczebny Uniwersytet św. Grzegorza Peradze">
Ćwiczebny Uniwersytet św. Grzegorza Peradze

Ćwiczebny Uniwersytet św. Grzegorza Peradze () – gruzińska uczelnia wyższa, zlokalizowana w Tbilisi. Została utworzona na mocy rozporządzenia Rady Najwyższej Gruzji w 1991 roku. W 2009 tytuł doktora honoris causa uczelni otrzymał Henryk Paprocki. Oficjalnie szkołę rozwiązano w 2018 z powodu niewystarczającej jakości programów edukacyjnych.

</doc>
<doc id="4881223" url="https://pl.wikipedia.org/wiki?curid=4881223" title="Säve">
Säve

Säve – miejscowość (tätort) w Szwecji, w regionie administracyjnym ("län") Västra Götaland, w gminie Göteborg.
Według danych Szwedzkiego Urzędu Statystycznego liczba ludności wyniosła: 759 (31 grudnia 2015), 734 (31 grudnia 2018) i 709 (31 grudnia 2019).

</doc>
<doc id="4881225" url="https://pl.wikipedia.org/wiki?curid=4881225" title="Sexdrega">
Sexdrega

Sexdrega – miejscowość (tätort) w Szwecji, w regionie administracyjnym ("län") Västra Götaland, w gminie Svenljunga.
Według danych Szwedzkiego Urzędu Statystycznego liczba ludności wyniosła: 802 (31 grudnia 2015), 782 (31 grudnia 2018) i 814 (31 grudnia 2019).

</doc>
<doc id="4881227" url="https://pl.wikipedia.org/wiki?curid=4881227" title="Sjötorp">
Sjötorp

Sjötorp – miejscowość (tätort) w Szwecji, w regionie administracyjnym ("län") Västra Götaland, w gminie Mariestad.
Według danych Szwedzkiego Urzędu Statystycznego liczba ludności wyniosła: 437 (31 grudnia 2015), 434 (31 grudnia 2018) i 429 (31 grudnia 2019).

</doc>
<doc id="4881230" url="https://pl.wikipedia.org/wiki?curid=4881230" title="Ogrodniki (rejon werenowski)">
Ogrodniki (rejon werenowski)

Ogrodniki (; ) – wieś na Białorusi, w obwodzie grodzieńskim, w rejonie werenowskim, w sielsowiecie Pirogańce.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, do 11 kwietnia 1929 w gminie Siedliszcze, następnie w gminie Werenów. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4881231" url="https://pl.wikipedia.org/wiki?curid=4881231" title="Sjövik">
Sjövik

Sjövik – miejscowość (tätort) w Szwecji, w regionie administracyjnym ("län") Västra Götaland, w gminie Lerum.
Według danych Szwedzkiego Urzędu Statystycznego liczba ludności wyniosła: 929 (31 grudnia 2015), 1109 (31 grudnia 2018) i 1086 (31 grudnia 2019).

</doc>
<doc id="4881236" url="https://pl.wikipedia.org/wiki?curid=4881236" title="Grand Prix Criquielion">
Grand Prix Criquielion

Grand Prix Criquielion – jednodniowy szosowy wyścig kolarski rozgrywany w Belgii. Jego nazwa nawiązuje do nazwiska zwycięzcy pierwszej edycji tej imprezy która odbyła się w 1991 roku, Claude'a Criquieliona. Co do zasady wyścig odbywa się każdego roku. Areną zmagań jest Deux-Acren w prowincji Hainaut.

</doc>
<doc id="4881237" url="https://pl.wikipedia.org/wiki?curid=4881237" title="Sjuntorp">
Sjuntorp

Sjuntorp – miejscowość (tätort) w Szwecji, w regionie administracyjnym ("län") Västra Götaland, w gminie Trollhättan.
Według danych Szwedzkiego Urzędu Statystycznego liczba ludności wyniosła: 2213 (31 grudnia 2015), 2152 (31 grudnia 2018) i 2148 (31 grudnia 2019).

</doc>
<doc id="4881241" url="https://pl.wikipedia.org/wiki?curid=4881241" title="Skåpafors">
Skåpafors

Skåpafors – miejscowość (tätort) w Szwecji, w regionie administracyjnym ("län") Västra Götaland, w gminie Bengtsfors.
Według danych Szwedzkiego Urzędu Statystycznego liczba ludności wyniosła: 323 (31 grudnia 2015), 347 (31 grudnia 2018) i 316 (31 grudnia 2019).

</doc>
<doc id="4881244" url="https://pl.wikipedia.org/wiki?curid=4881244" title="Skärhamn">
Skärhamn

Skärhamn – miejscowość (tätort) w Szwecji, w regionie administracyjnym ("län") Västra Götaland, w gminie Tjörn.
Według danych Szwedzkiego Urzędu Statystycznego liczba ludności wyniosła: 3495 (31 grudnia 2015), 3594 (31 grudnia 2018) i 3620 (31 grudnia 2019).

</doc>
<doc id="4881245" url="https://pl.wikipedia.org/wiki?curid=4881245" title="Mazowsze Serce Polski">
Mazowsze Serce Polski

Mazowsze Serce Polski (), do 2019 Team Hurom () – polska grupa kolarska należąca do dywizji UCI Continental Teams.
Zespół został założony w 2017 w Rybniku przez stowarzyszenie AMM Cycling Team na bazie drużyny Hurom DeRosa Rybnik. Od początku swej działalności dołączył do dywizji UCI Continental Teams. Po sezonie 2019 Team Hurom zakończył działalność w dotychczasowej formie, po raz ostatni startując w październiku 2019 w wyścigu Tour of Peninsular, po czym połączył się z zespołem Wibatech Merx 7R.
Pod koniec 2019, za sprawą Dariusza Banaszka (do końca sezonu 2019 pracował w Team Hurom), utworzona została nowa grupa o nazwie Mazowsze Serce Polski, sponsorowana przez województwo mazowieckie, której siedziba znalazła się w Nowym Dworze Mazowieckim. Mazowsze Serce Polski, mimo nowego kodu UCI, jest traktowane przez Międzynarodową Unię Kolarską jako kontynuator zespołu Team Hurom, zajmując miejsce w dywizji UCI Continental Teams.

</doc>
<doc id="4881246" url="https://pl.wikipedia.org/wiki?curid=4881246" title="Team Hurom">
Team Hurom



</doc>
<doc id="4881247" url="https://pl.wikipedia.org/wiki?curid=4881247" title="Hurom BDC Development Team">
Hurom BDC Development Team



</doc>
<doc id="4881253" url="https://pl.wikipedia.org/wiki?curid=4881253" title="Uniwersytet Ruhry w Bochum">
Uniwersytet Ruhry w Bochum

Uniwersytet Ruhry w Bochum () – niemiecka uczelnia publiczna w Bochum. Została założona w 1962 roku.

</doc>
<doc id="4881256" url="https://pl.wikipedia.org/wiki?curid=4881256" title="Ruhr-Universität">
Ruhr-Universität



</doc>
<doc id="4881258" url="https://pl.wikipedia.org/wiki?curid=4881258" title="Ruhr-Universität Bochum">
Ruhr-Universität Bochum



</doc>
<doc id="4881262" url="https://pl.wikipedia.org/wiki?curid=4881262" title="Pierwsza dama Konga">
Pierwsza dama Konga

Pierwsza dama Republiki Konga (fr. "Première Dame de la République du Congo") – tytuł nadawany żonie prezydenta Republiki Konga. Obecną pierwszą damą jest Antoinette Sassou Nguesso, żona prezydenta Denisa Sassou-Nguesso, która sprawuje to stanowisko od 31 sierpnia 1997.

</doc>
<doc id="4881269" url="https://pl.wikipedia.org/wiki?curid=4881269" title="Wiesław Rogala">
Wiesław Rogala

Wiesław Henryk Rogala (ur. 6 kwietnia 1934 r. w Warszawie, zm. 22 czerwca 2020 w Warszawie), syn Czesława herbu Rogala i Heleny z Przeździeckich herbu Prus – jachtowy kapitan żeglugi wielkiej, członek Zarządu Głównego i sekretarz generalny Polskiego Związku Żeglarskiego, autor, działacz społeczny. Absolwent studium administracji i zarządzania Taylora w Londynie.
Życiorys.
W 1939 roku jako 5-letni chłopiec został zraniony odłamkiem podczas bombardowania. Podczas okupacji służył jako ministrant w kościele Ojców Franciszkanów na warszawskiej Starówce. Po wyzwoleniu wstąpił do sekcji żeglarskiej i geograficznej Young Men's Christian Association, gdzie zdobył stopnień sternika śródlądowego. Po likwidacji YMCA w 1951 roku przeszedł do klubu Ligi Morskiej i Rzecznej na Czerniakowie, gdzie rok później został prezesem. Uczestniczył w kursach i obozach żeglarskich jako kursant, potem jako instruktor, kierownik szkolenia i komendant. 
Po 1953 roku wstąpił do Ligi Przyjaciół Żołnierza, ukończył też kurs rybaków dalekomorskich i odbył praktykę w tym zawodzie. W 1960 roku został wybrany przez Sejmik do Zarządu Polskiego Związku Żeglarskiego, gdzie objął funkcję Sekretarza Generalnego. Cały czas szkolił się i żeglował jako kapitan na "Generale Zaruskim", "Zewie Morza" i innych, po czym otrzymał patent kapitana motorowodnego, a następnie jachtowego kapitana żeglugi wielkiej. W 1960 roku został redaktorem naczelnym magazynu Żagle. 
Jako sekretarz generalny PZŻ reprezentował związek w organizacjach międzynarodowych, w 1962 r. został wybrany na członka Permanent Committee or IYRU (stały komitet międzynarodowego stowarzyszenia regatowego). W latach 1972-1977 był członkiem zarządu The Sail Training Association. W ramach swoich obowiązków w PZŻ angażował się w odbudowę basenu jachtowego w Gdyni, organizację pierwszych po wojnie regat międzynarodowych tj. Złotego Pucharu Finna, oraz pozyskiwanie środków na rzecz Centralnego Ośrodka Szkolenia Żeglarskiego w Trzebieży. Wiesław Rogala był animatorem, współorganizatorem i promotorem rejsów, które przeszły do historii polskiego i światowego żeglarstwa: Krzysztofa Baranowskiego, Teresy Remiszewskiej, Zbigniewa Pieńkawy, Zygfryda Perlickiego, Zbigniewa Puchalskiego, Henryka Jaskuły, Krystyny Chojnowskiej-Liskiewicz i innych. W czasie kadencji Rogali, Polski Związek Żeglarski stał się najliczniejszą w kraju organizacją o charakterze wszechstronnie wychowawczym, turystycznym i sportowym. 
Współorganizował też międzynarodowe regaty o Puchar Cadeta, Horneta i Bojerowych Mistrzostw kl. XV. Pełnił funkcję Szefa Polskiej Reprezentacji Olimpijskiej w Kilonii w 1972 roku oraz towarzyszącej jej flotylli. W 1975 roku brał udział w przygotowaniu i nadzorował udział polskich jednostek szkolnych i jachtów w obchodach 200-lecia Stanów Zjednoczonych, uwieńczonych zdobyciem II miejsca w klasie "Jester" przez Kazimierza Jaworskiego w międzynarodowych oceanicznych regatach samotników OSTAR. 
W 1978 roku zrezygnował z działalności w PZŻ, ale nadal pozostał działaczem Yacht Klubu Polski, który w uznaniu jego dokonań przyznał mu tytuł członka honorowego. 
W 1983 roku przyjął propozycję objęcia funkcji pierwszego oficera na luksusowym megajachcie "El Bravo III" pod banderą panamską, a potem został kapitanem tej jednostki. Przez cztery lata w okresach letnich nawigował po Morzu Śródziemnym, a potem na wodach Ameryki Południowej i Środkowej, głównie na Morzu Karaibskim, gdzie wzbudził życzliwe zainteresowanie Fidela Castro. W 1987 roku armator delegował Rogalę jako kapitana jachtu "El Bravo IV". Pochowany na cmentarzu Bródnowskim w Warszawie (kwatera 8L-1-2).
Życie prywatne.
Wiesław Rogala w 1960 roku poślubił Ewę Szelhauz (adwokatkę), z którą miał córkę Annę. Z drugą żoną, Elżbietą Danielewską (ginekolożką) miał syna Macieja Wiesława (biznesmen) oraz wnuki: Marię i Antoniego. 
Książka.
Olimpijskie żagle współautor: Włodzimierz Głowacki
Linki zewnętrzne.
Wspomnienie na stronie Polskiego Związku Żeglarskiego

</doc>
<doc id="4881279" url="https://pl.wikipedia.org/wiki?curid=4881279" title="Podatek estoński">
Podatek estoński

Podatek estoński, także CIT estoński – nowoczesna forma opodatkowania osób prawnych (spółek z o.o., spółki akcyjnej, prostej spółki akcyjnej), która zacznie obowiązywać w Polsce w 2021 roku. 
Założenia.
Główne założenia podatku estońskiego to:
Podmioty uprawnione.
Podmiotami uprawnionymi do skorzystania z opodatkowania formy działalności CIT estońskim są te spółki, które jednocześnie spełniają poniższe kryteria:

</doc>
<doc id="4881280" url="https://pl.wikipedia.org/wiki?curid=4881280" title="Walka klasowa">
Walka klasowa



</doc>
<doc id="4881281" url="https://pl.wikipedia.org/wiki?curid=4881281" title="Ercoli">
Ercoli



</doc>
<doc id="4881285" url="https://pl.wikipedia.org/wiki?curid=4881285" title="Dorota Szaban">
Dorota Szaban

Dorota Szaban – polska socjolog, dr hab. nauk społecznych, profesor uczelni i dyrektor Instytutu Socjologii Wydziału Pedagogiki, Psychologii i Socjologii Uniwersytetu Zielonogórskiego.
Życiorys.
26 marca 2008 obroniła pracę doktorską "Internet w kampanii wyborczej. Analiza mobilizacji elektoratu w wyborach parlamentarnych 2005 w Polsce", 22 czerwca 2018 habilitowała się na podstawie pracy zatytułowanej "Gra o węgiel. Socjologiczne uwarunkowania konfliktu wokół planów powstania kompleksu wydobywczo-energetycznego wwojewództwie lubuskim". Została zatrudniona na stanowisku adiunkta w Instytucie Socjologii na Wydziale Pedagogiki, Socjologii i Nauk o Zdrowiu Uniwersytetu Zielonogórskiego.
Jest profesorem uczelni i dyrektorem w Instytucie Socjologii na Wydziale Pedagogiki, Psychologii i Socjologii Uniwersytetu Zielonogórskiego.

</doc>
<doc id="4881292" url="https://pl.wikipedia.org/wiki?curid=4881292" title="Bartoszuny">
Bartoszuny

Bartoszuny (; ) – wieś na Białorusi, w obwodzie grodzieńskim, w rejonie werenowskim, w sielsowiecie Pirogańce.
Przed II wojną światową majątek ziemski. W dwudziestoleciu międzywojennym leżały w Polsce, w województwie nowogródzkim, w powiecie lidzkim, do 11 kwietnia 1929 w gminie Siedliszcze, następnie w gminie Werenów. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4881300" url="https://pl.wikipedia.org/wiki?curid=4881300" title="Jerzy Leszkowicz-Baczyński">
Jerzy Leszkowicz-Baczyński

Jerzy Leszkowicz-Baczyński (ur. 1957) – polski socjolog, dr hab. nauk humanistycznych, profesor uczelni Instytutu Socjologii Wydziału Pedagogiki, Psychologii i Socjologii Uniwersytetu Zielonogórskiego.
Życiorys.
21 września 1993 obronił pracę doktorską "Wybrane cechy położenia społecznego niektórych kategorii współczesnej inteligencji polskiej", 20 października 2008 habilitował się na podstawie pracy zatytułowanej "Klasa średnia w Polsce. Analiza wybranych wyznaczników sytuacji zawodowej i położenia społecznego". Został zatrudniony na stanowisku profesora nadzwyczajnego w Collegium Da Vinci, w Instytucie Socjologii na Wydziale Nauk Pedagogicznych i Społecznych Uniwersytetu Zielonogórskiego.
Był profesorem nadzwyczajnym w: Collegium da Vinci w Poznaniu, Wyższej Szkole Menedżerskiej w Jeleniej Górze, Wyższej Szkole Menedżerskiej w Legnicy. Profesor uczelni w Instytucie Socjologii na Wydziale Pedagogiki, Psychologii i Socjologii Uniwersytetu Zielonogórskiego.

</doc>
<doc id="4881305" url="https://pl.wikipedia.org/wiki?curid=4881305" title="Mariusz Kwiatkowski">
Mariusz Kwiatkowski

Mariusz Kwiatkowski – polski socjolog, dr hab. nauk humanistycznych, profesor uczelni Instytutu Socjologii Wydziału Pedagogiki, Psychologii i Socjologii Uniwersytetu Zielonogórskiego.
Życiorys.
21 października 1999 obronił pracę doktorską ""Człowiek sukcesu ekonomicznego" jako wzór osobowy w okresie transformacji systemowej w Polsce (1989-1993). Studium z socjologii moralności", 26 września 2012 habilitował się na podstawie pracy zatytułowanej "Nieprzejrzystość. Bariery merytokracji kadrowej w sektorze publicznym". Został zatrudniony na stanowisku profesora nadzwyczajnego w Instytucie Socjologii na Wydziale Pedagogiki, Socjologii i Nauk o Zdrowiu Uniwersytetu Zielonogórskiego i starszego wykładowcy w Instytucie Humanistycznym Państwowej Wyższej Szkole Zawodowej w Głogowie i prodziekanem na Wydziale Pedagogiki, Psychologii i Socjologii Uniwersytetu Zielonogórskiego.
Jest profesorem uczelni w Instytucie Socjologii na Wydziale Pedagogiki, Psychologii i Socjologii Uniwersytetu Zielonogórskiego.

</doc>
<doc id="4881310" url="https://pl.wikipedia.org/wiki?curid=4881310" title="Emil Hartmann">
Emil Hartmann

Emil Wilhelm Emilius Zinn Hartmann (ur. 21 lutego 1836 w Kopenhadze, zm. 18 lipca 1898 tamże) – duński kompozytor i organista.
Życiorys.
Syn Johanna Petera Emiliusa Hartmanna. Uczył się gry na organach i teorii u ojca oraz gry na fortepianie u Antona Rée. Już jako dziecko komponował pieśni, w 1858 roku w katedrze kopenhaskiej wystawiono jego "Passionssalme", a rok później premierę miał jego balet "Fjeldstuen". W latach 1860–1861 studiował w konserwatorium w Lipsku. Od 1861 do 1871 roku był organistą w kościele św. Jana w Kopenhadze, a od 1871 do 1898 roku w kościele zamkowym w Christianborgu. W sezonie 1891/1892 dyrygował koncertami Musikforeningen w Kopenhadze.
Odznaczony Orderem Danebroga w stopniu kawalera (1881).
Twórczość.
Za życia bardziej ceniony za granicą niż w ojczystym kraju, gdzie pozostawał w cieniu ojca. Pomimo wykorzystywania w swojej twórczości elementów folkloru nie nawiązywał świadomie do stylu narodowego. Jego utwory wykazują pewien wpływ Mendelssohna. Skomponował m.in. 7 symfonii, poemat symfoniczny "Hakon Jarl", koncerty fortepianowy, skrzypcowy i wiolonczelowy, "Passionssalme" na sopran, chór i orkiestrę (1858), balety "Fjeldstuen" (1859) i "En bryllupsfest i Hardanger" (1897), a także opery: "En nat mellem fjeldene" (1863), "Elverprigen" (1867), "Korsikaneren" (1873), "Ragnhild" (1896) i "Det store lod" (1897).

</doc>
<doc id="4881313" url="https://pl.wikipedia.org/wiki?curid=4881313" title="25 lat niewinności. Sprawa Tomka Komendy">
25 lat niewinności. Sprawa Tomka Komendy

25 lat niewinności. Sprawa Tomka Komendy – polski dramat sensacyjny z 2020 roku w reżyserii Jana Holoubka, powstały na podstawie scenariusza Andrzeja Gołdy. Film opisuje sprawę Tomasza Komendy (odtwórca roli – Piotr Trojan), który niesłusznie został skazany za gwałt i zabójstwo 15-letniej dziewczyny na karę 25 lat pozbawienia wolności. Po 18 latach pobytu Tomasza Komendy w zakładzie karnym prokuratorzy i policjant postanowili odkryć prawdę stojącą za zagadkową sprawą zatrzymanego. Film odniósł sukces artystyczny i komercyjny, zbierając do połowy października 2020 roku widownię liczącą 600 tysięcy widzów oraz otrzymując cztery statuetki podczas Koszalińskiego Festiwalu Debiutów Filmowych „Młodzi i Film”, a także siedem Orłów, w tym za najlepszą reżyserię i najlepszą główną rolę męską.
Obsada.
Role główne.
Źródło: Filmpolski.pl.
Role drugoplanowe.
Źródło: Filmweb
Produkcja.
Scenarzystą "25 lat niewinności" był dziennikarz Andrzej Gołda. Gdy Tomasz Komenda w 2018 roku wyszedł na wolność po uniewinnieniu, Gołda próbował się z nim skontaktować. Początkowo, jak podkreślał scenarzysta, Komenda „był nieufny i nie chciał tej historii widzieć na ekranie”. Zbierając wspomnienia Komendy z pobytu w więzieniu, scenarzysta uzupełnił je własną wiedzą o realiach więziennych, wskutek czego „szereg zdarzeń jest wykreowany, ale zgodny z tym, co się wydarzyło”. Gołda podkreślał, że „chodzi tutaj bardziej o prawdę emocjonalną i psychologiczną bohatera, niż detaliczne pokazywanie szczegółów”.
Reżyser filmu, Jan Holoubek, pracował przedtem nad serialem telewizyjnym "Rojst" i nie miał doświadczenia w realizacji filmów pełnometrażowych. Holoubek opisywał cel swojego debiutu fabularnego następująco:To, że Tomek Komenda odsiedział 18 lat za zbrodnię, której nie popełnił, wiedzą niemal wszyscy. Natomiast mało kto wie o kulisach sprawy i trójce bohaterów, którzy ryzykując niemal wszystko, wyciągnęli go z więziennego piekła. Historia Tomka w szerszym kontekście uczy, że choćbyśmy popadli w największe życiowe tarapaty, sytuację wydawać by się mogło absolutnie bez wyjścia, zawsze istnieje możliwość, że pojawi się ktoś, kto wyciągnie do nas dłoń. Chciałbym, żeby nasz film dał nadzieję wszystkim tym, którzy myślą, że nie ma dla nich już szans.Główną rolę Tomasza Komendy zagrał specjalizujący się dotąd w rolach drugoplanowych aktor Piotr Trojan. Wyłoniony on został podczas internetowego castingu z reżyserem. Później sceny z kandydatami do roli odgrywała Agata Kulesza, której Holoubek zaproponował – ku jej zaskoczeniu – rolę matki oskarżonego.
Film zrealizowany został na terenie Warszawy, Zabrza oraz Wrocławia. Kazik Staszewski nagrał piosenkę promującą film – singiel „25 lat niewinności”, który w sierpniu 2020 roku w serwisie internetowym YouTube miał ponad dwa miliony wyświetleń.
Odbiór.
Film "25 lat niewinności" odniósł sukces komercyjny i artystyczny. Na ten pierwszy składała się wysoka frekwencja kinowa. Już w ciągu pierwszego weekendu od premiery film zgromadził w kinach ponad 125 tysięcy widzów. Do połowy października 2020 roku "25 lat niewinności" łącznie obejrzało około 600 tysięcy widzów.
Piotr Guszkowski z „Gazety Wyborczej” chwalił kreacje Agaty Kuleszy oraz Piotra Trojana. Zdaniem Guszkowskiego Trojan wiarygodnie wcielił się w postać, w której oczach „gaśnie nadzieja, odbierana za każdym razem, gdy tylko Komenda zdąży uwierzyć, że koszmar wreszcie się skończy”. Barbara Hollender na łamach „Rzeczpospolitej” pisała, że Holoubek stworzył „bolesny, surowy film”, a zarazem „opowieść o systemie sprawiedliwości, ale też o relacji matki i syna, która pozwoliła im przetrwać wieloletnią traumę”. Paweł Piotrowicz z portalu Onet.pl twierdził, że: „Film wciąga od pierwszych minut, nakręcony jest z werwą i polotem, nie brakuje w nim scen poruszających i brutalnych”.
Michał Piepiórka z portalu Bliżej Ekranu pisał, iż ewentualną wadą filmu jest brak silniejszego zaakcentowania tła społecznego, które uczyniło Komendę kozłem ofiarnym: „Dla niektórych ludzi przez niemal 20 ostatnich lat nic się nie zmieniło – nie skorzystali oni na rozwoju gospodarczym, nie zauważyli wstąpienia do Unii, w żaden sposób się nie dorobili. Takich osób nie stać na dobrego adwokata, który odpowiednio zweryfikuje dowody i nie pozwoli zaszczuć swojego klienta pod dyktando policji”. W tym sensie „otrzymujemy raczej mocną i emocjonalną historię osobistego dramatu, a nie film bezpardonowo oskarżający system sprawiedliwości”. Bardziej krytyczny wobec filmu Marcin Prymas z magazynu Pełna Sala przyrównał "25 lat niewinności" do filmów biograficznych taśmowo tworzonych przez TVN pod szyldem "Prawdziwe historie": „To inscenizacja, zbiór z różnych powodów istotnych, lecz niespecjalnie ze sobą powiązanych narracyjnie scen, tudzież po prostu wierna adaptacja faktów”.
Tomasz Raczkowski z portalu Film.org.pl podsumowywał, że twórcy filmu: „Oddają symboliczną sprawiedliwość Komendzie, a nawet jeśli są dość zachowawczy (by nie powiedzieć przesadnie ostrożni) w krytyce systemu, który go zniszczył, to po seansie na pewno nie wychodzi się z kina mniej wyczulonym na możliwość krzywdy wyrządzanej jednostce przez patologiczny aparat państwowy”.
Miniserial.
Na podstawie filmu powstał również czteroodcinkowy miniserial o tym samym tytule, którego premiera miała miejsce 24 stycznia 2021 roku w serwisie Player.pl.

</doc>
<doc id="4881317" url="https://pl.wikipedia.org/wiki?curid=4881317" title="Zdzisław Wołk">
Zdzisław Wołk

Zdzisław Janusz Wołk – polski pedagog, dr hab., profesor Instytutu Pedagogiki Wydziału Pedagogiki, Psychologii i Socjologii Uniwersytetu Zielonogórskiego.
Życiorys.
Obronił pracę doktorską, następnie uzyskał stopień doktora habilitowanego. 3 czerwca 2013 nadano mu tytuł profesora w zakresie nauk społecznych. Został zatrudniony na stanowisku profesora nadzwyczajnego w Zakładzie Pedagogiki Społecznej na Wydziale Pedagogiki, Socjologii i Nauk o Zdrowiu Uniwersytetu Zielonogórskiego, prorektora na Uniwersytecie Zielonogórskim i Wyższej Szkole Pedagogicznej im. Tadeusza Kotarbińskiego w Zielonej Górze, kierownika Katedry Pedagogiki Społecznej Wydziału Pedagogiki, Psychologii i Socjologii Uniwersytetu Zielonogórskiego.
Jest profesorem w Instytucie Pedagogiki na Wydziale Pedagogiki, Psychologii i Socjologii Uniwersytetu Zielonogórskiego i członkiem zarządu Polskiego Towarzystwa Profesjologicznego.

</doc>
<doc id="4881318" url="https://pl.wikipedia.org/wiki?curid=4881318" title="Łukasz Dudek">
Łukasz Dudek

Łukasz Dudek (ur. 2 grudnia 1983) – polski wspinacz. W lutym 2009 r. jako pierwszy polski wspinacz poprowadził drogę wspinaczkową o trudności 9a za granicą („Martin Krpan” na Mišji Peč w Słowenii). W sierpniu 2020 r. dokonał piątego przejścia w stylu klasycznym 550-metrowej drogi trudności 8c na Cima Ovest w Dolomitach. Było to pierwsze samotne przejście klasyczne tej drogi. W listopadzie 2015 dokonał pierwszego przejścia "Obsesji", pierwszego w Polsce problemu bulderowego dla którego zaproponowano stopień trudności . Wicemistrz Polski w prowadzeniu z 2013.
Ważniejsze wspinaczki.
Wspinanie sportowe.
Łukasz Dudek pokonał 20 dróg wspinaczkowych o trudnościach 9a. Wybrane przejścia:
Nagrody.
Laureat Nagrody Środowisk Wspinaczkowych „Jedynka” w 2010r (za wytyczenie drogi Made in Poland VI.8 i przejście Ali Hulk 9a). Wyróżniony (wspólnie z Jackiem Matuszkiem) w konkursie Kolosów w 2018 ("za konsekwencję w wyszukiwaniu celów i wytyczenie nowej drogi „Premiere” na Cima Grande w Dolomitach"). Za samotne przejście drogi "Tortour" 8c został nagrodzony Krakowską Nagrodą Górską ("wyczyn roku) oraz wyróżnieniem w konkursie Kolosów w 2020.

</doc>
<doc id="4881325" url="https://pl.wikipedia.org/wiki?curid=4881325" title="Leon Walczak">
Leon Walczak

Leon Mieczysław Walczak – polski pedagog, dr hab., profesor Instytutu Pedagogiki i Psychologii Wydziału Nauk Pedagogicznych i Społecznych Uniwersytetu Zielonogórskiego.
Życiorys.
Obronił pracę doktorską, następnie uzyskał stopień doktora habilitowanego. Był zatrudniony na stanowisku profesora w Instytucie Pedagogiki i Psychologii na Wydziale Nauk Pedagogicznych i Społecznych Uniwersytetu Zielonogórskiego.

</doc>
<doc id="4881326" url="https://pl.wikipedia.org/wiki?curid=4881326" title="André Gedalge">
André Gedalge

André Gedalge (ur. 27 grudnia 1856 w Paryżu, zm. 5 lutego 1926 w Chessy) – francuski kompozytor i pedagog.
Życiorys.
Studia muzyczne rozpoczął późno, dopiero w wieku 28 lat, wcześniej pracował jako księgarz. Był uczniem Ernesta Guirauda w Konserwatorium Paryskim, w 1885 roku zajął 2. miejsce w konkursie o Prix de Rome. Początkowo był asystentem Guirada, następnie Jules’a Masseneta. W 1905 roku został profesorem kontrapunktu i fugi w konserwatorium. Wprowadził nauczanie oparte o nową podstawę, którą sformułował w "Traité de la fugue". Zasłynął przede wszystkim jako pedagog, jako kompozytor ma w historii muzyki mniejsze znaczenie. Do jego uczniów należeli m.in. Jean Roger-Ducasse, Darius Milhaud, Maurice Ravel, George Enescu, Arthur Honegger, Jacques Ibert i Charles Koechlin.
Odznaczony krzyżem kawalerskim Legii Honorowej (1921).
Twórczość.
Był autorem prac "Traité de la fugue" (wyd. Paryż 1904), "Dix livrets de solfège" (wyd. Paryż 1920), "L’enseignement de la musique par l’education méthodique de l’oreille" (2 tomy, wyd. Paryż 1921 i 1923), "Cant canons à tous les intervalles" (wyd. Paryż 1921) i "60 leçons d’harmonie" (wyd. Paryż 1936).
Skomponował m.in. 4 symfonie (I "D-dur" 1892, II "c-moll" 1902, III "F-dur" 1910, IV "A-dur" niedokończona), "Kwartet fortepianowy" (1899), "Kwartet smyczkowy B-dur" (1892), 2 sonaty skrzypcowe ("G-dur" 1897, "a-moll" 1900), utwory fortepianowe, ponad 50 pieśni solowych, opery "Sitâ", "Pris au piège", "Hélène" i "La farce du Cadi", pantomimę "Le petit Savoyard", balet "Phoebé". W jego twórczości dostrzegalny jest wpływ muzyki Camille’a Saint-Saënsa i Édouarda Lalo.

</doc>
<doc id="4881327" url="https://pl.wikipedia.org/wiki?curid=4881327" title="Sebastian Gnat">
Sebastian Gnat

Sebastian Gnat – doktor habilitowany nauk weterynaryjnych, specjalista m.in. w mykologii medycznej, zoonozach i wielokierunkowej diagnostyce grzybów chorobotwórczych, związany zawodowo z Uniwersytetem Marii Curie-Skłodowskiej i Uniwersytetem Przyrodniczym w Lublinie.
Życiorys.
Sebastian Gnat dysertację doktorską obronił w 2013 r., a w roku 2018 uzyskał stopień doktora habilitowanego. Działalność naukowa Sebastiana Gnata skupiona jest na diagnostyce konwencjonalnej i molekularnej grzybiczych zakażeń powierzchniowych, szczególnie pochodzenia odzwierzęcego u ludzi. Dorobek publikacyjny Sebastiana Gnata obejmuje ponad 50 artykułów w czasopismach naukowych ze współczynnikiem Impact factor, a także artykuły przeglądowe. Publikacje Sebastiana Gnata uzyskały ponad 330 niezależnych cytowań a indeks Hirscha wynosi 12. Stypendysta Ministra Nauki i Szkolnictwa Wyższego dla wybitnych naukowców młodego pokolenia. 

</doc>
<doc id="4881328" url="https://pl.wikipedia.org/wiki?curid=4881328" title="The Wings of War">
The Wings of War

The Wings of War – dziewiętnasty album studyjny amerykańskiego zespołu thrash metalowego Overkill wydany 22 lutego 2019 roku przez Nuclear Blast Records. Jest to pierwszy album od płyty ReliXIV bez perkusisty Rona Lipnickiego, który opuścił zespół krótko po wydaniu poprzedniego albumu The Grinding Wheel, a zarazem pierwszy nagrany z Jasonem Bittnerem.
Realizacja.
Nagrania albumu rozpoczęły się w 2018 roku. Rok po wydaniu poprzedniego albumu The Grinding Wheel. Niedługo po wydaniu tamtego albumu Ron Lipnicki opuścił zespół. Jego miejsce zajął Jason Bittner.
Nagrywanie zaczęło się w czerwcu 2018 roku w Gear Recording Studio w New Jersey. Odbyło się również w SKH Recording Studios we Florydzie, JRod Productions w Nowym Jorku oraz w Shorefire Recording Studios w New Jersey. Nagrania trwały aż do października 2018 roku. Produkcją albumu zajął się sam zespół. Za perkusję był odpowiedzialny Joe DeMaio. Miksowaniem zajęli się Andy Sneap i Chris Harris
W jednym z wywiadów z Eddiem Trunkiem z Trunk Nation basista zespołu D.D. Verni powiedział, że album został już nagrany i że zespół pracuje nad okładką, którą wykonał Travis Smith, oraz że album najprawdopodobniej ukaże się w lutym 2019 roku.
28 listopada 2018 roku zespół oznajmił, że nadchodzący dziewiętnasty album studyjny będzie nazywać się The Wings of War i zostanie wydany 22 lutego 2019 roku. Pierwszy singiel z tego albumu ukazał się 14 grudnia pt. "Last Man Standing".
3 stycznia 2019 roku zespół wydał zwiastun serii dokumentalnej pt. "Welcome to the Garden State", która nosi tę samą nazwę co jeden z utworów na płycie. Seria ta opowiada o historii zespołu. 18 stycznia ukazał się drugi singiel pt. " Head of a Pin". 28 stycznia zespół ogłosił trasę koncertową po Stanach Zjednoczonych wraz z zespołami Death Angel i Act of Defiance, która rozpocznie się 25 kwietnia tego samego roku.
Album zgodnie z zapowiedzią został wydany 22 lutego 2019 roku. Wtedy również został wydany trzeci singiel z tej płyty "Welcome to the Garden State".
Odbiór.
Album "The Wings of War" posobnie jak poprzednie albumy zespołu Overkill otrzymał bardzo pozytywne recenzje od krytyków i fanów. Jay H. Gorania z Blabbermouth.net przyznał temu albumowi 7.5 na 10 i nazwał go " wszystkim co wieloletni fan by chciał". Grzegorz Pindor ze strony Magazyn Gitarzysta przyznał temu albumowi 8 na 10 twierdząc, że w szeregach zespołu wszystko jest w jak najlepszym porządku. Pozostałe recenzje również oceniały ten album bardzo wysoko.
Lista utworów.
Wszystkie utwory zostały napisane przez Blitza i D.D. Verniego
Twórcy.
Skład zespołu:
Inni:

</doc>
<doc id="4881331" url="https://pl.wikipedia.org/wiki?curid=4881331" title="Radwimps 2 ~Hatten tojō~">
Radwimps 2 ~Hatten tojō~

 – drugi album studyjny japońskiego zespołu Radwimps, wydany w Japonii 8 marca 2005 roku przez Newtraxx. Zadebiutował na 80 pozycji w rankingu Oricon i pozostał na liście przez 106 tygodni. Sprzedał się w nakładzie ponad 98 tys. egzemplarzy.

</doc>
<doc id="4881334" url="https://pl.wikipedia.org/wiki?curid=4881334" title="Biblia praska">
Biblia praska

Biblia praska () – pierwszy wydrukowany czeski przekład Pisma Świętego wydany w roku 1488 w Pradze. Ukazała się 32 lata po łacińskiej Biblii Gutenberga z 1455 roku. Była piątym pierwodrukiem Pisma Świętego (po łacińskiej Biblii Gutenberga 1455, niemieckiej Biblii Mentelina 1466, włoskiej Biblii Malermi 1471 i katalońskiej Biblia Valenciana 1478) oraz trzecim przekładem Biblii w żywym języku narodowym (po niemieckiej i włoskiej). 
Historia.
Biblia praska jest pierwszym słowiańskim inkunabułem Biblii. Była też pierwszą książką wydaną w języku czeskim. Została wydana nakładem praskich mieszczan: kramarza Severýna, lekarza Jana z Čápů, Matěja z Bílého lva i Jana Pytlíka. Została opublikowana w roku 1488 w praskiej drukarni Jana Kampa. Należy do czwartej redakcji Biblii staroczeskiej, przygotowanej pod wydanie Pisma Świętego drukiem.
Tekst Biblii praskiej został rok później wydany drukiem w Kutnej Hoře przez Martina z Tišnova – Biblia kutnohorska ("Kutnohorská bible"). Posiadał on bardziej ozdobną szatę graficzną z 116 drzeworytami pochodzącymi z Biblia Germanica wydanej przez Antona Kobergera (Norymberga 1483). Z tekstu Biblii praskiej korzystała również Biblia wenecka (1506) i inne czeskie drukowane Biblie.
Do czasów współczesnych zachowało się blisko 90 kompletnych lub prawie kompletnych egzemplarzy Biblii praskiej.

</doc>
<doc id="4881335" url="https://pl.wikipedia.org/wiki?curid=4881335" title="Ludovic Franck">
Ludovic Franck

Ludovic Franck (ur. 28 grudnia 1907 w Antwerpii, zm. 15 września 1988 w Bernie) – belgijski żeglarz, dwukrotny olimpijczyk.
W regatach rozegranych podczas Letnich Igrzysk Olimpijskich 1928 wystąpił w klasie 6 metrów zajmując 5 pozycję. Załogę jachtu "Ubu" tworzyli również Willy van Rompaey, Frits Mulder, Arthur Sneyers i A.J.J. Fridt.
Dwadzieścia lat później także w klasie 6 metrów zajął zaś 6 lokatę. Załogę jachtu "Lalage" uzupełniali wówczas Émile Hayoit, Willy Huybrechts, Hendrik van Riel i Willy van Rompaey.
Brat François Francka, hokeisty na lodzie, olimpijczyka.

</doc>
<doc id="4881337" url="https://pl.wikipedia.org/wiki?curid=4881337" title="George Stephănescu">
George Stephănescu

George Stephănescu (ur. 13 grudnia 1843 w Bukareszcie, zm. 25 kwietnia 1925 tamże) – rumuński kompozytor, dyrygent i pedagog.
Życiorys.
W latach 1859–1864 uczył się u Franza Lorenza (fortepian) oraz Ernsta Weinetera i Eduarda Wachmanna (harmonia), następnie w latach 1864–1867 kontynuował naukę u Wachmanna w nowo utworzonym konserwatorium w Bukareszcie. Od 1867 do 1871 roku studiował w Konserwatorium Paryskim u Napoléona-Henri Rebera (harmonia i kontrapunkt), Daniela Aubera i Ambroise’a Thomasa (kompozycja), Enrica Delle Sedie (śpiew) i Antoine’a François Marmontela (fortepian). Po powrocie do Bukaresztu był profesorem śpiewu w konserwatorium (1872–1904) i dyrygentem teatru narodowego (1877–1890).
Twórczość.
Był jedną z czołowych postaci rumuńskiego życia muzycznego XIX wieku, uważany jest za pierwszego rumuńskiego kompozytora, który napisał symfonię (1869). W swoich pieśniach wykorzystywał elementy rumuńskiego folkloru muzycznego. Jako kompozytor dzieł scenicznych był współtwórcą repertuaru narodowego, przetłumaczył kilka librett oper. Do jego uczniów należeli Hariclea Darclée, Giovanni Dimitrescu, Grigore Gabrielescu, Zina de Nori i Elena Teodorini.

</doc>
<doc id="4881342" url="https://pl.wikipedia.org/wiki?curid=4881342" title="Jan Moszew">
Jan Moszew

Jan Moszew (ur. 30 maja 1900 w Krakowie, zm. 12 marca 1970 tamże) – polski chemik.
Życiorys.
Był synem Józefa, krawca, i Julii z Krupów. W 1918 rozpoczął studia na Wydziale Komunikacji Politechniki Lwowskiej. Na przełomie 1918/1919 brał udział w walkach o Lwów, a następnie do 1921 służył w 20 pułku piechoty w Krakowie. W latach 1921-1926 studiował chemię na Wydziale Filozoficznym Uniwersytetu Jagiellońskiego. W 1930 uzyskał stopień doktora, a w 1938 habilitował się na podstawie pracy dotyczącej ogólnej metody syntezy prowadzącej do pochodnych układów 1, 2-benzo-3, 8-dwuazaantracenu. 6 listopada 1939 został aresztowany podczas Sonderaktion Krakau, więziony w niemieckich obozach koncentracyjnych w Sachsenhausen i Dachau. Po zwolnieniu 11 stycznia 1941 pracował jako nauczyciel materiałoznawstwa w Dokształcającej Szkole Zawodowej Nr 2 w Krakowie oraz uczestniczył w tajnym nauczaniu, prowadząc zajęcia z chemii dla studentów Wydziału lekarskiego UJ. W lutym 1945 został mianowany kierownikiem Zakładu Chemii Organicznej UJ. Otrzymał tytuł profesora nadzwyczajnego (1947) i zwyczajnego (1956). Prorektor Uniwersytetu Jagiellońskiego w latach 1952-1956. Był też prodziekanem Wydziału Matematyki, Fizyk i Chemii, kierownikiem pracowni w Zakładzie Syntez Organicznych Polskiej Akademii Nauk w Krakowie, kierownikiem Katedry Chemii w Wyższej Szkole Ekonomicznej w Krakowie (1952-1954). Członek PPS i PZPR (1948-1957).
Przedmiotem badań naukowych J. Moszewa były węglowodory o pierścieniach skondensowanych i ich pochodne, syntezy pochodnych chinoliny, trzymania substancji o właściwościach antyhistaminowych, przeciwgruźliczych oraz przeciwrakowych. Współpracował również z Instytutem Onkologicznym Akademii Medycznej w Krakowie.
Był mężem Ireny z Jabłońskich od 1932 roku, miał jednego syna Macieja, architekta i twórcy krakowskich szopek Został odznaczony Krzyżem Kawalerskim Orderu Odrodzenia Polski i Medalem 10 – lecia Polski Ludowej. Po śmierci w 1970 roku został pochowany na cmentarzu Rakowickim (kwatera XVII, rząd 4, grób 14).

</doc>
<doc id="4881345" url="https://pl.wikipedia.org/wiki?curid=4881345" title="Kirylino">
Kirylino

Kirylino (; ) – wieś na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów ówczesna wieś leżała w granicach Imperium Rosyjskiego.
W latach 1921–1945 wieś a następnie kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 228 osób, 11 było wyznania rzymskokatolickiego, 5 prawosławnego, a 212 staroobrzędowego. Jednocześnie 10 mieszkańców zadeklarowało polską przynależność narodową, a 218 białoruską. Było tu 49 budynków mieszkalnych. W 1931 w 42 domach zamieszkiwały 222 osoby.
Miejscowość należała do parafii rzymskokatolickiej w Słobódce i miejscowej parafii prawosławnej. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Drujsku.

</doc>
<doc id="4881346" url="https://pl.wikipedia.org/wiki?curid=4881346" title="Zysk kierunkowy anteny">
Zysk kierunkowy anteny

Zysk kierunkowy anteny – parametr anteny określający jej zdolność do kierunkowego promieniowania energii elektromagnetycznej w stosunku do anteny przyjętej za wzorzec.
Parametr ten jest wyznacza się z reguły w odniesieniu do źródła izotropowego (anteny bezkierunkowej) za pomocą wzoru:
gdzie:
Zysk kierunkowy zwykle wyraża się w decybelach (dB). W przypadku odniesienia do anteny izotropowej (wszechkierunkowej) wartość tę oznacza się jako dBi, a do dipola półfalowego jako dBd, przy czym GdBi = GdBd + 2,15.
Anteny stosowane w radiolokacji posiadają zysk kierunkowy rzędu dziesiątków tysięcy, a anteny stosowane w radiokomunikacji satelitarnej – rzędu milionów (przed wyrażeniem wartości w postaci logarytmu).

</doc>
<doc id="4881350" url="https://pl.wikipedia.org/wiki?curid=4881350" title="Antoine François Marmontel">
Antoine François Marmontel

Antoine François Marmontel (ur. 18 lipca 1816 w Clermont-Ferrand, zm. 16 stycznia 1898 w Paryżu) – francuski pianista i pedagog.
Życiorys.
Studiował w Konserwatorium Paryskim, gdzie jego nauczycielami byli Pierre Zimmerman (fortepian), Victor Dourlen (harmonia), Jacques Fromental Halévy (fuga) i Jean-François Le Sueur (kompozycja). Studia ukończył w 1832 roku z I nagrodą. Od 1837 roku prowadził w konserwatorium kurs solfeżu, a w latach 1848–1887 był profesorem fortepianu. Był współtwórcą francuskiej szkoły pianistycznej. Do grona jego uczniów należeli Isaac Albéniz, Georges Bizet, Claude Debussy, Louis Diémer, Vincent d’Indy, Théodore Dubois, Marguerite Long, Gabriel Pierné, Francis Planté i Józef Wieniawski. Odznaczony został krzyżem oficerskim Legii Honorowej (1894).
Był autorem prac "L’art classique et moderne du piano" (1876), "Les Pianistes celebres" (1878), "Symphonistes et virtuoses" (1880), "Virtuoses contemporains" (1882), "Elements d’esthetique musicale, et considerations sur le beau dans les arts" (1884), "Histoire du piano et de ses origines" (1885). Pisał też utwory do ćwiczeń na fortepian, sonaty, serenady, tańce, utwory o charakterze salonowym.

</doc>
<doc id="4881354" url="https://pl.wikipedia.org/wiki?curid=4881354" title="Agencja Badań Internetowych">
Agencja Badań Internetowych

Agencja Badań Internetowych (, , znana także pod nazwą „Trolle z ”) – rosyjskie przedsiębiorstwo z siedzibą w Petersburgu, które zajmuje się wywieraniem wpływu w Internecie, tzw. fabryka trolli, której właścicielem jest bliski współpracownik Władimira Putina, Jewgienij Prigożin.
Jest zaangażowana w imieniu Rosji w operacje polegające na wywieraniu wpływu w Internecie. Jej zadaniem jest m.in. powielanie rosyjskiej narracji, rozprzestrzenianie fałszywych informacji, wywoływanie skrajnych postaw społecznych i politycznych oraz dezinformowanie zagranicznej opinii publicznej, najczęściej poprzez kwestionowanie demokratycznej legitymacji UE i podejmowanie drażliwych tematów, jak migracja, suwerenność i wartości.
Dysponuje ona miesięcznym budżetem w wysokości ok. 1 mln euro i zatrudnia rotacyjnie ok. 80 osób, podzielonych na sekcje zagraniczne.
Osoby pracujące dla tej organizacji określane są mianem „trolli”.
Decyzją z dnia 23 lutego 2022 r. Rada Unii Europejskiej nałożyła na Agencję Badań Internetowych sankcje ze względu na prowadzenie kampanii dezinformacyjnych skierowanych przeciwko Ukrainie, polegających na wpływaniu na wybory lub na odbiór aneksji Krymu czy konfliktu w Donbasie.

</doc>
<doc id="4881357" url="https://pl.wikipedia.org/wiki?curid=4881357" title="Stała Sommerfelda">
Stała Sommerfelda



</doc>
<doc id="4881358" url="https://pl.wikipedia.org/wiki?curid=4881358" title="Jean Roger-Ducasse">
Jean Roger-Ducasse

Jean Jules Aimable Roger-Ducasse (ur. 18 kwietnia 1873 w Bordeaux, zm. 9 lipca 1954 w Le Taillan-Médoc w departamencie Żyronda) – francuski kompozytor i pedagog.
Życiorys.
Studiował w Konserwatorium Paryskim u Gabriela Faurégo (kompozycja), Emile’a Pessarda (harmonia), André Gedalge’a (kontrapunkt i fuga) i Charlesa Auguste’a de Bériota (fortepian). W 1902 roku zdobył 2. miejsce w konkursie Prix de Rome za kantatę "Alcyone". W 1909 roku wraz z Maurice’em Ravelem i Charlesem Koechlinem założył Société Musicale Indépendante. W tym samym roku został inspektorem śpiewu w szkołach paryskich. W latach 1935–1940 był profesorem kompozycji w Konserwatorium Paryskim.
Twórczość.
Tworzył w stylu impresjonistycznym. Początkowo pozostawał pod wpływem Gabriela Faurégo i Claude’a Debussy’ego, z którym prywatnie się przyjaźnił i w 1916 roku występując razem w duecie fortepianowym wykonał jego "En blanc et noir". Z czasem wypracował swój indywidualny idiom, koncentrując się na brzmieniu. W swoich utworach zespolił orkiestrę z partiami chóralnymi pozbawionymi całkowicie tekstu słownego, traktując głos jako kolorystyczne dopełnienie.

</doc>
<doc id="4881360" url="https://pl.wikipedia.org/wiki?curid=4881360" title="Trolle z Olgino">
Trolle z Olgino



</doc>
<doc id="4881361" url="https://pl.wikipedia.org/wiki?curid=4881361" title="Internet Research Agency">
Internet Research Agency



</doc>
<doc id="4881363" url="https://pl.wikipedia.org/wiki?curid=4881363" title="Klimpowszczyzna">
Klimpowszczyzna

Klimpowszczyzna (; ) – wieś na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów wieś leżała w granicach Imperium Rosyjskiego.
W latach 1921–1945 wieś a następnie kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 45 osób, wszystkie były wyznania rzymskokatolickiego i zadeklarowały polską przynależność narodową. Było tu 9 budynków mieszkalnych. W 1931 w 8 domach zamieszkiwało 43 osoby.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Drujsku.

</doc>
<doc id="4881369" url="https://pl.wikipedia.org/wiki?curid=4881369" title="Piękny jest świat (album)">
Piękny jest świat (album)

Piękny jest świat – album zespołu 1984 wydany w 2020 roku nakładem wydawnictwa Antena Krzyku. Płyta została wydana 13 lat po ukazaniu się poprzedniego studyjnego albumu "4891". Autorem muzyki i tekstów jest Piotr Liszcz. Album trafił do sprzedaży na nośniku CD oraz LP.

</doc>
<doc id="4881373" url="https://pl.wikipedia.org/wiki?curid=4881373" title="Mistrzostwa Słowacji w piłce nożnej plażowej mężczyzn 2020">
Mistrzostwa Słowacji w piłce nożnej plażowej mężczyzn 2020

Mistrzostwa Słowacji w piłce nożnej plażowej 2020 "(słow. Majstrovstvá Slovenskej republiky v plážovom futbale 2020)" – 14. edycja oficjalnych mistrzostw Słowacji w piłce nożnej plażowej mężczyzn, po raz 1. przeprowadzona w formule ligowej. Organizatorem był związek "Plážový futbal Slovensko" dowodzony przez Słowacki Związek Plażowych Sportów (ŠAPS). W tym turnieju został wyłoniony Mistrz Słowacji na rok 2020. Na turnieju zostało rozegranych 14 meczów, zagrały cztery zespoły. 
Drużyna BSC Hustý obroniła tytuł Mistrza Słowacji.
Faza zasadnicza.
I turniej ligowy.
Legenda do tabel:

</doc>
<doc id="4881374" url="https://pl.wikipedia.org/wiki?curid=4881374" title="Mistrzostwa Słowacji w piłce nożnej plażowej 2020">
Mistrzostwa Słowacji w piłce nożnej plażowej 2020



</doc>
<doc id="4881384" url="https://pl.wikipedia.org/wiki?curid=4881384" title="Johan de Ávila">
Johan de Ávila

Johan Alejandro de Ávila Negrete (ur. 19 sierpnia 1985 w Barranquilli) – kolumbijski piłkarz występujący na pozycji napastnika.
Kariera klubowa.
De Ávila pochodzi z miasta Barranquilla i rozpoczynał karierę w tamtejszym drugoligowym klubie Barranquilla FC, gdzie rywalizował o miejsce w składzie m.in. z Carlosem Baccą. Stamtąd przeniósł się do Panamy, zostając zawodnikiem Atlético Veragüense. Premierowego gola w Liga Panameña de Fútbol strzelił 14 sierpnia 2009 w zremisowanym 2:2 meczu z Chorrillo. Szybko został najlepszym strzelcem Veragüense, a jego dobre występy zaowocowały ofertami z silniejszych klubów.
W styczniu 2010 De Ávila przeszedł do czołowego panamskiego zespołu San Francisco FC. Tam już w pierwszym, wiosennym sezonie Clausura 2010 wywalczył tytuł wicemistrza kraju, a sam został królem strzelców ligi panamskiej z 10 golami na koncie. W jesiennym sezonie Apertura 2010 ponownie zdobył wicemistrzostwo Panamy, natomiast w rozgrywkach Clausura 2011 jako kluczowy zawodnik wywalczył z San Francisco tytuł mistrzowski. W sierpniu 2011 zerwał więzadła krzyżowe, wobec czego był zmuszony pauzować przez kolejne kilka miesięcy. Po powrocie do zdrowia nie odzyskał dawnej skuteczności – w sezonie Clausura 2013 po raz trzeci zdobył z San Francisco tytuł wicemistrza Panamy, lecz bezpośrednio po tym odszedł z klubu.

</doc>
<doc id="4881394" url="https://pl.wikipedia.org/wiki?curid=4881394" title="Koczergi (sielsowiet Druja)">
Koczergi (sielsowiet Druja)

Koczergi (; ) – wieś na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów ówczesny folwark znajdował się w granicach Imperium Rosyjskiego.
W latach 1921–1945 zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 13 osób, 9 było wyznania rzymskokatolickiego a 4 staroobrzędowego. Jednocześnie 9 mieszkańców zadeklarowało polską przynależność narodową a 4 inną. Były tu 2 budynki mieszkalne. W 1931 w 2 domach zamieszkiwało 10 osób.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Drujsku.

</doc>
<doc id="4881396" url="https://pl.wikipedia.org/wiki?curid=4881396" title="Chevrolet Caprice">
Chevrolet Caprice

Chevrolet Caprice – samochód osobowy klasy luksusowej produkowany pod amerykańską marką Chevrolet w latach 1965–2017.
Pierwsza generacja.
Chevrolet Caprice I został zaprezentowany po raz pierwszy w 1965 roku.
W połowie lat 60. XX wieku Chevrolet przedstawił model Caprice jako topowy, sztandarowy model w ofercie stanowiący bardziej komfortową i lepiej wyposażoną alternatywę dla bliźniaczej Impali oraz odpowiedź na podobnej koncepcji konkurencyjnego Forda LTD czy Dodge'a Monaco.
Pierwsza generacja modelu charakteryzowała się masywnym nadwoziem z podłużną tylną częścią nadwozia, a także nisko osadzonym przodem z wyraźnie zarysowanymi kantami błotników i dużą, chromowaną atrapą chłodnicy.
Restylizacje.
Podczas trwającej 5 lat produkcji pierwszej generacji Chevroleta Caprice samochód przeszedł dwie obszerne restylizacje (w 1966 i 1967 roku), z czego obie objęły modyfikacjami pas przedni oraz tylną część nadwozia.
Druga generacja.
Chevrolet Caprice II został zaprezentowany po raz pierwszy w 1970 roku.
Druga generacja Caprice'a przeszła ewolucyjny zakres zmian w stosunku do poprzednika, zachowując masywne proporcje nadwozia przy jednocześnie większej liczbie wielokątnych ozdobień błotników. Pas przedni został osadzony wyżej osadzoną, większą atrapą chłodnicy, a także podwójne reflektory w kanciastych obudowach.
Restylizacje.
Chevrolet Caprice II podczas trwającej 6 lat produkcji, podobnie jak poprzednik, przeszedł dwie modernizacje koncentrujące się głównie na zmianach wizualnych przedniej części nadwozia.
W ramach pierwszego liftingu pojawiła się większa, wyżej osadzona atrapa chłodnicy w kanciastym kształcie, za to druga restylizacja przyniosła całkowite zmodyfikowanie kształtu zderzaka i błotników.
Trzecia generacja.
Chevrolet Caprice III został zaprezentowany po raz pierwszy w 1976 roku.
Wzorem bliźniaczych, dużych modeli koncernu General Motors, trzecia generacja Chevroleta Caprice powstała według zupełnie nowej koncepcji wiążącej się z nową platformą "GM B-body". Nadwozie przyjęło, zgodnie z panującymi wówczas w Ameryce Północnej trendami, kanciasty kształt, w którym utrzymano m.in. lampy, atrapę chłodnicy czy zderzaki.
Restylizacje.
Chevrolet Caprice trzeciej generacji był najdłużej produkowanym wcieleniem spośród wszystkich, pozostając na rynku przez 13 lat. Przez ten czas Chevrolet zdecydował się jednak tylko na jedną dużą restylizację, poprzedzoną mniejszą w 1980 roku, która przyniosła głównie jednolite, zespolone reflektory i lampy, a także zmodyfikowane zderzaki i atrapę chłodnicy.
Zastosowanie.
Trzecia generacja Chevroleta Caprice na masową skalę wykorzystywana była jako taksówka oraz radiowóz policji w Stanach Zjednoczonych, przez co pojazd zyskał dużą rozpoznawalność.
Czwarta generacja.
Chevrolet Caprice IV został zaprezentowany po raz pierwszy w 1990 roku.
Czwarte wcielenie Caprice'a przyniosła radykalną zmianę formuły w stosunku do produkowanego przez 13 lat, kanciastego poprzednika. Nadwozie stało się smuklejsze i bardziej zaokrąglone, zachowując masywne proporcje. Charakterystycznym rozwiązaniem zostało trzecie okienko boczne za tylnymi drzwiami, a także ścięte nadkole częściowo zasłaniające tylną oś.
Zastosowanie.
Podobnie jak poprzednik, czwarta generacja Caprice'a była powszechnie wykorzystywana przez amerykańskie korporacje taksówkarskie, a także tutejszą policję. Szczególnie w formie radiowozu w charakterystycznym, dwubarwnym malowaniu, pojazd doczekał się statusu kultowego.
Koniec produkcji i następca.
Produkcja czwartej generacji Chevroleta Caprice zakończyła się pod koniec 1996 roku wraz z pokrewną Impalą SS, nie doczekując się bezpośredniego następcy. Do produkcji topowego sedana powrócono w 1999 roku, jednak oferowany był on już tylko pod nazwą Impala i przyjął postać samochodu o segment mniejszego.
Piąta generacja.
Chevrolet Caprice V został zaprezentowany po raz pierwszy w 1999 roku.
Trzy lata po zakończeniu produkcji czwartej generacji, Chevrolet zdecydował się powrócić do stosowania nazwy Caprice w zupełnie nowym kontekście. Tym razem była to eksportowa odmiana australijskiego Holdena Caprice, sprzedawana jako topowy i najdroższy model na rynku Bliskiego Wschodu oraz Ameryki Południowej.
Różnice wizualne względem produkowanego na tych samych liniach produkcyjnych Holdena ograniczały się do innych logotypów producenta.
Restylizacje.
Analogicznie do Holdena Caprice'a i Statesmana, w 2003 roku Chevrolet Caprice przeszedł gruntowną modernizację. W jej ramach samochód zyskał zupełnie nowy wygląd pasa przedniego, zmodyfikowany tył oraz nowy kokpit. Atrapa chłodnicy została bardziej upodobniona do tych z innych modeli Chevroleta, zyskując chromowaną poprzeczkę z dużym logo.
Szósta generacja.
Chevrolet Caprice VI został zaprezentowany po raz pierwszy w 2006 roku.
Wraz z prezentacją szóstej i ostatniej generacji Caprice'a, Chevrolet zdecydował się kontynuować formułę stosowaną w przypadku poprzednika. Samochód ponownie stał się eksportową odmianą nowej generacji produkowanego w Australii Holdena Caprice, tym razem oferowaną tylko na Bliskim Wschodzie. Wizualnie samochód odróżniał się inną atrapą chłodnicy i oznaczeniami producenta.
Caprice PPV.
W październiku 2009 roku północnoamerykański oddział General Motors ogłosił, że po 13 latach przerwy Chevrolet powróci do wytwarzania dużego, policyjnego radiowozu opartego na Caprice, rozszerzając import modelu z Australii także o Amerykę Północną. Samochód produkowano na te potrzeby od czerwca 2011 roku jako Caprice PPV wyłącznie z przeznaczeniem dla służb mundurowych.
Wraz z zakończeniem produkcji Holdena Caprice, także i wytwarzanie Chevroleta Caprice PPV dobiegło końca w 2017 roku. Ostatnia sztuka została dostarczona w lipcu 2017 roku.

</doc>
<doc id="4881399" url="https://pl.wikipedia.org/wiki?curid=4881399" title="Chevrolet Caprice PPV">
Chevrolet Caprice PPV



</doc>
<doc id="4881400" url="https://pl.wikipedia.org/wiki?curid=4881400" title="Chevrolet Impala SS">
Chevrolet Impala SS



</doc>
<doc id="4881402" url="https://pl.wikipedia.org/wiki?curid=4881402" title="Mecz Mistrzostw Świata w Piłce Nożnej 1950, Urugwaj – Brazylia">
Mecz Mistrzostw Świata w Piłce Nożnej 1950, Urugwaj – Brazylia

Mecz Mistrzostw Świata w Piłce Nożnej 1950, Urugwaj – Brazylia (znany również jako Maracanaço) – mecz piłki nożnej rozegrany 16 lipca 1950 na stadionie Maracanã w ówczesnej stolicy Brazylii, Rio de Janeiro.
Był to mecz ostatniej kolejki rundy finałowej Mistrzostw Świata 1950, decydujący o tytule mistrzowskim (stąd często określany jest jako finał tych mistrzostw, choć "de facto" finałem nie był). W przeciwieństwie do innych mundiali, zwycięzca czempionatu z 1950 został wyłoniony poprzez drugą fazę grupową, w której cztery drużyny grały w formacie „każdy z każdym”, zrezygnowano z fazy pucharowej. Przed spotkaniem finałowym Brazylia miała punkt przewagi nad Urugwajem. Urugwaj, chcąc zostać mistrzem świata, potrzebował więc zwycięstwa, podczas gdy Brazylia mogła to spotkanie nawet zremisować (za wygraną w meczu przyznawano wówczas dwa punkty, za remis jeden). Pozostałe dwie drużyny biorące udział w rundzie finałowej, Hiszpania oraz Szwecja były przed ostatnią kolejką pozbawione szans na zdobycie mistrzostwa, choć Hiszpania zachowała jeszcze teoretyczne szanse na zajęcie drugiego miejsca.
Wszystkie bramki padły w drugiej połowie. Brazylia w 47. minucie objęła prowadzenie po bramce Friaçy, ale w 66. minucie Juan Schiaffino wyrównał. Urugwajczyk Alcides Ghiggia strzelił zwycięskiego gola na 11 minut przed końcem meczu. Spowodowało to jedną z największych sensacji i tragedii w historii brazylijskiego futbolu, określaną mianem Maracanaço (termin ten przetłumaczono jako „agonia na Maracanie”, od nazwy stadionu, na którym rozegrano to spotkanie), które stało się wyrażeniem opisującym mecz i jego atmosferę. Był to drugi, i jak dotąd (2020) ostatni, mecz finałowy mundialu z udziałem dwóch drużyn z Ameryki Południowej (pierwszy to finał z 1930 roku pomiędzy Urugwajem a Argentyną, który również wygrał Urugwaj).
Mecz obejrzało z trybun około 200 000 widzów, co jest rekordem wszech czasów.
Tło.
Turniej w ramach mistrzostw świata (pierwotnie rozgrywany co 4 lata) w 1950 roku był pierwszym po 12 latach przerwy spowodowanej wybuchem II wojny światowej i prowadzonymi w czasie jej trwania walkami. Jego organizatorem została Brazylia. Droga do finału mundialu w 1950 roku była wyjątkowa – zamiast fazy pucharowej, po pierwszej fazie grupowej rozegrano kolejną fazę grupową. Wśród uczestników fazy finałowej były ekipy: Brazylii (gospodarz i najbardziej bramkostrzelny zespół pierwszej fazy grupowej; na to wyróżnienie drużyna Brazylii zapracowała sobie zwycięstwami 4:0 z Meksykiem i 2:0 z Jugosławią oraz remisem 2:2 ze Szwajcarią), Urugwaju (który rozegrał tylko jeden mecz w swojej grupie gromiąc Boliwię 8:0), Hiszpanii (która wygrała wszystkie trzy mecze grupowe z Anglią, Chile i Stanami Zjednoczonymi) i Szwecji (która zakwalifikowała się do decydującej rundy kosztem broniących tytułu mistrza świata Włochów i Paragwaju). Dyspozycja i forma Brazylii ani na chwilę nie pozostawiały złudzeń rywalom: bilans 21 goli strzelonych w 5 meczach przed rozstrzygającym meczem z Urugwajem. Brazylia była wręcz murowanym faworytem do zwycięstwa.
Brazylijczycy wygrali oba pierwsze mecze grupy finałowej przekonująco, pokonując Szwecję 7:1 i Hiszpanię 6:1, zajmowali więc pierwsze miejsce w grupie z czterema punktami przed potyczką finałową. Urugwaj z dorobkiem trzech punktów po zwycięstwie i remisie był na drugim miejscu (remis 2:2 z Hiszpanią i zwycięstwo ze Szwecją 3:2, zwycięski gol padł zaledwie pięć minut przed końcem spotkania).
W meczu między Szwecją a Hiszpanią ekipa szwedzka potrzebowała zwycięstwa, aby wyprzedzić Hiszpanię, zająć trzecie miejsce w grupie i zdobyć brązowy medal. Hiszpanie w przypadku remisu zapewniliby sobie trzecie miejsce, natomiast w razie zwycięstwa minimum 2:0 oraz wysokiej porażki Urugwaju mieli szanse nawet na wicemistrzostwo. Ostatecznie jednak górą w tym spotkaniu byli Szwedzi, którzy wygrali 3:1. Z drugiej strony mecz pomiędzy Brazylią a Urugwajem decydował o tytule mistrza świata; zwycięstwo lub remis dałyby mistrzostwo Brazylii, podczas gdy Urugwaj musiał wygrać mecz, aby zdobyć Puchar Świata. Mecz ten jest często nazywany finałem Mistrzostw Świata 1950 (ściśle rzecz biorąc, tak jednak nie było – był to tylko decydujący mecz fazy grupowej i samego turnieju). Przed meczem decydującym o triumfie w turnieju obie reprezentacje rozegrały ze sobą równo 30 spotkań (bilans: 11 zwycięstw Urugwaju, 6 remisów, 13 zwycięstw Brazylii; bramki 53:58 na korzyść Brazylijczyków).
Przedwczesne świętowanie.
Dziennikarze prasowi i opinia publiczna, opierając się na bardzo wysokiej formie Brazylii, byli tak pewni zwycięstwa, że już na kilka dni przed meczem finałowym ogłaszali Brazylię nowymi mistrzami świata i mieli ku temu powody. Brazylia wygrała swoje ostatnie dwa mecze, preferując bardzo agresywny styl gry, któremu praktycznie żaden zespół nie był w stanie się przeciwstawić. Urugwaj z kolei napotkał wiele trudności w meczach z Hiszpanią i Szwecją, ostatecznie remisując z "La Furia Roja" i odnosząc minimalne zwycięstwo nad Szwecją. Kiedy porównano te wyniki, wydawało się, że Brazylijczycy byli gotowi pokonać Urugwaj takim samym stosunkiem bramek i z taką łatwością jak Hiszpanów i Szwedów.
Co więcej, w turnieju o Copa América, który również odbył się w Brazylii rok wcześniej, gospodarze pewnie wygrali, strzelając 46 bramek w ośmiu meczach. Najpierw pokonali Ekwador stosunkiem bramek 9:1, następnie wygrali z Boliwią 10:1. Nawet Paragwaj, który zajął drugie miejsce w turnieju, nie został oszczędzony i doznał sromotnej porażki 0:7. Ponadto Brazylia pokonała Urugwaj 5:1.
Wykonano też dwadzieścia dwa złote medale z nadrukowanym imieniem każdego gracza, a burmistrz Rio de Janeiro Ângelo Mendes de Moraes wygłosił pamiętne przemówienie: „Wy, gracze, którzy za mniej niż kilka godzin zostaniecie okrzyknięci mistrzami przez miliony rodaków! Wy, którzy nie macie rywali na całej półkuli! Wy, którzy pokonacie każdego konkurenta! Wy, których już pozdrawiam jako zwycięzców!”. Skomponowano i przećwiczono również piosenkę zatytułowaną "Brasil Os Vencedores" ("Brazylia – zwycięzcy"), gotową do zagrania i odśpiewania tuż po zakończeniu meczu finałowego.
Ponadto szykowano się na wielką mistrzowską fetę: ulicami Rio mieli przejść przyszli bohaterowie tego dnia, w późniejszym czasie miały ich też przyjąć z honorami ówczesne najwyższe władze państwowe. Przygotowano samochody, które miały być prezentami dla piłkarzy, wyprodukowano wiele proporczyków i pocztówek honorujących zdobycie upragnionego przez kibiców trofeum, w obiegu były też koszulki sławiące zwycięzców.
Paulo Machado de Carvalho, piastujący m.in. funkcję prezydenta klubu São Paulo FC myślał jednak dokładnie odwrotnie. Podczas wizyty na treningu na Estádio São Januário w przeddzień meczu Paulo spotkał kilku polityków wygłaszających pełne pasji przemówienia do zawodników, a także dziennikarzy, fotografów i innych przybywających, by dołączyć do „przyszłych mistrzów”. Kiedy ostrzegł trenera Flávio Costę o ryzyku zakłócenia koncentracji zawodników, został zignorowany. Sfrustrowany powiedział swojemu synowi Tucie, który mu towarzyszył: „Przegramy”.
Rankiem 16 lipca 1950 ulice Rio de Janeiro tętniły życiem. Zorganizowano improwizowany karnawał w rytmie samby z tysiącami flag, serpentyn, przygotowanym konfetti i przyśpiewkami „Brazylia musi wygrać!”. Taka atmosfera utrzymywała się aż do ostatnich minut przed meczem. Na stadion Maracanã oficjalnie przyszło około 173 850 osób (tyle sprzedano wejściówek), jednak rzeczywistą frekwencję szacuje się na ponad 200 000 ludzi. Jest to najwyższa frekwencja na meczu piłkarskim w historii.
Przygotowania drużyny Urugwaju do meczu.
Brazylijska gazeta „O Mundo” na swoich łamach w dniu finału zamieściła zdjęcie drużyny Brazylii z podpisem „To są mistrzowie świata”. Gdy kapitan drużyny Urugwaju Obdulio Varela zobaczył tę gazetę rano w hotelu, kupił wściekły tyle egzemplarzy, ile mieli, po czym położył je na posadzce w łazience i zachęcił kolegów z drużyny do tego, by oddali na nie mocz.
W szatni Urugwaju tuż przed meczem trener Juan López powiedział zawodnikom, że powinni w tym meczu zagrać jak najbardziej defensywnie. Po jego wyjściu Varela wstał i zwrócił się do zespołu, mówiąc: „Juancito to dobry człowiek, ale dzisiaj się myli. Jeśli zagramy defensywnie przeciwko Brazylii, nasz los nie będzie się różnił od losu Hiszpanii czy Szwecji”. Następnie wygłosił emocjonalną przemowę, w której podkreślił, że nie mogą dać się zastraszyć kibicom ani drużynie przeciwnej oraz powiedział „Chłopcy, outsiderzy nie grają, rozpocznijmy show”. Przemówienie to odegrało ogromną rolę w końcowym wyniku meczu.
Mecz.
Przebieg.
Mecz rozpoczął się zgodnie z przewidywaniami, Brazylia atakowała przez zdecydowaną większość pierwszej połowy . W przeciwieństwie do drużyn Hiszpanii i Szwecji, Urugwajczykom udało się jednak utrzymać szyki defensywne i pierwsza połowa zakończyła się bezbramkowo. Brazylia zdobyła pierwszego gola w meczu zaledwie dwie minuty po przerwie, a napastnik São Paulo Friaça strzelił obok interweniującego bramkarza Roquego Máspoli. Kapitan Urugwajczyków Obdulio Varela zwracał sędziemu głównemu uwagę, że jego asystent sygnalizował spalonego, ale arbiter nie odważył się anulować bramki. Mecz został przerwany na kilku minut po wybuchu karnawału radości brazylijskich piłkarzy i kibiców. Później Urugwaj zdołał przejąć kontrolę nad grą, czego efektem była bramka wyrównująca strzelona z ostrego kąta w 66. minucie meczu przez Juana Schiaffino. 11 minut przed końcem meczu Alcides Ghiggia, biegnący prawą stroną boiska, strzelił kolejnego gola. W ostatnich 10 minutach Ademir oddał sześć strzałów na bramkę Urugwaju, ale Maspoli obronił wszystkie, w tym uderzenie z woleja z 7 metrów w prawy róg oddane z nieodgwizdanej pozycji spalonej. Po drugiej bramce dla Urugwaju publiczność na stadionie praktycznie cały czas milczała do momentu gdy angielski sędzia George Reader zakończył spotkanie. Urugwaj wygrał 2:1 i po raz drugi został mistrzem świata (pierwszy tytuł w 1930).
Szczegóły i składy drużyn.
Objaśnienie skrótów:
BR – bramkarz
OB – obrońca
POM – pomocnik
N – napastnik
MISTRZ ŚWIATA 1950
URUGWAJ DRUGI TYTUŁ
Tabela po rundzie finałowej.
Po tym meczu kibice brazylijscy zgromadzeni na stadionie niemal zamilkli, nie mogąc uwierzyć w to co się stało. Atmosfery na Maracanie nie polepszył nawet fakt zdobycia tytułu króla strzelców turnieju przez Ademira, który na brazylijskim czempionacie strzelił łącznie osiem goli. Na boisku trwało zamieszanie, piłkarze otoczeni tłumem ochroniarzy nadaremnie czekali na uroczystość wręczenia trofeum; trzymający pod pachą Złotą Nike prezydent FIFA Jules Rimet został zablokowany w wypełnionym ludźmi stadionowym korytarzu. Dopiero po kilkunastu minutach udało mu się dostać do szatni Urugwajczyków i wręczyć puchar ich kapitanowi. Zszokowany całą pomeczową sytuacją Varela zamiast okazywać radość złożył wyrazy współczucia gospodarzom. To jedyny przypadek w historii MŚ, w którym nie wręczono zwycięzcom nagrody na oczach widzów.
Następstwa.
Już dzień po meczu finałowym rozpoczęło się poszukiwanie winnych porażki. Najbardziej dostało się bramkarzowi Moacirowi Barbosie, któremu nigdy nie wybaczono. Do końca życia wypominano mu zachowanie przy bramce Ghiggii. Po latach sam zainteresowany powiedział w jednym z ostatnich wywiadów:
Dodatkowo ekipa Brazylii już nigdy nie zagrała w białych koszulkach, ponieważ wierzono, że ten kolor przynosi pecha. Ich kolor zmieniono więc na żółty.
Ponadto aż do debiutu reprezentacyjnego Didy w 1995 roku żaden czarnoskóry bramkarz nie stanął między słupkami bramki ekipy Canarinhos.
Nelson Rodrigues, brazylijski dramaturg, powieściopisarz i dziennikarz napisał z kolei:
Alcides Ghiggia, zdobywca gola dającego mistrzowski tytuł Urugwajowi, powiedział:
Nawiązania.
Niespełna 64 lata po tym pamiętnym finale, 8 lipca 2014 roku na Estádio Mineirão został rozegrany mecz półfinałowy mundialu 2014 pomiędzy Brazylią a Niemcami przegrany przez gospodarzy 1–7. Spotkanie to zostało nazwane przez media "Mineiraço".
Książki.
Wydarzenia na Maracanie zaowocowały wydaniem kilku pozycji książkowych:

</doc>
<doc id="4881408" url="https://pl.wikipedia.org/wiki?curid=4881408" title="Kamienica przy ul. Dworcowej 22 w Bytomiu">
Kamienica przy ul. Dworcowej 22 w Bytomiu

Kamienica przy ul. Dworcowej 22 w Bytomiu – kamienica z 1905 roku w Bytomiu, wpisana do rejestru zabytków nieruchomych województwa śląskiego.
Budynek mieszkaniowo-handlowy wzniesiony w Śródmieściu Bytomia z wykorzystaniem różnorodnych i różnobarwnych materiałów w stylu secesyjnym, stanowiący opus magnum wrocławskiego architekta Wilhelma Hellera będący zapewne jego ostatnim projektem dla Bytomia.
Historia.
Teren, na którym krzyżowały się ówczesne ulice: Bahnhofstrasse i Gymnasialstrasse (dzisiejsze ul. Dworcowa i Stanisława Moniuszki) był jednym z bardziej atrakcyjnych miejsc w Bytomiu do prowadzenia działalności usługowej. Bytomski przedsiębiorca Alfred Katz (1863–1918) oraz radca sanitarny i bytomski lekarz Max Bloch (1860–1930) podjęli decyzję o budowie kamienicy w tymże miejscu (ówczesny adres: Bahnhofstrasse 30). Projekt budynku oraz obliczenia statyczne wykonał wrocławski architekt Wilhelm Heller (ur. 1872 w Bielsku, zm. po 1918; data śmierci nieznana) w lutym 1905 roku. Prace budowlane zostały rozpoczęte w tymże roku, prowadzono je pod kierownictwem Wilhelma Hellera, w maju 1905 roku Heller wykonał małe zmiany w projekcie piwnic, w lipcu tegoż roku wykonano projekt kanalizacji oraz zabudowy łazienek. W październiku 1905 roku nad oknami wystawowymi kamienicy umieszczono osiem lampionów, a w kwietniu 1906 roku wprowadzono małe zmiany w Wyszynku Kisslinga (), tj. w pomieszczeniach restauracji, która znajdowała się na parterze budynku. Kamienica została opisana ilustrowanym artykule, który wydano w trzech numerach czasopisma „Ostdeutsche Bau-Zeitung”, które ukazały się w maju 1906 roku. Opisano ją jako tamże jako budynek mieszkalno-handlowy.
Przy budowie kamienicy byli zaangażowani:
Z okazji otwarcia budynku bytomski radca budowlany i architekt Karl Brugger wygłosił przemówienie, w którym pochwalił projekt Wilhelma Hellera za zastosowanie znakomitych rozwiązań konstrukcyjnych. Pierwszym właścicielami byli inwestorzy Max Bloch i Alfred Katz. W 1906 roku otwarto w budynku Wyszynk Kisslinga.
W 1909 roku Wilhelm Heller wykonał ponadto projekt okna połaciowego w izbie dla pokojówki przy mieszkaniu na trzecim piętrze. W 1924 roku otworzono lokal „Erstes Kulmbacher”, którego właścicielem był S. Bobrek, a od 1927 roku działał „Spezialausschank Sandlerbräu” Josefa Kollera. Atelier fotograficzne, w którym mieścił się zakład fotograficzny Atelier Germania, zostało przebudowane przez firmę Działoszyński &amp; Bruck na mieszkania w 1927 roku, w późniejszych latach budynek doznał dalszych zniszczeń, część metalowych ozdób odpadła, a pozostałe są skorodowane. W latach 1930–1937 właścicielem kamienicy byli Spadkobiercy Dr. Blocha (), a od 1937 roku budynek należał do kupca Jakuba Jaworskiego. W 1946 roku 4 mieszkania w omawianej kamienicy przydzielono dla górników-repatriantów z Francji. 17 grudnia 1997 roku kamienica z oficynami została wpisana do rejestru zabytków nieruchomych województwa śląskiego, numer rejestru: A/1667/97. W 2005 roku w budynku znajdował się oddział Dominet Banku. Współcześnie (stan na 2020 rok) w budynku znajdują się m.in. siedziba wytwórni muzycznej Box Music, apteka, kancelaria notarialna, Bar Pierożek, gabinet ginekologiczny, sklep obuwniczy.
Architektura.
Kamienica narożna, czterokondygnacyjna. Parter wzniesiony z wykorzystaniem betonu został przewidziany jako miejsce na dwa sklepy i restaurację. Pierwsze i drugie piętro przeznaczono na dwa okazałe mieszkania rodzinne, a trzecie piętro zajmowało jedno mieszkanie rodzinne i pracownia fotograficzna. Na trzecim piętrze znajdują się galerie balkonowe od ulicy i podwórza, uzyskane dzięki cofnięciu ściany zewnętrznej – taki projekt został niejako wymuszony wymogiem nadzoru budowlanego, który wymógł określoną wysokość gzymsu wieńczącego oraz zastosowanie nachylenia w wysokości 45° od niego do kalenicy. Naroże budynku było zwieńczone pawilonem opartym na żelaznej konstrukcji, na której umieszczono wachlarzowaty szklany daszek (nie zachowały się). W pawilonie mieściła się poczekalnia do atelier fotograficznego.
Elewacja od strony ulic została pokryta glazurowanymi kaflami barwy kremowej z jasnoniebieskimi przerywnikami oraz ciemnymi elementami drewnianymi. Widoczne są na niej elementy metalowej konstrukcji o charakterze ornamentu. Bogato zdobione okna wystawowe były wykonane ze stopu Durana-Metall, tj. stopu miedzi i cynku z domieszkami m.in. glinu i żelaza. Narożniki elewacji obłożono ozdobną blachą oraz rzeźbami przedstawiającymi głowę Hermesa i sowy. Elewacje w podwórzu pokryto prostymi cegłami licówkami barwy biało-żółtej.

</doc>
<doc id="4881414" url="https://pl.wikipedia.org/wiki?curid=4881414" title="Chevrolet Citation II">
Chevrolet Citation II



</doc>
<doc id="4881416" url="https://pl.wikipedia.org/wiki?curid=4881416" title="Anna Gaweł">
Anna Gaweł

Anna Helena Gaweł – polska pedagog, dr hab. nauk społecznych, profesor uczelni i dyrektor Instytutu Pedagogiki Wydziału Filozoficznego Uniwersytetu Jagiellońskiego.
Życiorys.
Studiowała biologię na Uniwersytecie Jagiellońskim, 19 września 2002 obroniła pracę doktorską "Postawa wobec zdrowia jako wyznacznik przygotowania studentów pedagogiki do udziału w procesie wychowania zdrowotnego", 19 lutego 2015 habilitowała się na podstawie pracy zatytułowanej "Zasoby zdrowotne młodzieży gimnazjalnej w kontekście ekosystemu szkoły. Kraków: Wydawnictwo Uniwersytetu Jagiellońskiego". Została zatrudniona na stanowisku adiunkta w Instytucie Nauk o Wychowaniu na Wydziale Pedagogicznym Akademii Ignatianum w Krakowie.
Jest profesorem uczelni i dyrektorem w Instytucie Pedagogiki na Wydziale Filozoficznym Uniwersytetu Jagiellońskiego.

</doc>
<doc id="4881422" url="https://pl.wikipedia.org/wiki?curid=4881422" title="Argynnis laodice">
Argynnis laodice



</doc>
<doc id="4881438" url="https://pl.wikipedia.org/wiki?curid=4881438" title="Harro Bode">
Harro Bode

Harro Bode (ur. 20 lutego 1951) – niemiecki żeglarz sportowy. Złoty medalista olimpijski z Montrealu.
Reprezentował barwy RFN. Zawody w 1976 były jego jedynymi igrzyskami. Startował w klasie 470. Podczas zwycięskich regat partnerował mu Frank Hübner. W 1975 wspólnie zdobyli brąz mistrzostw Europy.

</doc>
<doc id="4881441" url="https://pl.wikipedia.org/wiki?curid=4881441" title="Struktura gleby">
Struktura gleby

Struktura gleby – stan zagregowania (przestrzennego powiązania) cząstek elementarnych fazy stałej gleby. Uwzględnia ona kształt, wielkość, trwałość, sposób wewnętrznego powiązania i układ przestrzenny oddzielnych fragmentów tworzywa glebowego dominujące w danej glebie albo poziomie glebowym. Innymi słowy jest to stan fizyczny budowy wewnętrznej gleby określany wielkością, kształtem, układem i zespoleniem poszczególnych cząstek lub agregatów mineralnej i organicznej części gleby. 
Według prostszej, dawniejszej definicji strukturą gleby nazywano taki jej stan, w którym występuje agregacja (zgruźlenie, łączenie) poszczególnych ziarn gleby we wtórne jednostki złożone – agregaty, o różnej wielkości i kształcie. 
Pod określeniem „struktura gleby” rozumie się zwykle makrostrukturę gleby – widoczną w terenie gołym okiem strukturę, i o niej jest podana większość informacji w tym artykule, jak i poniższa klasyfikacja struktur glebowych.
Powstawanie i znaczenie struktury gleby.
Tworzenie się naturalnej struktury gleby jest wieloczynnikowym procesem, zależnym od składu skały macierzystej, działających procesów glebotwórczych, klimatu i sposobu tworzenia się minerałów ilastych i próchnicy. Proces ten wciąż nie jest dostatecznie zbadany i wyjaśniony.
Struktura gleby jest stosunkowo zmienną cechą gleb, zarówno w przestrzeni (wertykalnie i horyzontalnie), jak i w czasie. Szczególnie podatna na zmiany jest struktura warstwy przypowierzchniowej (np. ornej) pod wpływem czynników naturalnych (głównie klimatycznych) lub antropogenicznych (agrotechnicznych, zanieczyszczenia, specjalistycznych zabiegów strukturotwórczych).
Ze względu na genezę struktury dzielimy na:
Typ struktury glebowej jest jedną z ważnych cech w systematyce gleb.
Odróżnienie pedogenicznej struktury glebowej od pierwotnej struktury materiału macierzystego ma istotne znaczenie w identyfikacji niektórych poziomów w profilu glebowym oraz w określeniu głębokości procesu glebotwórczego. W strukturze skały macierzystej częściej można zaobserwować stratyfikację oraz ułożenie wietrzejących odłamków minerałów w takiej pozycji jak występowały naturalnie w skale.
Struktura gleby, wraz z jej innymi właściwościami, ma kluczowe znaczenie dla jej właściwości reologicznych, takich jak sprężystość, lepkość i plastyczność. 
Dla życia większości roślin najkorzystniejsza jest trwała struktura gruzełkowa lub koprolitowa. Oprócz łatwości do penetracji przez korzenie roślin i drobną faunę glebową zapewnia ona optymalne warunki powietrzno-wodne (dostęp do powietrza nawet przy wypełnieniu wszystkich przestrzeni kapilarnych wodą). Powstaniu jej sprzyja odpowiednia ilość koloidów mineralnych i organicznych oraz wielowartościowych kationów (jak Ca2+ i Mg2+) do ich koagulacji, a także działalność drobnej fauny glebowej.
Typy struktur glebowych.
Typ struktury glebowej jest to taka jej cecha, która opisuje kształt i sposób ułożenia elementów strukturalnych (ziaren, agregatów) w masie glebowej. 
6-te wydanie systematyki gleb Polski (2019) w większości wydziela typy struktur używane już dużo wcześniej, wprowadzając niewiele nowych elementów. Typy struktur dzielą się na: struktury nieagregatowe – nie posiadające agregatów (rozdzielnoziarnista, masywne); sferoidalne – agregaty kuliste (sferoidalne; gruzełkowa, koprolitowa i ziarnista); foremnowielościenne (blokowe) – foremne wielościany o podobnych wszystkich trzech wymiarach i przylegających do sąsiednich agregatów gładkich lub chropowatych ścianach (angularna, subangularna, bryłowa); wrzecionowate –oś pionowa znacznie dłuższa od osi poziomych (pryzmatyczna, słupowa); soczewkowe (soczewkowa); dyskoidalne –znacznie mniejsza oś pionowa w stosunku do poziomych, łupliwość w płaszczyźnie poziomej (płytkowa, skorupkowa); tkankowe – występują w materiałach organicznych (gąbczasta, włóknista, drzewna). Schemat klasyfikacji struktury jest oparty na klasyfikacji amerykańskiej.
Podana poniżej klasyfikacja typów struktur glebowych pochodzi z 6. wydania systematyki gleb Polski (2019), opisy poszerzone względem sgP.
Struktura rozdzielnoziarnista.
Ziarna glebowe występują oddzielnie i nie są złączone żadnym spoiwem (np. koloidami mineralnymi, próchnicą). Jest charakterystyczna dla gleb gruboziarnistych, zbudowanych ze żwirów lub piasków.
Symbol: r
Struktura masywna.
inaczej: spójna, zwarta. Gleba tworzy jednolitą masę bez trwałych pęknięć ani szczelin. Oprócz dwóch poniższych wyróżnia się również podtypy: spójna plastyczna – utwory ilaste stale wilgotne; spójna krucha – utwory pyłowe z bardzo małą ilością frakcji ilastej. SgP (2019) za masywną uważa też strukturę bryłową/pryzmatyczną o wielkości agregatów &gt;30 cm, bez wewnętrznej struktury.
Symbol: m
Struktura masywna scementowana.
Cząstki glebowe są nieodwracalnie scementowane przez lokalną koncentrację cementujących związków chemicznych. 
Symbol: mc
Struktura masywna amorficzna.
Jednolita ciemna masa zbudowana w większości z substancji humusowych powstała przez całkowite rozłożenie torfów lub innych osadów organicznych. 
Symbol: ma
Struktura gruzełkowa.
Agregatowa struktura sferoidalna o trwałych, porowatych, kulistych agregatach, zwykle o wielkości od 1 do 5 mm. Są one spajane przede wszystkim przez substancje humusowe, śluzy bakteryjne, minerały ilaste i koloidy mineralno-organiczne w znacznym stopniu wysycone kationami wapnia. Struktura typowa dla poziomu próchnicznego.
Symbol: gr
Struktura koprolitowa.
Agregaty o nieregularnych kształtach są to głównie ekskrementy dżdżownic, wazonkowców i innych bezkręgowców glebowych. Występują zwykle razem z agregatami gruzełkowymi i świadczą dużej aktywności biologicznej poziomu. 
Symbol: ko
Struktura ziarnista.
inaczej: kaszkowata, koksikowa. Agregatowa struktura sferoidalna o kulistych lub nieco graniastych, prawie nie porowatych agregatach. Powstaje wskutek fizycznej dezintegracji (wysuszanie–namakanie, zamarzanie–odmarzanie) drobnoziarnistego materiału mineralnego lub materiału organicznego (mursz, całkowicie zhumifikowany torf).
Symbol: zn
Struktura angularna.
inaczej: foremnowielościenna ostrokrawędzista. Agregaty mają kształt bloków o gładkich, przylegających do sąsiednich agregatów, powierzchniach i ostrych narożach i krawędziach. Powstaje w podpowierzchniowych poziomach gleb drobnoziarnistych (pyły ilaste, gliny średnie i ciężkie, iły pylaste). Ściany agregatów mogą być pokryte powłoczkami lub naciekami ilastymi, próchnicznymi lub węglanowymi (np. w poziomach iluwialnych gleb płowych).
Symbol: oa
Struktura subangularna.
inaczej: foremnowielościenna zaokrąglona. Agregaty mają gładkie, wypukłe lub wklęsłe powierzchnie oraz zaokrąglone naroża i krawędzie. Występuje często w podpowierzchniowych poziomach gleb drobno- i średnioziarnistych (gliny lekkie i średnie), często w poziomach brunatnienia, rzadziej w glebach płowych. Jest ona często efektem biogenicznego przekształcenia struktury angularnej, stąd w profilu może oznaczać głębokość intensywnego oddziaływania organizmów żywych. 
Symbol: os
Struktura bryłowa.
Sztucznie wytworzona struktura powstała poprzez orkę zbyt suchych, albo zbyt mokrych poziomów próchnicznych gleb ciężkich (drobnoziarnistych). Agregaty (bloki) są duże, zbite, nieregularne o szorstkich powierzchniach. Struktura bryłowa utrudnia siew nasion i wschód roślin. 
Symbol: br
Struktura pryzmatyczna.
Agregatowa struktura wrzecionowata o pionowo ułożonych agregatach o kształcie ostrokrawędzistych, wrzecionowatych graniastosłupów z płaskimi dolnymi i górnymi powierzchniami. Pionowe ściany są gładkie albo chropowate, czasami są pokryte powłokami ilastymi lub ilasto-próchnicznymi. Mogą mieć angularną wewnętrzną strukturę agregatów. Powstaje w glebach bardzo drobnoziarnistych przy ich głębokim wysychaniu i namakaniu. 
Symbol: pr
Struktura słupowa.
inaczej: kolumnowa. Agregatowa struktura wrzecionowata o pionowo ułożonych agregatach o kształcie wrzecionowatych graniastosłupów o częściowo zaokrąglonych krawędziach i zawsze zaokrąglonej górnej powierzchni agregatów (tzw. czapeczka). Powstaje ona poprzez peptyzacji minerałów ilastych przez kationy sodu. Jest ona charakterystyczna dla gleb słonych (kompleks sorpcyjny w znacznym stopniu wysycony kationami sodu).
Symbol: ps
Struktura soczewkowa.
inaczej klinowa. Agregaty o kształcie dużych, wydłużonych soczewek. W przekroju poprzecznym eliptyczne, w przekroju podłużnym obustronnie wyklinowują się od ostrym kątem. Kąt pod którym są ustawione osie dłuższe agregatów może być różny w różnych częściach warstwy i wynosi od 5° do 60°. Powierzchnia agregatów gładka, czasem błyszcząca wskutek ocierania się o sąsiednie agregaty (powierzchnie ślizgu, ). Jest to struktura typowa dla podpowierzchniowych ilastych poziomów wertik (zawierających pęczniejące minerały ilaste, naprzemiennie nasycone wodą i wysychające).
Symbol: so
Struktura płytkowa.
Agregatowa struktura dyskoidalna o agregatach rozbudowanych poziomo, łupliwości w płaszczyźnie poziomej i poziomym układzie prostych płytek (blaszek) oddzielonych od siebie małymi szczelinami. Mają szorstkie, rzadziej gładkie powierzchnie, niekiedy obleczone związkami żelaza lub kompleksami próchniczno-żelazowymi. W głębszych poziomach struktura zwykle ma charakter reliktowy, odzwierciedlający pierwotną stratyfikację materiału lub działanie lodu gruntowego (soczewkowego). W płytszych poziomach podpowierzchniowych (podornych) może być efektem przesychania gleby lub nacisku mechanicznego przez koła pojazdów.
Symbol: dp
Struktura skorupkowa.
Struktura dyskoidalna o poziomym układzie miseczkowato wklęsłych płytek o gładkiej górnej powierzchni i szorstkiej – dolnej. Powstaje ona na powierzchni w trakcie wysychania i nierównomiernego kurczenia się materiałów rytmicznie warstwowanych.
Symbol: ds
Struktura gąbczasta.
Struktura tkankowa występująca w materiałach organicznych – słabo rozłożonych torfach mszarnych i mechowiskowych (R&lt;35%). Słabo rozłożone fragmenty mchów, pędów turzyc i innych roślin torfowiskowych z możliwą domieszką gałązek lub szyszek tworzą w stanie wilgotnym porowatą, elastyczną, gąbczastą masę, w stanie suchym przypominającą wojłok.
Symbol: tg
Struktura włóknista.
Struktura tkankowa występująca w materiałach organicznych – słabo i średnio rozłożonych torfach turzycowiskowych i szuwarowych (R&lt;65%) o wyraźnie włóknistym charakterze. Przeważają drobne korzonki turzyc, kłącza i korzonki trzciny, czasem też skrzypu. Daje się już zauważyć amorficzne związki humusowe. Niekiedy jest domieszka kory lub gałązek drzew.
Symbol: tw
Struktura drzewna.
Nowo-wydzielona struktura tkankowa, gdzie występuje duży udział nierozłożonego drewna w masie torfu amorficznego lub włuknistego. 
Symbol: tk
Stopień wykształcenia struktury i wielkość agregatów.
Odmiana struktury glebowej jest określana na podstawie stopnia ukształtowania i trwałości struktury w glebie. Wydziela się cztery stopnie strukturalności: 
Struktura bezagregatowa.
Nie jest możliwe makroskopowe dostrzeżenie ani agregatów, ani wyraźnych linii odspojenia. Gdy materiał jest sypki strukturę określamy jako rozdzielnoziarnistą, gdy materiał jest zwięzły – jako spójną (określenie „gleba bezstrukturalna” jest błędne).
Symbol: 0
Struktura agregatowa słaba.
Słabo wykształcone agregaty są ledwo widoczne w profilu. W trakcie rozkruszania (w dłoni lub rzucony na gładką powierzchnie z ok. 1 m) materiał rozpada się na mieszaninę niewielu trwałych agregatów, pewną ilość agregatów nietrwałych i przeważającej ilości materiału bezagregatowego. 
Symbol: 1
Struktura agregatowa średniotrwała.
(funkcjonuje również zapis: struktura agregatowa średnio trwała) Agregaty są dobrze ukształtowane lecz nie dają się wyróżnić w nierozkruszonej glebie (czyli w wyrównanej ścianie odkrywki). Przy rozkruszaniu (w dłoni lub rzucony na gładką powierzchnie z ok. 1 m) materiał rozpada się na mieszaninę wielu trwałych agregatów, pewną ilość nietrwałych agregatów i niewiele materiału bezagregatowego.
Symbol: 2
Struktura agregatowa trwała.
Agregaty są trwałe i wyraźnie widoczne nawet bez rozkruszania (np. w ścianie odkrywki). Słabo przylegają do siebie i opierają się rozkruszaniu. Rozkruszanie materiału (w dłoni lub rzucony na gładką powierzchnie z ok. 1 m) powoduje w większości pozostanie naturalnych, stabilnych agregatów, niewielkiej ilości rozkruszonych agregatów i bardzo małej ilości materiału bezagregatowego.
Symbol: 3
Wielkość agregatów.
Wielkość elementów strukturalnych, inaczej klasę wielkości agregatów, określa się jako rodzaj struktury.
Strukturę gleby nazywa się podając najpierw wielkość, potem kształt, na końcu trwałość dominujących agregatów, np. struktura średnia gruzełkowa trwała. Opisując strukturę symbolami podaje się w kolejności: typ-stopień wykształcenia-wielkość, np. gr-3-s. Jeżeli występują różne typy agregatów w podobnym nasileniu można je zapisać używając +, np. gr+ko. Jeżeli w obrębię większych agregatów jednego typu występuje inna struktura to można to zapisać używając /, np. pr/dp.

</doc>
<doc id="4881443" url="https://pl.wikipedia.org/wiki?curid=4881443" title="Pillansia templemannii">
Pillansia templemannii

Pillansia templemannii – gatunek roślin należący do monotypowego rodzaju Pillansia z rodziny kosaćcowatych ("Iridaceae"), występujący endemicznie w dystrykcie Overberg i w rezerwacie Kogelberg w Prowincji Przylądkowej Zachodniej w Południowej Afryce. 
Nazwa naukowa rodzaju została nadana na cześć Neville’a Pillansa, południowoafrykańskiego botanika, kuratora Bolus Herbarium. Epitet gatunkowy honoruje Roberta Templemana, pracownika Ogrodu Botanicznego w Cape Town.
Morfologia.
Wieloletnie, wiecznie zielone geofity cebulowe, o wysokości do 1 metra. Podziemna bulwocebula spłaszczona, trwała, pokryta grubą, nieregularną, włóknistą tuniką. Łodyga rozgałęziona z kilkoma równowąskimi, skórzastymi liśćmi, luźno skręconymi, o szerokości 1 cm. Kwiaty promieniste, gwiaździste, siedzące, zebrane w wiechę. Okwiat pomarańczowoczerwony, listki w dolnej części zrośnięte w krótką rurkę, powyżej wolne, rozwarte. Pręciki wzniesione, symetryczne. Szyjka słupka krótko rozgałęziona, wierzchołkowo rozwidlona. Owocami są kuliste, ścięte, drewniejące torebki, zawierające kilka dużych, lekko spłaszczonych nasion.
Biologia i ekologia.
Kwitną od października do listopada, głównie po pożarach. Występują w fynbosie, na glebach pochodzenia piaskowcowego. Są to rośliny wieloletnie – pod bulwocebulami zachowują się ich pozostałości z lat minionych i naliczono ich maksymalnie do 35 warstw. Komórki tych roślin mają 20 par chromosomów homologicznych (x=20).
Systematyka.
Gatunek należy do monotypowego rodzaju "Pillansia", zaliczanego do plemienia "Watsonieae", z podrodziny "Crocoideae" w rodzinie kosaćcowatych ("Iridaceae"). W niektórych ujęciach rodzaj był wyłączany do odrębnego, monotypowego plemienia "Pillansieae" .

</doc>
<doc id="4881445" url="https://pl.wikipedia.org/wiki?curid=4881445" title="Frank Hübner">
Frank Hübner

Frank Hübner (ur. 16 października 1950) – niemiecki żeglarz sportowy. Złoty medalista olimpijski z Montrealu.
Reprezentował barwy RFN. Zawody w 1976 były jego jedynymi igrzyskami. Startował w klasie 470. Podczas zwycięskich regat partnerował mu Harro Bode. W 1975 wspólnie zdobyli brąz mistrzostw Europy. W 1973, z innym partnerem, był srebrnym medalistą tej imprezy.

</doc>
<doc id="4881446" url="https://pl.wikipedia.org/wiki?curid=4881446" title="Artur Abreu">
Artur Abreu

Artur Abreu (ur. 11 sierpnia 1994 w Niederkorn) – luksemburski piłkarz portugalskiego pochodzenia występujący na pozycji skrzydłowego w luksemburskim klubie Union Titus Pétange.
Kariera klubowa.
FC Differdange 03.
1 lipca 2013 przeszedł do klubu FC Differdange 03. Zadebiutował 10 lipca 2014 w meczu kwalifikacji do Ligi Europy przeciwko Atlantas Kłajpeda (3:1). W Nationaldivisioun zadebiutował 1 sierpnia 2014 w meczu przeciwko Jeunesse Esch (3:3). Pierwszą bramkę zdobył 15 marca 2015 w meczu ligowym przeciwko UN Käerjéng 97 (5:0). W sezonie 2014/15 wraz z zespołem zajął II miejsce w tabeli tym samym wywalczając tytuł wicemistrza Luksemburga. W tym samym sezonie zdobył Puchar Luksemburga.
FC Luna Oberkorn.
20 stycznia 2014 udał się na półroczne wypożyczenie do klubu FC Luna Oberkorn.
Union Titus Pétange.
1 lipca 2015 podpisał kontrakt z zespołem Union Titus Pétange. Zadebiutował w Éierepromotioun 23 sierpnia 2015 w meczu przeciwko FC Mamer 32 (2:3). Pierwszą bramkę zdobył 13 września 2015 w meczu ligowym przeciwko Union Remich-Bous (4:1). W sezonie 2015/16 wraz z zespołem zajął II miejsce w tabeli zdobywając tytuł wicemistrza Éierepromotioun i awansując do najwyższej klasy rozgrywkowej w Luksemburgu. W nowej lidze zadebiutował 8 sierpnia 2016 w meczu przeciwko Jeunesse Esch (2:1), a pierwszą bramkę zdobył 21 sierpnia 2016 w meczu przeciwko F91 Dudelange (1:1).
Vitória SC B.
1 lipca 2017 udał się na roczne wypożyczenie do klubu Vitória SC B. Zadebiutował 12 listopada 2017 w meczu LigaPro przeciwko Leixões SC (3:2). Pierwszą bramkę zdobył 16 grudnia 2017 w meczu ligowym przeciwko SL Benfica B (1:0).
Życie prywatne.
Jego brat bliźniak Antonio również jest piłkarzem, występuje w klubie Union Titus Pétange II na pozycji pomocnika.

</doc>
<doc id="4881461" url="https://pl.wikipedia.org/wiki?curid=4881461" title="Wilsecker Tunnel">
Wilsecker Tunnel

Wilsecker Tunnel – tunel kolejowy o długości 1268 metrów w Niemczech (Nadrenia-Palatynat), zlokalizowany na linii nr 474 ("Eifelbahn") łączącej Kolonię z Trewirem, pomiędzy stacjami Kyllburg i Bitburg-Erdorf (kilometry 127 – 128,3). Jest najdłuższym tunelem na linii "Eifelbahn".
Charakterystyka.
Budowla skraca przebieg linii na zakolu rzeki Kyll. Portale tunelu wzorowane są na bramach zamkowych. Podobnie jak cały obiekt pochodzą z lat 1870-1872 i są wykonane z piaskowca kyllburskiego. Tunel znajduje się na południe od miejscowości Waldeifel i biegnie pod miejscowością Wilsecker, co dało asumpt nazwie.
1 czerwca 2018 doszło do osunięcia się mas skalnych przy portalu tunelu, co spowodowało wykolejenie się pociągu Regional Express (bez ofiar).

</doc>
<doc id="4881462" url="https://pl.wikipedia.org/wiki?curid=4881462" title="Pillansia">
Pillansia



</doc>
<doc id="4881464" url="https://pl.wikipedia.org/wiki?curid=4881464" title="Vladimir Chushev">
Vladimir Chushev



</doc>
<doc id="4881468" url="https://pl.wikipedia.org/wiki?curid=4881468" title="Vladimir Popović (1935 - 2020)">
Vladimir Popović (1935 - 2020)



</doc>
<doc id="4881471" url="https://pl.wikipedia.org/wiki?curid=4881471" title="Heaven Can Wait">
Heaven Can Wait



</doc>
<doc id="4881486" url="https://pl.wikipedia.org/wiki?curid=4881486" title="Marie Massamba-Debat">
Marie Massamba-Debat

Marie Massamba-Debat (ur. ok. 1928, zm. 13 października 1993 w Nantes) – pierwsza dama Republiki Konga w latach 1963–1968, żona prezydenta Alphonse Massamba-Débat.
Życiorys.
Marie Massamba-Debat urodziła się około 1928 roku. Według jej syna, była niepiśmienna oraz nie umiała czytać. 16 sierpnia 1963 roku, wraz z zaprzysiężeniem męża na stanowisku prezydenta, przyjęła tytuł pierwszej damy. Stanowisko pełniła do czasu uwięzienia męża – 4 września 1968 roku.
Zmarła 13 października 1993 roku w Nantes, we Francji. 26 lat po jej śmierci, 22 listopada 2019 roku, po raz pierwszy odprawiono mszę żałobną na jej cześć. Uroczystość zorganizowano w Basilique Sainte-Anne-du-Congo de Brazzaville w Brazzaville.

</doc>
<doc id="4881492" url="https://pl.wikipedia.org/wiki?curid=4881492" title="Mike Schneider">
Mike Schneider

Mike Schneider (ur. 1 lutego 1995) – luksemburski piłkarz występujący na pozycji obrońcy w luksemburskim klubie Union Titus Pétange, do którego jest wypożyczony z Progrès Niedercorn. W latach 2010–2012 młodzieżowy reprezentant Luksemburga w kadrze U-17.
Kariera klubowa.
RM Hamm Benfica.
1 stycznia 2013 został przeniesiony z zespołu juniorskiego do pierwszej drużyny RM Hamm Benfica. Zadebiutował 15 kwietnia 2012 w meczu Nationaldivisioun przeciwko FC Differdange 03 (2:2). Pierwszą bramkę zdobył 24 lutego 2013 w meczu ligowym przeciwko Fola Esch (2:1). W sezonie 2013/2014, po porażce w meczu barażowym z US Mondorf-les-Bains (0:0, k. 4:5), wraz z drużyną spadł do niższej ligi. Rok później, w sezonie 2014/2015 zajęli pierwsze miejsce w tabeli zdobywając mistrzostwo Éierepromotioun i awansując z powrotem do Nationaldivisioun.
Progrès Niedercorn.
1 lipca 2017 podpisał kontrakt z Progrès Niedercorn, w którym zadebiutował 29 czerwca 2017 w meczu kwalifikacji do Ligi Europy przeciwko Rangers F.C. (1:0). W Nationaldivisioun zadebiutował 6 sierpnia 2017 w meczu przeciwko Racing FC Union Luksemburg (2:3). Pierwszą bramkę zdobył 19 sierpnia 2017 w meczu ligowym przeciwko UNA Strassen (0:6). W sezonie 2017/2018 wraz z zespołem zajął II miejsce w tabeli zdobywając wicemistrzostwo Luksemburga.
Union Titus Pétange.
1 lipca 2019 udał się na dwuletnie wypożyczenie do klubu Union Titus Pétange. Zadebiutował 25 września 2019 w meczu Nationaldivisioun przeciwko F91 Dudelange (2:0).
Kariera reprezentacyjna.
Luksemburg U-17.
W 2010 otrzymał powołanie do reprezentacji Luksemburga U-17, w której zadebiutował 17 września 2010 w meczu eliminacji do Mistrzostw Europy U-17 2011 przeciwko reprezentacji Szwajcarii U-17 (1:0). Pierwszą bramkę zdobył 22 września 2010 w meczu eliminacji do Mistrzostw Europy U-17 2011 przeciwko reprezentacji Macedonii Północnej U-17 (0:3).

</doc>
<doc id="4881495" url="https://pl.wikipedia.org/wiki?curid=4881495" title="Nikołaj Dobrolubow">
Nikołaj Dobrolubow

Nikołaj Aleksandrowicz Dobrolubow (ur. 5 lutego 1836 w Niżnym Nowogrodzie, zm. 29 listopada 1861 w Petersburgu) – rosyjski filozof, publicysta, krytyk literacki, jeden z XIX-wiecznych ideologów rewolucyjnych demokratów. Był uczniem innego rosyjskiego filozofa, Nikołaja Czernyszewskiego.
Krytyka literacka, którą uprawiał Dobrolubow z czasem przekształciła się w publicystykę społeczno-polityczną.
Życiorys.
Dobrolubow był synem prawosławnego duchownego. W latach 1848–1853 studiował w prawosławnym seminarium duchownym w Niżnym Nowogrodzie, a w okresie 1853–1857 kształcił się w Głównym Instytucie Pedagogicznym w Petersburgu. W latach 1856–1861 pełnił funkcję redaktora działu krytyki i bibliografii w czasopiśmie literacko-społecznym „Sowriemiennik” (ros. Современник).
Jako filozof propagował materializm przyrodniczy uzupełniony o antropologizm niemieckiego filozofa Ludwiga Feuerbacha. W poglądach społecznych Dobrolubow nawiązywał do koncepcji prawa natury, zdrowego rozsądku, a także nieuwzględniającej czynników historycznych „natury ludzkiej”, której wieczne prawa, w poglądzie na świat i w odczuciach niewykształconej części społeczeństwa, ukazują się co jakiś czas w najczystszej postaci.
Według przekonań Dobrolubowa literatura miała stanowić „siłę służebną”, a jej znaczenie miało polegać na propagandzie. Natomiast wartość literatury według niego miała być określona przez to, co i w jaki sposób jest przez nią propagowane. Potrafił skutecznie łączyć propagowanie reformatorskich idei z zasadami „krytyki realnej”. Nazwana przez Dobrolubowa metoda realizowania krytyki oparta była na kryterium realizmu, czyli zgodności z ludzką „naturą” oraz naturalnymi, słusznymi potrzebami człowieka.
Dobrolubow był przeciwnikiem kultury szlacheckiej, którą ostro krytykował.

</doc>
<doc id="4881496" url="https://pl.wikipedia.org/wiki?curid=4881496" title="Aldona Mickiewicz">
Aldona Mickiewicz

Aldona Mickiewicz (ur. 12 sierpnia 1959 w Oświęcimiu) – polska malarka.
Życiorys.
W latach 1979–1984 studiowała malarstwo w Akademii Sztuk Pięknych im. Jana Matejki w Krakowie (dyplom uzyskała w pracowniach Stanisława Rodzińskiego i Zbyluta Grzywacza, w latach 1980–1984 uczęszczała na wykłady z filozofii na Papieskiej Akademii Teologicznej w Krakowie.
W latach 80. uczestniczyła w ruchu kultury niezależnej, za co w 2016 roku została uhonorowana medalem "Dziękujemy za wolność".
"Aldona Mickiewicz od początku swojej artystycznej drogi jest wierna gatunkowi martwej natury, a także – z uporem, konsekwentnie, pędzlem, słowem i piórem – broni potrzeby realizmu, rozumianego nie tylko jako "imitatio naturae", ale jako język, który niejako „wskrzesza” rzeczywistość, przywraca ład i porządek świata."
"Sztuka Aldony Mickiewicz pozostaje specyficzną manifestacją kobiecej wrażliwości, której przejawem jest zmaterializowana w pieszczonych z rzadką czułością drobiazgach pamięć tego, co najbardziej ulotne: intymnych, czasami głęboko skrywanych, emocji, m.in. związanych z relacjami między kobietą i mężczyzną (Wybebeszona, 1987; Obnażona, 1990; Otchłań, także 1990)"
Aldona Mickiewicz swoje obrazy prezentowała na ok. 200 wystawach indywidualnych i zbiorowych w Polsce, Niemczech, Szwajcarii, Japonii i Włoszech, z których ważniejsze to: "Cóż po artyście w czasie marnym?" w Zachęta (Warszawa 1990); "Time &amp; Tide" (Tokio 1992), "Biblia we współczesnym malarstwie polskim", Muzeum Narodowe w Gdańsku (1994); "I barbari nel giardino", Complesso Monumentale di S. Giovanni in Monte (Bolonia 1998); "Obrazy śmierci w sztuce polskiej XIX i XX wieku", Muzeum Narodowe w Krakowie (2000); "Pamięć i uczestnictwo", Muzeum Narodowe w Gdańsku (2005), "Aldona Mickiewicz", Muzeum Narodowe, Pałac Opatów, Gdańsk-Oliwa (2009); "Pokolenie ’80. Niezależna twórczość młodych w latach 1980-89," Muzeum Narodowe w Krakowie (2010), "Et in Arcadia Ego", Willa Decjusza, (Kraków 2014); "W istocie rzeczy", Muzeum Górnośląskim w Bytomiu (2016)
Jej obrazy znajdują się w kolekcjach krajowych i zagranicznych m.in. w: Muzeum Narodowym w Gdańsku, Muzeum Górnośląskim w Bytomiu, Muzeum Sztuki Współczesnej w Radomiu, Mazowieckim Centrum Sztuki Współczesnej „Elektrownia” w Radomiu, Muzeum Współczesnej Sztuki Religijnej „Dom praczki” w Kielcach, Muzeum Archidiecezji Warszawskiej, Muzeum Diecezjalnym w Opolu, Muzeum Historycznym Miasta Tarnobrzega, Augustinum Stiftung (Monachium) i w galerii portretów Opactwa Cystersów w Abbaye d'Hauterive (Szwajcaria).
Publikowała m.in. w "Tygodniku Powszechnym", "Znaku" i "Kontekstach""."
Jej mężem jest malarz Tadeusz Boruta, z którym w latach 1992–1993 zrealizowała serię obrazów w dawnym kościele klasztoru ss. benedyktynek w Monte San Savino.

</doc>
<doc id="4881498" url="https://pl.wikipedia.org/wiki?curid=4881498" title="Radomir Wit">
Radomir Wit

Radomir Wit (ur. 19 lipca 1991 we Wrocławiu) – polski dziennikarz telewizyjny i radiowy. Reporter polityczny i korespondent sejmowy TVN24.
Życiorys.
Debiutował w 2010 we wrocławskim Radiu Traffic FM. W latach 2012–2016 był związany z Radiem ZET jako prezenter i gospodarz audycji. Był m.in. szefem działu wideo, jednym z prowadzących listę przebojów, audycje „iTunes Express”, „Aktywnie bardzo w Radiu ZET” oraz autorem weekendowego programu „Weekend Wita”.
Współpracował jako reporter i prezenter z różnymi kanałami Telewizji Polskiej. W sierpniu 2015 zadebiutował na antenie TVP Info.
Od czerwca 2016 pracuje jako reporter polityczny TVN24 i korespondent sejmowy stacji. Gościnnie prowadzi rozmowy w programach „Jeden na jeden” i "Tak jest" oraz jest jednym z autorów internetowego Magazynu TVN24. Od 2020 autor politycznego vloga „Sejm Wita” dostępnego na platformie TVN24 GO. W latach 2021-2022 prowadził dostępny na tej samej platformie program „#BezKitu”. Od listopada 2022 jest gospodarzem autorskiego programu "Kampania #BezKitu" emitowanego w piątkowe wieczory na antenie TVN24. 
Nominowany do Polsko–Niemieckiej Nagrody Dziennikarskiej im. Tadeusza Mazowieckiego w 2016 za materiał „Wyprzedzając swój czas” zrealizowany dla TVP 2. Laureat nagrody TVN24 za najlepszą relację polityczną w 2020 za rozmowę z sędzią Maciejem Nawackim.

</doc>
<doc id="4881512" url="https://pl.wikipedia.org/wiki?curid=4881512" title="Jan Ernesti">
Jan Ernesti

Jan Ernesti, Johannis Ernesti (ur. 23 lipca 1632 w Kisielicach, zm. w 1709 we Wrocławiu) – niemiecko-polski leksykograf, autor podręczników do nauki języka polskiego dla Niemców, nauczyciel i pastor. 
Uczęszczał do gimnazjów w Elblągu oraz Toruniu, po czym w 1657 wyjechał do Niemiec, gdzie podjął naukę teologii w Wittenberdze na tamtejszym uniwersytecie, ale po jakimś czasie zrezygnował z edukacji. W 1662 uczył w szkole w Bojanowie. W roku 1670 przeprowadził się z Bojanowa do Wrocławia, by prowadzić tamtejszą Miejską Szkołę Polską, czym zajmował się do śmierci. Był też duchownym w protestanckim kościele św. Urszuli i Jedenastu Tysięcy Dziewic.
Publikacje J. Ernestiego
Napisał 10 podręczników do nauki języka polskiego dla Niemców i 3 książki z własnymi tłumaczeniami niemieckich modlitw na polski.
Językowe:
Religijne:

</doc>
<doc id="4881513" url="https://pl.wikipedia.org/wiki?curid=4881513" title="Penne Rigate">
Penne Rigate



</doc>
<doc id="4881515" url="https://pl.wikipedia.org/wiki?curid=4881515" title="Manuel Murillo">
Manuel Murillo

Manuel Murillo, właśc. Manuel Mauricio Murillo Palomino (ur. 11 kwietnia 1993 w El Cerrito) – kolumbijski piłkarz występujący na pozycji napastnika.
Kariera klubowa.
Murillo rozpoczynał swoją karierę piłkarską w Panamie, gdzie początkowo usiłował znaleźć zatrudnienie w klubach Chepo FC, a następnie CD Plaza Amador (w tym drugim przypadku przeszkodziło mu zachorowanie na grypę żołądkową). Ostatecznie trafił do drugoligowego Santa Gema FC, w którym notował na tyle udane występy, że w lipcu 2014 został pozyskany przez występujący w najwyższej klasie rozgrywkowej zespół Alianza FC. W Liga Panameña de Fútbol zadebiutował 18 lipca 2014 w wygranym 1:0 spotkaniu z Árabe Unido, zaś premierowego gola strzelił 30 sierpnia tego samego roku w przegranej 1:2 konfrontacji z Tauro. W Alianzie nie potrafił się jednak przebić do pierwszego składu, wobec czego już po upływie pół roku powrócił do Santa Gema. Tam spędził kolejne sześć miesięcy.
W lipcu 2015 Murillo zasilił beniaminka pierwszej ligi panamskiej – stołeczną ekipę SD Atlético Nacional. Tam szybko został gwiazdą zespołu i w wiosennym sezonie Clausura 2016 został królem strzelców ligi panamskiej (10 goli) oraz został wybrany w oficjalnym plebiscycie do najlepszej jedenastki rozgrywek. Bezpośrednio po tym sukcesie przeszedł do wenezuelskiej Portuguesy FC, w której barwach 20 lipca 2016 w wygranym 3:2 meczu z Deportivo Anzoátegui zadebiutował w wenezuelskiej Primera División. Pierwszą bramkę strzelił natomiast 7 sierpnia tego samego roku w zremisowanym 2:2 pojedynku z Estudiantes de Mérida. W Portuguesie spędził rok, lecz mimo częstej gry nie był w stanie regularnie wpisywać się na listę strzelców.
W lipcu 2017 Murillo powrócił do Panamy, gdzie zasilił swój były klub Santa Gema FC, występujący już w pierwszej lidze. Spędził w nim pół roku (bez gola), po czym przez parę miesięcy występował w drugoligowym Río Abajo FC. W lipcu 2018 został ściągnięty przez Horacio Matuszyczka – swojego byłego trenera z Portuguesy – do prowadzonej przez niego wenezuelskiej drużyny Trujillanos FC. Tam kontynuował jednak fatalną passę i po rozegraniu zaledwie trzech spotkań odszedł z klubu.
W grudniu 2019 podpisał umowę z gibraltarskim F.C. Boca Gibraltar.

</doc>
<doc id="4881524" url="https://pl.wikipedia.org/wiki?curid=4881524" title="Nikołaj Dobroljubow">
Nikołaj Dobroljubow



</doc>
<doc id="4881526" url="https://pl.wikipedia.org/wiki?curid=4881526" title="Maruszka (województwo podlaskie)">
Maruszka (województwo podlaskie)



</doc>
<doc id="4881530" url="https://pl.wikipedia.org/wiki?curid=4881530" title="Osowe">
Osowe



</doc>
<doc id="4881532" url="https://pl.wikipedia.org/wiki?curid=4881532" title="Pręty">
Pręty



</doc>
<doc id="4881533" url="https://pl.wikipedia.org/wiki?curid=4881533" title="Eliot Gashi">
Eliot Gashi

Eliot Gashi (ur. 15 kwietnia 1995) – luksemburski piłkarz występujący na pozycji pomocnika w luksemburskim klubie Union Titus Pétange. W 2013 roku reprezentował Luksemburg w kadrze U-19.
Kariera klubowa.
Progrès Niedercorn.
1 lipca 2013 podpisał kontrakt z klubem Progrès Niedercorn. Zadebiutował 14 września 2013 w meczu Nationaldivisioun przeciwko CS Grevenmacher (4:0).
Titus Lamadelaine.
1 lipca 2014 przeszedł do zespołu Titus Lamadelaine, w którym zadebiutował 23 sierpnia 2014 w meczu Éierepromotioun przeciwko FC Rodange 91 (1:2). Pierwszą bramkę zdobył 14 września 2014 w meczu ligowym przeciwko UNA Strassen (2:1).
Union Remich-Bous.
1 lipca 2015 podpisał kontrakt z drużyną Union Remich-Bous. Zadebiutował 23 sierpnia 2015 w meczu Éierepromotioun przeciwko Jeunesse Canach (0:3), a pierwszą bramkę zdobył 30 sierpnia 2015 w meczu ligowym przeciwko Union 05 Kayl-Tétange (1:2).
Union Titus Pétange.
1 lipca 2016 przeszedł do klubu Union Titus Pétange, w którym zadebiutował 5 października 2016 w meczu Nationaldivisioun przeciwko US Mondorf-les-Bains (0:2). Pierwszą bramkę zdobył 21 maja 2017 w meczu ligowym przeciwko Jeunesse Esch (6:2).
Kariera reprezentacyjna.
Luksemburg U-19.
W 2013 otrzymał powołanie do reprezentacji Luksemburga U-19, w której zadebiutował 14 listopada 2013 w meczu eliminacji do Mistrzostw Europy U-19 2014 przeciwko reprezentacji Portugalii U-19 (3:0).

</doc>
<doc id="4881535" url="https://pl.wikipedia.org/wiki?curid=4881535" title="John of the Cross Chang-yik">
John of the Cross Chang-yik



</doc>
<doc id="4881537" url="https://pl.wikipedia.org/wiki?curid=4881537" title="Nationaldivisioun (2019/2020)">
Nationaldivisioun (2019/2020)

Nationaldivisioun 2019/2020 – 106. edycja najwyższej klasy rozgrywkowej w Luksemburgu. Tytułu bronił F91 Dudelange. 
W rozgrywkach miało zostać rozegranych 26 kolejek spotkań, jednak z powodu pandemii COVID-19 ligę zawieszono. Tytuł mistrza kraju nie został przyznany, żadna z drużyn nie spadła do niższej klasy rozgrywkowej, a w następnym sezonie liga zostanie wyjątkowo rozszerzona do 16 drużyn.
Tabela.
 ||
 ||
 ||
 ||
 ||
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

</doc>
<doc id="4881541" url="https://pl.wikipedia.org/wiki?curid=4881541" title="Chevrolet Bolt">
Chevrolet Bolt

Chevrolet Bolt – elektryczny samochód osobowy typu minivan klasy miejskiej produkowany pod amerykańską marką Chevrolet od 2016 roku.
Historia i opis modelu.
Prace nad samochodem rozpoczęto w 2012 w 180 osobowym zespole. Wersja koncepcyjna pojazdu pod nazwą Chevrolet Bolt Concept została zaprezentowana na North American International Auto Show w 2015, zwiastując w obszernym zakresie wygląd i koncepcję przyszłego seryjnego samochodu. Do czerwca 2015 wyprodukowano ponad 50 prototypów pojazdu, które były testowane pod kątem dynamiki jazdy, prowadzenia pojazdu, komfortu w kabinie, ciszy, możliwości ładowania i efektywności elektrycznej.
Produkcyjny Chevrolet Bolt po raz pierwszy został zaprezentowany w styczniu 2016 na amerykańskich targach Consumer Electronics Show. Na pokazie dyrektor generalny General Motors powiedział, że szacunkowy zasięg samochodu ma wynosić ok. 320 kilometrów, z kolei cena pojazdu ma oscylować w granicach 30 000 USD. Potwierdzono przy tym, że samochód ma trafić na rynek pod koniec roku.
Lifting.
W lutym 2021 roku Chevrolet Bolt przeszedł gruntowną restylizację, która objęła zarówno wygląd nadwozia, jak i kabiny pasażerskiej. Pod kątem wizualnym samochód zyskał zmodyfikowany pas przedni, z nisko osadzoną, trapezoidalną imitacją wlotu powietrza i umieszczone wyżej, poza jej obrysem logo producenta. 
Dotychczasowe, agresywnie ukształtowane reflektory zastąpiły wąskie pasy diod LED do jazdy dziennej i niżej umieszczone klosze reflektorów, z kolei tylne lampy zostały zintegrowane z dotychczas umieszczonymi na zderzakach kierunkowskazami i lampami cofania, wiążąc się także zmianami w kształcie klapy bagażnika. Oświetlenie tylne również wykonano w technologii LED.
W kabinie pasażerskiej pojawił się nowy projekt deski rozdzielczej, utrzymany w bardziej kanciastym wzornictwie wspóldzielonym z pokrewnym, równolegle debiutującym nowym modelem Bolt EUV. W konsoli centralnej umieszczono większy, 8-calowy wyświetlacz systemu multimedialnego, z kolei cena pojazdu przy takich samych parametrach układu napędowego została obniżona na rodzimym rynku amerykańskim.
Sprzedaż.
Chevrolet Bolt trafił do sprzedaży we wrześniu 2016 roku z przeznaczeniem na rynek Ameryki Północnej, a także Korei Południowej. W latach 2017–2019 samochód sprzedawano także na wyselekcjowanych rynkach Europy Zachodniej w limitowanych ilościach jako Opel Ampera-e.
Wersje wyposażenia.
Model Bolt EV LT jest wyposażony w kamerę cofania, system dla nastolatków, który pozwala ustawić limity w głośności audio, tworzyć alerty o ograniczeniach prędkości i monitorować odległość jazdy. Topowy Premier jest wyposażony w system kamer Surround Vision, który zapewnia pełny widok otoczenia samochodu. Inne funkcje bezpieczeństwa samochodu obejmują tylne czujniki parkowania, monitorowanie martwego pola, lusterko z tylną kamerą i tylne ostrzeżenie o ruchu poprzecznym. Chevrolet Bolt zdobył m.in. nagrodę North American Car of the Year 2017.
Dane techniczne.
Samochód otrzymał elektryczny silnik synchroniczny z ogniwami trwałymi osiągający moc 200 KM, z maksymalnym momentem obrotowym wynoszącym 360 Nm. Silnik współpracuje ze przekładnią o stałym przełożeniu 7,05:1. Pojazd przyśpiesza do 48 km/h w 2,9 sekundy, natomiast do 96,5 km/h w mniej niż 6,5 sekundy. Prędkość maksymalna wynosi około 145 km/h. Akumulatory mają zapewnić zasięg około 383 km.

</doc>
<doc id="4881542" url="https://pl.wikipedia.org/wiki?curid=4881542" title="Zadná Ostra">
Zadná Ostra



</doc>
<doc id="4881549" url="https://pl.wikipedia.org/wiki?curid=4881549" title="Paul Vidal">
Paul Vidal

Paul Antonin Vidal (ur. 16 czerwca 1863 w Tuluzie, zm. 9 kwietnia 1931 w Paryżu) – francuski kompozytor, dyrygent i pedagog.
Życiorys.
Studiował w konserwatorium w Tuluzie, następnie w latach 1878–1883 w Konserwatorium Paryskim w klasie Jules’a Masseneta (kompozycja i teoria), uzyskując I nagrodę z harmonii (1879) oraz z kontrapunktu i fugi (1881). W 1883 roku za kantatę "Le gladiateur" otrzymał Grand Prix de Rome. Od 1889 roku związany z paryską Operą, najpierw jako dyrygent chóru, później dyrygent solistów, a od 1906 roku główny dyrygent. W latach 1914–1919 był dyrektorem muzycznym paryskiej Opéra-Comique. W Konserwatorium Paryskim był wykładowcą solfeżu (od 1894), akompaniamentu fortepianowego (od 1896) i kompozycji (od 1909).
Był zwolennikiem ówczesnych awangardowych tendencji w muzyce. Prowadził społecznie wieczorowe kursy muzyczne w robotniczych dzielnicach Paryża. Ceniony głównie jako dyrygent i pedagog. Jego opery, nawiązujące do Wagnera i francuskiej grand opéra, spotkały się z krytyką.

</doc>
<doc id="4881550" url="https://pl.wikipedia.org/wiki?curid=4881550" title="Ulica św. Doroty we Wrocławiu">
Ulica św. Doroty we Wrocławiu

Ulica św. Doroty – ulica położona we Wrocławiu na Starym Mieście. Łączy ulicę Kazimierza Wielkiego z ulicą Heleny Modrzejewskiej i placem Wolności. Ma 157 m długości. W pierzejach ulicy znajdują się między innymi takie obiekty zabytkowe jak Pałac Selderów, Kościół św. Stanisława, św. Doroty i św. Wacława we Wrocławiu, Hotel Monopol i inne.
Historia.
Pierwotnie ulica łączyła Rynek z kościołem św. Stanisława, Wacława i Doroty przy obecnym placu Franciszkańskim, który zbudowany został po 1351 r., dzięki ufundowaniu przez przebywającego w mieście cesarza Karola IV, w miejscu rozległej posesji położonej przy ulicy Świdnickiej 20, a sam plac stanowił jej wewnętrzny dziedziniec. Pierwszy jej odcinek powstał około 1242 r. wtórnie do planu lokacyjnego jako pomocniczy ciąg komunikacyjny. Przecinał on południową pierzeję Rynku i łączył się z ulicą Ofiar Oświęcimskich. Kolejny odcinek w kierunku południowym powstał w 1356 i przecinał Czarną Oławę, nad którą przerzucono most (określany też jako mostek, lichy mostek). Przypuszcza się, że istniał już wtedy odcinek od obecnego Kazimierza Wielkiego do współczesnego placu Franciszkańskiego i wybudowanego przy nim kościoła, a wspomniany odcinek stanowił domknięcie układu ulicy. O istnieniu przejazdu między posesjami przy Rynku numery 18 i 19 istnieje potwierdzenie z 1466 r. Do końca XV wieku nazwa „uliczka św. Doroty dotyczyła tylko tego odcinka zagospodarowanego posesjami.
Współcześnie istnieje jedynie odcinek końcowy ulicy od ulicy Kazimierza Wielkiego do placu Franciszkańskiego, przedłużony w 1890 r. do ulicy Haliny Modrzejewskiej. Bieg dawnej ulicy został przerwany poprzez zabudowę między innymi budynkiem ZETO Wrocław przy ulicy Ofiar Oświęcimskich 7/13 zbudowanym w 1969 r. i szeroką arterią – trasą WZ (ulica Kazimierza Wielkiego). Zachowały się przejścia bramowe i ciąg pieszy od Rynku od ulicy Ofiar Oświęcimskich, które obecnie stanowią część Zaułku Jerzego Grotowskiego – biegnącego także w poprzek śródrynkowej zabudowy (centrum Rynku z Ratuszem – dawny tret), przecinającego Sukiennice, Przejście Żelaźnicze i Garncarskie, wcześniejsza nazwa: Przejście Poprzeczne. Postuluje się także odtworzenie, w formie ciągu pieszego, odcinka pomiędzy ulicą Ofiar Oświęcimskich a ulicą Kazimierza Wielkiego.
Należy także zaznaczyć, że historycznie ciąg komunikacyjny obejmujący ulicę Więzienną, Przejście Poprzeczne (współcześnie Zaułek Jerzego Grotowskiego), i ulicę Św. Doroty stanowił tzw. Przejście Pokutnicze.
Nazwy.
W swojej historii ulica nosiła następujące nazwy:
Nazwy tej ulicy nawiązywały do kościoła pod wezwaniem św. Doroty wybudowanego przy tej ulicy. Nazwę Szubieniczna łączono z drogą prowadzenia skazańców do miejsca kaźni (ulica stanowiła fragment tzw. Przejścia Pokutnicznego). Współczesna nazwa ulicy została nadana przez Zarząd Miejski i ogłoszona w okólniku nr 60 z 21.09.1945 r. oraz nr 76 z 19.10.1945 r.. 
Układ drogowy.
Do ulicy przypisana jest droga gminna numer 105066D o długości 157 m klasy dojazdowej położona na działkach o łącznej powierzchni 757 m2. Ulica biegnie od ulicy Kazimierza Wielkiego do ulicy Heleny Modrzejewskiej i placu Wolności.
Ulice powiązane z ulicą św. Doroty:
Zabudowa i zagospodarowanie.
Przy północnym odcinku od ulicy Kazimierza Wielkiego do ulicy Franciszkańskiej posadowione są po obu jej stronach kamienice z fasadami wejściowymi skierowanymi ku ulicy Kazimierza Wielkiego, oraz połączonymi z tymi budynkami oficynami biegnącymi wzdłuż opisywanej ulicy. Budynki połączone są w pierzei ulicy Kazimierza Wielkiego zachowanym łękiem nad jezdnią ulicy. Dalej po stronie wschodniej znajduje się boisko i szkoła położona przy placu Franciszkańskim, natomiast po stronie zachodniej teren przeznaczony pod zabudowę.
Kolejny odcinek ulicy biegnie wzdłuż placu Franciszkańskiego. Tutaj po stronie wschodniej położony jest w ramach placu niewielki skwer, a po stronie zachodniej Kościół św. Stanisława, św. Doroty i św. Wacława. Natomiast odcinek ulicy od placu Franciszkańskiego od ulicy Heleny Modrzejewskiej zagospodarowany jest po stronie wschodniej niewielkim terenem zieleni przynależnym do budynku parafii św. Stanisława, św. Doroty i św. Wacława, a po stronie zachodniej Hotelu Monopol.
Ulica położona jest w obszarze znajdującym się na wysokości bezwzględnej pomiędzy 118 a 119 m n.p.m.. Jest on objęty rejonem statystycznym nr 933060, w którym gęstość zaludnienia wynosiła 5692 osób/km2 przy 651 osobach zameldowanych (według stanu na dzień 31.12.2018 r.).
Ochrona i zabytki.
Obszar, na którym położona jest ulica św. Doroty, podlega ochronie w ramach zespołu urbanistycznego Starego Miasta z XIII–XIX wieku, wpisanego do rejestru zabytków pod nr. rej.: 196 z 15.02.1962 oraz A/1580/212 z 12.05.1967 r.. Inną formą ochrony tych obszarów jest ustanowienie historycznego centrum miasta, w nieco szerszym obszarowo zakresie niż wyżej wskazany zespół urbanistyczny, jako pomnik historii. Samo miasto włączyło ten obszar jako cenny i wymagający ochrony do Parku Kulturowego "Stare Miasto", który zakłada ochronę krajobrazu kulturowego oraz uporządkowanie, zachowanie i właściwe kształtowanie krajobrazu kulturowego oraz historycznego charakteru najstarszej części miasta.
Przy ulicy i w najbliższym sąsiedztwie znajdują się następujące zabytki:

</doc>
<doc id="4881552" url="https://pl.wikipedia.org/wiki?curid=4881552" title="Nationaldivisioun (2020/2021)">
Nationaldivisioun (2020/2021)

Nationaldivisioun 2020/2021 – 107. edycja najwyższej klasy rozgrywkowej w Luksemburgu. W rozgrywkach wyjątkowo bierze udział 16 drużyn, a rozegranych zostanie 30 kolejek spotkań.
W sezonie 2019/20 tytuł mistrza kraju nie został przyznany z powodu pandemii COVID-19.
Tabela.
&lt;onlyinclude&gt;&lt;/onlyinclude&gt;

</doc>
<doc id="4881557" url="https://pl.wikipedia.org/wiki?curid=4881557" title="Stade Mathias Mamer">
Stade Mathias Mamer

Stade Mathias Mamer – stadion piłkarski w stolicy Luksemburga, mieście Luksemburg. Obiekt może pomieścić 1100 widzów. Swoje spotkania rozgrywają na nim piłkarze klubu Blue Boys Muhlenbach.

</doc>
<doc id="4881573" url="https://pl.wikipedia.org/wiki?curid=4881573" title="Ulica Fryderyka Joliot-Curie we Wrocławiu">
Ulica Fryderyka Joliot-Curie we Wrocławiu

Ulica Fryderyka Joliot-Curie – ulica położona we Wrocławiu na osiedlu Plac Grunwaldzki, w dawnej dzielnicy Śródmieście. Biegnie od ulicy Kardynała Stefana Wyszyńskiego i Mostu Pokoju do Placu Grunwaldzkiego i Mostu Grunwaldzkiego. Ulica w całości położona jest wzdłuż nabrzeża Odry. Przy ulicy znajduje się cześć Kampusu Grunwaldzkiego Uniwersytetu Wrocławskiego, obejmująca między innymi zabudowę Wydziału Chemii, w ramach której wybrane budynki zostały uznane za zabytki i podlegają ustalonej ochronie, oraz gmach Biblioteki Uniwersyteckiej.
Historia.
Pierwotnie istniała wzdłuż brzegu Odry droga łącząca ulicą św. Józefa z ulicą Józefa Marii Hoene-Wrońskiego. Na śladzie tej drogi powstała ulica, która już przed połową XVIII wieku była gęsto zabudowana w ramach tzw. Szczytnik Nowych. Zabudowa został zniszczona podczas działań wojennych prowadzonych w czasie oblężenia Wrocławia w 1945 r.. Do 8.08.1933 r. ulica, ówcześnie nosząca nazwę "Uferstrasse", obejmowała więc także zachodni odcinek współczesnego Wybrzeża Stanisława Wyspiańskiego, tj. odcinek od Placu Grunwaldzkiego do ulicy Józefa Marii Hoene-Wrońskiego, a na zachodzie łączyła się z ulicą św. Józefa. To połączenie zostało zlikwidowane.
Nazwy.
W swojej historii ulica nosiła następujące nazwy:
Zarówno pierwotna nazwa niemiecka "Uferstrasse", jak i powojenna polska nazwa Nadbrzeżna, wprost odnosiły się do położenia tej ulicy. "Ufer" w tłumaczy się z języka niemieckiego na język polski jako brzeg, nadbrzeże. Współczesna nazwa ulicy została nadana uchwałą Rady Narodowej Wrocławia z 16.01.1959 r. nr 4/59.
Układ drogowy.
Do ulicy przypisana jest droga o długości 398 m mająca status drogi wewnętrznej, która położona jest na działkach o powierzchni 7.315 m2 oraz 137 m2.
Ulice, mosty i place powiązane z ulicą Fryderyka Joliot-Curie:
Ulica stanowi tzw. drogowy łącznik rowerowy pomiędzy wymienionymi ulicy wzdłuż których wyznaczone są trasy rowerowe. Przy ulicy znajduje się stacja rowerowa.
Po stronie północno-zachodniej, za ulicą Kardynała Stefana Wyszyńskiego, kontynuacją nabrzeża Odry jest bulwar św. Matki Teresy z Kalkuty, natomiast w kierunku południowo-wschodnim, za jezdniami Placu Grunwaldzkiego, analogicznie kontynuację tę stanowi Wybrzeże Stanisława Wyspiańskiego. Ponieważ jednak obie ulice prostopadłe, przecinające cały ciąg nabrzeża, są głównymi osiami komunikacyjnymi, nie ma nie tylko połączenia drogowego, ale nawet pieszego między tymi ciągami komunikacyjnymi.
Pewną osobliwością ulicy jest fakt, iż w jej końcowym odcinku, przed włączeniem do jezdni Placu Grunwaldzkiego, nad ulicą przebiegają stalowe taśmy nośne Mostu Grunwaldzkiego podtrzymujące przęsło przerzucone nad lustrem wody (który jest mostem wiszącym), po jednej stronie ulicy oparte na pylonie mostu, a po drugiej jej stronie zakotwione w gruncie. Odległość między osą pylonu (o wysokości do osi łożysk wynoszącą 15 m) a osią zakotwienia pasów wynosi 23,45 m.
Zabudowa i zagospodarowanie.
Ulica biegnie wzdłuż północno-wschodniego, prawego brzegu rzeki Odra. W tym miejscu przebiega bowiem jedno z jej ramion, tzw. Odra Główna, jego odcinek górny. Takie położenie stanowi, iż cała zabudowa ulicy znajduje się po jej pónocno-wschodniej stronie.
Strona północno-wschodnia.
Zabudowa.
Zabudowa po stronie północno-wschodniej ulicy obejmuje budynki Uniwersytetu Wrocławskiego, tzw. Kampus Grunwaldzki. Zabudowa ta powstaje sukcesywnie od 1967 r..
Cyjanometr.
Przed budynkiem biblioteki ustawiono rzeźbę plenerową pt. Cyjanometr. Jest to tzw. pomnik niebieskości nieba, którego autorem jest Martin Bricelj Baraga. Powstał on w ramach programu Biennale WRO 2017 DRAFT SYSTEMS, w ramach którego pomnik ten otrzymał Nagrodę Krytyków i Wydawców Prasy Artystycznej.
Skwer Jeżowskiej-Trzebiatowskiej.
Pomiędzy gmachem Biblioteki Uniwersyteckiej oraz budynkami Wydziału Chemii a ulicą, utworzono skwer Jeżowskiej-Trzebiatowskiej. Ma on w rzucie prostokątnym kształt zbliżony do trójkąta. Upamiętnia on Bogusławę Jeżowską-Trzebiatowską, urodzoną 19 listopada 1908 w Stanisławowie, zmarłą 16 grudnia 1991 we Wrocławiu, polską fizykochemiczkę, specjalizująca się w fizykochemii strukturalnej, spektroskopii, magnetochemii, chemii jądrowej i radiacyjnej, współtwórczynię wrocławskiej szkoły chemii koordynacyjnej. Upamiętnienia dokonano mocą uchwały Rady Miejskiej Wrocławia nr LXIII/1556/18 z 2018 r.. Na skwerze posadowiona jest rzeźba plenerowa pt. Pomnik Atomu.
Pomnik Atomu.
Rzeźba plenerowa pt. Pomnik Atomu została odsłonięta w 1975 r. Jej autorem jest Roman Pawelski, absolwent wrocławskiej Państwowej Wyższej Szkoły Sztuk Plastycznej, późniejszy wykładowca na Wydziale Architektury Politechniki Wrocławskiej. Pomnik jest wykonanym ze zbrojonego betonu modelem atomu. Przyczynkiem do ustawienia w tym miejscu tej rzeźby było zlokalizowanie tu m.in. Wydziału Chemii Uniwersytetu Wrocławskiego, a współcześnie podkreśla się także nawiązanie do Wydziału Biotechnologii.
Strona południowo-zachodnia.
Po stronie południowo-zachodniej, jak wyżej zaznaczono przebiega koryto rzeki Odra. Na odcinku ulicy Fryderyka Joliot-Curie jest ono na całej długości zabezpieczone budowlami regulacyjnymi w postaci nabrzeża. Na pewnym odcinku zastosowano tu pionową ścianę, a na pozostałym skarpę, przy czym na całej długości mają one oblicowanie kamienne. Zastosowano tu podobnie jak dla pylonów Mostu Grunwaldzkiego bloki granitowe. Na jej zwieńczeniu umieszczono balustradę zabezpieczającą.
Z nabrzeża rozciąga się widok na przeciwległy brzeg, na którym przebiega Bulwar Marii i Lecha Kaczyńskich z panoramą tylej elewacji budynku Nowej Rejencji ("Neue" Regierung), w którym obecnie mieści się siedziba Dolnośląskiego Urzędu Wojewódzkiego.
Na obu krańcach ulicy znajdują się przeprawy nad korytem rzeki w postaci dwóch mostów zamykających odcinek brzegu wzdłuż którego biegnie ulica. Zgodnie z biegiem rzeki pierwszy położony jest Most Grunwaldzki w około 250,5 km jej biegu, a drugi Most Pokoju w około 250,8 km.
Ochrona i zabytki.
Przy ulicy i w najbliższym sąsiedztwie znajdują się następujące zabytki i inne obiekty historyczne:

</doc>
<doc id="4881581" url="https://pl.wikipedia.org/wiki?curid=4881581" title="Campo sportivo di Fiorentino Federico Crescentini">
Campo sportivo di Fiorentino Federico Crescentini

Campo sportivo di Fiorentino Federico Crescentini – stadion piłkarski w Fiorentino, w San Marino. Obiekt może pomieścić 700 widzów, z czego 350 miejsc znajduje się na zadaszonej trybunie głównej. Na obiekcie rozgrywane są spotkania piłkarskiej ligi San Marino, odbywają się na nim także mecze o Superpuchar San Marino. W 2008 roku zdecydowano o nadaniu stadionowi imienia zmarłego przedwcześnie sanmaryńskiego piłkarza, Federico Crescentiniego.

</doc>
<doc id="4881584" url="https://pl.wikipedia.org/wiki?curid=4881584" title="Zbigniew Staszyszyn">
Zbigniew Staszyszyn

Zbigniew Aleksander Staszyszyn (ur. 26 lutego 1936 w Warszawie, zm. 20 lutego 2020 tamże) – polski artysta fotograf, uhonorowany tytułem Artiste FIAP (AFIAP). Fotoreporter Centralnej Agencji Fotograficznej. Członek rzeczywisty Okręgu Wielkopolskiego Związku Polskich Artystów Fotografików. Członek Polskiego Klubu Górskiego.
Życiorys.
Zbigniew Staszyszyn związany z wielkopolskim środowiskiem fotograficznym – mieszkał, pracował, tworzył w Poznaniu. Fotografią zainteresował się w połowie lat 40. XX wieku – wówczas (w czasach licealnych) uczestniczył w zajęciach fotograficznych drużyny harcerskiej działającej pod Otwockiem. Związany z fotografią artystyczną od początku lat 50. XX wieku – wówczas jego fotografię po raz pierwszy nagrodzono w konkursie fotograficznym organizowanym przez ogólnopolski dziennik "Sztandar Młodych". Miejsce szczególne w jego twórczości zajmowała fotografia dokumentalna, fotografia górska, fotografia mody, fotografia podróżnicza, fotografia reportażowa, fotografia sportowa. Przez 30 lat był związany z poznańskim oddziałem Centralnej Agencji Fotograficznej. Po likwidacji CAF w 1991 roku – w 2002 zainicjował działalność własnej agencji SW Foto-Centrum. 
Zbigniew Staszyszyn był uczestnikiem i laureatem wielu konkursów fotograficznych w Polsce i za granicą (krajowych i międzynarodowych). Między innymi jego fotoreportaż z wojny wietnamsko-amerykańskiej został wyróżniony w konkursie World Press Photo of the Year, jego fotoreportaż z wojny wietnamsko-chińskiej w 1979 roku – otrzymał nagrodę Interpress Foto. Był pięciokrotnym laureatem Ogólnopolskiego Konkursu Fotografii Prasowej. Brał aktywny udział w Międzynarodowych Salonach Fotograficznych, organizowanych pod patronatem FIAP, zdobywając wiele akceptacji, nagród, wyróżnień, dyplomów, listów gratulacyjnych.
W 1965 roku został przyjęty w poczet członków Okręgu Wielkopolskiego Związku Polskich Artystów Fotografików. Pokłosiem udziału w Międzynarodowych Salonach Fotograficznych (pod patronatem FIAP) było przyznanie mu (w 1968) tytułu honorowego Artiste FIAP (AFIAP) – przez Międzynarodową Federację Sztuki Fotograficznej FIAP. 
Zbigniew Staszyszyn został pochowany 27 lutego 2020 na Cmentarzu Komunalnym Północnym w Warszawie.

</doc>
<doc id="4881587" url="https://pl.wikipedia.org/wiki?curid=4881587" title="Bioware">
Bioware



</doc>
<doc id="4881588" url="https://pl.wikipedia.org/wiki?curid=4881588" title="Pierre-Jean de Beranger">
Pierre-Jean de Beranger



</doc>
<doc id="4881589" url="https://pl.wikipedia.org/wiki?curid=4881589" title="Konstantin Nikiforow">
Konstantin Nikiforow

Konstantin Nikiforow Popkonstantinow (, ur. 31 października 1856 w Gabrowie, zm. 1 lutego 1891 w Merano) – bułgarski wojskowy i polityk, major, minister wojny Księstwa Bułgarii (1885-1886).
Życiorys.
Urodził się w Gabrowie, był synem nauczyciela Nikifora i Any. Uczył się w Gabrowie, Elenie, a następnie w Mikołajowie na Ukrainie. W 1876 rozpoczął naukę w szkole artylerii w Petersburgu, w tym czasie służył w 26 brygadzie artylerii armii rosyjskiej. Naukę w szkole wojskowej przerwał w 1877, by wziąć udział w wojnie z Turcją. Po wyzwoleniu Bułgarii służył w 1 baterii artylerii. W 1879 powrócił na studia i w 1883 ukończył szkołę wojskową w Petersburgu. Po powrocie do kraju zajął się organizacją artylerii bułgarskiej, prowadził także wykłady w szkole wojskowej w Sofii. W 1885 objął stanowisko ministra wojny, w sytuacji kiedy Rosja nie zgodziła się na zjednoczenie Bułgarii i wycofała swoich doradców wojskowych. Zadaniem Nikiforowa stała się reorganizacja sztabu armii i przygotowanie kraju do wojny z Serbią. Za zasługi w czasie wojny otrzymał Order Waleczności 2 stopnia i uzyskał awans na stopień majora.
W 1886 po przewrocie dokonanym przez oficerów prorosyjskich, Nikiforow otrzymał propozycję by po raz kolejny objąć resort wojny, ale odmówił i przeszedł w stan spoczynku. W ostatnich latach życia prowadził wykłady z artylerii w szkole wojskowej i opracowywał podręczniki dla oficerów artylerii ("Ръководство за артилерията"). W 1890 wyjechał na leczenie do Austro-Węgier, gdzie zmarł w 1891. W 1910 jego doczesne szczątki przeniesiono do Sofii.

</doc>
<doc id="4881590" url="https://pl.wikipedia.org/wiki?curid=4881590" title="Piotr Jan de Beranger">
Piotr Jan de Beranger



</doc>
<doc id="4881591" url="https://pl.wikipedia.org/wiki?curid=4881591" title="Head over Heels (album)">
Head over Heels (album)



</doc>
<doc id="4881595" url="https://pl.wikipedia.org/wiki?curid=4881595" title="Campo sportivo di Fiorentino">
Campo sportivo di Fiorentino



</doc>
<doc id="4881598" url="https://pl.wikipedia.org/wiki?curid=4881598" title="Eugeniusz Szparkowski">
Eugeniusz Szparkowski

Eugeniusz Józef Szparkowski (ur. 21 stycznia 1904 w Nasielsku, zm. 20 kwietnia 1985 w Warszawie) – polski architekt, malarz.
Życiorys.
Lata przedwojenne.
Eugeniusz Szparkowski w 1932 roku wziął udział w konkursie na projekt wystawy sklepowej, którego wyniki zostały opublikowane w czasopiśmie „Architektura i Budownictwo”. Rok później w Warszawie wydano książkę pod tytułem „Prudential House: nowa siedziba Towarzystwa Ubezpieczeń Przezorność w Warszawie” (Drukarnia Galewski i Dau.), ze szkicami gmachu oraz wnętrz autorstwa Szparkowskiego. W 1935 roku uzyskał dyplom na Wydziale Architektury Politechniki Warszawskiej. W okresie tym Kierownikiem Zakładu Rysunku Odręcznego na Wydziale Architektury PW był Profesor Zygmunt Kamiński, natomiast asystentami byli Kazimierz Marczewski, Stefan Sienicki oraz Zofia Dziewulska-Łapińska. 
Szparkowski dołączył do grona członków SARP. W latach 1935 i 1936 jego plakaty oraz rysunki publikowano w Albumie Młodej Architektury. Również w 1935 roku zdobył II nagrodę w konkursie dotyczącym kompozycji Placu Marszałka Piłsudskiego w Warszawie (autorzy: Antoni Jawornicki, współpraca Eugeniusz Szparkowski). Brał udział w projektowaniu wnętrz statków MS Batory i MS Piłsudski. Niespełna rok po studiach na łamach miesięcznika Architektura i Budownictwo opublikowano jego rysunek przedstawiający wizualizację Pawilonu Polskiego na wystawie Paryskiej w 1937.
W 1937 roku Związek Słuchaczy Architektury zorganizował, na Wydziale Architektury PW, wystawę szkiców architektonicznych, akwarel oraz rysunków Eugeniusza Szparkowskiego. Wystawa stanowiła reminiscencję jego pobytu/stypendium, które odbył we Włoszech. Był współautorem wyróżnionego w 1937 roku Projektu Regulacji Placu Zamkowego w Warszawie (Lech Niemojewski, Piotr Biegański, Kazimierz Marczewski).
W roku 1938 odbyła się, z inicjatywy m.in. prezydenta Warszawy Stefana Starzyńskiego wystawa pod tytułem„Warszawa wczoraj, dziś, jutro”. Jej kierownikiem artystycznym był Janusz Ostrowski, a jednym ze współpracowników, a zarazem współtwórców, Eugeniusz Szparkowski. W tym samym roku, w czasopiśmie „Naród Polski” pojawia się artykuł poświęcony Szparkowskiemu. Przedrukowano w nim dwa jego szkice pochodzące z tzw. "teki włoskiej". Podkreślono jego wybitne umiejętności, artystyczną wrażliwość oraz niezwykłe walory twórczości młodego architekta.
W 1939 projektował wnętrza restauracji na Gubałówce w Zakopanem utrzymując styl tzw. wolnego funkcjonalizmu (nowego regionalizmu), (1939, współautorzy: Arseniusz Romanowicz, Piotr Szymaniak, Jacek Szwemin, Wacław Hryniewicz, Zygmunt Kotyński, Kazimierz Mann). Wraz ze Stefanem Osieckim, Lucjanem I. Piętką, Jerzym Skolimowskim oraz Wacławem Hryniewiczem zdobył pierwszą nagrodę na projekt szkicowy Polskiego pawilonu na Wystawę Światową w Nowym Jorku (1939–1940). Na czele komitetu honorowego organizacji wystawy pawilonu Polskiego stał między innymi Ignacy Paderewski. Eugeniusz Szparkowski wraz z Aleksandrem Kodelskim, Jerzym Skolimowskim, Wacławem Hryniewiczem, oraz Tadeuszem Głogowskim projektowali wnętrze sali komunikacji. 
W jednym z ostatnich numerów Architektury i Budownictwa opublikowanym tuż przed wybuchem II Wojny Światowej znalazły się między innymi prace Szparkowskiego: szkice do projektu rozplanowania otoczenia nowego dworca w Zakopanem, szkic rozplanowania oraz plan sytuacyjny Góry Parkowej w Krynicy. Wraz ze Stefanem Osieckim oraz Jerzym Skolimowskim projektował Stację Górną Kolejki w Krynicy. Zaprojektował stoisko Ministerstwa Komunikacji na wystawie turystyki wodnej oraz narciarstwa w Liège (), oraz polski pawilon turystyczny na wystawie w Mediolanie (w zespole: Jerzy Skolimowski, Tadeusz Głogowski, Wacław Hryniewicz, Zygmunt Kotyński). W 1939 roku w konkursie na projekt szkicowy pomnika Marszałka Józefa Piłsudskiego w Wilnie projekt Szparkowskiego i Zygmunta Jabłońskiego został zakwalifikowany do zakupu przez Komisję Konkursową. Ich projekt pod tytułem "Antokol" był jednym z sześciu zakwalifikowanych do zakupu spośród 54 zakwalifikowanych do postępowania konkursowego.
Po wojnie.
Tuż po wojnie Życie Warszawy wydrukowało zdjęcie widoku ogólnego Pawilonu Państwowego Przemysłu Spożywczego zaprojektowanego przez Tadeusza Gronowskiego i Eugeniusza Szparkowskiego. W roku 1951 Szparkowski koordynował opracowanie plastyczne I Ogólnopolskiej Wystawy Architektury Wnętrz i Sztuki Dekoracyjnej na której wystawiono 1326 prac. W 1972 roku ukazało się pierwsze wydanie książki pod tytułem "Sept pensées de Sémiramis" którego autorami byli Sophie de Serdakowska (Zofia Koziejowska-Serdakowska) oraz Eugène Szparkowski (Eugeniusz Szparkowski). Po II wojnie światowej zasłynął między innymi jako projektant przebudowy Filharmonii Narodowej w roku 1955 (współautor Henryk Białobrzeski). W 1966 roku powstała sala koncertowa projektu Eugeniusza Szparkowskiego przy Pałacu Sandomierskim w Radomiu (Gmach Komisji Województwa Sandomierskiego; Pałac Rządowy). W latach 1961–1974 pełnił funkcję Kierownika Katedry Rysunku Malarstwa i Rzeźby na Wydziale Architektury Politechniki Warszawskiej. Specjalizował się w rysunku pejzażu i perspektywie.
W roku 1955, Uchwałą Rady Państwa, został odznaczony Krzyżem Oficerskim Orderu Odrodzenia Polski. Jest wymieniany wśród mistrzów rysunku Wydziału Architektury PW.
Zmarł w 1985 roku, został pochowany na cmentarzu Bródnowskim w Warszawie (kwatera 22A-2-22).

</doc>
<doc id="4881605" url="https://pl.wikipedia.org/wiki?curid=4881605" title="Lycopodiastrum casuarinoides">
Lycopodiastrum casuarinoides

Lycopodiastrum casuarinoides – gatunek rośliny z rodziny widłakowatych. W wielu źródłach włączany do rodzaju widłak "Lycopodium" jako "L. casuarinoides", jednak w systematyce widłakowatych skłaniającej się do wydzielenia większej liczby rodzajów (np. system PPGI z 2016) wyróżniany jest jako przedstawiciel monotypowego rodzaju Lycopodiastrum. 
Gatunek jest szeroko rozprzestrzeniony w azjatyckiej strefie tropikalnej i subtropikalnej sięgając od Indii i Nepalu na zachodzie po Nową Gwineę na wschodzie, a Chiny i Japonię na północy. Rośnie w lasach i na ich obrzeżach, w zaroślach i na brzegach rzek od terenów nizinnych po 3100 m n.p.m.
Roślina zawiera szereg alkaloidów, będących przedmiotem licznych badań nad ich wpływem na zdrowie, w tym wykazujących działanie cytotoksyczne i hamujące działanie esteraz cholinowych.
Systematyka.
W systemie PPG I z 2016 gatunek ten jest przedstawicielem monotypowego rodzaju "Lycopodiastrum" , będącego jednym z 9 rodzajów w obrębie podrodziny "Lycopodioideae" z rodziny widłakowatych. 
Rodzaj wyodrębniony został przez Josefa Holuba w 1983 w wyniku zaproponowanego przez niego podziału opisanego wcześniej w 1845 roku rodzaju "Diphasium" w szerokim ujęciu Karla B. Presla.
W alternatywnym (popularnym) ujęciu jako gatunek "Lycopodium casuarinoides" stanowi monotypową sekcję "Lycopodiastrum" w obrębie rodzaju widłak "Lycopodium" 

</doc>
<doc id="4881607" url="https://pl.wikipedia.org/wiki?curid=4881607" title="Lycopodiastrum">
Lycopodiastrum



</doc>
<doc id="4881608" url="https://pl.wikipedia.org/wiki?curid=4881608" title="Lycopodium casuarinoides">
Lycopodium casuarinoides



</doc>
<doc id="4881612" url="https://pl.wikipedia.org/wiki?curid=4881612" title="Supinfo">
Supinfo

Supinfo – francuska politechnika w Paryżu, zaliczająca się do Grandes écoles.
Uczelnia została założona w 1965 jako École Supérieure d'Informatique.

</doc>
<doc id="4881614" url="https://pl.wikipedia.org/wiki?curid=4881614" title="Ruth Hamblin">
Ruth Hamblin

Ruth Hamblin (ur. w 24 czerwca 1994 w Smithers) – kanadyjska koszykarka występująca na pozycji środkowej, reprezentantka kraju, obecnie zawodniczka DGT AZS Politechniki Gdańskiej.
11 sierpnia 2020 została zawodniczką Politechniki Gdańskiej.

</doc>
<doc id="4881615" url="https://pl.wikipedia.org/wiki?curid=4881615" title="Św. Dominika">
Św. Dominika



</doc>
<doc id="4881620" url="https://pl.wikipedia.org/wiki?curid=4881620" title="Bitwa pod Żurominkiem">
Bitwa pod Żurominkiem

Bitwa pod Żurominkiem – walki 9 Brygady Jazdy mjr. Jana Głogowskiego z oddziałami sowieckiej 53 Dywizji Strzelców w czasie operacji warszawskiej.
Sytuacja ogólna.
4 lipca 1920 ruszyła II ofensywa sowieckiego Frontu Zachodniego pod hasłem: "Na zachodzie ważą się losy wszechświatowej rewolucji – po trupie Polski wiedzie droga do wszechświatowego pożaru... Na Wilno – Mińsk – Warszawę – marsz!". W pierwszej dekadzie lipca przełamany został front polski nad Autą, a wojska Frontu Północno-Wschodniego gen. Stanisława Szeptyckiego cofały się pod naporem ofensywy czerwonoarmistów Michaiła Tuchaczewskiego.
Kolejne próby zatrzymania wojsk sowieckich prących na zachód nie przynosiły spodziewanych rezultatów. Obchodzący ugrupowanie obronne od północy 3 Korpus Kawalerii Gaja wymuszał dalszy odwrót wojsk polskich. Tempo natarcia wojsk sowieckich, jak na owe czasy, wydawało się oszałamiające i wynosiło ok. 20–30 km na dobę.
Wojsko Polskie traciło kolejno „linię dawnych okopów niemieckich”, linię Niemna i Szczary, czy wreszcie linię Bugu. Wojska polskie cofały się nadal, a kolejną naturalną przeszkodą terenową dogodną do powstrzymania sowieckiej ofensywy była Wisła. W godzinach wieczornych 6 sierpnia Naczelne Dowództwo Wojska Polskiego wydało rozkaz do przegrupowania i reorganizacji wojsk.
Planując stoczenie generalnej bitwy z sowieckimi wojskami Frontu Zachodniego nad Wisłą, Józef Piłsudski nakazał utworzenie 5 Armii z zadaniem osłony północnego skrzydła frontu polskiego między granicą pruską a Bugiem. Energicznie prowadzone przez nieprzyjaciela natarcie, zmusiło gen. Władysława Sikorskiego do oparcia obrony na Wkrze – ostatniej większej przeszkodzie wodnej przed Wisłą. 14 sierpnia dowódca 5 Armii gen. Władysław Sikorski otrzymał od dowódcy Frontu Północnego gen. Józefa Hallera rozkaz uderzenia na 15 Armię Augusta Korka.
Dwa dni później ruszyła kontrofensywa znad Wieprza. Zmieniło to radykalnie losy wojny. Od tego momentu Wojsko Polskie było w permanentnej ofensywie.
Walki pod Żurominkiem.
19 sierpnia sowiecka 4 Armia Aleksandra Szuwajewa rozpoczęła odwrót znad dolnej Wisły. W tym czasie sowiecki dowódca osobiście próbował nawiązać łączność z dowództwem Frontu Zachodniego, a poprzez energiczne działanie wojsk polskich został odcięty od własnego sztabu i pozbawiony możliwości dowodzenia.
Zdezorientowani dowódcy dywizji musieli działać na własną rękę. W sowieckich oddziałach dało się już zauważyć oznaki demoralizacji i upadku ducha.
Tego dnia 3 Korpus Kawalerii Gaja, wzmocniony 53 Dywizją Strzelców, dotarł do Mławy, a od południa, wzdłuż szosy Strzegowo – Żurominek – Mława, maszerowała polska 9 Brygada Jazdy w składzie 1 i 201 pułk szwoleżerów wzmocnione 2 baterią 8 dywizjonu artylerii konnej. Brygada stanęła na postój nocny około trzech km na południe od Żurominka.
Wczesnym rankiem 22 sierpnia szwoleżerowie zauważyli na szosie kolumny taborów sowieckich maszerujące w kierunku Mławy. Dowódca pułku mjr Jerzy Grobicki wysłał do Sowietów parlamentariuszy z propozycją kapitulacji. Jednocześnie postawił w stan gotowości baterię artylerii oraz część szwadronu ckm 1 pszwol. Ponieważ Sowieci zwlekali z odpowiedzią, rtm. Dreszer dał sygnał do natarcia.
1 i 3 szwadron pod ogólnym dowództwem por. Jana Skawińskiego rozpoczęły szarżę. Spod folwarku Żurominek szwadrony otrzymały mało celny ogień broni maszynowej. Atakując dalej, pod Hatką i Budami wpadły na dwie linie tyralier sowieckich strzelców. Szwoleżerowie w walce wręcz pokonali obie linie i ruszyli galopem na Żurominek.
W tym momencie z lasku położonego na wschód od wioski wyjechało kilka szwadronów sowieckiej kawalerii. Do odparcia kontrataku mjr Głogowski skierował część odwodowego 2 szwadronu. Doszło do walki „na szable”. Ochotnicy 201 p.uł., stanowiący około 80% stanu pułku, zmusili Sowietów do odwrotu. Polskie szwadrony wpadły do Żurominka i rozproszyły zdemoralizowaną piechotę 53 Dywizji Strzelców.
W tym samym czasie 4 szwadron wspólnie z 1 pułkiem szwoleżerów zajął Dunaj. Zmęczenie koni spowodowało, że polska kawaleria musiała zaprzestać pościgu i zorganizowała odpoczynek nocny w Wyszynach. Rozpoczęta rano akcja pościgowa nie dala rezultatu, a oddziały Armii Czerwonej przekroczyły granicę pruską.
Bilans walk.
Akcja 9 Brygady Jazdy przeprowadzona była zbyt późno, a pod Żurominkiem brygada rozbiła tylko część ariergardy i taborów 53 Dywizji Strzelców. W tym czasie główne siły 3 Korpusu Kawalerii i 53 Dywizji Strzelców minęły rejon Żurominka i torowały sobie drogę odwrotu na północny wschód ku granicy pruskiej.
Straty polskie to około trzydziestu poległych i rannych. Wzięto 1450 jeńców, jedno działo, dziesięć ckm, 310 wozów taborowych. Ponadto 53 Dywizja Strzelców straciła około pięćdziesięciu poległych.

</doc>
<doc id="4881622" url="https://pl.wikipedia.org/wiki?curid=4881622" title="Michaił Sarafow">
Michaił Sarafow

Michaił Konstantinow Sarafow (bułg. "Михаил Константинов Сарафов"; ur. 26 lutego 1854 w Tyrnowie, zm. 13 grudnia 1924 w Sofii) – bułgarski polityk i dyplomata, działacz Partii Liberalnej, minister finansów (1883-1884, 1902–1903), minister spraw wewnętrznych (1902–1903), minister edukacji (1880-1881), deputowany do Zwyczajnego Zgromadzenia Narodowego 4. (1884-1886), 10. (1899–1900), 11. (1901–1902), 12. (1902–1903) kadencji, brat generała Iwana Sarafowa.
Życiorys.
Uczył się w Tyrnowie, a następnie w Zagrzebiu, gdzie w 1875 ukończył gimnazjum. Działał w bułgarskim komitecie rewolucyjnym w Bukareszcie, a następnie w Wielkim Tyrnowie. Uczestniczył w powstaniu starozagorskim (1875) i w powstaniu kwietniowym (1876), za co został aresztowany. Po uwolnieniu wyjechał za granicę i odbył studia uniwersyteckie w Monachium i w Paryżu, gdzie kształcił się w zakresie ekonomii politycznej. W 1880 objął kierownictwo resortu oświaty w rządzie Petko Karawełowa. W latach 1881-1883 kierował Biurem Statystycznym, utworzonym przy ministerstwie finansów, organizując pierwszy spis ludności w Bułgarii. W 1884 objął stanowisko ministra finansów w rządzie Dragana Cankowa. W latach 1893-1896 przebywał w Salonikach, gdzie kierował bułgarskim liceum. Po powrocie do kraju pełnił funkcję zastępcy dyrektora towarzystwa ubezpieczeniowego, by w 1902 objąć stanowisko ministra spraw wewnętrznych i ministra finansów. Po dymisji w maju 1903 poświęcił się karierze dyplomatycznej. Reprezentował Bułgarię w Wiedniu (1904-1909), w Stambule (1909-1913) i w Salonikach (1913). W 1919 był członkiem delegacji bułgarskiej negocjującej traktat z Neuilly-sur-Seine.
W 1894 został wybrany członkiem Bułgarskiego Towarzystwa Literackiego (późniejszej Bułgarskiej Akademii Nauk). Imię Sarafowa nosi ulica w Sofii.

</doc>
<doc id="4881627" url="https://pl.wikipedia.org/wiki?curid=4881627" title="Girl in Red">
Girl in Red

Marie Ulven Ringheim (ur. 16 lutego 1999 w Horten), znana także jako Marie Ulven lub profesjonalnie jako Girl in Red – norweska piosenkarka indie popowa i autorka tekstów. Jej singiel „I Wanna Be Your Girlfriend” uzyskał ponad 150 milionów odtworzeń online i został umieszczony na liście 65 najlepszych piosenek roku 2018 według The New York Times.
Ulven jest nazywana „queer ikoną” przez magazyn Paper, oraz „fenomenem” i jedną z najbardziej ekscytujących piosenkarek i autorek tekstów pracujących w świecie muzyki gitarowej przez The New York Times. Jej muzyka uzyskała ponad 150 milionów wyświetleń w październiku 2019 roku. Od 2019 roku, Ulven była na dwóch trasach koncertowych w Ameryce Północnej i na dwóch trasach koncertowych w Europie, oraz występowała na festiwalach takich jak Lowlands, Rock en Seine i Øyafestivalen.

</doc>
<doc id="4881633" url="https://pl.wikipedia.org/wiki?curid=4881633" title="Adam Chryzostom Eperyaszy">
Adam Chryzostom Eperyaszy

Adam Chryzostom Eperyaszy herbu własnego – wojski żmudzki w latach 1673-1699.
W 1674 roku był elektorem Jana III Sobieskiego z Księstwa Żmudzkiego.

</doc>
<doc id="4881638" url="https://pl.wikipedia.org/wiki?curid=4881638" title="Gustav von Conring">
Gustav von Conring

Gustav Ernst Georg von Conring (ur. 26 października 1825 w Łobzie, zm. 4 października 1898 w Hamburgu) – pruski generał-porucznik, dowódca 61. Brygady Piechoty ("61. Infanterie-Brigade").
Rodzina.
Gustav był synem właściciela ziemskiego Justusa von Conringa (1792-1880), matką była Karoline, z domu von der Lühe (1801-1883). Rodzice byli właścicielami majątku ziemskiego we wsi Czachowo. Jego młodszym bratem był urodzony w tej wsi pruski generał-major Enno von Conring (1829–1886). Gustaw Conring poślubił Karolinę von der Lühe (1830–1906) w Schwerinie 12 kwietnia 1853 r. Miał dwoje dzieci. Córka Ida (1855–1928) była pisarką i opiekunką domu rekonwalescentów, który założyła w Groß Borstel, syn Hermann był podpułkownikiem.

</doc>
<doc id="4881640" url="https://pl.wikipedia.org/wiki?curid=4881640" title="Austrolycopodium">
Austrolycopodium

Austrolycopodium – rodzaj roślin należących do rodziny widłakowatych. Obejmuje 8 gatunków. W tradycyjnym ujęciu gatunki tu zaliczane włączane są do szeroko ujmowanego rodzaju widłak "Lycopodium". Rodzaj jako odrębny takson opisany został w 1991 roku i uznany został w systemie PPGI z 2016. Rośliny przypominają te z rodzaju widłak (pędy płożące, liście jednakowe, kłosy zarodnionośne czasem na szypułach), ale różnią się brakiem ościstego lub błoniastego zakończenia liścia, tarczowatymi sporofilami, budową zarodników i inną liczbą chromosomów (x=31).
Rośliny te występują w Australii i na Nowej Zelandii, na Wyspach Subantarktycznych i Juan Fernández, w Ameryce Południowej (w Andach od Wenezueli po Ziemię Ognistą i w południowej Brazylii), na Antylach (wyspa Haiti), w Kostaryce oraz w Górach Aberdare w Kenii. Największe zróżnicowanie gatunkowe jest w Ameryce Południowej.
Systematyka.
W systemach klasyfikacyjnych szeroko ujmujących rodzaj widłak "Lycopodium" rośliny tu należące zaliczane są do sekcji "Magellanica" .
Rodzaj "Austrolycopodium" należy do podrodziny "Lycopodioideae" z rodziny widłakowatych "Lycopodiaceae" – jedynej współczesnej w obrębie rzędu widłakowców "Lycopodiales".

</doc>
<doc id="4881652" url="https://pl.wikipedia.org/wiki?curid=4881652" title="Konsulat RP w Tuluzie">
Konsulat RP w Tuluzie

Konsulat Rzeczypospolitej Polskiej w Tuluzie (fr. "Consulat de la République Pologne à Toulouse") – polska misja konsularna w Republice Francuskiej istniejąca w latach 1930–1939. 
Siedziba.
Mieścił się przy Bld. de Strasbourg 72 (1939).

</doc>
<doc id="4881653" url="https://pl.wikipedia.org/wiki?curid=4881653" title="Diphasium">
Diphasium

Diphasium – rodzaj roślin należących do rodziny widłakowatych. Obejmuje cztery lub pięć gatunków. W tradycyjnym ujęciu gatunki tu zaliczane włączane są do szeroko ujmowanego rodzaju widłak "Lycopodium". Rodzaj jako odrębny takson opisany został w 2003 i uznany został w systemie PPGI z 2016.
Rośliny te występują na Filipinach, Borneo, Nowej Gwinei, w Australii i na Nowej Zelandii ("D. scoriosum"), a także na Wyspach Subantarktycznych, w Ameryce Południowej i na Antylach (pozostałe gatunki). Rosną zwykle w miejscach odsłoniętych w piętrze alpejskim i subalpejskim, ale na wyższych szerokościach i w Subantarktyce schodzą na tereny nizinne.
Gametofit ma kształt odwróconego stożka. Liczba chromosomów x = 34–36. 
Systematyka.
W systemach klasyfikacyjnych szeroko ujmujących rodzaj widłak "Lycopodium" rośliny tu należące zaliczane są do sekcji "Diphasium" w obrębie rodzaju widłak "Lycopodium".
Po raz pierwszy rodzaj "Diphasium" opisany został jako takson monotypowy z "D. jussiaei" przez Karla B. Presla w 1845. W 1944 Werner Rothmaler rozszerzył ujęcie systematyczne rodzaju zaliczając do niego różne gatunki sekcji "Complanata" rodzaju "Lycopodium". W latach 70. XX wieku Josef Holub przywrócił wąskie ujęcie rodzaju "Diphasium", wyodrębniając z niego gatunki z rodzaju widlicz "Diphasiastrum", "Lycopodiastrum" oraz "Pseudodiphasium".
Rodzaj "Diphasium" należy do podrodziny "Lycopodioideae" z rodziny widłakowatych "Lycopodiaceae" – jedynej współczesnej w obrębie rzędu widłakowców "Lycopodiales".

</doc>
<doc id="4881654" url="https://pl.wikipedia.org/wiki?curid=4881654" title="Ethias Trophy">
Ethias Trophy

Ethias Trophy – męski turniej tenisowy rangi ATP Challenger Tour, rozgrywany na kortach twardych w belgijskim Mons w latach 2005–2016.

</doc>
<doc id="4881655" url="https://pl.wikipedia.org/wiki?curid=4881655" title="Akademia Sztuk Pięknych we Lwowie">
Akademia Sztuk Pięknych we Lwowie



</doc>
<doc id="4881656" url="https://pl.wikipedia.org/wiki?curid=4881656" title="Spalony Dwór">
Spalony Dwór

Spalony Dwór (, ) – nieoficjalna część wsi Niemysłowice w Polsce położonej w województwie opolskim, w powiecie prudnickim, w gminie Prudnik.
Spalony Dwór położony jest na południowy zachód od centrum Niemysłowic, przy drodze do Łąki Prudnickiej i Szybowic, nieopodal Lasu Niemysłowickiego.
Według "Meyers Gazetteer" Spalony Dwór był zamieszkiwany przez 13 osób. Znajdowało się tam gospodarstwo. Obecnie miejscowość jest niezamieszkana.
W latach 1975–1998 miejscowość administracyjnie należała do ówczesnego województwa opolskiego.
Historia.
Anna i Maria von Mettich w 1829 sprzedały swoje zadłużone dobra generałowej Colomb. Rok później Colomb sprzedała Łąkę Prudnicką wraz z dobrami w Niemysłowicach, Chocimiu oraz Spalonym Dworem Johannowi Karlowi von Siedlnitzkiemu herbu Odrowąż. Pod rządami Johanna Karla folwark w Spalonym Dworze przynosił znaczne dochody. Z powodu wystąpień chłopów w Łące Prudnickiej związanych z Wiosną Ludów w 1848 schronił się w Spalonym Dworze na kilka dni, a następnie powrócił na swój zamek w Łące Prudnickiej i wprowadził reformy dotyczące zniesienia pańszczyzny, oczynszowania chłopów.
W styczniu 1945 r. w miejscowości doszło do mordu dokonanego przez niemieckich nazistów na 57 ewakuowanych więźniów obozów koncentracyjnych.
Po zakończeniu II wojny światowej do Spalonego Dworu przemieszczono niemieckich mieszkańców dolnej części Niemysłowic. Przebywali tam do wysiedlenia na zachód w październiku.

</doc>
<doc id="4881659" url="https://pl.wikipedia.org/wiki?curid=4881659" title="George Powell">
George Powell

George Powell (1794–1824) – angielski kapitan, poławiacz fok, odkrywca i przyrodnik amator. Między 1818 a 1822 przewodził trzem wyprawom na Ocean Południowy.
Życiorys.
Powell urodził się w Londynie. Podczas swojej pierwszej ekspedycji, w 1818 i 1819 roku, był kapitanem slupu „Dove”, na którym dopłynął do Georgii Południowej i Wysp Kerguelena. Jego druga wyprawa trwała od 1819 do 1821 roku. Podczas wyprawy, sterując statkiem „Eliza”, dotarł do Falklandów oraz Szetlandów Południowych.
Trzecia podróż Powella trwała od 1821 do 1822 roku. Wzięły w niej udział zarówno „Dove”, której kapitanem był George, jak i „Eliza” prowadzona przez Johna Wrighta. Celem wyprawy ponownie stały się Szetlandy Południowe, zaś Powell na użytek wyprawy wykonał bardzo dokładną mapę, opartą na jego własnych obserwacjach (przy tworzeniu zarysów północnej grupy wysp) i obserwacjach innych podróżników (przy kreśleniu południowej grupy wysp). 6 grudnia 1821 został współodkrywcą Orkadów Południowych wraz z Amerykaninem Nathanielem Palmerem, zajmując je w imieniu króla Jerzego IV. Zmarł w Tonga w 1824 roku.
Na jego cześć nazwę otrzymała Wyspa Powella oraz Basen Powella.

</doc>
<doc id="4881673" url="https://pl.wikipedia.org/wiki?curid=4881673" title="Ulica św. Jana Kapistrana we Wrocławiu">
Ulica św. Jana Kapistrana we Wrocławiu

Ulica św. Jana Kapistrana – ulica położona we Wrocławiu na Starym Mieście, w jego części nazywanej Nowym Miastem. Łączy ulicą Bernardyńską z ulicą Jana Styki i Wojciecha Kossaka. Całą południową pierzeję ulicy tworzy zabytkowy Kościół klasztorny pod wezwaniem św. Bernardyna ze Sieny, obecnie wchodzący w skład kompleksu zabudowy w którym mieści się Muzeum Architektury.
Nazwy.
W swojej historii ulica nosiła następujące nazwy:
Układ drogowy.
Ulice powiązane z ulicą św. Jana Kapistrana:
Ulica położona jest na działce o powierzchni 526 m2. Miejscowy plan zagospodarowania przestrzennego dla tego obszaru przewiduje ukształtowanie ulicy św. Jana Kapistrana w formie ciągu pieszo-rowerowego i placu.
Zabudowa i zagospodarowanie.
Jak wyżej zaznaczono po stronie południowej ulicy znajduje się kompleks historycznej zabudowy w którym mieści się Muzeum Architektury. Przy ulicy bezpośrednio leży kościół klasztory, a jego północna elewacja tworzy całą południową pierzeję przy ulicy. Strona północna ulicy to natomiast skwer obejmujący cały kwartał zawarty pomiędzy ulicami: św. Jana Kapistrana, Bernardyńską, Jana Styki i Wojciecha Kossaka oraz Jana Ewangelisty Purkyniego. Był on użytkowany na parking. Planowano również budowę w tym miejscu Muzeum Sztuki Współczesnej, dla której to inwestycji w 2009 r. wydana została decyzja o pozwoleniu na budowę, co wpisywało się w ustalenia miejscowego planu zagospodarowania przestrzennego, który przewiduje możliwość zabudowy terenu m.in. pod usługi kultury. Jednakże planów tych nie zrealizowano. Ostatecznie zdecydowano o powstaniu tu Skweru Wrocławianek, a decyzję o pozwoleniu na budowę wydano w 2019 r., co również oczywiście dopuszcza plan miejscowy. Działka ewidencyjna, na której powstanie nowy skwer ma powierzchnię 4.723 m2. Wcześniej teren ten nosił nazwę: Zieleniec przy Purkyniego.
Przez długi czas wzdłuż ulicy składowane były w dwóch rzędach kamienne detale architektoniczne. W uwagach wniesionych do miejscowego planu zagospodarowania przestrzennego dla tego obszaru wprost wpisano konieczność likwidacji składowiska, ale nie został ten postulat uwzględniony.
Ulica położona jest w obszarze znajdującym się na wysokości bezwzględnej pomiędzy 118,0 a 118,5 m n.p.m.. Jest on objęty rejonem statystycznym nr 933180, w którym gęstość zaludnienia wynosiła 60 osób/km2 przy 19 osobach zameldowanych (według stanu na dzień 31.12.2018 r.).
Ochrona i zabytki.
Obszar, na którym położona jest ulica św. Jana Kapistrana, podlega ochronie w ramach zespołu urbanistycznego Starego Miasta z XIII–XIX wieku, wpisanego do rejestru zabytków pod nr. rej.: 196 z 15.02.1962 oraz A/1580/212 z 12.05.1967 r.. Inną formą ochrony tych obszarów jest ustanowienie historycznego centrum miasta, w nieco szerszym obszarowo zakresie niż wyżej wskazany zespół urbanistyczny, jako pomnik historii. Samo miasto włączyło ten obszar jako cenny i wymagający ochrony do Parku Kulturowego "Stare Miasto", który zakłada ochronę krajobrazu kulturowego oraz uporządkowanie, zachowanie i właściwe kształtowanie krajobrazu kulturowego oraz historycznego charakteru najstarszej części miasta.
Jedynym zabytkiem położonym przy ulicy jest kościół klasztorny pod wezwaniem św. Bernardyna ze Sieny, obecnie wchodzący w skład kompleksu zabudowy w którym mieści się Muzeum Architektury. Obiekt został wpisany do rejestru zabytków dnia 28.11.1947 r. i 23.10.1961 r. pod numerem A/1298/16, w ramach całego zespołu klasztornego położonego przy ulicy Bernardyńskiej 5, obejmującego także klasztor, również wpisany do rejestru zabytków 8.11.1958 r. i 23.10.1961 r. pod numerem A/1299/17. Sam kościół zbudowany został w latach 1463-1502, a kolejne zdarzenia i znaczące prace budowlane z nim związane miały miejsce w latach 1609-1619, pożar – 1628 r., odbudowa do 1634 r., przebudowa w latach 1702-1704, renowacja w latach 1899-1901, zniszczony w 1945 r., odbudowa w latach 1956-1965.

</doc>
<doc id="4881675" url="https://pl.wikipedia.org/wiki?curid=4881675" title="Albrycht Konstanty Mleczko">
Albrycht Konstanty Mleczko

Albrycht Konstanty Mleczko herbu Róże – podstarości żmudzki w latach 1670-1678.
W 1674 roku był elektorem Jana III Sobieskiego z Księstwa Żmudzkiego.

</doc>
<doc id="4881678" url="https://pl.wikipedia.org/wiki?curid=4881678" title="Sun Shenglu">
Sun Shenglu

Sun Shenglu (; ur. 1928 w Dingxing w Hebei, zginął 3 grudnia 1952) – chiński lotnik, pilot MiG-15 podczas wojny koreańskiej. As myśliwski z 6 zwycięstwami. 
W armii od 1945, od 1947 członek KPCh, żołnierz 3. Dywizji Lotnictwa Myśliwskiego. Od 1951 uczestniczył w lotach bojowych nad Koreą, współpracował m.in. z Wang Haiem, walczył przeciw amerykańskim F-86. Zginął w akcji 3 grudnia 1952, zestrzelony nad rzeką Ch'ŏngch'ŏn. 
W uznaniu zasług otrzymał tytuł Bohatera Bojowego. 

</doc>
<doc id="4881682" url="https://pl.wikipedia.org/wiki?curid=4881682" title="Wojciech Rzehak">
Wojciech Rzehak

Wojciech Rzehak – polski scenarzysta, polonista, wicedyrektor VII Prywatnego Liceum Ogólnokształcącego w Krakowie, autor książek.
Współautor scenariusza do filmu Wojciecha Smarzowskiego "Kler". Pracując nad filmem zajmował się głównie dokumentacją. Po premierze filmu prawicowe media wielokrotnie atakowały jego osobę, z uwagi na związek VII Prywatnego Liceum Ogólnokształcącego w Krakowie ze środowiskiem protestanckim. Pojawiały się zarzuty, że „jest protestantem, który chce zniszczyć Kościół katolicki przy pomocy filmu”. Szkoła zmuszona była wydać oświadczenie o niezależności twórczości widecyrektora od działalności placówki.
Współpracował przy scenariuszu do filmu "Asymetria" Konrada Niewolskiego, który miał premierę 13 listopada 2020 roku. Wraz z Wojciechem Smarzowskim pracuje nad scenariuszem do serialu fabularnego, rozgrywającego się w czasach niewiele poprzedzających chrzest Mieszka I.
Życie prywatne.
Pochodzi z Krakowa. Spokrewniony z Jackiem Rzehakiem (ich ojcowie byli braćmi).
Absolwent filologii polskiej Uniwersytetu Jagiellońskiego. W latach 1998–2000 pracował jako policjant w Miejskim Sztabie Policji w Krakowie. Autor słowników, opracowań i pomocy naukowych do języka polskiego. Przewodniczący zespołu egzaminatorów egzaminu maturalnego z języka polskiego, prowadził także szkolenia kandydatów na egzaminatorów egzaminu maturalnego z języka polskiego.

</doc>
<doc id="4881691" url="https://pl.wikipedia.org/wiki?curid=4881691" title="Rebecca Lenkiewicz">
Rebecca Lenkiewicz

Rebecca Lenkiewicz (ur. 1968 w Plymouth) – brytyjska dramaturg i scenarzystka filmowa i telewizyjna. Najbardziej znana ze scenariuszy do dramatu scenicznego "Her Naked Skin" (2008) i filmu biograficznego "Colette" (2018), a zwłaszcza jako współscenarzystka filmu "Ida" (2013) w reżyserii Pawła Pawlikowskiego. Za scenariusz do "Idy" otrzymała Europejską Nagrodę Filmową dla najlepszego scenarzysty.

</doc>
<doc id="4881695" url="https://pl.wikipedia.org/wiki?curid=4881695" title="Andrzej Ziemkiewicz">
Andrzej Ziemkiewicz

Andrzej Ziemkiewicz (ur. 1942 w Wąchocku) – polski artysta fotograf. Członek zespołu Kieleckiej Szkoły Krajobrazu. Członek rzeczywisty Okręgu Świętokrzyskiego Związku Polskich Artystów Fotografików. Członek założyciel Fotoklubu "Kontrast".
Życiorys.
Andrzej Ziemkiewicz związany z kieleckim środowiskiem fotograficznym, z fotografią artystyczną związany od początku lat 70. XX wieku (wieloletni instruktor do spraw fotografii w Wojewódzkim Domu Kultury w Kielcach), jeden z przedstawicieli kanonu estetycznego, systemu działalności i idei społecznej – Kieleckiej Szkoły Krajobrazu. W swojej twórczości zajmuje się fotografią architektury, fotografią pejzażową, fotografią krajoznawczą, fotografią portretową oraz fotografią reklamową. Miejsce szczególne w jego twórczości zajmuje fotografia lotnicza oraz fotografia marynistyczna. 
W 1972 roku był inicjatorem i współzałożycielem Fotoklubu "Kontrast" – istniejącego do 1980 roku i funkcjonującego przy kieleckim Wojewódzkim Domu Kultury. W ramach działalności w Fotoklubie "Kontrast" – Andrzej Ziemkiewicz był organizatorem oraz uczestnikiem wielu wystaw fotograficznych, diaporam, plenerów fotograficznych, pokazów barwnych diapozytywów. Jako instruktor fotografii kategorii "S" nadzorował pracę i działalność instruktorów fotografii w województwie kieleckim. 
W latach 1976–1978 był członkiem artystycznej "Grupy 10x10", funkcjonującej przy Kieleckiej Delegaturze ZPAF. W 2004 roku został przyjęty w poczt członków rzeczywistych Okręgu Świętokrzyskiego Związku Polskich Artystów Fotografików, w którego pracach uczestniczył do 2011 roku.

</doc>
<doc id="4881698" url="https://pl.wikipedia.org/wiki?curid=4881698" title="Stanisław Starzeński">
Stanisław Starzeński

Stanisław Starzeński (Staręski, Stareński) herbu Topór – ciwun pojurski w latach 1679-1682, pisarz grodzki żmudzki w latach 1662-1668 i 1670-1678, surogator grodzki żmudzki w latach 1668-1674, wojski połocki w 1668 roku, cześnik połocki w 1656 roku.
Jako poseł na sejm konwokacyjny 1674 roku z Księstwa Żmudzkiego był członkiem konfederacji generalnej zawiązanej 15 stycznia 1674 roku na tym sejmie. Poseł na sejm koronacyjny 1676 roku ze Żmudzi. W 1674 roku był elektorem Jana III Sobieskiego z Księstwa Żmudzkiego.

</doc>
<doc id="4881699" url="https://pl.wikipedia.org/wiki?curid=4881699" title="Swiernalis">
Swiernalis

Swiernalis (zapis stylizowany: SWIERNALIS), właśc. Paweł Swiernalis (ur. 12 września 1989 w Suwałkach) – polski wokalista, autor tekstów, muzyk i kompozytor.
Życiorys.
Urodził się w Suwałkach, gdzie mieszkał do 19 roku życia. Nie uczęszczał do żadnej szkoły muzycznej, nauczył się grać na gitarze dzięki "ognisku" w lokalnym domu kultury. W 2011 roku startował w wyborach parlamentarnych w 39 okręgu (Poznań) jako reprezentant ruchu "Wolne Konopie" na liście Ruchu Poparcia Palikota.
Kariera muzyczna.
W 2008 roku po skończeniu II Liceum im. Gen. Zygmunta Podhorskiego w Suwałkach, wyprowadził się do Poznania celem rozpoczęcia nauki na nowo otwartej Szkole Fotografii. Alternatywą dla aparatu okazała się kariera producenta w szkole policealnej ROE (Regionalne Ośrodki Edukacyjne), gdzie powstał dwuletni kurs dający uprawnienia technika realizacji nagrań, który to ukończył w 2012 roku.
Pierwszym poznańskim zespołem, do którego dołączył jako wokalista, był "Twist the beast", grający psychodelicznego post-punka. Pod koniec 2011 roku poznał Paulinę Jarysz, swoją przyszłą managerkę, która namówiła go na spróbowanie solowego projektu. Tak powstał "Lord &amp; the Liar", jednoosobowy projekt Swiernalisa, w którym pisał teksty oraz muzykę, a na potrzeby koncertów dobierał skład. Wielu muzyków miało swój epizod z tym projektem, między innymi Szymon Żurawski (szymonmówi), Tadeusz Wnuk (HEY HATO) czy Jakub Lemiszewski. "Lord &amp; the Liar" charakteryzowały angielskie teksty o nocnym życiu i dekadenckich przygodach przy psychodeliczno-cyrkowych aranżach muzycznych. Od solowego aż do ośmioosobowego składu, zespół zagrał ponad 150 koncertów, w tym na takich festiwalach jak Opole Songwriters Festival, Halfway w Białymstoku, Suwałki Blues Festival, Asymmetry Festival we Wrocławiu oraz Zandari Festa w Seulu, stolicy Korei Południowej.
Kluczowy okazał się 2015 rok i festiwal Spring Break, gdzie zwrócił na siebie uwagę prestiżowego wydawnictwa Kayax. Rok później ukazała się jego płyta o tytule "DRAUMA" (neologizm powstały ze słów "dramat" i "trauma"), stanowiąca podsumowanie przeżyć z dzieciństwa i młodości.
Z albumu ""DRAUMA" pochodzą takie single jak "Sierść", "Chłopiec z papierosem" i "Dzikie Palmy"", które to zwróciły uwagę jury i dały Swiernalisowi nominację do koncertu debiutantów na Festiwalu w Opolu, na którym finalnie nie pojawił się ze względów politycznych. W 2016 roku zdobył na Festiwalu Fama w Świnoujściu nagrodę im. Maksa Szoca za "nieszablonową i kreatywną postawę artystyczną", a rok później, w roku 2017, wygrał nagrodę Trytona "dla największej osobowości artystycznej" podczas tego samego festiwalu. Obecnie posiada swój stały skład, na który składa się czwórka muzyków: Kacper Budziszewski (Duit, Fismoll), Adam Fordon, Adam Świerczyński (Rosalie) i Szymon Siwierski (MIST). Razem stworzyli aranżacje na drugi album, który niewątpliwie różnic się będzie energicznością od melancholijnej "DRAUMY".
4 września 2020 roku ukazał się drugi album artysty "Psychiczny fitness", nad którym pracował blisko cztery lata. Płyta powstała pod okiem Pawła Cieślaka w łódzkim Hasselhoff Studio, z wyjątkiem utworu „Blizny” wyprodukowanego przez Kubę Karasia z zespołu The Dumplings. Album, zwiastowały takie single jak „Blizny”, „Wirus” czy „Ogrodnik” nagrany z Piotrem Roguckim.
W 2016 roku dołączył do zespołu "hoszpital", który współtworzy do dziś jako basista.
Dyskografia.
Albumy studyjne
Single

</doc>
<doc id="4881701" url="https://pl.wikipedia.org/wiki?curid=4881701" title="Jan Mayer von Eck">
Jan Mayer von Eck



</doc>
<doc id="4881720" url="https://pl.wikipedia.org/wiki?curid=4881720" title="Jan Szemiot">
Jan Szemiot

Jan Szemiot herbu Łabędź odmienny – podkomorzy wendeński w latach 1674-1677.
W 1674 roku był elektorem Jana III Sobieskiego z Księstwa Żmudzkiego.

</doc>
<doc id="4881727" url="https://pl.wikipedia.org/wiki?curid=4881727" title="Krzysztof Schwerin">
Krzysztof Schwerin

Krzysztof von Schwerin (Szweryn) herbu własnego – chorąży parnawski w latach 1668-1679.
W 1674 roku był elektorem Jana III Sobieskiego z Księstwa Żmudzkiego.

</doc>
<doc id="4881731" url="https://pl.wikipedia.org/wiki?curid=4881731" title="Hausos">
Hausos



</doc>
<doc id="4881745" url="https://pl.wikipedia.org/wiki?curid=4881745" title="Critérium du Dauphiné 2020">
Critérium du Dauphiné 2020

Critérium du Dauphiné 2020 – 72. edycja kolarskiego wyścigu Critérium du Dauphiné, która odbyła się w dniach 12-16 sierpnia 2020. Wyścig był częścią UCI World Tour 2020.
Wyścig początkowo miał się odbyć w dniach od 31 maja do 7 czerwca, jednak ze względu na pandemię COVID-19 został skrócony do pięciu etapów i przeniesiony na nowy, sierpniowy termin.
Uczestnicy.
Lista startowa.
Legenda: DNF – nie ukończył etapu, OTL – przekroczył limit czasu, DNS – nie wystartował do etapu, DSQ – zdyskwalifikowany. Numer przy skrócie oznacza etap, na którym kolarz opuścił wyścig.

</doc>
<doc id="4881758" url="https://pl.wikipedia.org/wiki?curid=4881758" title="Uniwersytet w Erfurcie">
Uniwersytet w Erfurcie

Uniwersytet w Erfurcie, Uniwersytet Erfurcki () – niemiecki publiczny uniwersytet w Erfurcie, założony w 1379, otwarty w 1392, zamknięty w 1816, ponownie utworzony w 1994.

</doc>
<doc id="4881759" url="https://pl.wikipedia.org/wiki?curid=4881759" title="Uniwersytet Erfurcki">
Uniwersytet Erfurcki



</doc>
<doc id="4881760" url="https://pl.wikipedia.org/wiki?curid=4881760" title="Uniwersytet Erfurt">
Uniwersytet Erfurt



</doc>
<doc id="4881761" url="https://pl.wikipedia.org/wiki?curid=4881761" title="Universität Erfurt">
Universität Erfurt



</doc>
<doc id="4881774" url="https://pl.wikipedia.org/wiki?curid=4881774" title="Uniwersytet Techniczny w Dortmundzie">
Uniwersytet Techniczny w Dortmundzie

Uniwersytet Techniczny w Dortmundzie () – niemiecka uczelnia publiczna w Dortmundzie. Została założona w 1968 roku.

</doc>
<doc id="4881775" url="https://pl.wikipedia.org/wiki?curid=4881775" title="Aleksandretta modroczapkowa">
Aleksandretta modroczapkowa

Aleksandretta modroczapkowa, papuga modroczapkowa ("Psittacula lucionensis") – gatunek średniej wielkości ptaka z rodziny papug wschodnich (Psittaculidae), zamieszkującego Filipiny oraz pobliskie malezyjskie i indonezyjskie wyspy.
Taksonomia.
Gatunek po raz pierwszy zgodnie z zasadami nazewnictwa binominalnego został opisany w 1766 r. przez szwedzkiego przyrodnika Karola Linneusza w 12. edycji "Systema Naturae". Autor nazwał ten gatunek "Psittacus lucionensis", wykorzystując nazwę ukutą w 1760 r. przez Brissona w 4. tomie dzieła "Ornithologie", niespełniającego jednak zasad nazewnictwa binominalnego. Jako miejsce typowe Linneusz wskazał Filipiny. Obecnie (2022 r.) aleksandrettę modroczapkową zalicza się do rodzaju "Psittacula".
Międzynarodowy Komitet Ornitologiczny (IOC) wyróżnia cztery podgatunki: "P. l. lucionensis", "P. l. hybridus", "P. l. salvadorii" i "P. l. talautensis". Niektóre źródła mogą też wymieniać "P. l. horrisonus", dawniej także "P. l. paraguenus, P. l. koikei, P. l. moro, P. l. nigrorum" oraz "P. l. siquijorensis". Obecnie wszystkie te taksony zostały włączone do podgatunku "P. l. salvadorii". Niektóre źródła ograniczają się do trzech podgatunków: "P. l. lucionensis", "P. l. hybridus" oraz "P. l. talautensis" (tu włączany jest "P. l. salvadorii"). Jest to wersja klasyfikacji o najmniejszej liczbie podtaksonów.
Podgatunki i zasięg występowania.
IOC wyróżnia następujące podgatunki aleksandretty modroczapkowej (wraz z zasięgiem występowania):
Gatunek ten występuje także w malezyjskim stanie Sabah (na północy Borneo), tamtejsza populacja pochodzi z papug, które uciekły z niewoli.
Morfologia.
Aleksandretty modroczapkowe osiągają 31 cm długości oraz ważą 148–231 g (inne źródło: 200–230 g). W ubarwieniu dominuje kolor zielony. Podgatunek nominatywny ma wierzch głowy, potylicę, barkówki i kuper jasnoniebieski. Pióra na pokrywach skrzydłowych są czarne z pomarańczowobrązowymi krawędziami. Spód ogona jest żółtawy. Dziób jest czerwony, tęczówka żółta, a nogi szare. Brak widocznego dymorfizmu płciowego. Młode osobniki mają mniej barwy niebieskiej na głowie oraz mają zielone pokrywy skrzydłowe.
"P. l. hybridus" ma mniej niebieskiego na głowie oraz jest bledszy.
U podgatunku "P. l. salvadorii" kuper jest zielony.
"P. l. talautensis" podobnie jak "P. l. salvadorii" ma zielony kuper. Barwa błękitna na głowie rozciąga się po policzki.
Ekologia i zachowanie.
Aleksandretty modroczapkowe żyją na nizinnych obszarach do 1000 m n.p.m. Ich środowisko stanowią lasy. Spotykane są też w pobliżu pól uprawnych oraz na plantacjach bananowców i palm kokosowych. Prowadzą osiadły tryb życia. Zazwyczaj przebywają w stadach do 12 osobników, często razem z listkogonkami złotogrzbietymi ("Prioniturus platurus"). Pożywienie zdobywają na drzewach owocowych. W skład ich diety wchodzą owoce, orzechy, nasiona.
Sezon lęgowy papug modroczapkowych trwa od kwietnia do czerwca. Gniazda zakładają w dziuplach drzew, gdzie samica składa 2–3 jaja oraz wysiaduje przez 25–31 dni. Młode opuszczają dziuplę po 54–63 dniach, a są w pełni samodzielne po kolejnych 3 tygodniach.
Status.
Międzynarodowa Unia Ochrony Przyrody (IUCN) uznaje aleksandrettę modroczapkową za gatunek bliski zagrożenia (NT – "Near Threatened"). Liczbę dorosłych osobników szacuje się na 1500–7000, a trend liczebności jest malejący. Największe zagrożenie dla tego gatunku stanowi wyłapywanie dzikich ptaków oraz utrata naturalnego środowiska. Rzadziej zdarza się ich zestrzeliwanie. Gatunek znajduje się w II załączniku CITES.

</doc>
<doc id="4881776" url="https://pl.wikipedia.org/wiki?curid=4881776" title="Technische Universität Dortmund">
Technische Universität Dortmund



</doc>
<doc id="4881777" url="https://pl.wikipedia.org/wiki?curid=4881777" title="Uniwersytet w Dortmundzie">
Uniwersytet w Dortmundzie



</doc>
<doc id="4881778" url="https://pl.wikipedia.org/wiki?curid=4881778" title="Tryptyk kobyliński">
Tryptyk kobyliński

Tryptyk z Kobylina – wczesnorenesansowe retabulum ołtarzowe wykonane temperą na drewnie lipowym na początku XVI wieku w Krakowie.
Nastawę ołtarzową ufundował biskup krakowski Jan Konarski w 1518 roku. Pięć malowideł zostało wykonanych w środowisku krakowskim. Przedstawiona tematyka czyni je spokrewnionymi zː ornatem biskupa Piotra Kmity, kwaterami dawnego ołtarza z krakowskiego kościoła Na Skałce, kwaterami rewersów tryptyku w Bodzentynie czy tryptykiem z Pławna. Stylistyka bliska jest też epitafium Stanisława Chroberskiego z katedry sandomierskiej, powstałemu ok. 1520 roku.
Sceny narracyjne przedstawiają wydarzenia z biografii św. Stanisława ze Szczepanowa, patrona kobylińskiej fary. Artysta przedstawiłː
Postać fundatora ołtarza została sportretowana w prawym dolnym rogu centralnego obrazu retabulum.
Na rewersach skrzydeł ołtarza przedstawione zostały cztery scenyː

</doc>
<doc id="4881779" url="https://pl.wikipedia.org/wiki?curid=4881779" title="Jan z Nagorzyc">
Jan z Nagorzyc



</doc>
<doc id="4881781" url="https://pl.wikipedia.org/wiki?curid=4881781" title="Chen Zihe">
Chen Zihe

Chen Zihe (chiń. 陈子荷; ur. 28 lub 29 lutego 1968 w Minqing) – chińska tenisistka stołowa, medalistka olimpijska, multimedalistka mistrzostw świata.
W 1992 roku wystąpiła na igrzyskach olimpijskich w Barcelonie. Wzięła udział w dwóch konkurencjach – zdobyła srebrny medal olimpijski w grze podwójnej (wspólnie z Gao Jun) i zajęła piąte miejsce w grze pojedynczej.
W latach 1989–1993 zdobyła sześć medali mistrzostw świata (trzy złote, dwa srebrne i jeden brązowy), a w 1990 roku cztery medale igrzysk azjatyckich (jeden złoty i trzy brązowe).

</doc>
<doc id="4881785" url="https://pl.wikipedia.org/wiki?curid=4881785" title="ELAR">
ELAR

ELAR (lub ELAR 5) – polski zespół rockowy założony w 1964 roku we Wrocławiu. Zakończył działalność w 1971 roku.
Był on ściśle związany z wrocławskim środowiskiem studenckim, dzięki czemu miał przed sobą wyraźną perspektywę rozwoju dającą możliwość kształtowania artystycznego wyrazu w swoich muzycznych propozycjach i scenicznych produkcjach, skierowanych do określonego odbiorcy. W drugiej połowie lat 60. ELAR był bardzo popularną i wpływową grupą we Wrocławiu. Obecnie nazywany przez muzycznych kronikarzy pierwszym wrocławskim zespołem rockowym z prawdziwego zdarzenia. W zespole występował Waldemar Domagała, późniejsza podpora jednego z pierwszych składów Nurtu, a przede wszystkim grupy Homo Homini oraz późniejsi założyciele grupy Romuald &amp; Roman: Roman Runowicz, Romuald Piasecki i Stanisław Lose – ELAR był bezpośrednim źródłem inspiracji dla członków pierwszego składu tego zespołu.
Historia.
Początki działalności.
W roku 1964 w świetlicy akademika T-4 Politechniki Wrocławskiej powstał zespół, który początkowo przybrał nazwę Studencki Kwartet Gitarowy ELAR 4. EL-AR stanowi skrót powstały od pierwszych liter nazw wydziałów Elektroniki i Architektury na których studiowali jego założyciele. Od początku działalności związany był z tzw. kulturę studencką i stąd jego współpraca z ZSP oraz występy pod egidą Rady Uczelnianej Zrzeszenia Studentów Polskich Politechniki Wrocławskiej. Pierwszy skład grupy tworzyli: Roman Runowicz (śpiew, gitara), Jan Urbanowicz (gitara), Zbigniew Marchewka (gitara basowa) i Janusz Rodziewicz (perkusja). Początkowo motorem napędowym grupy był Runowicz, który w 1965 roku zaprosił i włączył do jej działań artystycznych Waldemara Domagałę (śpiew, gitara, harmonijka ustna, flet). Wraz z jego pojawieniem się podniósł się znacznie poziom muzyczny i kultura wykonawcza zespołu, zaś jego członkowie zmienili jego nazwę na ELAR 5. Studencka przyjaźń Domagały z Runowiczem gruntownie odmieniła muzyczne oblicze ELARU, dzięki czemu przestał on kopiować The Shadows i już po roku sięgnął po utwory z repertuaru The Beatles ("An I Love Her") i The Rolling Stones ("Off the Hook") oraz rozpoczął pracę nad własnymi kompozycjami. Pieczę nad zespołem w roli organizatora, od samego początku sprawował Stanisław Lose (ówczesny student wydziału Architektury), twórca scenografii i oprawy widowiskowej występów. Zajmował się on także całym zapleczem organizacyjnym, tzn. dostarczał stroje estradowe, plakaty, afisze, produkował szafy głośnikowe na wzór aparatury marki Vox oraz dbał o właściwą ekspozycję muzyki ELAR-u podczas wszelkiego rodzaju dużych imprez miejscowych i wyjazdowych. Pomysły te rozwinął później wraz z powstaniem grupy Romuald &amp; Roman (m.in. projekcje filmowe, czy tzw. olejowe projekcje psychedelic).
Pierwsze sukcesy.
W roku 1965 zespół odniósł pierwszy znaczący sukces, zdobywając I nagrodę podczas turnieju bigbitowego „O Złota Gitarę Miasta Wrocławia”. Na scenie ogólnopolskiej zaistniał dzięki udziałowi w II Ogólnopolskim Przeglądzie Zespołów Muzyki Rozrywkowej w Gliwicach (maj 1966), gdzie Waldemar Domagała zajął III miejsce w kategorii „Wokalista”. Tamże pracownicy P. R. Katowice nagrali wykonane na żywo (bez udziału publiczności) 3 utwory zespołu: "Batiarka", "Tylko raz" (muz. i sł. J. Urbanowicz) i "Każdy ma swój dzień" (muz. i sł. R. Runowicz). Rok później, występując na tej samej imprezie ELAR 5 zajął III miejsce w kategorii „Zespół” (ex aequo z Passatami). Za sprawą załatwionych przez Losego marynarek z chińskiego atłasu formacja nienagannie prezentowała się na scenie, przez co w roku 1966 otrzymała dowcipny, acz złośliwy przydomek „Kobietony” (Bogusław Klimsa twierdzi, że w 1968 r. uniformy te przejęła wrocławska grupa Romuald &amp; Roman). W styczniu 1967 roku doszło do reorganizacji w wyniku której skład zespołu tworzyli: Waldemar Domagała (śpiew), Jerzy Czeladyn (eks-Widma, a następnie Wisusy; gitara solowa; ówczesny student WSE), Roman Runowicz (gitara, harmonijka ustna), Zbigniew Marchewka (gitara basowa) i Grzegorz Zydel (1946-1988; eks-Arianie, a następnie Widma; perkusja - nie studiował). W skład ekipy technicznej wchodzili wówczas: Stanisław Lose (reżyseria, scenografia), Zygmunt Kardysz (reżyser dźwięku) i Tadeusz Greniuk (techniczny). 
W tym okresie zespół był już trzykrotnym zdobywcą proporca ZSP i „Złotej Gitary Miasta Wrocławia”, laureatem wrocławskich eliminacji do Wiosennego Festiwalu Muzyki Nastolatków (1966) oraz laureatem I miejsca na III Ogólnopolskim Przeglądzie Zespołów Muzyki Rozrywkowej w Gliwicach (1967). W latach 1966 i 1967 gościł w Telewizji Polskiej, wystąpił w Programie III Polskiego Radia w audycji radiowej poświęconej działalności zespołu. Ponadto zaczął regularnie występować we wrocławskim klubie studenckim Pałacyk (było to miejsce spotkań, które w owym czasie miało wyrobioną renomę w całym kraju i było zorientowane na jazz, przez co niewielu zespołom rockowym udało się tam wystąpić), a także w wielu innych klubach wrocławskich (Piwnica Świdnicka, Społem i in.). W 1967 roku Zbigniewa Marchewkę zastąpił były gitarzysta solowy Grupy I, Romuald Piasecki (gitara basowa), a wraz z nim dołączył wybitny wrocławski elektronik, twórca wzmacniaczy, nagłośnienia i efektów gitarowych Wojciech Hornowicz.
Reorganizacja składu i zmiana stylu.
Wiosną 1968 roku wewnątrz grupy doszło do poważnej awantury w wyniku której Waldemar Domagała nie zgodził się na proponowane przez Losego i Piaseckiego usunięcie z zespołu gitarzysty Jerzego Czeladyna, uznając to za zdradę i na znak protestu odchodząc. W efekcie dotychczasowy skład uległ rozsypce, zaś Piasecki (i Hornowicz) powrócił do Grupy I, a w maju razem z Runowiczem założył zespół Romuald &amp; Roman. We wrześniu 1968 r. odmieniony ELAR (już bez „5” w nazwie) powrócił w składzie, który tworzyli: W. Domagała, J. Czeladyn, G. Zydel i nowy basista Kazimierz Tomys (eks-Kolorowi, a następnie Widma; nie studiował). W tym okresie formacja rozpoczęła współpracę z profesjonalnymi autorami tekstów – Andrzejem Kuryło (kierownik literacki) i Ryszardem Wojtyłło (późniejsi współpracownicy grupy Romuald &amp; Roman). Dzięki fascynacji jej członków balladami Boba Dylana powstały pierwsze protest songi, takie jak "Moloch", czy "Nasz wspólny świat" oraz program estradowy pt. "Spod znaku anemii złośliwej" (zawierał m.in. utwory: "Nie wiem jeszcze", "Oda do dojrzalszych", "Moloch", "Wrocławski czas") wykonywany przez zespół spowity dymem i oświetlony jaskrawą feerią świateł. Występując w nowym składzie ELAR zdecydował się na zmianę swojego profilu i stylu muzycznego. W nowo opracowanych utworach dominowały długie partie instrumentalne – aranżowane, bądź oparte na improwizacji, zaś Domagała w wywiadzie udzielonym miesięcznikowi "Jazz" z listopada 1969 roku marzył o tzw. wokalizmie, który polegał na instrumentalnym traktowaniu głosu.
Dalsze losy zespołu.
W 1968 roku powstały pierwsze studyjne nagrania zespołu, zarejestrowane dla Redakcji Muzycznej Polskiego Radia w Warszawie, m.in. "Moloch" (sł. A. Kuryło) i "Wrocławski czas" (sł. R. Wojtyłło). Oprócz nietuzinkowej barwy głosu Waldemara Domagały można w nich usłyszeć dobre solówki gitarowe Czeladyna z rozbudowanymi partiami improwizacyjnymi zespołu, które wówczas stanowiły novum, podobnie jak czas trwania każdego z utworów (około 5-6 minut), wychodzący poza schemat 3-minutowej piosenki. W maju 1969 roku grupa zdobyła IV nagrodę w konkursie "Estrada Studencka '69" w ramach IV Festiwalu Kultury Studentów PRL w Krakowie za wykonanie piosenek "Komu kwitną chabry" i "Moloch". Artystyczna dojrzałość produkcji zespołu mogła go umiejscowić w czołówce najlepszych polskich zespołów rockowych. Jednak brak profesjonalnej promocji, nagrań płytowych, a także śladowa ilość tych nagranych w Polskim Radiu oraz kilka innych czynników wpłynęło na to, że ELAR poniekąd stał w miejscu i przestał istnieć w 1971 roku wraz z przejściem Waldemara Domagały do Nurtu.
Dorobek zespołu ELAR.
Zespół ELAR przeszedł do historii polskiego rocka za sprawą występów we wrocławskim Pałacyku, wykonaniem kilku ambitnych utworów ("Moloch", "Wrocławski czas", "Oda do dojrzalszych", autorstwa W. Domagały; "Komu kwitną chabry" i "Gdyby wszystkie kwiaty", autorstwa A. Nowackiego), czy nietuzinkowymi tekstami Andrzeja Kuryły. Wraz z rozkwitem mody na rocka psychodelicznego w polskiej muzyce młodzieżowej, ELAR był błyskawicznie naśladowany przez inne zespoły, zaś schedę po nim przejął niejako Romuald &amp; Roman, który w pierwszych latach działalności starał się rozwijać ów psychodeliczny styl.

</doc>
<doc id="4881787" url="https://pl.wikipedia.org/wiki?curid=4881787" title="Herbert Krug">
Herbert Krug

Herbert Krug (ur. 21 czerwca 1937, zm. 1 listopada 2010) – niemiecki jeździec sportowy. Złoty medalista olimpijski z Los Angeles.
Sukcesy odnosił w dresażu. Reprezentował barwy RFN. Zawody w 1984 były jego jedynymi igrzyskami olimpijskimi. W 1984 był piąty w konkursie indywidualnym i zwyciężył w drużynie. Startował na koniu "Muscadeur", a drużynę poza nim tworzyli Reiner Klimke i Uwe Sauer. Był złotym medalistą mistrzostw świata w konkursie drużynowym w 1986. Zdobywał również złote medale mistrzostw Europy w tej konkurencji (1983 i 1987).

</doc>
<doc id="4881792" url="https://pl.wikipedia.org/wiki?curid=4881792" title="Várkerti Stadion">
Várkerti Stadion

Várkerti Stadion – stadion piłkarski w mieście Kisvárda, na Węgrzech. Został otwarty 11 sierpnia 2018 roku. Może pomieścić 2850 widzów. Swoje spotkania rozgrywają na nim piłkarze klubu Kisvárda FC.
Budowa stadionu rozpoczęła się w 2016 roku, a jego otwarcie nastąpiło 11 sierpnia 2018 roku. Na inaugurację gospodarze, zespół Kisvárda FC, przegrali w meczu NB I z Ferencvárosem 0:2. Mecz ten był debiutem przed własną publicznością zespołu Kisvárda FC w najwyższej klasie rozgrywkowej, do której drużyna ta awansowała po raz pierwszy w historii w 2018 roku. Nowy obiekt powstał niedaleko starego stadionu, na którym dotychczas swoje mecze rozgrywali piłkarze Kisvárda FC.

</doc>
<doc id="4881796" url="https://pl.wikipedia.org/wiki?curid=4881796" title="Mirosława Wawrzak-Chodaczek">
Mirosława Wawrzak-Chodaczek

Mirosława Wawrzak-Chodaczek – polska pedagog, dr hab. nauk humanistycznych, profesor nadzwyczajny Instytutu Pedagogiki Wydziału Nauk Historycznych i Pedagogicznych Uniwersytetu Wrocławskiego.
Życiorys.
W 1979 ukończyła studia pedagogiczne na Uniwersytecie Wrocławskim, 1 stycznia 1990 obroniła pracę doktorską "Wychowawcze funkcjonowanie telewizji w rodzinie wielkomiejskiej", 6 czerwca 2001 habilitowała się na podstawie pracy zatytułowanej "Kształcenie kultury audiowizualnej młodzieży". 9 maja 2019 nadano jej tytuł profesora w zakresie nauk społecznych.
Jest profesorem nadzwyczajnym w Instytucie Pedagogiki na Wydziale Nauk Historycznych i Pedagogicznych Uniwersytetu Wrocławskiego.

</doc>
<doc id="4881814" url="https://pl.wikipedia.org/wiki?curid=4881814" title="Alicja Szerląg">
Alicja Szerląg

Alicja Jadwiga Szerląg – polska pedagog, dr hab. nauk humanistycznych, profesor nadzwyczajny i dyrektor Instytutu Pedagogiki Wydziału Nauk Historycznych i Pedagogicznych Uniwersytetu Wrocławskiego.
Życiorys.
6 grudnia 1989 obroniła pracę doktorską "Osobiste cele wychowawcze nauczycieli klas początkowych", 29 maja 2002 habilitowała się na podstawie pracy zatytułowanej "Ku wielokulturowości. Aksjologiczny sens wychowania w rodzinie na litewskim pograniczu kulturowym". Została zatrudniona na stanowisku adiunkta i kierownika w Katedrze Pedagogiki na Wydziale Lekarskim Uniwersytetu Medycznego im. Piastów Śląskich we Wrocławiu.
Jest profesorem nadzwyczajnym i dyrektorem w Instytucie Pedagogiki na Wydziale Nauk Historycznych i Pedagogicznych Uniwersytetu Wrocławskiego.

</doc>
<doc id="4881819" url="https://pl.wikipedia.org/wiki?curid=4881819" title="Światła Góra">
Światła Góra



</doc>
<doc id="4881824" url="https://pl.wikipedia.org/wiki?curid=4881824" title="Halina Grajeta">
Halina Grajeta

Halina Kazimiera Grajeta (ur. 4 marca 1952 w Budziechowie) – polska farmaceutka, dr. hab. nauk farmaceutycznych, profesor i kierownik Katedry i Zakładu Bromatologii i Dietetyki Wydziału Farmaceutycznego Uniwersytetu Medycznego im. Piastów Śląskich we Wrocławiu.
Życiorys.
Obroniła pracę doktorską, 24 lutego 2003 habilitowała się na podstawie pracy zatytułowanej "Wpływ wybranych produktów pochodzenia roślinnego na gospodarkę lipidową szczurów w zależności od składu diet doświadczalnych". 14 sierpnia 2014 nadano jej tytuł profesora w zakresie nauk farmaceutycznych. Została zatrudniona na stanowisku profesora nadzwyczajnego w Katedrze i Zakładzie Bromatologii i Dietetyki na Wydziale Farmaceutycznym z Oddziałem Analityki Medycznej Uniwersytetu Medycznego im. Piastów Śląskich we Wrocławiu.
Jest profesorem i kierownikiem Zakładu Bromatologii i Dietetyki Wydziału Farmaceutycznego Uniwersytetu Medycznego im. Piastów Śląskich we Wrocławiu.
Była dziekanem na Wydziale Farmaceutycznym z Oddziałem Analityki Medycznej Uniwersytetu Medycznego im. Piastów Śląskich we Wrocławiu.

</doc>
<doc id="4881827" url="https://pl.wikipedia.org/wiki?curid=4881827" title="Przynęta (ujednoznacznienie)">
Przynęta (ujednoznacznienie)



</doc>
<doc id="4881828" url="https://pl.wikipedia.org/wiki?curid=4881828" title="Hymn Cherubiński">
Hymn Cherubiński



</doc>
<doc id="4881833" url="https://pl.wikipedia.org/wiki?curid=4881833" title="25 lat niewinności">
25 lat niewinności



</doc>
<doc id="4881834" url="https://pl.wikipedia.org/wiki?curid=4881834" title="Parafia bł. Doroty z Mątów w Dorotowie">
Parafia bł. Doroty z Mątów w Dorotowie

Parafia błogosławionej Doroty z Mątów w Dorotowie – parafia rzymskokatolicka znajdująca się w archidiecezji warmińskiej, w dekanacie Olsztynek.

</doc>
<doc id="4881840" url="https://pl.wikipedia.org/wiki?curid=4881840" title="Parafia św. Wawrzyńca w Gryźlinach">
Parafia św. Wawrzyńca w Gryźlinach

Parafia świętego Wawrzyńca w Gryźlinach – parafia rzymskokatolicka znajdująca się w archidiecezji warmińskiej, w dekanacie Olsztynek.

</doc>
<doc id="4881843" url="https://pl.wikipedia.org/wiki?curid=4881843" title="Paweł Śmiłowski">
Paweł Śmiłowski

Paweł Śmiłowski (ur. 26 sierpnia 1998 w Białymstoku) – polski badmintonista, dwukrotny brązowy medalista mistrzostw Europy juniorów, trzykrotny medalista mistrzostw Polski. Jest studentem Wyższej Szkoły Wychowania Fizycznego i Turystyki w Białymstoku.
W wieku sześciu lat związał się z klubem UKS Hubal Białystok.
Zawody mistrzowskie.
W 2017 roku na mistrzostwach Europy juniorów w Miluzie zdobył dwa brązowe medale: w grze podwójnej z Robertem Cybulskim i w grze mieszanej z Magdaleną Świerczyńską.
Następnego roku wystąpił w reprezentacji Polski podczas drużynowych mistrzostw Europy rozegranych w Kazaniu. W fazie grupowej pokonał w grze podwójnej z Przemysławem Szydłowskim z Włochami Giovannim Greco i Rosario Maddalonim 18–21, 21–15, 21–19 oraz Portugalczyków Duarte Nuno Anjo i Bernardo Atilano 21–16, 21–7, zaś w parze z Adamem Cwaliną wygrał z Czechami Jakubem Bitmanem i Janem Loudą 21–17, 21–14. Reprezentacja Polski zajęła pierwsze miejsce, co dało awans do ćwierćfinału, w którym Polacy przegrali z reprezentacją Anglii 0–3. W kwietniu tego samego roku uczestniczył w mistrzostwach Europy w Huelvie. W rywalizacji gier mieszanych w parze z Magdaleną Świerczyńską przegrali w pierwszej rundzie z obrońcami mistrzowskiego tytułu Chrisem i Gabrielle Adcock 16–21, 10–21.
W czerwcu 2019 roku był w składzie reprezentacji Polski podczas igrzysk europejskich w Mińsku. Na początku w fazie grupowej gry mieszanej w parze z Magdaleną Świerczyńską przegrał z reprezentantami Niemiec Markiem Lamsfußem i Isabelą Herttrich 16–21, 15–21. W drugim meczu grupowym pokonali Miszę i Swietłanę Zilberman z Izraela 21–16, 21–15, zaś w decydującym o awansie meczu przegrali z Holendrami Robinem Tabelingem i Seleną Piek 12–21, 21–14, 20–22. Ostatecznie zajęli trzecie miejsce w grupie i odpadli z dalszej rywalizacji. Dwa miesiące później wziął udział w mistrzostwach świata w Bazylei w grze mieszanej z Magdaleną Świerczyńską, jednak przegrał w pierwszej rundzie z Wietnamczykami Đỗ Tuấn Đức i Phạm Như Thảo 12–21, 13–21.
Na początku 2020 roku znalazł się w kadrze na drużynowe mistrzostwa Europy. Wystąpił w trzech meczach fazy grupowej, po których reprezentacja Polski odpadła z turnieju. Razem z Przemysławem Szydłowskim pokonał Austriaków Philipa Birkera i Dominika Stipsitsa 21–14, 21–18, natomiast przegrał z Irlandczykami Joshuą Magee i Paulem Reynoldsem 21–23, 17–21 oraz z Rosjanami Władimirem Iwanowem i Iwanem Sozonowem 12–21, 18–21.

</doc>
<doc id="4881845" url="https://pl.wikipedia.org/wiki?curid=4881845" title="Parafia św. Jana Chrzciciela w Orzechowie">
Parafia św. Jana Chrzciciela w Orzechowie

Parafia świętego Jana Chrzciciela w Orzechowie – parafia rzymskokatolicka znajdująca się w archidiecezji warmińskiej, w dekanacie Olsztynek.

</doc>
<doc id="4881848" url="https://pl.wikipedia.org/wiki?curid=4881848" title="Kokowszczyzna">
Kokowszczyzna

Kokowszczyzna (; ) – wieś na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów wieś leżała w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało ją 60 osób, z tego 42 były wyznania rzymskokatolickiego, a 18 prawosławnego. Jednocześnie wszyscy mieszkańcy zadeklarowali polską przynależność narodową. Było tu 15 budynków mieszkalnych. W 1931 w 11 domach zamieszkiwało 46 osób.
Miejscowość należała do parafii rzymskokatolickiej w Słobódce i prawosławnej w m. Kirylino. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Drujsku.

</doc>
<doc id="4881851" url="https://pl.wikipedia.org/wiki?curid=4881851" title="Parafia św. Stanisława Biskupa w Waplewie">
Parafia św. Stanisława Biskupa w Waplewie

Parafia świętego Stanisława Biskupa w Waplewie – parafia rzymskokatolicka znajdująca się w archidiecezji warmińskiej, w dekanacie Olsztynek.

</doc>
<doc id="4881854" url="https://pl.wikipedia.org/wiki?curid=4881854" title="Parafia Chrystusa Króla w Wigwałdzie">
Parafia Chrystusa Króla w Wigwałdzie

Parafia Chrystusa Króla w Wigwałdzie – parafia rzymskokatolicka znajdująca się w archidiecezji warmińskiej, w dekanacie Olsztynek.

</doc>
<doc id="4881855" url="https://pl.wikipedia.org/wiki?curid=4881855" title="Cielito Lindo">
Cielito Lindo



</doc>
<doc id="4881861" url="https://pl.wikipedia.org/wiki?curid=4881861" title="Dwa szylingi (moneta brytyjska)">
Dwa szylingi (moneta brytyjska)

Dwa szylingi, lub floren (ang. "florin") – moneta będąca w obiegu w Wielkiej Brytanii od 1849 do decymalizacji w 1971 roku, a potem jako dziesięć nowych pensów do 1993. 
W latach 1849 -1946 moneta dwu szylingowa była bita ze srebra a od 1947 do 1970 z miedzioniklu.

</doc>
<doc id="4881862" url="https://pl.wikipedia.org/wiki?curid=4881862" title="Konowałowszczyzna">
Konowałowszczyzna

Konowałowszczyzna (; ) – wieś na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów wieś leżała w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 80 osób, 18 były wyznania rzymskokatolickiego, 8 prawosławnego a 54 staroobrzędowego. Jednocześnie 23 mieszkańców zadeklarowało polską przynależność narodową a 57 rosyjską. Było tu 15 budynków mieszkalnych. W 1931 w 18 domach zamieszkiwało 96 osób.
Miejscowość należała do parafii rzymskokatolickiej w Słobódce i prawosławnej w m. Kirylino. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4881863" url="https://pl.wikipedia.org/wiki?curid=4881863" title="Johann Franz Xaver Sterkel">
Johann Franz Xaver Sterkel

Johann Franz Xaver Sterkel (ur. 3 grudnia 1750 w Würzburgu, zm. 12 października 1817 tamże) – niemiecki kompozytor, pianista i organista, ksiądz katolicki.
Życiorys.
Uczył się gry na organach u Albrechta Adama Kettego i Georga Weismandela w Würzburgu. W 1764 roku rozpoczął studia teologiczne na uniwersytecie w Würzburgu, w 1774 roku otrzymał święcenia kapłańskie. W 1768 roku otrzymał posadę organisty w kaplicy kolegiackiej Neumünster w Würzburgu, a w 1778 roku kapelana dworskiego i organisty na dworze elektora Friedricha Karla Josepha von Erthala w Moguncji. W latach 1779–1782 odbył podróż do Włoch, gdzie w Neapolu wystawił swoją operę "Il Farnace". W 1791 roku spotkał w Aschaffenburgu Ludwiga van Beethovena, na którym wywarł duże wrażenie i z którym razem koncertował. Od 1793 roku był kapelmistrzem orkiestry dworskiej w Moguncji, aż do jej rozwiązania w 1797 roku. Następnie wrócił do Würzburga, a około 1802 roku wyjechał do Ratyzbony, gdzie działał na dworze księcia arcybiskupa Karla Theodora von Dalberga, zakładając szkołę chóralną. Od 1810 do 1814 roku był kapelmistrzem na dworze książęcym w Aschaffenburgu. Wystawił wówczas m.in. "Czarodziejski flet" i "Uprowadzenie z seraju" W.A. Mozarta. W 1815 roku, po krótkim pobycie w Monachium, ponownie wrócił do Würzburga.
Twórczość.
Jego styl zbliżony jest do twórczości szkoły mannheimskiej i Josepha Haydna. Swoją twórczością przyczynił się do spopularyzowania w Niemczech muzyki kameralnej z udziałem fortepianu. Jego styl klasyfikowano jako miękki, jego liryczne sonaty o luźnej strukturze przypominają te tworzone później przez Schuberta.
Oprócz wystawionej w 1782 roku w Neapolu opery "Il Farnace" skomponował 26 symfonii, 4 uwertury koncertowe, 6 koncertów fortepianowych, kwintet fortepianowy, 46 triów na fortepian lub klawesyn, 28 sonat na fortepian lub klawesyn, "Grand Quintette" na 2 skrzypiec, 2 altówki i wiolonczelę, 31 sonat skrzypcowych, 6 duetów na skrzypce i altówkę, 13 sonat fortepianowych, 125 pieśni, 4 msze, 2 "Te Deum".

</doc>
<doc id="4881864" url="https://pl.wikipedia.org/wiki?curid=4881864" title="Zarudynci">
Zarudynci

Zarudynci () – wieś na Ukrainie, w obwodzie winnickim, w rejonie niemirowskim. W 2001 roku liczyła 332 mieszkańców.
W okolicy Zarudynców, Josypenków i Ozera odkryto pozostałości trzech osad kultury trypolskiej. Miejscowość została założona w XVIII wieku. W czasach radzieckich we wsi znajdował kołchoz „13-riczczia Żowtnia”.

</doc>
<doc id="4881866" url="https://pl.wikipedia.org/wiki?curid=4881866" title="Josypenky">
Josypenky

Josypenky () – wieś na Ukrainie, w obwodzie winnickim, w rejonie niemirowskim. W 2001 roku liczyła 121 mieszkańców.
W okolicy Josypenków, Zarudynców i Ozera odkryto pozostałości trzech osad kultury trypolskiej.

</doc>
<doc id="4881867" url="https://pl.wikipedia.org/wiki?curid=4881867" title="Stir-fry">
Stir-fry



</doc>
<doc id="4881873" url="https://pl.wikipedia.org/wiki?curid=4881873" title="Ozero (obwód winnicki)">
Ozero (obwód winnicki)

Ozero () – wieś na Ukrainie, w obwodzie winnickim, w rejonie niemirowskim. W 2001 roku liczyła 238 mieszkańców.
W okolicy Ozera, Josypenków i Zarudynców odkryto pozostałości trzech osad kultury trypolskiej.

</doc>
<doc id="4881875" url="https://pl.wikipedia.org/wiki?curid=4881875" title="Karolina (Ukraina)">
Karolina (Ukraina)

Karolina () – osiedle na Ukrainie, w obwodzie winnickim, w rejonie niemirowskim, nad rzeką Ustia. W 2001 roku liczyło 211 mieszkańców.

</doc>
<doc id="4881880" url="https://pl.wikipedia.org/wiki?curid=4881880" title="Pobereżne (obwód winnicki)">
Pobereżne (obwód winnicki)

Pobereżne () – wieś na Ukrainie, w obwodzie winnickim, w rejonie winnickim, nad rzeką Woronką. W 2001 roku liczyła 718 mieszkańców.
Do 1964 roku miejscowość nosiła nazwę Zarudynci ().

</doc>
<doc id="4881883" url="https://pl.wikipedia.org/wiki?curid=4881883" title="Zoriane (obwód żytomierski)">
Zoriane (obwód żytomierski)

Zoriane () – wieś na Ukrainie, w obwodzie żytomierskim, w rejonie różyńskim. W 2001 roku liczyła 374 mieszkańców.
W pobliżu Zorianego i Zarudyńców odnaleziono ślady osadnictwa kultury czerniachowskiej.
Do 1964 roku miejscowość nosiła nazwę Rewucha ().

</doc>
<doc id="4881885" url="https://pl.wikipedia.org/wiki?curid=4881885" title="Johann Schobert">
Johann Schobert

Johann Schobert (ur. około 1730 przypuszczalnie na Śląsku, zm. 28 sierpnia 1767 w Paryżu) – niemiecki kompozytor i klawesynista.
Życiorys.
Nie ma żadnych informacji na temat jego pochodzenia i młodości, niepewna jest także data urodzenia. Friedrich Melchior von Grimm wywodził jego pochodzenie ze Śląska, Christian Friedrich Daniel Schubart uważał go za swojego krewnego z Norymbergi, jego korzeni szukano także w Strasburgu. Hugo Riemann wiązał go natomiast z kręgiem szkoły mannheimskiej. Około 1760 roku wyjechał do Paryża, gdzie pozostawał w służbie na dworze Ludwika Franciszka Burbona-Conti. Zyskał sobie renomę jako klawesynista-wirtuoz. W 1764 roku poznał goszczącą w Paryżu rodzinę Mozartów, słuchał gry młodego Wolfganga Amadeusa i wywarł duży wpływ na jego późniejszą twórczość. Zmarł wraz z rodziną, sługą i czwórką przyjaciół po zjedzeniu trujących grzybów.
Twórczość.
Należał do grupy niemieckich wirtuozów działających w Paryżu w 2. połowie XVIII wieku, wprowadzając na grunt francuski wczesnoklasyczny typ sonaty na instrument klawiszowy z towarzyszeniem instrumentów. Sonaty Schoberta mają budowę 3-, rzadziej 2- lub 4-częściową. Klawesyn z instrumentu akompaniującego wysuwa się w nich na pierwszy plan, w konsekwencji czego w jego partii wyeliminowana zostaje improwizacja. Skomponował operę komiczną "Le garde-chasse et la braconnier" (wyst. Paryż 1765), 6 symfonii, 21 sonat skrzypcowych, 7 sonat triowych, 5 koncertów klawesynowych, 3 kwartety oraz szereg sonat klawesynowych.

</doc>
<doc id="4881888" url="https://pl.wikipedia.org/wiki?curid=4881888" title="Antônio Fontinele de Melo">
Antônio Fontinele de Melo

Antônio Fontinele de Melo (ur. 9 maja 1968 w Camocim w stanie Ceará) – brazylijski duchowny rzymskokatolicki, doktor filozofii i teologii, biskup diecezjalny Humaitá od 2020.
Życiorys.
Antônio Fontinele de Melo urodził się 9 maja 1968 w Camocim w stanie Ceará. Studiował filozofię i teologię (1992–1998) w seminarium św. Jana XXIII w Porto Velho. Licencjat z filozofii uzyskał na Katolickim Uniwersytecie w Brasílii i z teologii w Centro Superior w Juiz de Fora, a także specjalizował się również w egzegezie biblijnej i pedagogice. 21 listopada 1998 został wyświęcony na diakona, a 18 września 1999 otrzymał święcenia prezbiteratu.
Po święceniach pełnił następujące funkcję: 1999–2003: proboszczem parafii św. Krzysztofa; 1999–2005: regens na Dom Hélder Câmara (Małe) Seminarium; 2005–2010: koordynator ds. duszpasterskiej troski w archidiecezji Porto Velho; 2009–2012: asesor parafii w regionie Noroeste w Konferencji Episkopatu Brazylii; 2016–2020: ekonom diecezjalnym oraz proboszcz parafii archikatedralnej pw. Najświętszego Serca Jezusa; 2016–2020: wykładowca w archidiecezjalnym seminarium św. Jana XXIII oraz w Centro Universitário Claretianooraz przy Faculdade de Ciências Humanas, Exatas e Letras de Rondônia (FARO).
12 sierpnia 2020 papież Franciszek prekonizował go biskupem diecezjalnym Humaitá. 17 października 2020 otrzymał święcenia biskupie i odbył ingres do katedry Matki Bożej Poczęcia. Głównym konsekratorem był Franz Josef Meinrad Merkel, emerytowany biskup Humaitá, zaś współkonsekratorami Roque Paloschi, arcybiskup metropolita Porto Velho, i arcybiskup Esmeraldo Barreto de Farias, biskup pomocniczy São Luís do Maranhão. Jako zawołanie biskupie przyjął słowa „"Estou entre vocês como quem serve"” ("Jestem wśród Was, jako ten który służy").

</doc>
<doc id="4881891" url="https://pl.wikipedia.org/wiki?curid=4881891" title="Várkerti Sportpálya">
Várkerti Sportpálya

Várkerti Sportpálya – stadion piłkarski w mieście Kisvárda, na Węgrzech. Został otwarty w 1953 roku. Może pomieścić 2124 widzów, z czego 624 miejsca są siedzące. Do czasu otwarcia w 2018 roku nowego stadionu swoje spotkania na obiekcie rozgrywali piłkarze klubu Kisvárda FC.
Stadion został otwarty w 1953 roku. Obiekt powstał tuż obok zamku, który jest nieodłącznym elementem krajobrazu stadionu. Gospodarzem obiektu byli piłkarze klubu Kisvárda FC, którzy jednak latem 2018 roku przenieśli się na nowo wybudowany Várkerti Stadion (powstał on niedaleko starego stadionu). Na starym obiekcie wciąż swoje mecze rozgrywa drużyna rezerw tego klubu.

</doc>
<doc id="4881893" url="https://pl.wikipedia.org/wiki?curid=4881893" title="Zuzanna Rudzińska-Bluszcz">
Zuzanna Rudzińska-Bluszcz

Zuzanna Rudzińska-Bluszcz (ur. 30 kwietnia 1982 w Warszawie) – polska prawniczka, radca prawny, w latach 2011–2015 adwokat, w latach 2015–2021 pracowniczka Biura Rzecznika Praw Obywatelskich, w latach 2020–2021 trzykrotnie kandydatka na urząd RPO, od 2021 szefowa polskiego biura Fundacji ClientEarth Prawnicy dla Ziemi.
Życiorys.
Wykształcenie.
Absolwentka Wydziału Prawa i Administracji Uniwersytetu Warszawskiego, studiowała także Stosowane Nauki Społeczne na Uniwersytecie Warszawskim oraz w Cardiff Law School w Wielkiej Brytanii. W 2011 ukończyła aplikację adwokacką w Warszawie i otrzymała wpis na listę adwokatów. Obecnie wpisana na listę radców prawnych.
Działalność zawodowa i społeczna.
Przez łącznie dziesięć lat pracowała w kancelariach Wardyński i Wspólnicy oraz Dewey&amp;LeBoeuf (obecnie: Greenberg Traurig). Była zaangażowana w szereg spraw sądowych dotyczących praw człowieka, w tym wolności wypowiedzi, praw osób z niepełnosprawnościami oraz dyskryminacji. Była także sędzią Wyższego Sądu Dyscyplinarnego Adwokatury oraz członkinią Zespołu ds. Kobiet przy Naczelnej Radzie Adwokackiej.
Od 2015 jest Główną Koordynatorką ds. Strategicznych Postępowań Sądowych w Biurze Rzecznika Praw Obywatelskich. Od 2017 zaangażowała się w walkę z patostreamingiem w internecie. Była koordynatorką okrągłego stołu do walki ze szkodliwymi treściami w internecie. Z jej inicjatywy powstał pierwszy w Polsce raport opisujący zjawisko patostreamingu, wydany przez Rzecznika Praw Obywatelskich, Fundację Dajemy Dzieciom Siłę i Orange Polska, a także strona Zglos.to, towarzysząca akcji zachęcającej do reagowania na szkodliwe treści w internecie.
W kwietniu 2021 została szefową Fundacji ClientEarth Prawnicy dla Ziemi.
Kandydatka na stanowisko RPO.
Przed końcem kadencji Adama Bodnara (przypadającym na 9 września 2020) wyraziła chęć kandydowania na stanowisko Rzecznika Praw Obywatelskich. Poparcie dla niej zadeklarowało ponad tysiąc organizacji pozarządowych.
We wrześniu 2020 kluby Koalicji Obywatelskiej i Lewicy złożyły w Sejmie wniosek o powołanie Zuzanny Rudzińskiej-Bluszcz na RPO. Konkurencyjnych kandydatur nie zgłoszono. Zaplanowane na 17 września głosowanie nad jej powołaniem nie odbyło się. Sytuacja powtórzyła się 7 października. Sejm odrzucił jej kandydaturę 22 października („przeciw” zagłosowało 237 posłów, „za” 201, a 9 wstrzymało się od głosu).
26 i 27 października 2020 posłowie Koalicji Obywatelskiej, Lewicy oraz Koalicji Polskiej-Polskiego Stronnictwa Ludowego-Kukiz15 ponownie zgłosili jej kandydaturę na to stanowisko. 20 listopada Sejm po raz drugi odrzucił jej kandydaturę („przeciw” zagłosowało 244 posłów, „za” 204, a 3 wstrzymało się od głosu).
29 grudnia 2020 ponownie została zgłoszona jako kandydatka na Rzecznika Praw Obywatelskich przez kluby Koalicji Obywatelskiej i Lewicy, przy poparciu ruchu Polska 2050. Pod koniec grudnia 2020 poparcie dla kandydatury Zuzanny Rudzińskiej-Bluszcz na stanowisko RPO wyraził Adam Strzembosz, a 8 stycznia 2021 laureatka Nagrody Nobla Olga Tokarczuk.
21 stycznia 2021 Sejm po raz trzeci odrzucił jej kandydaturę („przeciw” zagłosowało 247 posłów, „za” 204, a 3 wstrzymało się od głosu). 23 lutego 2021 poinformowała o swojej rezygnacji z ponownego ubiegania się o stanowisko RPO.
Życie prywatne.
Jest córką malarki Zofii Glazer-Rudzińskiej i wnuczką Zofii Olszakowskiej-Glazer, Sprawiedliwej wśród Narodów Świata. Jest mężatką, ma syna (ur. 2015).
Wyróżnienia.
W 2020, jako jedna z trzydziestu pięciu osób z całej Europy (jedna z dwóch osób z Polski), została zaproszona do organizowanego przez The Obama Foundation programu Leaders (Przywódcy), sześciomiesięcznego, wirtualnego „programu rozwoju przywództwa i zaangażowania obywatelskiego”, którego celem jest „inspirowanie, wzmacnianie i łączenie początkujących liderów z całej Europy”.
W grudniu 2020 znalazła się w opublikowanym przez „Rzeczpospolitą” zestawieniu najbardziej wpływowych kobiet w polskiej polityce oraz otrzymała tytuł „Człowieka Roku” 2020 "Tygodnika Powszechnego". W 2021 otrzymała nagrodę czytelników i czytelniczek w plebiscycie "Superbohaterki" magazynu „Wysokie Obcasy”.

</doc>
<doc id="4881907" url="https://pl.wikipedia.org/wiki?curid=4881907" title="Marc Litaudon">
Marc Litaudon

Marc François Marie Litaudon (ur. 30 czerwca 1926 w Landau in der Pfalz, zm. 27 września 2003 w Paryżu) – francuski lekkoatleta specjalizujący się w biegach sprinterskich, uczestnik igrzysk olimpijskich.
Litaudon reprezentował Francję na Letnich Igrzyskach Olimpijskich 1948 w Londynie. Wystąpił w sztafecie 4 × 100 m wraz z Julienem Lebasem, Alainem Porthaultem i René Valmym. Francuzi nie ukończyli biegu eliminacyjnego.
Był zawodnikiem paryskiego klubu US Métro.

</doc>
<doc id="4881910" url="https://pl.wikipedia.org/wiki?curid=4881910" title="Kościół Świętej Trójcy we Włoszakowicach">
Kościół Świętej Trójcy we Włoszakowicach

Kościół Świętej Trójcy – rzymskokatolicki kościół parafialny należący do parafii pod tym samym wezwaniem (dekanat przemęcki archidiecezji poznańskiej).
Jest to świątynia wzniesiona w latach 1640-43 i ufundowana przez Krzysztofa Opalińskiego, wojewodę poznańskiego, zapewne według projektu Krzysztofa Bonadury Starszego. Budowla jest jednonawowa, posiada węższe prezbiterium i dwie wieże, wyraźnie wysunięte przed lico fasady. Dwie kwadratowe kaplice umieszczone przy nawie tworzą transept; do kaplicy południowej jest dobudowana zakrystia z lożą na piętrze. Wnętrze jest nakryte sklepieniami kolebkowymi z lunetami, ozdobionymi polichromią wykonaną w latach 1960-62.
Ołtarz główny w stylu wczesnobarokowym z 1643 roku został zaprojektowany przez krakowskiego rzeźbiarza Sebastiana Salę. W lewym ołtarzu bocznym przy tęczy, za zasuwą, jest umieszczony obraz Matki Boskiej Częstochowskiej z XVII wieku, w sukience srebrnej i koronie z 1695 roku. Na barokowe wyposażenie składają się także: trzy inne ołtarze boczne, ambona, chrzcielnica i konfesjonał. Świątynię otacza stary mur z barokową bramką.
Świątynia posiada najstarsze organy w Wielkopolsce, na których naukę gry pobierał Karol Kurpiński.

</doc>
<doc id="4881919" url="https://pl.wikipedia.org/wiki?curid=4881919" title="Pavel Vranický">
Pavel Vranický

Pavel Vranický, , także Wraniczky, Wranizky (ur. 30 grudnia 1756 w Neureisch, zm. 26 września 1808 w Wiedniu) – austriacki kompozytor, dyrygent i skrzypek czeskiego pochodzenia.
Życiorys.
Brat Antonína. Uczył się w szkole przy klasztorze norbertanów w Neureisch, a w latach 1770–1771 uczęszczał do gimnazjum jezuickiego w Igławie, gdzie uczył się śpiewu oraz gry na organach i skrzypcach. W 1771 roku rozpoczął studia teologiczne na uniwersytecie w Ołomuńcu. W 1776 roku wyjechał do Wiednia, gdzie kontynuował naukę w seminarium, na początku lat 80. porzucił jednak teologię i zajął się muzyką. Uczył się u Josepha Martina Krausa i Josepha Haydna. Od 1785 roku był dyrektorem muzycznym na dworze hrabiego Johanna Nepomuka Esterházyego. Kierował wiedeńskimi Theater am Kärntnertor i Burgtheater. Był także sekretarzem Tonkünstler-Sozialität.
Twórczość.
Za życia wysoko ceniony jako kompozytor i dyrygent. Kierował prawykonaniem "I symfonii" Ludwiga van Beethovena (1800). Napisał "Symfonię C-dur" na uroczystość koronacji Franciszka II w 1792 roku. Przyjaźnił się z W.A. Mozartem, z którym należał do jednej loży masońskiej. Skomponował m.in. singspiele "Oberon, König der Elfen" (1789), "Rudolf von Felseck" (1792), "Merkur, der Heurat-Stifter" (1793), "Das Fest der Lazzaroni" (1794), "Die gute Mutter" (1795), "Johanna von Montfaucon" (1799), "Der Schreiner" (1799), "Das Mitgefühl" (1804) i "Die Erkenntlichkeit" (1805), balety i muzykę do sztuk scenicznych, 51 symfonii, 5 koncertów na instrumenty solowe i orkiestrę, kwintety, ponad 80 kwartetów smyczkowych, kwartety na flet i smyczki, kwartety fortepianowe, tria smyczkowe, sonaty na instrument klawiszowy.
Twórczość Vranickiego należy do okresu dojrzałego klasycyzmu, jego utwory cechują się barwną orkiestracją i eksponowaniem możliwości poszczególnych instrumentów, kompozytor wykorzystał tutaj swoje doświadczenia jako dyrygent. Należał do czołowych symfoników wiedeńskich końca XVIII wieku, jego symfonie mają przeważnie budowę 4-częściową, niekiedy z wolnym wstępem. Odniósł też sukces jako autor dzieł scenicznych, wielkim powodzeniem cieszył się jego singspiel "Oberon, König der Elfen" z librettem Karla Ludwiga Gieseckego według Friederike Sophie Seyler. Utwór doczekał się licznych przedstawień i stanowił inspirację dla "Czarodziejskiego fletu" W.A. Mozarta z librettem Emanuela Schikanedera, który czerpie z niego pod względem muzycznym i tekstowym. Zachwycony "Oberonem" Johann Wolfgang von Goethe proponował Vranickiemu napisanie muzyki do drugiej części "Czarodziejskiego fletu" ze swoim własnym librettem, do czego jednak nie doszło.

</doc>
<doc id="4881920" url="https://pl.wikipedia.org/wiki?curid=4881920" title="Paul Wranitzky">
Paul Wranitzky



</doc>
<doc id="4881921" url="https://pl.wikipedia.org/wiki?curid=4881921" title="Mónica Miguel">
Mónica Miguel

Mónica Miguel wł. Gloria Chávez Miguel (ur. 13 marca 1936 w Tepic, zm. 12 sierpnia 2020 w Meksyku) – meksykańska aktorka, piosenkarka, reżyserka teatralna.
Biografia.
Urodziła się w mieście Tepic 13 marca 1936 roku. Pasjonatka sztuki, a zwłaszcza teatru, od czasu do czasu chodziła na przedstawienia teatralne do Tepic. Dołączyła do grupy performerskiej wspieranej przez lokalną administrację, ale wsparcie to dobiegło końca, gdy administracja zmieniła właściciela.
W pogoni za artystycznymi marzeniami na scenie wyjechała do miasta Meksyk. Studiowała teatr w akademii Asociación Nacional de Actores. Zachęcona przez kolegów wyjechała do Japonii, a następnie do Włoch, gdzie pracowała w filmie, teatrze i telewizji. Tam nagrała swój pierwszy album. Ośmioletni pobyt w Rzymie zapewnił jej dojrzałość jako człowieka i artystki. Występowała z recitalami w Grecji, na Cyprze i w Anglii.
Po powrocie do Meksyku za występy w teatrze Insurgentes w utworach "Vine, ví y mejor me fuí i La maestra bebe un poco" otrzymała nagrodę od Union of Theatre Critics. W 1981 roku wystąpiła w "„Wesołych kumoszkach z Windsoru”" m.in. z Alfredo Sevillą, Tarą Parra Chela Nájera. W 1981 roku Meksykańskie Stowarzyszenie Krytyków Teatralnych przyznało jej tytuł najlepszej aktorki i piosenkarki za rolę w filmie "Człowieku z La Manchy".
W 1986 roku otrzymała nagrody María Tereza Montoya i Virginii Fábregas za rolę w "Aire frío".
Od 1988 wyreżyserowała wiele popularnych oper mydlanych o zasięgu międzynarodowym. Ta praca przyniosła jej nagrody Herald i New York Latin ACE Award. Popularyzatorka rodzimej sztuki, propagowała i wspierała wartości artystyczne i kulturalne swoich rodaków. Członkini ANDA (National Actors Association of Mexico).

</doc>
<doc id="4881931" url="https://pl.wikipedia.org/wiki?curid=4881931" title="Mateusz Haładaj">
Mateusz Haładaj

Mateusz Haładaj (ur. 17 listopada 1985) – polski wspinacz, z wykształcenia architekt. W maju 2015 r. jako pierwszy Polak pokonał drogę wspinaczkową o trudności 9a+ (Papichulo, Oliana, Hiszpania).

</doc>
<doc id="4881932" url="https://pl.wikipedia.org/wiki?curid=4881932" title="Prague Open 2020">
Prague Open 2020

Prague Open 2020 – tenisowy turniej WTA kategorii WTA International Series w sezonie 2020 z cyklu WTA Prague Open rozgrywany w dniach 10–16 sierpnia 2020 roku w Pradze na kortach ceglanych o puli nagród wynoszącej 225 500 dolarów amerykańskich.

</doc>
<doc id="4881934" url="https://pl.wikipedia.org/wiki?curid=4881934" title="Fabryka Perfum i Mydeł Toaletowych J. &amp; S. Stempniewicz w Poznaniu">
Fabryka Perfum i Mydeł Toaletowych J. &amp; S. Stempniewicz w Poznaniu

Fabryka Perfum i Mydeł Toaletowych J. &amp; S. Stempniewicz – nieistniejące przedsiębiorstwo produkujące kosmetyki, działające w latach 1914–1950, w okresie 1921–1950 mające swój zakład produkcyjny przy ul. Głogowskiej (w latach 1929–1939 i 1945–1949 ul. Marszałka Focha, od 22 lutego 1949 ul. Konstantego Rokossowskiego) na Łazarzu w Poznaniu.
Historia.
Przedsiębiorstwo założone zostało 2 stycznia 1914 roku przez Stanisława Stempniewicza i jego brata Jana. Oficjalnie zarejestrowane jako spółka handlowa „J. &amp; S. Stempniewicz”. Początkowo działało jako hurtownia, która mieściła się przy Friedrichstrasse (współcześnie ul. 23 Lutego)"." W 1917 roku rozpoczęto produkcję wody kolońskiej i wody po goleniu Bay Rum. W 1918 roku zaczęto wytwarzanie perfum i wody do ust. W 1919 roku uruchomiono produkcję mydeł toaletowych w nowo wynajętych pomieszczeniach przy ul. Małe Garbary. W 1920 roku do spółki dołączył brat właścicieli Maksymilian Stempniewicz. W 1921 roku przedsiębiorstwo przeniesiono na ul. Głogowską, gdzie nabyto teren établissementu Polny Zamek (Feldschloss) oraz kamienicę w pobliżu, przy ul. Głogowskiej pod nr 36. Zabudowania po dawnym przybrowarnianym ogrodzie rozrywkowym poddano przebudowie i rozbudowano, umieszczając w nich przeniesioną z poprzednich lokalizacji produkcję mydeł, wód kolońskich, perfum i pozostałych wyrobów kosmetycznych. Jeszcze w tymże roku rozpoczęto produkcję m.in. mydła toaletowego, wód kwiatowych, proszku do zębów oraz innych kosmetyków pod marką Iste. Piwnice po browarze służyły do dojrzewania perfum, m.in. Beltistan, Kalia, Tiki, Gri Gri. Kierownikiem produkcji perfum i autorem zapachów był Tadeusz Rogala, twórca perfum Poznanianka i Poemat. W 1930 roku do zakładu dołączył kolejny z braci Antoni Stempniewicz. W 1932 roku w produkcji znajdowało się w sumie 91 gatunków perfum i 160 wód kolońskich m.in. Quelques Fleurs, Miracle, Datura. Ponadto 76 typów mydeł w 245 kolorach, 10 gatunków mydła do golenia, a także mydła specjalne jak lecznicze czy kokosowe. 
Po II wojnie światowej wznowiono działalność pod nazwą „J. i S. Stempniewicz, Fabryka perfum i kosmetyków oraz mydeł toaletowych”. W 1948 roku nastąpiło przejęcie przedsiębiorstwa przez władze państwowe. 27 października 1949 roku zarządzeniem ministerialnym Ministerstwa Przemysłu Lekkiego, ustanowiono przymusowy zarząd państwowy nad przedsiębiorstwem, a 18 kwietnia 1950 roku zarządzeniem wydanym przez ministra Przemysłu Rolnego i Spożywczego zarząd nad zakładem powierzono przedsiębiorstwu państwowemu „Zjednoczone Zakłady Przemysłu Kosmetycznego” w Warszawie, utworzonemu 23 lipca 1949 roku.
W 1951 roku jedno z poznańskich przedsiębiorstw branży kosmetycznej Fabrykę Chemiczno-Farmaceutyczną Pebeco objęło upaństwowienie. Konsekwencją tego była zmiana nazwy zakładu na Fabryka Kosmetyków Lechia Przedsiębiorstwo Państwowe w Poznaniu. Następnie były zakład Stempniewiczów został włączony w struktury tej fabryki, wraz z czterema innymi poznańskimi firmami tej samej branży. W 1965 roku nazwę firmy zmieniono na Fabryka Mydła i Kosmetyków Lechia, a od 1 stycznia 1970 roku Fabryka Kosmetyków Pollena-Lechia Przedsiębiorstwo Państwowe w Poznaniu.
Do początku lat 90. XX wieku w byłych obiektach fabrycznych Stempniewiczów i dawnym browarze działał zakład produkcyjny Fabryki Kosmetyków Pollena-Lechia.
Od 2020 roku na terenie pofabrycznym realizowana jest budowa kompleksu mieszkalnego „Perfumiarnia”, składającego się z sześciu kilkukondygnacyjnych budynków.
Nagrody.
Firma otrzymała jedną z nagród na Międzynarodowej Wystawie Sanitarno-Higienicznej odbywającej się od 31 maja do 20 czerwca 1927 roku w Warszawie. Przedsiębiorstwo uhonorowane zostało m.in. nagrodą Polskiego Cechu Fryzjerskiego. Podczas Powszechnej Wystawy Krajowej w 1929 roku firma braci Stempniewiczów odebrała srebrny medal Ministerstwa Przemysłu i Handlu oraz wielki medal (srebrny) Rady Głównej Powszechnej Wystawy Krajowej. 

</doc>
<doc id="4881937" url="https://pl.wikipedia.org/wiki?curid=4881937" title="Monarcas Morelia">
Monarcas Morelia



</doc>
<doc id="4881946" url="https://pl.wikipedia.org/wiki?curid=4881946" title="High kick">
High kick

High kick – kopnięcie okrężne polegające na trafieniu przeciwnika za pomocą podbicia stopy, śródstopia lub piszczela.
Wykorzystywana w sportach walki oraz sztukach walki takich jak taekwondo, kick-boxing, boks tajski, tangsudo, karate oraz innych, w których do uderzeń wykorzystywane są nogi. Technikę tę można wykonywać obiema nogami.

</doc>
<doc id="4881947" url="https://pl.wikipedia.org/wiki?curid=4881947" title="Osiedle Sierakowo">
Osiedle Sierakowo

Osiedle NR 5 „Sierakowo” – osiedle w województwie wielkopolskim, w powiecie rawickim, w gminie Rawicz.
Opis.
Osiedle obejmuje ulice: Rolnicza (oprócz numerów 5, 6a, 7, 9), Nowa, Stawowa, Środkowa, Cicha, Różana, Miła, Tęczowa, XXX-lecia, Spacerowa, Ogrodnicza (numery parzyste), Skromna, Wspólna, Sierakowska, Witosa, Polna, Piaskowa, Widna, Jasna, Wiosenna, Letnia, Jesienna, Łaszczyńska i Zimowa. 
Na osiedlu znajdują się m.in. dwa sklepy spożywcze oraz salon fryzjerski. Osiedle NR 5 „Sierakowo” skomunikowane jest linią nr 3 autobusów miejskich.
Aktualnym przewodniczącym rady osiedla jest Robert Szymkowiak. 

</doc>
<doc id="4881948" url="https://pl.wikipedia.org/wiki?curid=4881948" title="Dopravní podnik měst Chomutova a Jirkova">
Dopravní podnik měst Chomutova a Jirkova

Dopravní podnik měst Chomutova a Jirkova (DPMCHJ) – spółka akcyjna będąca operatorem miejskiego transportu publicznego w Chomutovie i Jirkovie. Przedsiębiorstwo powstało 25 marca 1996 r., jego siedziba znajduje się przy ulicy Školní 999/6 w Chomutovie. Większość akcji należy do miasta Chomutov (84,15%), a pozostała część do miasta Jirkov (15,85%).
W 2019 r. DPMCHJ obsługiwał 15 linii autobusowych o całkowitej długości 139 km i 6 linii trolejbusowych o całkowitej długości 61 km. Według stanu z 2019 r. DPMCHJ dysponował 635 trolejbusami i 1191 autobusami, które w ciągu roku przewiozły 8 556 pasażerów.
Struktura organizacyjna.
Stan z 12 sierpnia 2020 r.

</doc>
<doc id="4881958" url="https://pl.wikipedia.org/wiki?curid=4881958" title="Aidan Gallagher">
Aidan Gallagher

Aidan Ryan Gallagher (ur. 18 września 2003 w Los Angeles) – amerykański aktor, piosenkarz i aktywista środowiskowy. Jego pierwszą główną rolą było zagranie Nicky'ego w serialu ,Nicky, Ricky, Dicky i Dawn". W 2019 roku Aidan zagrał rolę Numeru Pięć w serialu Netflixa ,The Umbrella Academy". Od 2018 jest jednym z najmłodszych Ambasadorów Dobrej Woli ONZ.
Życie prywatne.
Gallagher jest aktywistą środowiskowym. W 2018 r. został mianowany Ambasadorem Dobrej Woli ONZ w Ameryce Północnej. Gdy miał 14 lat był jednym z najmłodszych w historii Ambasadorów Dobrej Woli ONZ. W wieku 12 lat został weganinem.
Aidan jest feministą oraz walczy z homofobią. 

</doc>
<doc id="4881959" url="https://pl.wikipedia.org/wiki?curid=4881959" title="ISK">
ISK



</doc>
<doc id="4881961" url="https://pl.wikipedia.org/wiki?curid=4881961" title="Kościół Matki Bożej przy Żłóbku w Kobylinie">
Kościół Matki Bożej przy Żłóbku w Kobylinie

Kościół Matki Bożej przy Żłóbku w Kobylinie – rzymskokatolicki kościół klasztorny i parafialny należący do dekanatu krotoszyńskiego. Mieści się przy placu Andrzeja Glabera. Opiekę duszpasterską sprawują franciszkanie.
Historia.
Fundatorami pierwszego drewnianego kościoła i klasztoru nad Rdęcą byli właściciele dóbr kobylińskich: wdowa Katarzyna oraz jej synowie Wojciech, Mikołaj i Jan Klimak Kobylińscy. Zgodę na wzniesienie nowej siedziby bernardynów wyraził arcybiskup gnieźnieński Jan Sprowski w 1463 roku. Kościół wzniesiono pod koniec XV wieku. W poł. XVII w. kościół został zniszczony podczas potopu szwedzkiego. W 1707 roku ponownie zniszczyły go wojska rosyjskie. Prace restauracyjne zakończono ok. 1720 roku, nadając kościołowi charakter barokowy. Odbudowę finansowali Starkówieccy ze Starkówca. Prusacy zamknęli klasztor z przyległym kościołem w 1831 roku. Po I wojnie światowej klasztor i kościół objęli franciszkanie z Prowincji Wniebowzięcia Najświętszej Maryi Panny w Katowicach. W czasie II wojny światowej kościół używano jako magazyn. W latach 1949-1954 świątynia pełniła ponownie funkcję kościoła klasztornego franciszkanów. W latach 1954-1957 kościół i klasztor były miejscem internowania zakonnic z różnych zgromadzeń wysiedlonych z Ziem Odzyskanych. Po 1957 świątynia wróciła do rąk franciszkanów. Przy kościele franciszkanów bp Stanisław Napierała ustanowił 7 listopada 2008 roku nową parafię. 26 grudnia 2018 roku biskup kaliski Edward Janiak nadał kościołowi pw. Matki Bożej przy Żłóbku tytuł sanktuarium diecezjalnego.
Architektura.
Od strony wschodniej znajduje się gotyckie, nietynkowane, jednonawowe prezbiterium ze sklepieniem kolebkowym i lunetami. Obszerna nawa świątyni posiada sklepienie żaglaste dzielone gurtami. Budowla wzniesiona została z cegły. Fasada świątyni jest barokowa, trójdzielna. Fasadę zdobi rzeźba św. Franciszka z Asyżu, założyciela zakonu.
Sztuka.
W ołtarzu głównym znajduje się czczony obraz "Matki Bożej z Dzieciątkiem" z XVIII wieku. Ołtarz główny i ołtarze boczne barokowe i rokokowe pochodzą z XVIII wieku. W ołtarzach bocznych obrazyː "Stygmatyzacja św. Franciszka", "Św. Anna", "Przywilej odpustu Porcjunkuli". W kruchcie znajduje się fragment późnorenesansowego nagrobka Jana Konarskiego wykonany z czerwonego marmuru. W skarbcu klasztornym przechowywane sąː
Zachowały się równieżː
Pochowani w podziemiach.
W podziemiach kościoła pochowani zostali zakonnicy i dobrodzieje, m.in.:
Organy.
Instrument zbudował organmistrz Władysław Kaczmarek. Powstał on po II wojnie światowej. Prospekt i szafa pochodzą z poprzednich organów.
Dodatkowe registry: połączenia klawiatur: II-I, I-P, II-P, super I, super II, II-I Sub.

</doc>
<doc id="4881962" url="https://pl.wikipedia.org/wiki?curid=4881962" title="Dopravní podnik města Pardubic">
Dopravní podnik města Pardubic

Dopravní podnik města Pardubic (DPMP) – spółka akcyjna będąca operatorem miejskiego transportu publicznego w Pardubicach. Przedsiębiorstwo w obecnej formie prawnej istnieje od 1996 r., jego siedziba znajduje się przy ulicy Teplého 2141 w Pardubicach. Jedynym akcjonariuszem jest miasto Pardubice.
W 2018 r. DPMP obsługiwał 16 linii autobusowych i 8 linii trolejbusowych. Według stanu z 2018 r. DPMP dysponował 76 autobusami i 75 trolejbusami, które w ciągu roku wykonały 5 720 079 wozokilometrów.
Struktura organizacyjna.
Stan z 12 sierpnia 2020 r.

</doc>
<doc id="4881967" url="https://pl.wikipedia.org/wiki?curid=4881967" title="Top Seed Open 2020">
Top Seed Open 2020

Top Seed Open 2020, właśc. Top Seed Open presented by Bluegrass Orthopaedics 2020 – tenisowy turniej WTA kategorii WTA International Series w sezonie 2020 z cyklu Top Seed Open rozgrywany w dniach 10–16 sierpnia 2020 roku w Lexington na kortach twardych o puli nagród wynoszącej 225 500 dolarów amerykańskich.

</doc>
<doc id="4881972" url="https://pl.wikipedia.org/wiki?curid=4881972" title="Andrés Lillini">
Andrés Lillini

Andrés Luciano Lillini Coppari (ur. 13 sierpnia 1974 w San José de la Esquina) – argentyński trener piłkarski pochodzenia włoskiego, od 2023 roku prowadzi meksykańską Necaxę.
Lillini w młodym wieku trenował w grupach juniorskich klubu CA Newell’s Old Boys, jednak był zmuszony zakończyć karierę piłkarską w wieku 23 lat z powodu kontuzji kolana. Zajął się wówczas pracą trenerską z młodzieżą, początkowo w swoim rodzinnym miasteczku San José de la Esquina w prowincji Santa Fe. Wyrobił licencję trenerską Asociación de Técnicos del Fútbol Argentino (ATFA). Niedługo potem wyjechał do Meksyku, gdzie w latach 2001–2006 był dyrektorem akademii juniorskiej klubu Monarcas Morelia, tworząc jej struktury praktycznie od podstaw. W latach 2007–2010 był z kolei koordynatorem sportowym słynnej akademii juniorskiej argentyńskiego giganta – stołecznego CA Boca Juniors. Za jego kadencji w pierwszej drużynie Boca zadebiutowali m.in. Éver Banega, Nicolás Gaitán, Facundo Roncaglia czy Leandro Paredes.
Następnie Lillini nie zdecydował się przedłużać kontraktu z Boca i przyjął ofertę pracy w pionie juniorskim CSKA Moskwa. W latach 2011–2014 był koordynatorem akademii juniorskiej rosyjskiego potentata, do której ściągnął w tamtym czasie m.in. Aleksandra Gołowina. Pomagał również trenerowi pierwszej drużyny w analizie rywali. Później pracował jako asystent szkoleniowca Mario Sciacquy najpierw w chilijskim San Luis Quillota (2015), a następnie w argentyńskim drugoligowcu Gimnasia y Esgrima Jujuy (2016). W listopadzie 2017 został dyrektorem akademii juniorskiej meksykańskiego klubu Pumas UNAM. W lipcu 2020 objął funkcję tymczasowego trenera pierwszego zespołu Pumas po odejściu Míchela. Wobec fiaska rozmów zarządu z innymi trenerami, kilka tygodni później zdecydowano się pozostawić go na tym stanowisku do końca sezonu. W listopadzie 2020 został trenerem Pumas na stałe, podpisując dwuletnią umowę.

</doc>
<doc id="4881973" url="https://pl.wikipedia.org/wiki?curid=4881973" title="Szlak pieszy nr 1002">
Szlak pieszy nr 1002

 Szlak „Przez Kawczą Górę”, szlak pieszy nr 1002 – znakowany szlak turystyczny w województwie zachodniopomorskim, długości 2,6 km, na terenie Wolińskiego Parku Narodowego, łączący Szlak Nadmorski i szlak pieszy nr 1001. Szlak łączy Promenadę Gwiazd w Międzyzdrojach, Kawczą Górę, parking w rejonie Kwasowa oraz rejon pokazowej zagrody żubrów.
Boczna odnoga szlaku długości 1,3 km prowadzi do stanowisk baterii artylerii stałej na szczycie klifu.
Przebieg szlaku.
Szlak rozpoczyna się w Międzyzdrojach przy ulicy Promenada Gwiazd w okolicach zabytkowej remizy strażackiej, przy Szlaku Nadmorskim. Od rozgałęzienia ze Szlakiem Nadmorskim szlak prowadzi przez ozdobna bramę Wolińskiego Parku Narodowego i brzegiem skarpy na Kawczą Górę. Z Kawczej Góry oznaczone odgałęzienia szlaku prowadzą do schodów na plażę, a ze stoku góry inne oznaczone odgałęzienie prowadzi do stanowisk baterii artylerii stałej na szczycie klifu. Szlak u podnóża Kawczej Góry przekracza drogę wojewódzką nr 102 w rejonie parkingu Kwasowo, od którego ścieżką leśną prowadzi w dół do szlaku pieszego nr 1001. Szlak kończy się przy szlaku pieszym nr 1001 w pobliżu Pokazowej Zagrody Żubrów.
Miejsca na szlaku.
Kawcza Góra.
Znajdujący się przy szlaku punkt widokowy Kawcza Góra umożliwia obserwację Zatoki Pomorskiej, której część należy do Wolińskiego Parku Narodowego. W pobliżu punktu widokowego umieszczone są krzyże upamiętniające leśników. Góra porośnięta jest bluszczem pospolitym.
Schody z Kawczej Góry na plażę.
Oznaczone odgałęzienie od szlaku prowadzi do otwartych w lipcu 2013 roku, najdłuższych na polskim wybrzeżu schodów na plażę – prowadzące z klifu Kawczej Góry, liczące 267 stopni schody mają długość 128,5 m i wysokość 51 m. Umożliwiają zejście ze szlaku na Szlak Nadmorski. 2 stycznia 2019 roku sztorm uszkodził podporę schodów, uniemożliwiając korzystanie z nich turystom.
Bateria artylerii stałej.
Znajdująca się na szczycie porośniętego buczyną klifu bateria artylerii stałej zamontowana została jako bateria ćwiczebna Kriegsmarine, a w latach 50. XX wieku stanowiła element systemu obrony wybrzeża. Dla turystów dostępne jest jedno zrewitalizowane stanowisko militarne, którego szczyt jest jednocześnie punktem widokowym. Pozostałe obiekty militarne stanowią miejsca zimowania płazów i nietoperzy. Przy szlaku znajduje się ścieżka edukacyjna oraz dwie tablice informacyjne, wyjaśniające znaczenie obiektu.

</doc>
<doc id="4881983" url="https://pl.wikipedia.org/wiki?curid=4881983" title="Cerkiew Trójcy Świętej w Nionoksie">
Cerkiew Trójcy Świętej w Nionoksie

Cerkiew Trójcy Świętej () – prawosławna cerkiew w Nionoksie w obwodzie archangielskim, zabytek drewnianej architektury sakralnej Rosyjskiej Północy.
Historia.
Cerkiew została zbudowana w 1727 r. w centrum Nionoksy, pogostu należącego do monasteru św. Cyryla Biełozierskiego. Była to kolejna świątynia prawosławna w historii miejscowości – wcześniejsze budynki, znajdujące się na tym samym miejscu, były niszczone przez pożary. Świątynię zbudowało sześciu miejscowych mężczyzn pod kierunkiem Wasilija Korsakowa, chłopa należącego do monasteru, budowniczego drewnianych świątyń we wsiach stanowiących własność wspólnoty mniszej. Obiekt konsekrowano w 1730 r. W 1762 r. w jej sąsiedztwie wzniesiona została nowa cerkiew pod wezwaniem św. Mikołaja. W 1819 r. do świątyni wstawiono ikonostasy przed głównym i bocznym ołtarzem, natomiast w 1834 r. przy obydwu zbudowano dzwonnicę, na miejscu starszej osiemnastowiecznej. Wyrzeźbił je Wasilij Spicyn.
Cerkwie w Nionoksie posiadają status zabytków o znaczeniu federalnym i są zarządzane przez muzeum-skansen Małyje Korieły. Po 1990 r. przeszły kompleksową renowację.
Architektura.
Cerkiew Trójcy Świętej jest unikalna pod względem konstrukcji i rozplanowania, chociaż wykazuje pewne podobieństwo względem cerkwi Przemienienia Pańskiego na wyspie Kiży. Jest to budowla na planie centralnym, z nawą w formie ośmioboku z czterema przybudówkami, wzniesionymi na planie kwadratu, z każdej strony świata. Budowlę wieńczy pięć dachów hełmowych z cebulastymi kopułkami. Najwyższy z dachów, centralny, wznosi się na wysokość 20 metrów. Zdobiona jest kokosznikami. Oprócz głównego ołtarza pod wezwaniem Trójcy Świętej cerkiew posiada również boczny, Świętych Apostołów Piotra i Pawła. Przybudówka położona od strony wschodniej pełni funkcję głównego pomieszczenia ołtarzowego, ta usytuowana od zachodu – obszernego przedsionka. Pierwotnie do świątyni prowadziły trzy wejścia, przez ganki położone od zachodu, północy i południa. Przed obydwoma ołtarzami znajdują się czterorzędowe ikonostasy, całkowicie oddzielające pomieszczenia ołtarzowe od przestrzeni zajmowanej przez wiernych. W XIX w. w ścianach cerkwi wybito większe okna.

</doc>
<doc id="4881988" url="https://pl.wikipedia.org/wiki?curid=4881988" title="Rivaldinho">
Rivaldinho

Rivaldinho, znany również jako Rivaldo Júnior, właśc. Rivaldo Vítor Mosca Ferreira Júnior (ur. 29 kwietnia 1995 w São Paulo) – brazylijski piłkarz, występujący na pozycji napastnika w rumuńskim klubie Universitatea Krajowa.
Kariera klubowa.
Młodość.
Mogi Mirim EC.
Urodził się w São Paulo, podczas gdy jego ojciec, Rivaldo, reprezentował klub z tego miasta – SE Palmeiras. Wychowanek Mogi Mirim EC, który był również jego pierwszym klubem w karierze seniorskiej. Dla Mogi Mirim EC zadebiutował 2 lutego 2014, w wyjazdowym, przegranym 2:1 meczu 5. kolejki ligi stanowej Campeonato Paulista Serie A1 (1. poziom rozgrywkowy stanu São Paulo) z CA Penapolense, w którym strzelił również debiutanckiego gola. W rozgrywkach ogólnokrajowych po raz pierwszy wystąpił 27 kwietnia 2014, w domowym, wygranym 1:0 spotkaniu 1. kolejki Série C (3. poziom rozgrywkowy w Brazylii) z Guaratinguetą.
Podczas gdy Ferreira Júnior występował dla Mogi Mirim EC, doszło do niecodziennej sytuacji w futbolu. Miało to miejsce 15 lipca 2015, w meczu 13. kolejki Série B, podczas domowego, wygranego 3:1 meczu z klubem Macaé EFC. W tym spotkaniu wszystkie bramki dla jednej drużyny zdobyli Rivaldo oraz Rivaldinho, czyli ojciec z synem.
Boavista FC i powrót do Brazylii.
31 sierpnia 2015 napastnik podpisał kontrakt z portugalskim klubem Boavista FC. Dla "Panter" zadebiutował 12 października 2015, w wyjazdowym, przegranym 5:4, po rzutach karnych, meczu 2. rundy Taça da Liga (Puchar Ligi Portugalskiej) z CD Feirense, gdzie został zmieniony już po 16. minutach gry, przez Philipe'a Sampai'ego. W lidze portugalskiej, po raz pierwszy zagrał 2 stycznia 2016, w domowym, przegranym 0:3 meczu 15. kolejki z Moreirense FC. W Portugalii rozegrał jedynie 2 mecze.
18 stycznia 2016 przeniósł się do brazylijskiego XV de Novembro Piracicaba. W klubie zadebiutował 14 lutego 2016, w wyjazdowym, zremisowanym 0:0 meczu 4. kolejki ligi stanowej Campeonato Paulista Serie A1 ze swoim byłym klubem Mogi Mirim EC, gdy wszedł na boisko w 64. minucie za Rodrigo Silvę. Pierwszą bramkę dla klubu strzelił trzy dni później, 17 lutego 2016, w domowym, przegranym 1:2, przełożonym meczu 2. kolejki z Rio Claro FC.
10 maja 2016 przeniósł się do SC Internacional, w którym nie udało mu się zadebiutować i występował w drużynie rezerw. 19 sierpnia 2016 został wypożyczony do Paysandu SC.
Drugie podejście do Europy.
Dinamo Bukareszt.
7 lutego 2017, Rivaldinho ponownie spróbował swoich sił w Europie, podpisując trzyipółletni kontrakt z rumuńskim klubem Dinamo Bukareszt. Dla stołecznego klubu zadebiutował 1 marca 2017, w wygranym 1:3, drugim półfinałowym meczu Pucharu Ligi z FCSB, kiedy to pojawił się na boisku w 58. minucie za Daniela Popę. Po raz pierwszy w lidze rumuńskiej zagrał 5 marca 2017, w wyjazdowym, wygranym 0:2 meczu 26. kolejki z Pandurii Târgu Jiu, gdy wszedł na boisko w 86. minucie, za Adama Nemeca. Pierwszą bramkę natomiast, zdobył miesiąc później, 5 kwietnia 2017, w 42. minucie domowego, wygranego 2:0 meczu z CFR 1907 Cluj.
27 lipca 2017, popisał się pięknym uderzeniem z dystansu, w meczu fazy kwalifikacyjnej Ligi Europy 2017/2018 przeciwko Athletikowi Bilbao.
Lewski Sofia.
27 stycznia 2018, bułgarski klub Lewski Sofia, ogłosił iż związał się z zawodnikiem dwuipółletnią umową. W barwach Lewskiego zadebiutował 7 marca 2018, w wyjazdowym, wygranym 2:3 meczu 24. kolejki z Czerno Morem Warna. Pierwszego gola dla klubu strzelił 4 maja 2018, a więc w następnym sezonie, egzekwując rzut karny w 85. minucie, domowego, wygranego 3:2 meczu 7. kolejki z Botewem Płowdiw.
Viitorul Konstanca.
14 stycznia 2019, powrócił do Rumunii. Tym razem został wypożyczony do Viitorulu Konstanca, do końca sezonu. W koszulce Viitorulu, po raz pierwszy pojawił się na boisku 3 lutego 2019, zmieniając na placu gry Lyesa Houriego, w 82. minucie gry. Pierwszą bramkę dla nowego klubu zdobył 26 lutego 2019, w 41. minucie wyjazdowego, wygranego 2:3 meczu ćwierćfinałowego Pucharu Rumunii, z FC Hermannstadt.
27 lipca 2019 Viitorul zdecydował się wykupić napastnika z Lewskiego Sofia.
Cracovia.
12 sierpnia 2020 został piłkarzem Cracovii, z którą związał się umową na okres trzech lat z opcją przedłużenia o rok. Dla "Pasów" zadebiutował już 4 dni po podpisaniu kontraktu – 16 sierpnia 2020, kiedy pojawił się na boisku w 71. minucie (zmieniając Marcosa Álvareza) podczas wyjazdowego, wygranego 1:2 meczu 1. rundy Pucharu Polski przeciwko Chrobremu Głogów. W Ekstraklasie zadebiutował 22 sierpnia 2020, wychodząc w podstawowym składzie, w domowym, wygranym 2:1 spotkaniu 1. kolejki, przeciwko Pogoni Szczecin. 20 września 2020, w wyjazdowym, zremisowanym 1:1 meczu, przeciwko Zagłębiu Lubin, zdobył swoją pierwszą bramkę dla krakowskiego klubu, strzelając z głowy. 9 października 2020, zdobył z Cracovią Superpuchar Polski. To pierwszy w historii puchar dla "Pasów." 20 lipca 2022 roku rozwiązał kontrakt z Cracovią, za porozumieniem stron.
Universitatea Krajowa.
26 lipca 2022 roku podpisał dwuletni kontrakt z rumuńskim klubem Universitatea Krajowa.
Życie prywatne.
Syn Rosy (Rosemeiry) Aparecidy Moski Nascimenty oraz byłego reprezentanta Brazylii, wybitnego zawodnika m.in. FC Barcelony, AC Milanu i zdobywcy Złotej Piłki, Rivalda. Ma biologiczną siostrę Thamirys oraz trójkę rodzeństwa przyrodniego - siostrę Rebecę i braci João Vitora oraz Isaque'a. Posiada obywatelstwo brazylijskie i hiszpańskie. Porozumiewa się w pięciu językach: portugalskim, hiszpańskim, angielskim, włoskim i rumuńskim. 

</doc>
<doc id="4881992" url="https://pl.wikipedia.org/wiki?curid=4881992" title="Cour des comptes et de discipline budgetaire">
Cour des comptes et de discipline budgetaire

Trybunał Obrachunkowy i Dyscypliny Budżetowej (fr. "Cour des comptes et de discipline budgetaire") – najwyższy organ kontroli w Kongu. Sprawuje kontrolę sądową nad rachunkami publicznymi, pomaga parlamentowi w kontrolowaniu przepisów finansowych. Organizację, skład i sposób działania określa ustawa.
Historia Trybunału Obrachunkowego.
Został ustanowiony na mocy konstytucji ze stycznia 2002 roku, wedle artykułów od 157 do 161, natomiast dokładny sposób jego funkcjonowania i skład określono w ustawie z 2005 roku. Według konstytucji z 2002 roku, jego zadaniem jest badanie popełnionych nieprawidłowości budżetowych i finansowych w rachunkach publicznych.
Skład Trybunału.
Według konstytucji z 2002 roku, składa się z sędziów i wysokich funkcjonariuszy posiadający odpowiednie kompetencje w sprawach finansowo-księgowych, a mianowani są przez prezydenta. Przed objęciem funkcji, członkowie trybunału składają przysięgę przed Zgromadzeniem Narodowym.
Obecnym pierwszym prezesem Trybunału jest Charles Emile Apesse.
Rola i zadania Trybunału.
Odpowiada za zarządzanie finansowo-księgowe funduszami państwowymi, społecznościami lokalnymi, instytucjami publicznymi, przedsiębiorstwami państwowymi, przedsiębiorstwami gospodarki mieszanej oraz organizacjami zabezpieczenia społecznego.
Według konstytucji z 2002 roku, poza swoją funkcją jurysdykcyjną pełni też rolę doradczą – przeznaczoną do informowania władz politycznych lub administracyjnych. Trybunał publikuje coroczne sprawozdanie publiczne, które kieruje do Prezydenta Republiki, do przewodniczących Zgromadzenia Narodowego i Senatu oraz do Prezesa Rady Ministrów.

</doc>
<doc id="4881996" url="https://pl.wikipedia.org/wiki?curid=4881996" title="Daniel Vogel">
Daniel Vogel

Daniel Vogel (ur. 12 marca 1745 w Nidzicy, zm. 19 października 1829 we Wrocławiu) – niemiecko-polski autor podręczników do nauki języka polskiego dla Niemców, nauczyciel.
Ukończył szkołę w swym rodzinnym mieście. Podjął studia teologii i filozofii na uniwersytecie królewieckim. Od 1767, przez przeszło pół wieku, pracował jako nauczyciel różnych przedmiotów, w tym języka polskiego, w Gimnazjum św. Marii Magdaleny we Wrocławiu. Vogel zebrał także znaczący bibliofilski księgozbiór w języku polskim, któremu poświęcono publikację wydaną w roku 1947 i 1948.

</doc>
<doc id="4881997" url="https://pl.wikipedia.org/wiki?curid=4881997" title="Qiao Yunping">
Qiao Yunping

Qiao Yunping (chiń. 乔云萍; ur. 13 września 1968 w Qingdao) – chińska tenisistka stołowa, medalistka olimpijska, multimedalistka mistrzostw świata.
W 1996 roku wystąpiła na igrzyskach olimpijskich w Atlancie. Wzięła udział w jednej konkurencji – zdobyła srebrny medal olimpijski w grze podwójnej (wspólnie z Liu Wei).
W latach 1993–1997 zdobyła sześć medali mistrzostw świata (dwa złote, jeden srebrny i trzy brązowe), w 1994 roku dwa złote medale igrzysk azjatyckich (w grze podwójnej i drużynowej) oraz cztery medale mistrzostw Azji (dwa złote i dwa brązowe).

</doc>
<doc id="4882001" url="https://pl.wikipedia.org/wiki?curid=4882001" title="Wolne Miasto Frankfurt">
Wolne Miasto Frankfurt

Wolne Miasto Frankfurt () – miasto-państwo istniejące w latach 1815–1866.
W 1815 roku, zgodnie z postanowieniami Kongresu wiedeńskiego, Frankfurt nad Menem stał się wolnym miastem.
W wyniku wojny prusko-austriackiej Wolne Miasto Frankfurt zostało przyłączone do Królestwa Prus, tracąc status wolnego miasta.

</doc>
<doc id="4882002" url="https://pl.wikipedia.org/wiki?curid=4882002" title="Freie Stadt Frankfurt">
Freie Stadt Frankfurt



</doc>
<doc id="4882003" url="https://pl.wikipedia.org/wiki?curid=4882003" title="Łukasz Szelecki">
Łukasz Szelecki

Łukasz Szelecki (ur. 3 maja 1983 w Częstochowie) – polski dziennikarz, prawnik i politolog, prezenter telewizyjny i radiowy. Ekspert ds. public affair i lobbingu
Życiorys.
Absolwent IX Liceum Ogólnokształcącego im. C.K. Norwida w Częstochowie oraz nauk politycznych i prawa na Uniwersytecie Warszawskim. Na Wydziale Dziennikarstwa i Nauk Politycznych UW obronił tytuł doktora w dziedzinie nauk społecznych – dyscyplinie nauk o polityce.
Karierę dziennikarską rozpoczął w radiu TOK FM – początkowo w redakcji sportowej, a następnie w dziale politycznym. Został korespondentem parlamentarnym i prezydenckim rozgłośni. Od lipca 2008 r. związany z telewizją Polsat News. Wraz z operatorem obrazu Pawłem Wudarczykiem zrealizował reportaż dotyczący rzezi wołyńskiej pt. "Pola malowane krwią".
W Polsat News był reporterem programu „To był dzień”, prowadził program „Co do minuty”, realizował materiały dla „Wydarzeń” Polsatu. Jako dziennikarz Polsat News zagrał gościnnie w serialu "Szpilki na Giewoncie".
Od stycznia 2014 r. do listopada 2015 r. rzecznik prasowy Ministerstwa Nauki i Szkolnictwa Wyższego, a także szef gabinetu politycznego ministra nauki i szkolnictwa wyższego, gdy resortem kierowała prof. Lena Kolarska-Bobińska. Następnie był prowadzącym programy oraz szefem wydawców i reporterów wideo w Onet, a także programów wideo Ringier Axel Springer Polska. Prowadził „Wieczór wyborczy Onetu, Newsweeka i Fakt24". Wykładał na kierunkach dziennikarstwo i socjologia w Collegium Civitas; wykładowca Wydziału Nauk Politycznych i Studiów Międzynarodowych Uniwersytetu Warszawskiego.

</doc>
<doc id="4882004" url="https://pl.wikipedia.org/wiki?curid=4882004" title="Strimba">
Strimba



</doc>
<doc id="4882005" url="https://pl.wikipedia.org/wiki?curid=4882005" title="Stranżuł">
Stranżuł



</doc>
<doc id="4882006" url="https://pl.wikipedia.org/wiki?curid=4882006" title="Pacyfistka (film)">
Pacyfistka (film)

Pacyfistka (, alternatywny tytuł: "Smetti di piovere") – włosko-francusko-niemiecki film dramatyczny z 1970 roku zrealizowany przez węgierskiego reżysera Miklósa Jancsó we Włoszech z włoską ekipą, w tym Carlo Di Palmą – kamerzystą Michelangelo Antonioniego i jego ulubioną aktorką Moniką Vitti, co odbierano jako symboliczny hołd młodszego twórcy dla mistrza Antonioniego.
Film powstał we współpracy mediolańskiej wytwórni filmowej Cinematografica Lombarda z francuską Organisation Cinématographique Française (O.C.F.) z Paryża i zachodnioniemiecką Neue Emelka z Monachium. Międzynarodowy charakter miała także obsada – poza włoskimi aktorami zagrało kilkoro Francuzów, m.in. Pierre Clémenti i Daniel Pommereulle, w jednej z ważniejszych ról Peter Pasetti z Niemiec Zachodnich, a w epizodach wystąpili Polak Daniel Olbrychski oraz Węgier József Madaras, obaj niewymienieni w czołówce.
Fabuła.
W mieście ogarniętym politycznymi rozruchami dziennikarka Barbara zostaje zaatakowana przez demonstrantów. Policjanci okazują jej do identyfikacji jednego z domniemanych napastników. Barbara zaprzecza, jakoby brał udział w napaści, natomiast nawiązuje z nim znajomość. Okazuje się członkiem podziemnej grupy neofaszystowskiej. Jest poszukiwany przez kolegów z organizacji, którzy chcą go zabić, ponieważ sam nie zgodził się dokonać zabójstwa przeciwnika politycznego. Barbara nie jest w stanie mu pomóc ani nawet uzyskać pomocy ze strony policji.

</doc>
<doc id="4882008" url="https://pl.wikipedia.org/wiki?curid=4882008" title="Nationaldivisioun (2015/2016)">
Nationaldivisioun (2015/2016)

Nationaldivisioun 2015/2016 – 102. edycja najwyższej klasy rozgrywkowej w Luksemburgu. W rozgrywkach zostało rozegranych 26 kolejek spotkań. Tytułu bronił Fola Esch.
Tabela.
 ||
 ||
 ||
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Baraże o Nationaldivisioun.
W meczu barażowym o udział w rozgrywkach Nationaldivisioun w sezonie 2016/2017 zagrały: 12. drużyna Nationaldivisioun – – i 3. drużyna Éierepromotioun – . 

</doc>
<doc id="4882013" url="https://pl.wikipedia.org/wiki?curid=4882013" title="Papá a toda madre">
Papá a toda madre

Papá a toda madre – meksykańska telenowela z 2017 roku. Wyprodukowana przez Eduardo Meza dla Televisy i emitowana na kanale Las Estrellas.

</doc>
<doc id="4882020" url="https://pl.wikipedia.org/wiki?curid=4882020" title="Stanisław Jan Konturek">
Stanisław Jan Konturek



</doc>
<doc id="4882026" url="https://pl.wikipedia.org/wiki?curid=4882026" title="Cryptochondria">
Cryptochondria

Cryptochondria – rodzaj widłonogów z rodziny Chondracanthidae. Nazwa naukowa tego rodzaju skorupiaków została opublikowana w 1971 roku przez japońskiego biologa Kunihiko Izawę. 

</doc>
<doc id="4882028" url="https://pl.wikipedia.org/wiki?curid=4882028" title="Cryptochondria tricaudata">
Cryptochondria tricaudata

Cryptochondria tricaudata – gatunek widłonogów z rodziny Chondracanthidae. Nazwa naukowa tego gatunku skorupiaków została opublikowana w 1971 roku przez japońskiego biologa Kunihiko Izawę.

</doc>
<doc id="4882029" url="https://pl.wikipedia.org/wiki?curid=4882029" title="Danuta Borecka-Biernat">
Danuta Borecka-Biernat

Danuta Borecka-Biernat (ur. 1959) – polska psycholog, dr hab. nauk humanistycznych, profesor nadzwyczajny Instytutu Psychologii Wydziału Nauk Historycznych i Pedagogicznych Uniwersytetu Wrocławskiego.
Życiorys.
21 czerwca 1995 obroniła pracę doktorską "Psychospołeczne uwarunkowania agresywnego i nieśmiałego zachowania się młodzieży w sytuacji ekspozycji", 8 listopada 2007 habilitowała się na podstawie pracy zatytułowanej "Strategie radzenia sobie młodzieży w trudnych sytuacjach społecznych. Psychospołeczne uwarunkowania". Pracowała w Instytucie Pedagogiki na Wydziale Nauk Pedagogicznych Dolnośląskiej Szkole Wyższej Edukacji Towarzystwa Wiedzy Powszechnej we Wrocławiu.
Była profesorem w Wałbrzyskiej Wyższej Szkole Zarządzania i Przedsiębiorczości.
Jest profesorem nadzwyczajnym w Instytucie Psychologii na Wydziale Nauk Historycznych i Pedagogicznych Uniwersytetu Wrocławskiego.

</doc>
<doc id="4882030" url="https://pl.wikipedia.org/wiki?curid=4882030" title="Prosper Merimee">
Prosper Merimee



</doc>
<doc id="4882031" url="https://pl.wikipedia.org/wiki?curid=4882031" title="Stanisław Płoski (architekt)">
Stanisław Płoski (architekt)

Stanisław Płoski (ur. 3 maja 1901 w Purzycach-Trojanach, zm. 26 września 1968 w Warszawie) – polski architekt i wykładowca akademicki.
Życiorys.
Absolwent II Państwowego Gimnazjum Męskiego im. Tadeusza Czackiego w Warszawie. Przed zakończeniem edukacji wstąpił jako ochotnik do wojska, skąd został zwolniony w 1919 roku po interwencji rodziców. W tymże roku został przyjęty na Wydział Architektury Politechniki Warszawskiej. Studia (prowadzone z przerwami) ukończył w 1928 roku, uzyskując dyplom z projektowania monumentalnego. W latach 1928–1932 odbył praktykę w pracowni architektonicznej Rudolfa Świerczyńskiego, biorąc m.in. udział w pracach przy projektowaniu gmachów: Banku Gospodarstwa Krajowego oraz Ministerstwa Komunikacji. Samodzielnie projektował głównie budynki mieszkalne. W 1931 roku otrzymał uprawnienia do prowadzenia robót budowlanych. W latach 1933–1937 pracował w Najwyższej Izbie Kontroli, a następnie prowadził własną pracownię architektoniczną.
Po wybuchu II wojny światowej walczył w kampanii wrześniowej, a następnie został internowany w Birsztanach. W latach 1940–1944 był więźniem oflagu II C Woldenberg. Po zakończeniu działań wojennych powrócił do Warszawy, gdzie pracował kolejno: w Biurze Odbudowy Stolicy (1945–1946), jako kierownik w Biurze Projektów Odbudowy Wsi (1946–1948) oraz jako kierownik pracowni w Centralnym Biurze Projektów Architektury i Budownictwa (1948–1951). Następnie kierował pracownią Centralnego Biura Projektów Budownictwa Wiejskiego (1950–1951), a następnie był projektantem Biura Projektów „Miastoprojekt Specjalistyczne” (1951–1953). W latach 1953–1964 pełnił funkcję głównego architekta Komitetu Urbanistyki i Architektury oraz Komitetu Budownictwa, Urbanistyki i Architektury Mazowieckiego Biura Projektów Budownictwa ogólnego. Przez kilka miesięcy 1964 roku kierował wydziałem Departamentu Nadzoru Budowlanego Ministerstwa Budownictwa i Materiałów Budowlanych, skąd – w związku z wygraniem konkursu na projekt zespołu budynków SGGW w Warszawie – przeszedł do pracy w Miastoprojekcie Stolica Południe. Od 1967 roku pracował w Mazowieckim Biurze Projektów Budownictwa Ogólnego.
W latach 1959–1962 pracował na Politechnice Warszawskiej, najpierw jako adiunkt (1959–1960), a następnie wykładowca (1960–1962) Katedry Architektury Planowania Wsi. Był członkiem SARP, zasiadał również jako juror w konkursach architektonicznych, organizowanych przez Towarzystwo Urbanistów Polskich.
Był żonaty z Zofią z Olszewskich, małżeństwo było bezdzietne. Został pochowany na warszawskim nowym cmentarzu na Służewie.
Odznaczenia i upamiętnienie.
Za swe zasługi otrzymał Krzyż Kawalerski Orderu Odrodzenia Polski (1964), Złoty Krzyż Zasługi oraz Medal 10-lecia Polski Ludowej. Jest również patronem Zespołu Szkół Technicznych w Ciechanowie.

</doc>
<doc id="4882032" url="https://pl.wikipedia.org/wiki?curid=4882032" title="Diocus">
Diocus

Diocus – rodzaj widłonogów z rodziny Chondracanthidae. Nazwa naukowa tego rodzaju skorupiaków została opublikowana w 1863 roku przez duńskiego biologa Henrika Nikolaia Krøyera. Rodzaj został ujęty w Catalogue of Life.

</doc>
<doc id="4882034" url="https://pl.wikipedia.org/wiki?curid=4882034" title="Chevrolet Prizm">
Chevrolet Prizm

Chevrolet Prizm – samochód osobowy klasy kompaktowej produkowany pod amerykańską marką Chevrolet w latach 1998 – 2002. 
Historia i opis modelu.
Podjęta przez General Motors decyzja o likwidacji budżetowej marki Geo z 1998 rokiem wiązała się z włączeniem dotychczasowej gamy modelowej do portfolio Chevroleta w Ameryce Północnej. Przy okazji przemianowania Geo Prizm na Chevroleta Prizm, zdecydowano się przeprowadzić obszerną modernizację modelu.
W ten sposób, samochód zyskał zmodyfikowany pas przedni z agresywniej stylizowanymi reflektorami, a także bardziej wysunięty zderzak i inny przedni wlot powietrza. Pozostałe zmiany ograniczyły się już tylko do zamiany emblematów producenta.
Koniec produkcji i następca.
Inaczej niż mniejszy Chevrolet Metro, produkcja modelu Prizm została zakończona rok później, w 2002 roku. Następcą został przedstawiony 2 lata później nowy kompaktowy model Chevroleta w Ameryce Północnej - Cobalt.

</doc>
<doc id="4882051" url="https://pl.wikipedia.org/wiki?curid=4882051" title="Uwe Sauer">
Uwe Sauer

Uwe Sauer (ur. 30 sierpnia 1943) – niemiecki jeździec sportowy. Złoty medalista olimpijski z Los Angeles.
Sukcesy odnosił w dresażu. Reprezentował barwy RFN. Zawody w 1984 były jego jedynymi igrzyskami olimpijskimi. W 1984 był szósty w konkursie indywidualnym i zwyciężył w drużynie. Startował na koniu "Montevideo", a drużynę poza nim tworzyli Reiner Klimke i Herbert Krug. Zdobywał również złote medale mistrzostw Europy w tej konkurencji (1983 i 1985), indywidualnie był trzeci w 1983.

</doc>
<doc id="4882055" url="https://pl.wikipedia.org/wiki?curid=4882055" title="Fox Searchlight Pictures">
Fox Searchlight Pictures



</doc>
<doc id="4882057" url="https://pl.wikipedia.org/wiki?curid=4882057" title="Ernst Kals">
Ernst Kals

Ernst Kals (ur. 2 sierpnia 1905 w Glauchau, zm. 2 listopada 1979 w Emden) – niemiecki oficer marynarki, dowódca niemieckich okrętów podwodnych z okresu II wojny światowej, dowodzący okrętem podwodnym U-130 typu "IXC". W trakcie wojny dowodził swoim okrętem w pięciu patrolach operacyjnych, podczas których zatopił 17 jednostek handlowych o pojemności 111 249 BRT i trzy okręty pomocnicze o wyporności 34 407 BRT, uszkodził także jeden okręt o wyporności 6986 ton.
Od kwietnia 1939 do stycznia 1940 roku przechodził oficerski trening artyleryjski na pokładzie krążownika „Leipzig”, po czym został instruktorem morskiej szkoły artylerii w Kilonii. W sierpniu 1940 roku otrzymał funkcję oficera łącznikowego w marynarki w dowództwie wojsk lądowych Wehrmachtu, zaś w październiku tego samego roku rozpoczął zakończone w lutym 1941 roku szkolenie w zakresie pływania podwodnego. W lutym i marcu 1941 roku przeszedł szkolenie dowódcze pod pokładem U-37, a następnie szkolenie torpedowe dla dowódców U-Bootów w 24. Flotylli U-Bootów, które ukończył w kwietniu tego roku. Od kwietnia do czerwca 1941, przechodził szkolenie techniczne U-Bootów "Baubelehrung".
11 czerwca 1941 roku objął swoje pierwsze dowództwo, gdy powierzono mu U-130. Do pierwszego stycznia 1943 roku (do 6 lutego według innych źródeł) przeprowadził pięć patroli. Na przełomie 1941 i 1942 roku wziął między innymi udział ataku pięciu jednostek pierwszej fali niemieckich okrętów podwodnych u wybrzeży amerykańskich. 2 stycznia 1943 roku objął dowództwo 2. Flotylli U-Bootów w Lorient, będąc jednocześnie dowódcą znajdującej się tam bazy niemieckich okrętów podwodnych. Sprawował też dowództwo morskiej grupy eskortowej z Lorient. Został wówczas poważnie ranny, w wyniku eksplozji miny lądowej w listopadzie 1944 roku. Dowództwa w Lorient sprawował do kapitulacji.
10 maja 1945 roku został uwięziony, a następnie zwolniony 20 stycznia 1948 roku. W trakcie działań bojowych, 1 września 1942 roku – jako 124 w Kriegsmarine i 62. w U-Bootwaffe – otrzymał Krzyż Rycerski,

</doc>
<doc id="4882063" url="https://pl.wikipedia.org/wiki?curid=4882063" title="Hristo Czarnopiew">
Hristo Czarnopiew



</doc>
<doc id="4882066" url="https://pl.wikipedia.org/wiki?curid=4882066" title="MOL Aréna Sóstó">
MOL Aréna Sóstó

MOL Aréna Sóstó – stadion piłkarski w Székesfehérvárze, na Węgrzech. Został wybudowany w latach 2016–2018 w miejscu dawnego Sóstói Stadion i otwarty 11 sierpnia 2018 roku. Może pomieścić 14 201 widzów. Swoje spotkania rozgrywają na nim piłkarze klubu Fehérvár FC.
W grudniu 2015 roku Videoton FC rozegrał na starym Sóstói Stadion swoje ostatnie spotkanie. W 2016 roku ruszyła przebudowa obiektu, a klub tymczasowo wyprowadził się na Pancho Arénę w Felcsúcie. Początkowo planowano zachować trybunę główną starego stadionu, jednak w trakcie prac okazało się, że istnieją problemy z jej stabilnością i ostatecznie zdecydowano się na rozbiórkę i budowę nowej trybuny głównej od podstaw. Budowę ukończono we wrześniu 2018 roku, a pierwszy mecz na nowym stadionie rozegrano 21 listopada 2018 roku.

</doc>
<doc id="4882086" url="https://pl.wikipedia.org/wiki?curid=4882086" title="Morgan Bertsch">
Morgan Bertsch

Morgan Bertsch (ur. 20 kwietnia 1997 w Santa Rosa) – amerykańska koszykarka występująca na pozycjach silnej skrzydłowej lub środkowej, obecnie zawodniczka VBW Arki Gdynia.
1 lipca 2020 została zawodniczką Pszczółki Polski-Cukier AZS-UMCS Lublin.
15 lutego 2021 dołączyła do Connecticut Sun na czas obozu treningowego.
27 maja 2021 zawarła umowę z VBW Arką Gdynia.

</doc>
<doc id="4882087" url="https://pl.wikipedia.org/wiki?curid=4882087" title="Magdalena Świerczyńska">
Magdalena Świerczyńska

Magdalena Świerczyńska (ur. 4 kwietnia 1998 w Poznaniu) – polska badmintonistka, brązowa medalistka mistrzostw Europy juniorów, trzykrotna medalistka mistrzostw Polski. Jest studentką Akademii Wychowania Fizycznego Józefa Piłsudskiego w Warszawie.
W wieku sześciu lat zaczęła trenować w UKS Baranowo. Jest młodszą siostrą Mateusza Świerczyńskiego, który również jest badmintonistą.
Zawody mistrzowskie.
W 2017 roku zdobyła brązowy medal mistrzostw Europy juniorów w Miluzie w grze mieszanej w parze z Pawłem Śmiłowskim. W półfinale przegrali z reprezentantami Szkocji Alexandrem Dunnem Eleanorą O’Donnell i 21–19, 14–21, 20–22.
W lutym następnego roku zadebiutowała w seniorskiej reprezentacji Polski podczas drużynowych mistrzostw Europy rozegranych w Kazaniu. W fazie grupowej pokonała w grze podwójnej z Anetą Wojtkowską Czeszki Alžbětę Bášovą i Michaelę Fuchsovą 20–22, 21–14, 21–15 oraz Norweżki Emilie Hamang i Anne Klyve 21–14, 21–19. W trzecim meczu przegrały z reprezentantkami Anglii Jenny Moore i Jessicą Pugh 16–21, 17–21. Ostatecznie reprezentacja Polski zajęła drugie miejsce w grupie, kończąc rywalizację na tym etapie. Dwa miesiące później wystąpiła na mistrzostwach Europy w Huelvie. W zawodach miksta razem z Pawłem Śmiłowskim odpadła w pierwszej rundzie z rozstawionymi z numerem pierwszym Chrisem i Gabriellą Adcock z Anglii 16–21, 10–21.
W 2019 roku wzięła udział na igrzyskach europejskich w Mińsku w grze mieszanej z Pawłem Śmiłowskim. Na początku w fazie grupowej przegrali z reprezentantami Niemiec Markiem Lamsfußem i Isabelą Herttrich 16–21, 15–21. W drugim meczu grupowym pokonali Miszę i Swietłanę Zilberman z Izraela 21–16, 21–15, zaś w decydującym o awansie meczu przegrali z Holendrami Robinem Tabelingem i Seleną Piek 12–21, 21–14, 20–22. Ostatecznie zajęli trzecie miejsce w grupie i odpadli z dalszej rywalizacji. Dwa miesiące później na mistrzostwach świata w Bazylei odpadła w pierwszej rundzie gry mieszanej w parze z Pawłem Śmiłowskim z Wietnamczykami Đỗ Tuấn Đức i Phạm Như Thảo, z którymi przegrała 12–21, 13–21.
Na początku 2020 roku była w składzie reprezentacji Polski podczas drużynowych mistrzostw Europy w Liévin. W pierwszym meczu fazy grupowej przegrała w grze podwójnej z Zuzanną Jankowską Szwedki Clarę Nistad i Moę Sjöö 15–21, 15–21. W kolejnym spotkaniu z Karoliną Szubert wygrała z Norweżkami Marią Christensen i Aimee Hong 21–18, 21–13. W rywalizacji przeciwko reprezentacji Szkocji Magdalena wystąpiła w dwóch spotkaniach. Najpierw w grze pojedynczej przegrała z Rachelą Sugden 8–21, 8–21, a następnie w grze podwójnej w parze z Zuzanną Jankowską uległa Szkotkom Julii Macpherson i Holly Newall 17–21, 9–21. W ostatnim meczu grupowym pokonała w grze mieszanej z Karoliną Szubert reprezentantki Hiszpanii Manuelę Díaz i Anię Setién po skreczowaniu Hiszpanek. Koniec końców reprezentacja Polski zajęła trzecie miejsce w grupie i nie awansowała do dalszego etapu rywalizacji.

</doc>
<doc id="4882091" url="https://pl.wikipedia.org/wiki?curid=4882091" title="Strong Island (film)">
Strong Island (film)

Strong Island – amerykańsko-duński film dokumentalny z 2017 roku w reżyserii Yance'a Forda. 
Fabuła.
Film opowiada historię morderstwa Williama, 24-letniego afroamerykańskiego nauczyciela z Nowego Jorku, który jest bratem Forda. Zabójstwo to miało miejsce w kwietniu 1992 r., William został zabity przez Marka P. Reilly'ego, 19-letniego mechanika. Ława przysięgłych w hrabstwie Suffolk odmówiła postawienia zarzutów zabójcy, który twierdził, że jest niewinny. 
Premiera, dystrybucja i nagrody.
Film miał swoją premierę na festiwalu filmowym Sundance w 2017 roku. Prawa na całym świecie zostały nabyte przez Netflix. Film otrzymał nagrodę Gotham Independent Film Award dla najlepszego filmu dokumentalnego w 2017 roku i był nominowany do Oscara w kategorii najlepszy film dokumentalny. W tym samym roku był również nominowany do nagrody Emmy w kategorii Wyjątkowe Zasługi w Filmie Dokumentalnym. 

</doc>
<doc id="4882096" url="https://pl.wikipedia.org/wiki?curid=4882096" title="Marcos Álvarez">
Marcos Álvarez

Marcos Álvarez (ur. 30 września 1991 w Gelnhausen) – niemiecki piłkarz hiszpańskiego pochodzenia, występujący na pozycji napastnika. 
Kariera klubowa.
W styczniu 2020 podpisał trzyletnią umowę z Cracovią, która weszła w życie 1 lipca tego samego roku. W barwach krakowskiego klubu zadebiutował 16 sierpnia w wygranym 2:1 meczu Pucharu Polski z Chrobrym Głogów. Pierwszą bramkę w polskiej ekstraklasie zdobył 22 sierpnia, w 58. minucie wygranego 2:1 meczu z Pogonią Szczecin w 1. kolejce sezonu 2020/2021. 9 października zdobył swoje pierwsze trofeum w karierze, wygrywając Superpuchar Polski po serii rzutów karnych w meczu z Legią Warszawa (w regulaminowym czasie gry było 0:0).
Alvarez dołączył do klubu 3. Fußball-Ligi SV Meppen 1 lutego 2023, po tygodniowym treningu z klubem. Podpisał kontrakt do lata 2024 roku.
Życie prywatne.
Posiada także obywatelstwo hiszpańskie. W 2009 jako zawodnik Eintrachtu Frankfurt był pierwszym piłkarzem w Bundeslidze, który zakaził się wirusem H1N1.

</doc>
<doc id="4882099" url="https://pl.wikipedia.org/wiki?curid=4882099" title="Strong Island">
Strong Island



</doc>
<doc id="4882103" url="https://pl.wikipedia.org/wiki?curid=4882103" title="Thiago Rodrigues de Souza">
Thiago Rodrigues de Souza

Thiago Rodrigues de Souza (ur. 18 marca 1997 w Campo Grande) – brazylijski piłkarz grający na pozycji pomocnika w Cracovii.

</doc>
<doc id="4882109" url="https://pl.wikipedia.org/wiki?curid=4882109" title="Żeglarze z Saloników">
Żeglarze z Saloników



</doc>
<doc id="4882112" url="https://pl.wikipedia.org/wiki?curid=4882112" title="Stanisław Rainko">
Stanisław Rainko

Stanisław Rainko – polski filozof marksistowski, profesor filozofii w zakresie teorii poznania i filozofii społecznej w Instytucie Studiów nad Filozofią Słowiańską im. św. Cyryla i Metodego Wyższej Szkoły Menedżerskiej w Warszawie. W 2019 roku Rainko opublikował książkę autobiograficzną – "Czas miniony", gdzie opowiada o swej długiej drodze filozoficznej i wspomina swoich nauczycieli, takich jak Adam Schaff, Tadeusz Kotarbiński czy Leszek Kołakowski.

</doc>
<doc id="4882114" url="https://pl.wikipedia.org/wiki?curid=4882114" title="Stig Nyström">
Stig Nyström

Stig Nyström (ur. 25 listopada 1919, zm. 31 lipca 1983) – szwedzki piłkarz występujący na pozycji napastnika, reprezentant Szwecji w latach 1939–1947, złoty medalista olimpijski.
Kariera klubowa.
Grę w piłkę nożną rozpoczął w wieku 15 lat w szkółce klubu IK Brage z Borlänge w środkowej Szwecji. W 1938 roku został przez sztab szkoleniowy włączony do składu zespołu seniorów, rywalizującego w Allsvenskan. W sezonie 1940/41 zdobył z 17 bramkami tytuł króla strzelców szwedzkiej ekstraklasy i jednocześnie spadł ze swoim klubem do Division 2. W sezonie 1941/42 w barwach IK Brage wygrał grupę północną Division 2. W barażu o awans do Allsvenskan jego zespół został wyeliminowany przez IFK Eskilstuna (0:3, 4:1 i 0:2). Latem 1942 roku został zawodnikiem Djurgårdens IF (Division 2). W klubie tym spędził 9 kolejnych sezonów, w tym łącznie 5 na poziomie Allsvenskan. W sezonie 1950/51 zakończył karierę zawodniczą.
Kariera reprezentacyjna.
11 czerwca 1939 Nyström zadebiutował w reprezentacji Szwecji w wygranym 7:0 meczu towarzyskim z Litwą, w którym zdobył bramkę. W 1948 roku został powołany przez Rudolfa Kocka i George’a Raynora na Igrzyska Olimpijskie w Londynie. Szwecja zdobyła na turnieju złoty medal, a on sam nie zagrał w żadnym spotkaniu. Ogółem w latach 1939–1947 zanotował w zespole narodowym 11 występów (10 zwycięstw i 1 remis), w których strzelił 5 goli.

</doc>
<doc id="4882116" url="https://pl.wikipedia.org/wiki?curid=4882116" title="Nastol">
Nastol



</doc>
<doc id="4882119" url="https://pl.wikipedia.org/wiki?curid=4882119" title="Źródło św. Kingi w Nowym Korczynie">
Źródło św. Kingi w Nowym Korczynie

Źródło św. Kingi w Nowym Korczynie (także: "Kunegunda") – źródło z kapliczką zlokalizowane we wschodniej części Nowego Korczyna, po południowej stronie ul. św. Kingi, w dolinie Nidy.
Kult i historia.
Obiekt ma ścisły związek z silnym lokalnym kultem św. Kingi. Według miejscowego podania źródło miało wytrysnąć w miejscu leżącym na wprost brzegu Nidy, w którym wody tej rzeki wyrzuciły ciało utopionego węgierskiego królewicza Andrzeja, uciekiniera ze swojego kraju (zginął on z rąk wynajętych zabójców w 1291). Do źródła przychodziła św. Kinga, by obmywać w nim nogi w drodze z zamku do kościoła św. Mikołaja w Wiślicy (obecnie nieistniejącego). Uzdrowiła tu za pomocą wody źródlanej dziecko, które miało problemy z oczami, co zainicjowało wiarę w lecznicze właściwości wody ze źródła. Po śmierci św. Kingi woda była dystrybuowana na ziemiach polskich i docierała także na Litwę. Początki kultu źródła sięgają XV wieku. Gromadziły się tutaj pielgrzymki zdążające z Nowego Korczyna i okolic. Nabożeństwem to miejsce darzyły w szczególności osoby mające problemy ze wzrokiem, jak również chorzy na febrę. Według lokalnych podań część ludzi zostało tu uzdrowionych. Obecnie liczba pielgrzymek zmalała.
Współcześnie, corocznie w dniu 24 lipca, do źródełka udaje się procesja z kościoła pw. św. Stanisława.
Architektura.
Ujęcie źródła jest ocembrowane. Na obelisku obok cembrowiny stoi figura św. Kingi z wyrytą datą 1820. W początku XVII wieku nad źródłem zbudowano z fundacji szlachcica Tomasza Borkowskiego kapliczkę, a w jej wnęce umieszczono wizerunek Chrystusa na krzyżu, zaś nad nim Boga Ojca z wyciągniętymi rękoma. Po bokach umieszczono wizerunki Najświętszej Maryi Panny oraz św. Kingi. Obiekt stał na formie łuku podpartego przez cztery kolumny z wapienia pińczowskiego. Po kilkudziesięciu latach budowla ta uległa zawaleniu, a na resztkach poustawiano figurki wydobyte spod gruzowiska, co odnotowane zostało przez komisję procesu beatyfikacyjnego św. Kingi w 1684.

</doc>
<doc id="4882120" url="https://pl.wikipedia.org/wiki?curid=4882120" title="Kościół św. Mateusza Apostoła i Ewangelisty i św. Rocha Wyznawcy w Nowej Sobótce">
Kościół św. Mateusza Apostoła i Ewangelisty i św. Rocha Wyznawcy w Nowej Sobótce

Kościół św. Mateusza Apostoła i Ewangelisty i św. Rocha Wyznawcy w Nowej Sobótce – świątynia mariawicka parafii Kościoła Starokatolickiego Mariawitów, wchodzącej w skład diecezji śląsko-łódzkiej.
Kościół został wybudowany w 1907 roku stylu neogotyckim z czerwonej cegły w ciągu jednego roku. 
Historia.
Kościół parafialny został wpisany do Rejestru Zabytków Nieruchomych województwa łódzkiego decyzją nr 310 z dn. 21 maja 1984 roku wraz z neogotycką plebanią, tworząc Zespół Kościoła Mariawitów w Nowej Sobótce. 
Architektura.
W 1907 roku z ofiar wiernych nowo powstałej parafii Kościoła Starokatolickiego Mariawitów w Sobótce Nowej wzniesiono kościół parafialny pw. św. Mateusza Apostoła i Ewangelisty i św. Rocha Wyznawcy. Obiekt wzniesiono w stylu neogotyckim – nawiązującym do tzw. gotyku nadwiślanego. Wykonanie: cegła (w układzie polskim) nietynkowana, cokół z kamienia łupanego, dachy kryte blachą, otwory okienne i drzwiowe ostrołukowe ze zwornikiem i opaskami (w części mieszkalnej okna prostokątne).
Kościół powstał na planie wydłużonego prostokąta. Jest trzynawowy, bazylikowy, od północy transept z ryzalitem, od południa kwadratowa wieża z wejściem do kościoła. Wysunięty ryzalit balkonowo - gankowy z wejściem do sieni, z której prowadzą schody do pomieszczeń mieszkalnych na piętrze i zakrystii.
Małe kruchty przy bocznych ścianach prowadzą do:
- transept: kaplicy, strona wschodnia; zakrystii, strona zachodnia
- nawa kościoła: podchórza (duża kruchta) – strona wschodnia i zachodnia.
Fasada kościoła flankowana pośrodku wysoką, wyniosłą wieżą, zwieńczoną hełmem w formie ostrosłupa z iglicą i krzyżem, oszkarpowana przyporami. W wieży występują okna ostrołukowe z ceglaną rozetą, blenda, blenda rozety, ostrołukowy fryz ceglany, tondo z płaskorzeźbą, tynkowane płyciny. W parterze wieży - otwarte przejścia zwieńczone ostrołukowymi portalami ze zwornikiem.
Po obu stronach wieży - nisze. Fasadę flankują przypory zakończone wieżyczkami.
Elewacje boczne oszkarpowane, blendy i płyciny tynkowane. Wokół elewacji, pod okapem, fryz arkadowy. Naroża elewacji flankowane wieżyczkami. W północnej elewacji ostrołukowe i prostokątne blendy i okna, fryz arkadowy, tondo z płaskorzeźbą, ryzalit gankowo – balkonowy.
Wnętrze kościoła bazylikowe, nawa główna sklepiona kolebkowa, wzmocniona ostrołukowymi gurtami. Węższe od nawy prezbiterium, zamknięte ścianą prostą. Stropy naw bocznych wsparte na sześciu kolumnach w stylu kompozytowym. Na ścianach naw pilastry na potężnych bazach z kapitelami w stylu kompozytowym. Chór muzyczny wsparty na trzech ostrołukowych arkadach. Nad chórem arkada z emporą i loggią. Sklepienie wieży naśladujące kryształowe.
Wyposażenie kościoła z epoki (zgodne z regułą kościoła). W prezbiterium otoczonym zamykaną komunijną balustradą, ołtarz w formie konfesji. Ściana i wysklepek zdobione mozaiką. Ambona polichromowana posadowiona przy kolumnie. Podłogi drewniane.

</doc>
<doc id="4882125" url="https://pl.wikipedia.org/wiki?curid=4882125" title="Yordan Popjordanow">
Yordan Popjordanow



</doc>
<doc id="4882132" url="https://pl.wikipedia.org/wiki?curid=4882132" title="Hegemony (album)">
Hegemony (album)

Hegemony – dziesiąty album studyjny szwajcarskiego zespołu metalowego Samael wydany 13 października 2017 roku przez Napalm Records. Jest to pierwszy album nagrany bez wieloletniego basisty Masa, a zarazem ostatni nagrany Makrem. Jest to również pierwszy album nagrany z Dropem i jedyny, na którym zagrał na gitarze basowej. Później przejął funkcje zwykłego gitarzysty. Jest to także pierwszy album wydany przez Napalm Records.
Lista utworów.
Autorem tekstów jest Vorph, muzykę napisał Xy z wyjątkiem utworu Helter Skelter, który jest coverem piosenki zespołu The Beatles.
Utwory dodatkowe:

</doc>
<doc id="4882136" url="https://pl.wikipedia.org/wiki?curid=4882136" title="Igowka">
Igowka



</doc>
<doc id="4882144" url="https://pl.wikipedia.org/wiki?curid=4882144" title="Chorwacja Dalmatyńska (księstwo)">
Chorwacja Dalmatyńska (księstwo)

Chorwacja Dalmatyńska, także Chorwacja Przymorska lub Nadmorska (chorw. "Dalmatinska"/"Primorska" "Hrvatska") – jeden z dwóch, obok Księstwa Dolnopanońskiego, wczesnośredniowiecznych tworów państwowych na obszarze współczesnej Chorwacji. Księstwo funkcjonowało w rejonie Dalmacji od początków IX do X w., kiedy to, za sprawą domniemanej koronacji księcia Tomisława i zjednoczenia ziem chorwackich, przekształciło się w Królestwo Chorwacji.
Księstwo Chorwatów Dalmatyńskich było rdzeniem terytorium chorwackiego pod względem politycznym, gospodarczym i kulturowym. Stało się ważniejszą częścią zjednoczonego państwa Chorwackiego – stanowiło ośrodek chorwackiej państwowości, centrum kultury i piśmiennictwa, wyróżniało się również unikatową działalnością budowlaną. W porównaniu z Księstwem Dolnopanońskim, położonym na pograniczu kilku potężnych państw, Chorwacja Dalmatyńska zachowała w IX i X w. znacznie większą niezależność. IX w. w historii Chorwacji Dalmatyńskiej został naznaczony frankijską, bizantyjską i papieską rywalizacją o wpływy na jej terytorium.
Historia.
Geneza.
Odrodzenie Awarów.
Po śmierci Samona ok. 661 r. rozpadł się tworzony przez niego związek plemion słowiańskich, jednak państwo Awarskie długo nie odzyskało swojej poprzedniej potęgi.
Osiedlając się na obszarze Dalmacji oraz w Panonii, między rzeką Sawą i Drawą, na terenie określanym później mianem Slawonii (jako graniczne terytorium Słowian), Chorwaci korzystali z poparcia cesarza bizantyńskiego – Herakliusza I. Cesarz chętnie pozwalał plemionom niezależnym od Awarów na przejęcie ziem dawnych prowincji rzymskich, nad którymi i tak nie mógł po najazdach Słowian sprawować faktycznej kontroli.
W VIII w., wskutek napływu nowych ludów koczowniczych do Panonii, Awarowie odrodzili się, ponownie skonsolidowali kaganat i wznowili podboje. Słowianie, zwłaszcza w Slawonii, znów musieli się pogodzić z zależnością od swych potężniejszych sąsiadów. 
Nowa potęga – Frankowie.
Schyłek VIII w. przynosi dla regionu istotne zmiany polityczne – pojawia się potęga Franków, która doprowadza do klęski państwo awarskie. Po podboju Istrii (788 r.) i zwycięstwie nad Awarami (796 r.) władca frankijski, Karol Wielki, założył na ich terenach kilka okręgów administracyjnych, tzw. marchii, na których czele stali margrabowie, tj. namiestnicy cesarscy. W początkach IX w. Cesarstwo Bizantyjskie stoczyło z Frankami ciężką, lecz zwycięską walkę, o miasta dalmatyńskie. Wojna zakończyła się w 812 r. pokojem w Akwizgranie między Karolem Wielkim a cesarzem bizantyńskim – Michałem I. Zawarto porozumieniem polityczne, zgodnie z którym władca frankijski otrzymał Istrię oraz kontynentalną część Chorwacji, a szczególnie istotne, przybrzeżne miasta o rodowodzie antycznym, tj. Zadar, Split, Trogir i Dubrownik, oraz wyspy położone wzdłuż wybrzeża, tj. Krk, Cres, Osor i Rab, pozostały pod panowaniem bizantyjskim (większa część terenów zamieszkanych przez Słowian pozostała w rękach Franków). Bizantyjskie włości w Dalmacji zamieszkiwała ludność romańska zorganizowana w gminy miejskie, na których czele stał biskup oraz tzw. "prior". Obu przedstawicieli władzy wybierali mieszkańcy danego miasta.
Na przełomie VIII i IX w. Bizancjum utworzyło tem Dalmacji (okręg administracyjno-wojskowy) z ośrodkiem w Zadarze, na którego czele, z ramienia cesarza, stanął strateg dowodzący flotą stacjonującą w bizantyjskich miastach Dalmacji. Bezpośrednia władza Bizancjum w Dalmacji przetrwała do lat 20. IX w. Cesarz Michał II, po utracie Krety w 827 r. i zaatakowaniu Sycylii przez Arabów, wycofał flotę z miast dalmatyńskich. Tem Dalmacji przestał tymczasowo istnieć, a miasta i wyspy dalmatyńskie pozostawiono bez cesarskiego nadzoru.
Pierwsze państwo Chorwatów.
Po pokoju w Akwizgranie w źródłach pojawiają się wiarygodne informacje o powstaniu na terenie dzisiejszej Chorwacji dwóch ośrodków władzy państwowej: w Panonii (tzw. "Chorwacji Posawskiej") i w Dalmacji (tzw. "Chorwacji Dalmatyńskiej"). Na obszarze Dalmacji Frankowie ustanowili władzę pod panowaniem miejscowych książąt i po umocnieniu swojej pozycji rozpoczęli proces intensywnej chrystianizacji Chorwatów oraz budowy struktur kościelnych. Według znalezisk archeologicznych centrum nowego księstwa znajdowało się między Kninem a Ninem. Lokalizacja ta miała istotne znaczenie, ponieważ znajdowała się w bliskiej odległości do bizantyjskiego Zadaru, a Nin był siedzibą biskupa stojącego na czele diecezji obejmującej całe chorwackie księstwo. 
Pierwszym znanym księciem, który prawdopodobnie panował w rejonie Dalmacji był Wyszesław – władca znany jedynie z inskrypcji wyrytej na tzw. "chrzcielnicy Wyszesława". Nie wiadomo jednak z całą pewnością kiedy, nad jakim ludem ani nad jakim terytorium panował. Tradycja postrzega go jako pierwszego władcę Chorwacji Dalmatyńskiej, za którego Chorwaci przyjęli chrześcijaństwo, choć brak na to dowodów naukowych.
Pierwszy potwierdzony źródłowo książę słowiański, który najprawdopodobniej został wybrany przez Chorwatów i zatwierdzony przez władze frankijskie – Borna, w 819 r. wymieniany jest jako "książę Dalmacji", a już w 821 r. jako "książę Dalmacji i Liburni" (obecnie Lika). Książę uznawał zwierzchnictwo władcy Franków, Karola Wielkiego, a później Ludwika I Pobożnego. Oprócz centrum państwa władca Chorwacji Dalmatyńskiej sprawował również kontrolę nad obszarem zwanym obecnie Liką, między górami Velebit, Gvozd i rzeką Raš (odgraniczając ziemie księstwa od Istrii), gdzie utworzono trzy żupanie: Krbava, Lika i Gacka, które zamieszkiwało słowiańskie plemię Gaczan oraz szczątki ludności awarskiej ocalałe po klęsce z rąk Karola Wielkiego. Trzema żupaniami zarządzał, w IX-X w., chorwacki ban w imieniu księcia Chorwacji Dalmatyńskiej.
Chorwackie księstwo nie obejmowało większych, nadmorskich miast, które formalnie pozostawały pod władzą Bizancjum oraz cechowały się silną odrębnością kulturową. Władza Bizancjum na tych terenach była raczej formalna – przeważały tożsamości lokalne, miejskie, a nie jedna, wspólna tożsamość Dalmacji bizantyńskiej. Mimo formalnej władzy Bizancjum nad ważnymi miastami, biskupstwa podlegały tradycyjnie Rzymowi, podobnie jak inne diecezje dawnego Illyricum.
Chrześcijaństwo w Chorwacji – życie na pograniczu dwóch kultur.
Nie sposób wskazać konkretnej daty przyjęcia chrztu przez Chorwatów, ponieważ Słowianie przybyli już na tereny, na których chrześcijaństwo istniało. Można przypuszczać, że chrystianizacja elit rozpoczęła się w VII w. (za sprawą duchowieństwa romańskiego bizantyjskiej Dalmacji), a masowo zaczęła przebiegać, na terenach pod zwierzchnictwem frankijskim (podległym patriarchatowi Akwilei) w początkach wieku IX. Symbolem tego procesu jest zachowana do dziś tzw. "chrzcielnica Wyszesława".
Przypuszczalnie w II poł. IX w. uczniowie św. Cyryla i Metodego zostali przez Bizancjum wykupieni z Wenecji i wysłani na tereny Istrii, Dalmacji oraz wysp zatoki Kvarner. Tak wschodnie dziedzictwo braci sołuńskich dotarło i rozprzestrzeniło się na terytorium Chorwacji, gdzie słowiańską tradycję kultywowali benedyktyni, a następnie paulini i franciszkanie. Głagolica, przyniesiona wraz z tradycją cyrylo-metodyjską, która stała się alfabetem nie tylko liturgii, ale również dokumentów świeckich, m.in. statutów miast, umów prawnych, a nawet beletrystyki, pozostała głównym alfabetem języka staro-cerkiewno-słowiańskiego w redakcji chorwackiej aż do XVI w., a ostatni mszał głagolicki został wydrukowany w roku 1893. Ryt słowiański w języku scs. przyczynił się do powstania niezwykle oryginalnego modelu kulturowego na ziemiach Chorwackich. Polegał on na stopieniu się pochodzącej ze wschodu liturgii słowiańskiej z rzymskim katolicyzmem. Ludność Chorwacka mieszkała ówcześnie na swoistym pograniczu cywilizacyjnym – między wschodem a zachodem, gdzie obok język łacińskiego i liturgii kościoła rzymskiego rozprzestrzeniała się również liturgia w rycie słowiańskim. Liturgia słowiańska według obrządku rzymskiego umożliwiła Chorwatom stworzenie hybrydowego modelu kulturowego – osadzonego w świecie zachodnim, a jednocześnie silnie związanego z tradycją bizantyjską, mimo iż formalnie na terenach chorwackich był on pod jurysdykcją Rzymu. Świadectwem uczestniczenia Chorwatów w dziedzictwie wschodu jest m.in. wyraz "Jezus", który w j. chorwackim używany jest w prawosławnym wariancie "Isus", a nie "Jesus".
Powstanie Ljudevit.
Za pierwszego znanego księcia Chorwacji Panońskiej uznaje się Wojnomira, który miał wspierać Franków w decydującej o losach regionu wojnie z Awarami w rejonie Panonii. Zarówno on sam, jak i jego następcy byli frankijskimi wasalami, a obszar ich panowania rozciągał się między rzeką Drawą i Sawą. Kolejnym księciem był Ljudevit panujący w grodzie Sisak. Obaj ówcześni władcy Chorwatów (Borna i Ljudevit) byli wasalami Franków, lecz ten drugi, jak donoszą kroniki: „z powodu arogancji margrabiego Friuli – Kadolaha, postanowił się przeciw niemu zbuntować i uniezależnić”. W 819 r. wybuchło powstanie zbrojne skierowane przeciwko zwierzchności frankijskiej (tzw. "Powstanie Ljudevita"). Książę Chorwacji Dalmatyńskiej, Borna, poparł stronę frankijską. „W pierwszej fazie Ljudevit osiągał pewne sukcesy, a wojska Borny zmuszone były wycofać się nad Adriatyk – w okolice Novego Vinodolskiego. Sam Borna uszedł z życiem dzięki pomocy swojej drużyny”. Książę Chorwacji Dalmatyńskiej zmarł ok. 821/822 r., a po jego śmierci tę samą pro-frankijską politykę kontynuował jego następca – Władysław. Ostatecznie dopiero w 823 r. ogromna armia, wspierana przez siły wysłane z dzisiejszych Włoch, pokonała Ljudevita. Po klęsce książę zbiegł do bliżej nieznanych serbskich posiadłości w Dalmacji, co jest również potwierdzeniem tezy, iż Borna nie władał w owym czasie całą Dalmacją. Upadek powstania w Panonii przyczynił się do umocnienia w Dalmacji frankijskiej administracji oraz zachodniego chrześcijaństwa.
Umacnianie pozycji księstwa – między Frankami a Bizancjum.
Klęska powstania Ljudevita przyczyniła się do umocnienia w Dalmacji administracji frankijskiej, a co za tym idzie, również zachodniego chrześcijaństwa. Kontynuowana przez następców Borny polityka pro-zachodnia, zachodniochrześcijańska, ale również wchodząca w krótkotrwałe sojusze z Bizancjum, rozpoczęła proces powolnego wyzwalania się z bezpośrednich wpływów frankijskich, aż do uzyskania pełnej autonomii oraz poważnej pozycji politycznej w całym regionie. 
W 839 r. chorwacki książę Mislaw (panujący od ok. 839 do ok. 852 r.) zawarł pokój z Wenecją, której doskwierały niewielkie i nadzwyczaj zwrotne statki chorwackie. Przeniósł siedzibę z Ninu do Klisu położonego koło Splitu – dużego romańskiego miasta, z którego duchowieństwem książę utrzymywał dobre stosunki. Najprawdopodobniej wzniósł on również kościół św. Jerzego w Putalju pod Splitem (Kaštela).
Kolejnym chorwackim władcą umacniającym pozycję księstwa był Trpimir I (panujący od ok. 845/852 do 864 r.) – założyciel dynastii Trpimirowiczów. Trpimir jako pierwszy nazywa siebie "księciem Chorwatów" (łac. "dux Chroatorum"), a nie Dalmacji – odejście od kwalifikacji terytorialnej na rzecz etnicznej świadczy o sile władcy. Choć nie zostało to z całą pewnością potwierdzone, to właśnie Trpimirowi przypisywana jest fundacja pierwszego klasztoru benedyktyńskiego w Rižinicach. Nadał w ten sposób kierunek kulturalnego i oświatowego rozwoju swego państwa. Biorąc pod uwagę znaczenie zakonu św. Benedyktyna w dziejach kultury chorwackiej akt ten ma znaczenie niebagatelne. Książę, podobnie jak jego poprzednicy i następcy, zmuszony był do prowadzenia polityki wielowektorowej. Z jednej strony pozostawał pod formalnym zwierzchnictwem Franków, z drugiej zaś musiał utrzymywać stosunki z Bizancjum, które w latach 40. i 60. IX w. podejmowało starania o umocnienie swojej pozycji nad Adriatykiem przez ponowne ustanowienie tamże podległej sobie jednostki administracyjno-wojskowej, tzw. "temu".
W latach 60. IX w. doszło do konfliktu o podział kompetencji w Kościele między papieżem w Rzymie a patriarchą Konstantynopola. Arcybiskup Splitu zdecydował się (za zgodą papiestwa) na pozostanie przy patriarsze Konstantynopola, a następnie wyraził Trpimirowi zgodę na utworzenie pierwszego chorwackiego biskupstwa w Ninie, podległego Akwilei (której przysługiwało prawo prowadzenia misji na tym terenie). To wydarzenie rozpoczęło okres kilkudziesięciu lat rywalizacji biskupstwa w Ninie (podległego papieżowi) i arcybiskupstwa w Splicie (podległego Konstantynopolowi). Niewykluczone, że Trpimir dostrzegał konieczność włączenia do swego państwa prestiżowego, nominalnie bizantyjskiego miasta, Splitu – spadkobiercę starożytnej Salony.
Kolejny władca, Domagoj (panujący od ok. 864 do 878 r.), nie był spokrewniony z Trpimirem, wywodził się z plemienia Neretwian. Władzę objął, po śmierci Trpimira I, w okresie walk wewnętrznych między stronnikami bizancjum i papiestwa. Władca ten wciąż jest źródłem wielu sporów historyków, m.in. w kwestii interpretacji polityki jaką prowadził. Kroniki weneckie określają go jako „najgorszego księcia słowiańskiego”, a papież Jan VIII, oskarża go o „sprzyjanie piractwu”. Domagoj prawdopodobnie przy użyciu floty plądrował wybrzeża Italii, w tym nawet port Bari, napadał na Wenecjan również na Istrii i w Zalewie Pirańskim. Po śmierci księcia w zawierusze walk, do kraju sprowadzono z Bizancjum (dokąd uciekł po przegranej walce o tron) jednego z synów Trpimira I – Zdesława, który miał zwrócić politykę Chorwacji Dalmatyńskiej w stronę Imperium Bizantyńskiego. Przypadało to na okres potęgi cesarstwa wschodniego (pod rządami Bazylego I), które odzyskało hegemonię w rejonie dalmatyńskich miast i wysp.
Zdesław (panujący od 878 do 879 r.) zawiązał z Bizancjum sojusz, który miał mu umożliwić zrzucenie zwierzchnictwa Franków. W tym czasie cesarz Bazyli I, starając się zabezpieczyć bizantyjskie posiadłości na wschodnim wybrzeżu Adriatyku, zobowiązał bizantyjskie miasta w Dalmacji do płacenia chorwackiemu władcy tzw. "daniny pokoju" w zamian za gwarancję nienaruszalności włości cesarskich. Okazało się jednak, że zbyt silny związek z Bizancjum stał się dla Chorwatów problemem w sytuacji, gdy ich państwu nie zagrażało słabnące imperium Franków. W 879 r. Zdesława zabili najprawdopodobniej niezadowoleni stronnicy przyszłego władcy – Branimira, kończąc krótki zwrot polityczny księstwa w kierunku wschodu. Prawdopodobnie w owym czasie wśród chorwackich elit ścierały się różne wizje uzyskania autonomiczności: pro-frankijska i pro-bizantyjska. Ostatecznie, mimo podporządkowania Frankom, ciągła obecność Bizancjum w miastach dalmatyńskich oraz sojusze z papiestwem wzmocniły procesy umożliwiające uzyskanie autonomii.
Między papieżem w Rzymie a patriarchą Konstantynopola.
Książę Branimir (panujący od ok. 879 do ok. 888/892 r.) zdecydował o całkowitym zwrocie polityki w kierunku Rzymu. Ten sam papież (Jan VIII), który ganił Domagoja, napisał do Branimira list, w którym błogosławi go i „jego naród”; nazwał go również swoim „drogim synem”. Jest to z pewnością potwierdzenie niezależności księcia i autonomiczności jego księstwa. Przy słabnącej władzy cesarskiej i powolnym rozkładzie państwa Franków dla księcia liczyły się dobre relacje z papieżem, którego poparcia potrzebował do zapewnienia autonomii swojego księstwa. Branimir odegrał istotną rolę w tworzeniu i umacnianiu chorwackiego biskupstwa Ninie. Książę jako pierwszy próbował rozszerzyć swoje wpływy na bizantyjskie miasta Dalmacji. W 886 r. kościoły chorwacki i dalmatyński zostały czasowo zjednoczone, po tym jak chorwacki biskup Ninu, Teodozjusz, przejął diecezję w Splicie; konsekracja odbyła się w Akwilei. Najprawdopodobniej za panowania Branimira w kościołach dalmatyńskich rozpowszechniła się msza w obrządku słowiańskim (liturgia i święte księgi w języku słowiańskim, napisane pismem głagolickim), a działalność uczniów św. Cyryla i Metodego znacznie się rozszerzyła (sam Metody najprawdopodobniej podróżował przez Chorwację w 880 r., w drodze do Rzymu). W 887 r. Wenecjanie zaatakowali chorwackich Neretwian i zostali pokonani pod Makarską. Zwycięstwo Chorwatów oraz śmierć doży, Pietro I Candiano, dało Chorwacji możliwość narzucenia na Wenecjan obowiązku płacenia daniny, która to utrzymała się aż do roku tysięcznego, w zamian za możliwość wolnej żeglugi wzdłuż wschodniego wybrzeża Adriatyku. Kilkanaście lat pełnego bezpieczeństwa państwa podczas rządów Branimira jest przez część badaczy określanych jako najkorzystniejszy okres dla ówczesnej Chorwacji. Tak sprzyjających warunków nie mieli już następcy księcia.
Muncimir panował od ok. 888/892 do ok. 910/914 r. Był najmłodszy synem Trpimira I, zasiadał na Tronie w Bijaći, koło Trogiru. Jego ojciec, w 852 r., zapisał kościół św. Jerzego w Putalju arcybiskupowi splickiemu, Petarowi, podczas gdy ten był jeszcze podległy papieżowi w Rzymie. Po rozłamie w latach 60. IX w. arcybiskup opowiedział się po stronie patriarchy Konstantynopola i utracił kościół na rzecz wiernego Rzymowi biskupstwa w Ninie. Za czasów Muncimira okoliczności się zmieniły, arcybiskup splicki znów znalazł się po stronie papieża w Rzymie i upominał się o swoją utraconą posiadłość w Chorwacji. Muncimir wydał wyrok na korzyść praw historycznych, co oznaczało, że majątek wraz z kościołem zostanie zwrócony arcybiskupowi w Splicie. Dokument zaświadczający o werdykcie księcia wskazuje na fakt, iż Chorwacja była wówczas państwem o uregulowanym systemie prawnym, posiadała dwór, kancelarię nadworną, wielu dworzan, książęcą świtę (dla księcia i księżnej) – państwo zorganizowane na wzór władców frankijskich. Pismo, zachowane jedynie w kopii, wymienia również jako świadków wojewodów z Livna i Kliša, co stanowi pierwszą wzmiankę o województwach jako ośrodkach władzy w Chorwacji.
Tomisław – na drodze do Królestwa Chorwacji.
Najwybitniejszym z władców wczesnośredniowiecznej Chorwacji był Tomisław (panował od ok. 910 do ok. 928), prawdopodobnie wnuk Trpimira I. Chorwacka tradycja uznaje, że był to pierwszy koronowany władca Chorwacji, który, po odparciu najazdu Węgrów, zjednoczył Panonię i Dalmację oraz skuteczną dyplomacją przejął kontrolę nad dotychczas bizantyjskimi miastami wybrzeża. Powyższe tezy są jednak, w głównej mierze, wytworem romantycznych historyków opierających się na szczątkowych materiałach źródłowych, m.in. nierzetelnych informacjach z Latopisu popa Duklanina. Obecnie nie ma wiarygodnych i jednoznacznych dowodów na koronację Tomisława (nie wspominając już o konkretnej dacie – 925 r.), czy nawet na symboliczne zjednoczenie ziem Chorwackich (tj. Dalmacji i Panonii). Faktem jest, iż, współczesny księciu, papież Jan X w swych listach określał Tomisława tytułem "rex", który w językach słowiańskich tłumaczony był jako król. Wiadomo na pewno, że książę (być może król) Chorwatów napotkał na swojej drodze tych samych przeciwników, co jego poprzednicy, a byli nimi przede wszystkim Wenecjanie, Bizancjum i bizantyjskie miasta na wybrzeżu, problem metropolii splickiej, Bułgarzy, i novum, przybyły z Azji, lud koczowniczy, postrach ówczesnej Europy środkowej – Węgrzy. Władca zmuszony był toczyć walki obronne z, prowadzącymi ekspansję na zachód, Madziarami. Uznaje się, że władca zdołał nie tylko odeprzeć ich ataki, lecz nawet podporządkować sobie zajęte przez nich ziemie między Sawą i Drawą, dzięki czemu Chorwacja po raz pierwszy w swej historii została zjednoczona. Od tamtego czasu aż do dziś Drawa jest granicą między Chorwacją a Węgrami. Drugim sukcesem było, w 926 r., odparcie armii bułgarskiej, wysłane przez cara Symeona I. Tomisław traktowany był jako ceniony sojusznik przez dwór bizantyński, cieszył się także uznaniem papiestwa. W czasach Tomisława Chorwacja zyskała na krótki czas pozycję regionalnego mocarstwa. Potęga władcy nie ulega wątpliwości: autonomia i szacunek papieża Jana X, prawdopodobnie zwycięskie wojny z Bułgarami i Węgrami, wiarygodne informacje o silnej armii (dla której podziw wyrażał Konstantyn VII Porfirogeneta) – to wszystko buduje wizerunek najpotężniejszego Chorwackiego władcy od początku istnienia państwa.

</doc>
<doc id="4882147" url="https://pl.wikipedia.org/wiki?curid=4882147" title="Wołoki">
Wołoki



</doc>
<doc id="4882149" url="https://pl.wikipedia.org/wiki?curid=4882149" title="Mistrzostwa Europy w Judo 1966">
Mistrzostwa Europy w Judo 1966

Mistrzostwa Europy w Judo 1966 – piętnasta edycja czempionatu europejskiego w tej dyscyplinie sportu. Mistrzostwa odbyły się w Luksemburgu w 1966 roku. W trakcie ich trwania rozegrano 6 konkurencji indywidualnych oraz zawody drużynowe. 
Medaliści.
Tabelę medalistów sporządzono na podstawie:

</doc>
<doc id="4882153" url="https://pl.wikipedia.org/wiki?curid=4882153" title="Zabołocie (Chojniki)">
Zabołocie (Chojniki)



</doc>
<doc id="4882164" url="https://pl.wikipedia.org/wiki?curid=4882164" title="Psilosiphon scoparius">
Psilosiphon scoparius

Psilosiphon scoparius – gatunek krasnorostu z rodziny "Batrachospermaceae". Gatunek typowy i jedyny (stan na rok 2020) przedstawiciel rodzaju "Psilosiphon", który w związku z tym jest rodzajem monotypowym. Rośliny te mają plechy w postaci kępek złożonych widocznych gołym okiem krótkich nici. Występują w Australii i na Nowej Zelandii.
Budowa.
Plecha gametofitu nitkowata, w postaci kępki zbudowanej zwykle z kilkunastu nici wyrastających z części chwytnikowej. O niciach sztywnych, cylindrycznych i słabo rozgałęziających się. Plechy o długości od 14-33 mm i szerokości 0,5-1,5 mm. Gładkie i bez węzłów. Jednoosiowe. Okorowanie dość zwarte. Jego komórki prawie niezróżnicowane pod względem wielkości. Dystalne od półkulistych do kulistych, pozostałe od prawie sześciennych do prawie cylindrycznych. Nici okorowania czasem zakończone jednokomórkowym włosem o długości do 60 μm. Z wiekiem niektóre komórki rozdymają się, przypominając zarodnie. Jądra komórkowe znajdują się w centrum komórek. W pełni wykształcone dyskowate chloroplasty występują nie tylko w komórkach okorowania, gdzie zajmują większą część komórki, ale również rdzenia, gdzie są mniejsze. Komórki obu warstw mają mało wakuol lub nie mają ich wcale. Plemnie są rozrzucone po plesze, nie tworząc skupisk. Plechy oliwkowozielone, wysychając – czernieją. 
Z wyglądu przypomina lemaneę. Młode osobniki tych rodzajów są prawie nierozróżnialne. Różnią się m.in. obecnością wakuoli, które u lemanei mogą zajmować większość komórki. U lemanei również różnice między rdzeniem a okorowaniem są wyraźniejsze.
Biologia i ekologia.
Rozmnaża się przez rozmnóżki, co jest unikatowe wśród "Batrachospermales". Wytwarza również zarodniki, powstające na szczycie nici okorowania. Rozmnażanie płciowe jest słabo zbadane. Nie zaobserwowano fazy karposporofitów.
Żyje w oligotroficznych i polihumusowych strumieniach południowo-wschodniej Australii (z Tasmanią) i Nowej Zelandii, nie zamierając na okres zimowy.
Odkrycie i pozycja taksonomiczna.
Gatunek opisał Timothy Entwisle w 1989. Za Miejsce typowe przyjął potok Lamonds Creek (Lyrebird Creek) w rezerwacie Barren Grounds pomiędzy miejscowościami Jamberoo i Robertson (34°39'S, 150°44'E).
Nazwa rodzaju ma źródłosłów w języku greckim, oznaczając 'gładką rurę'. Epitet gatunkowy z kolei ma źródło łacińskie, nawiązując do kształtu miotły. W momencie opisania przyjęto formę gramatyczną "scoparium", następnie zastąpioną przez "scoparius".
Ze względu na podobieństwo do przedstawicieli rodzaju lemanea przyjęto, że rodzaj "Psilosiphon" należy do rodziny "Lemaneaceae". Po kilku latach i dalszych analizach zaproponowano wyodrębnienie rodziny "Psilosiphonaceae" Entwisle, Sheath, Müller et Vis 1996. Oznaczało to, że zarówno rodzaj "Psilosiphon" jest taksonem monotypowym, jak i jego rodzina. Sami autorzy nazwy uważali, że taki stan może być skutkiem zbyt słabego poznania gatunku. Badania molekularne wskazały, że wyróżnianie rodziny "Psilosiphonaceae" nie ma uzasadnienia i została ona uznana za synonim rodziny "Batrachospermaceae".
Nazwę "Psilosiphon" zaproponowano dla innej rośliny – z rodziny kosaćcowatych. Po zorientowaniu się, że nazwa ta jest już zajęta, autorzy przemianowali wyodrębniony przez siebie rodzaj na "Afrosolen".

</doc>
<doc id="4882165" url="https://pl.wikipedia.org/wiki?curid=4882165" title="Psilosiphon">
Psilosiphon



</doc>
<doc id="4882170" url="https://pl.wikipedia.org/wiki?curid=4882170" title="Johny Grün">
Johny Grün

Johny Grün (ur. 19 czerwca 1897, zm. 1940) – luksemburski sztangista. Uczestniczył w Letnich Igrzyskach Olimpijskich w 1920 roku oraz w 1924 roku. W pierwszej rywalizacji w kategorii do 67,5 kg zajął 8. miejsce. Cztery lata później w Paryżu w kategorii wagi lekkiej zajął 18. miejsce.

</doc>
<doc id="4882174" url="https://pl.wikipedia.org/wiki?curid=4882174" title="Kościół Santa Sofia w Wenecji">
Kościół Santa Sofia w Wenecji

Kościół Santa Sofia w Wenecji (pol. kościół św. Zofii) – rzymskokatolicki kościół w Wenecji pod wezwaniem św. Zofii. Administracyjnie należy do Patriarchatu Wenecji. Jest kościołem filialnym w parafii San Felice Martire, wchodzącej w skład dekanatu Cannaregio – Estuario.
Historia.
XI–XVIII w..
Według Giuseppe Gallicciolli kościół Santa Sofia został wzniesiony w roku 886 z inicjatywy Giorgia Trilimpola, jednak według większości badaczy dokonało się to w roku 1020 z inicjatywy Pietra Gussoniego i Giorgia Tribuna. Niepewność co do roku powstania świątyni dotyczy również czasu erygowania parafii, która według Flaminia Cornera powstała razem z kościołem w 1020 roku. Pierwotny kościół miał trzy nawy z zakończone wytwornymi, ośmiobocznymi apsydami. Najwcześniejsze wzmianki pisane o kościele pochodzą z 1111 roku, zaś jego przebudowy zostały odnotowane w latach 1225, 1568 i 1698. Tę ostatnią zrealizowano pod kierunkiem Antonia Gaspariego, gdy proboszczem był Tommaso Curini; w jej efekcie kościół uzyskał obecny wygląd. 28 lutego 1760 roku spłonął w pożarze, po czym został odbudowany. Do 1807 roku miał status kolegiaty. Parafią zarządzała kapituła składająca się z czterech księży, diakona i subdiakona. W okresie późniejszym obowiązki duszpasterskie i administracyjne były powierzane wyłącznie proboszczowi.
XIX i XX w..
Na mocy dekretu napoleońskiego Królestwa Włoch z 5 czerwca 1805 roku (oraz kolejnych dekretów) zainicjowano w Wenecji proces kasat i przekształceń kościołów i klasztorów oraz zmian granic parafii. W 1810 roku parafia Santa Sofia została zniesiona, a jej teren został następnie włączony do parafii Santi Ermagora i Fortunato (potocznie San Marcuola). Sam kościół został sprzedany żydowskiemu kupcowi, który przekształcił go w magazyn, a jego wyposażenie rozdał. Odkupiony przez Giovanniego Rebelliniego w lipcu 1834 roku został przez niego podarowany parafii San Felice Martire, z zobowiązaniem utrzymywania go zawsze otwartego dla kultu; gruntownie odrestaurowany, został ponownie otwarty w czerwcu 1836 roku. Od 1 stycznia 1945 roku jest kościołem filialnym w parafii San Felice Martire.
Architektura.
Kościół Santa Sofia wznosi się wśród zabudowy i wąskich uliczek, równolegle do ulicy Strada Nuova, którą wytyczono w 1871 roku. W roku następnym przed niedokończoną fasadą kościoła zbudowano dom dla księdza Don Massiaglii. Teren przed fasadą był już zabudowany w 1500 roku, co ukazuje rycina Jacopa de’ Barbari. Masywna, XIII-wieczna kampanila ma 19 m wysokości i system dzwonów uruchamianych ręcznie. Z prawej strony fasady znajduje się prosty portal zwieńczony architrawem, otynkowany białym marmorino. Do kościoła prowadzi również wejście boczne, od strony Calle del Christo. Kościół dał nazwę placowi, na który wychodzi jego fasada.
Wnętrze.
Wnętrze kościoła, odrestaurowane w 1836 roku, ma trzy nawy, oddzielone od siebie eleganckimi, klasycznymi kolumnami z kamienia istryjskiego, które wspierają półokrągłe łuki arkad, co jest pozostałością systemu zaprojektowanego przez Gaspariego pod koniec XVII wieku. Nawa główna jest przekryta jest sklepieniem beczkowym, natomiast nawy boczne sklepieniami krzyżowymi. Drewniane ołtarze są umieszczone w płytkich niszach w ścianach. Główna apsyda wznosi się na planie kwadratu. Jej strop zdobi sztukateria.
Dzieła sztuki.
Po zniesieniu kościoła większość dzieł sztuki i niektóre ołtarze zostały utracone. Po ponownym jego otwarciu w XIX wieku prywatni darczyńcy przekazali na jego rzecz szereg dzieł sztuki. Należą do nich obrazy przedstawiające mniej znanych świętych oraz pięć posągów świętych, przeniesionych z ołtarza Scuoli dei Barbieri w kościele Santa Maria dei Servi. Są to dwaj święci na wewnętrznej fasadzie (Kosma i Damian) oraz para świętych na ołtarzu (Łukasz i Andrzej), dzieło warsztatu Rizza. Madonna na ołtarzu w lewej nawie jest przypuszczalnie dziełem André Beauneveu lub Bartolomea Bona. "Chrzest Chrystusa" nad głównym ołtarzem namalował Daniele Heinz.
Związek z Benedettem Marcello.
Kościół Santa Sofia był bardzo ceniony przez weneckiego kompozytora Benedetta Marcello, który skomponował dla niego kilka spośród swoich słynnych psalmów. W tym kościele chciał też być pochowany.

</doc>
<doc id="4882175" url="https://pl.wikipedia.org/wiki?curid=4882175" title="Karabinek Kar98k">
Karabinek Kar98k



</doc>
<doc id="4882182" url="https://pl.wikipedia.org/wiki?curid=4882182" title="Zbiorniki wodne w Radzanowie">
Zbiorniki wodne w Radzanowie

Zbiorniki wodne w Radzanowie – zespół czterech sztucznych zbiorników wodnych zlokalizowanych na północ od Radzanowa (powiat buski, województwo świętokrzyskie), w odległości około trzech kilometrów na południe od Parku Zdrojowego w Busku Zdroju.
Na zespół składają się, począwszy od zachodu: Staw Rogowy, Staw Duży Ogrodowy, Staw Piaskowy i zbiornik rekreacyjny Radzanów.
Zbiornik Radzanów o powierzchni 11 hektarów powstał w  2010. Obecnie mogą z niego korzystać jedynie wędkarze, gdyż kąpiel w nim jest zabroniona z uwagi na zły stan wód. Akwen jest zarybiany i pozostaje w zarządzie Koła Wędkarskiego z Buska-Zdroju, stanowiąc jego wodę wewnętrzną. Na zbiorniku rozgrywane są zawody wędkarskie. Wolno tu uprawiać wędkarstwo spławikowo-gruntowe, spinningowe, podlodowe, muchowe. Dominującymi rybami są karp, karaś i leszcz. W wodach zbiornika żyją też płocie, okonie, szczupaki, sandacze, sumy, amury, liny i tołpygi. Do terenu zbiornika przylega obszar rekreacyjny z boiskiem do piłki plażowej i wypożyczalnią sprzętu wodno-rekreacyjnego. Znajduje się tu także mała gastronomia, toalety i pomieszczenia socjalne.

</doc>
<doc id="4882187" url="https://pl.wikipedia.org/wiki?curid=4882187" title="Materializm mechanistyczny">
Materializm mechanistyczny



</doc>
<doc id="4882190" url="https://pl.wikipedia.org/wiki?curid=4882190" title="Elim Chan">
Elim Chan

Elim Chan (; ur. 18 listopada 1986 w Hongkongu) – chińska dyrygentka. Od sezonu koncertowego 2019/2020 jest głównym dyrygentem Antwerpskiej Orkiestry Symfonicznej, a także głównym dyrygentem gościnnym Królewskiej Szkockiej Orkiestry Narodowej od sezonu 2018/2019.
Edukacja.
Śpiewała w chórze dziecięcym w Hongkongu, a w wieku sześciu lat zaczęła grać na pianinie. Uzyskała stopień licencjata w dziedzinie muzyki w Smith College w stanie Massachusetts. Potem studiowała na Uniwersytecie Michigan, gdzie była dyrektorem muzycznym Orkiestry Symfonicznej Kampusu Uniwersytetu Michigan oraz Orkiestry Popowej Michigan. Uzyskała stopień magistra i doktora w zakresie dyrygentury i ukończyła studia jako dyrygent w roku 2014. Chan otrzymała stypendium im. Bruno Waltera w 2013 r., a w roku 2015 uczęszczała na kursy mistrzowskie Bernarda Haitinka w Lucernie.
Kariera muzyczna.
W grudniu 2014 r., w wieku 28 lat, Chan zwyciężyła w konkursie dyrygenckim im. Donatelli Flick. Zwycięstwo w tym konkursie przyniosło jej stanowisko drugiego dyrygenta Londyńskiej Orkiestry Symfonicznej na sezon koncertowy 2015/2016. W sezonie 2016/2017 uczestniczyła w programie stypendialnym Dudamela wraz z Orkiestrą Filharmonii w Los Angeles.
W sezonie 2018/2019 została stałym dyrygentem gościnnym Królewskiej Szkockiej Orkiestry Narodowej, zastępując na tym stanowisku Thomasa Søndergårda.
Od sezonu 2019/2020 jest głównym dyrygentem Antwerpskiej Orkiestry Symfonicznej mieszczącej się na stałe w Hali Koncertowej im. Królowej Elżbiety (Koningin Elisabethzaal) w Antwerpii. Chan, podobnie jak wcześniej między innymi Edo de Waart i Jaap van Zweden, jest najmłodszym głównym dyrygentem w historii Antwerpskiej Orkiestry Symfonicznej.
Ponadto występowała jako dyrygent gościnny Orkiestry Teatru Maryjskiego, Orkiestry Filharmonii w Hongkongu, Londyńskiej Orkiestry Symfonicznej, Koninklijk Concertgebouworkest, Orchestre Philharmonique de Luxembourg, Orkiestry Philharmonia, Królewskiej Orkiestry Filharmonii w Liverpoolu, Orkiestry Symfonicznej Radia Frankfurt, Orchestre National de Lyon, Orkiestry Filharmonii w Rotterdamie, Orkiestry Symfonicznej w Houston oraz akademii muzycznej Music Academy of the West.
Dyrygowała również Orkiestrze Narodowego Centrum Sztuki (NAC) w Ottawie oraz Orchestre de la Francophonie w ramach Letniego Instytutu Muzyki NAC w 2012 r., gdzie współpracowała z Pinchasem Zukermanem. Wzięła udział w Festiwalu Muzycznym Olympus w Petersburgu i uczestniczyła w warsztatach z Orkiestrą Festiwalową Cabrillo oraz Orkiestrą Symfoniczną w Baltimore (wraz z Marin Alsop, Gerardem Schwarzem i Gustavem Meierem).
Życie prywatne.
Narzeczonym Elim Chan jest holenderski perkusista Dominique Vleeshouwers, który otrzymał Holenderską Nagrodę Muzyczną (Nederlandse Muziekprijs) w roku 2020.

</doc>
<doc id="4882192" url="https://pl.wikipedia.org/wiki?curid=4882192" title="Trayko Kitanczew">
Trayko Kitanczew



</doc>
<doc id="4882195" url="https://pl.wikipedia.org/wiki?curid=4882195" title="Wiatrak holenderski w Dąbrowie Białostockiej">
Wiatrak holenderski w Dąbrowie Białostockiej

Wiatrak holenderski w Dąbrowie Białostockiej – wiatrak holenderski z 1924 roku w Dąbrowie Białostockiej.
Historia.
Wymurowany w 1924 roku przez Jana Zabłockiego na zlecenie Jana Owsiejko. Młyn działał do 1960 roku, gdy kolejny właściciel Piotr Krzysztofik przestał go wykorzystywać. Właścicielem w 2003 roku był Urząd Miasta i Gminy w Dąbrowie Białostockiej.
Wpis do rejestru zabytków.
Wpisany do rejestru zabytków 26 czerwca 1979 roku pod numerem A-517.
Opis.
Wiatrak został zbudowany na planie koła o średnicy 8,40 m z polnych kamieni. Do wnętrza można wejść przez 4 dwuskrzydłowe drzwi. Wnętrze ma trzy kondygnacje, które mają po 4 okna. Wiatrak jest wysoki na 9,40 m i należy do niego działka o powierzchni 1755 m². Część murowana była nieruchoma, natomiast obracał się drewniany dach.

</doc>
<doc id="4882197" url="https://pl.wikipedia.org/wiki?curid=4882197" title="Bitwa pod Chorzelami">
Bitwa pod Chorzelami

Bitwa pod Chorzelami – walki Brygady Syberyjskiej płk. Kazimierza Rumszy z oddziałami sowieckiego 3 Korpusu Kawalerii Gaja Gaja w czasie pościgu prowadzonego w ramach operacji warszawskiej.
Sytuacja ogólna.
4 lipca 1920 ruszyła II ofensywa sowieckiego Frontu Zachodniego pod hasłem: "Na zachodzie ważą się losy wszechświatowej rewolucji – po trupie Polski wiedzie droga do wszechświatowego pożaru... Na Wilno – Mińsk – Warszawę – marsz!". W pierwszej dekadzie lipca przełamany został front polski nad Autą, a wojska Frontu Północno-Wschodniego gen. Stanisława Szeptyckiego cofały się pod naporem ofensywy czerwonoarmistów Michaiła Tuchaczewskiego.
Kolejne próby zatrzymania wojsk sowieckich prących na zachód nie przynosiły spodziewanych rezultatów. Obchodzący ugrupowanie obronne od północy 3 Korpus Kawalerii Gaja wymuszał dalszy odwrót wojsk polskich. Tempo natarcia wojsk sowieckich, jak na owe czasy, wydawało się oszałamiające i wynosiło ok. 20–30 km na dobę.
Wojsko Polskie traciło kolejno „linię dawnych okopów niemieckich”, linię Niemna i Szczary, czy wreszcie linię Bugu. Wojska polskie cofały się nadal, a kolejną naturalną przeszkodą terenową dogodną do powstrzymania sowieckiej ofensywy była Wisła. W godzinach wieczornych 6 sierpnia Naczelne Dowództwo Wojska Polskiego wydało rozkaz do przegrupowania i reorganizacji wojsk.
Planując stoczenie generalnej bitwy z sowieckimi wojskami Frontu Zachodniego nad Wisłą, Józef Piłsudski nakazał utworzenie 5 Armii z zadaniem osłony północnego skrzydła frontu polskiego między granicą pruską a Bugiem. Energicznie prowadzone przez nieprzyjaciela natarcie, zmusiło gen. Władysława Sikorskiego do oparcia obrony na Wkrze – ostatniej większej przeszkodzie wodnej przed Wisłą. 14 sierpnia dowódca 5 Armii gen. Władysław Sikorski otrzymał od dowódcy Frontu Północnego gen. Józefa Hallera rozkaz uderzenia na 15 Armię Augusta Korka.
Dwa dni później ruszyła kontrofensywa znad Wieprza. Zmieniło to radykalnie losy wojny. Od tego momentu Wojsko Polskie było w permanentnej ofensywie.
W ostatniej fazie bitwy nad Wisłą grupa gen. Aleksandra Osińskiego została skierowana ku granicy pruskiej w celu odcięcia odwrotu cofających się znad dolnej Wisły sowieckiej 4 Armii Aleksandra Szuwajewa i 3 Korpusu Kawalerii Gaja Gaja.
Walki pod Chorzelami.
Nocą z 22 na 23 sierpnia Brygada Syberyjska przegrupowała się forsownym marszem z Makowa w rejon Chorzel. Jej oddziały rozrzucone były na przestrzeni ok. 20 km. Dowódca brygady płk Kazimierz Rumsza zarządził jednodniowy odpoczynek.
W Chorzelach stacjonował sztab brygady, dwa bataliony 1 Syberyjskiego pułku piechoty i bateria artylerii, w Myszyńcu rozlokował się III batalion z jednym działem, Krzynowłogę Wielką obsadził II/2 Syberyjskiego pp z dwoma działami, a I batalion zatrzymał się w Janowie. Wysłano też patrole w celu nawiązania łączności z 17 Dywizją Piechoty.
Wieczorem 22 sierpnia pod Krzynowłogami pojawiły się ubezpieczenia czołowe sowieckiej kawalerii. W nocy do dowódcy polskiej brygady doszły informacje o porażce 202 pułku piechoty pod Grabowem i przebiciu się oddziałów 3 Korpusu Kawalerii przez zaporę 18 Dywizji Piechoty pod Wyszynami i Szydłowem. Drogą na Chorzele maszerowały przemieszane oddziały piechoty i tabory sowieckiej 53 Dywizji Strzelców, a po jej obu stronach przemieszczała się kawaleria Gaja.
Rano 23 sierpnia oddziały korpusu Gaja uderzyły na Krzynowłogę Wielką. Dobrze zorganizowana obrona 2 Syberyjskiego pp powstrzymała kozaków. Kawaleria sowiecka cofnęła się na południowy zachód. Pułkownik Rumsza niewłaściwie ocenił sytuację i wydał rozkaz rozpoczęcia pościgu za czerwonoarmistami. II batalion opuścił dogodne stanowiska obronne i skierował się na Grabowo – Dąbrownę. Tam trafił wprost na główne siły korpusu Gaja. W ciągu niespełna pół godziny batalion został rozbity, a jego żołnierze zaczęli w nieładzie wycofywać się do Chorzel.
Do obrony Chorzel stanęli nie tylko żołnierze syberyjskiego pułku, ale i różnych służb (łącznościowcy, kucharze, pisarze itp.). Około 9.00 na miasto uderzyła sowiecka kawaleria.
Najcięższe walki toczono o pobliski lasek. Na broniący go 1 Syberyjski pp skoncentrowało swój ogień pięć baterii artylerii korpusu Gaja. Około południa polski pułk wycofał się z lasku i nastąpiła godzinna przerwa w walce.
W tym czasie płk Rumsza podjął mocno spóźnioną decyzję ściągnięcia do Chorzel innych oddziałów brygady. Do miasta dotarły tylko resztki pobitego II batalionu. Około 13.00 Sowieci wznowili natarcie. W trakcie pięciogodzinnych walk Polacy odrzucili kilka zmasowanych ataków kawalerii. Jednak około 17.00 obrońcom zaczęło brakować amunicji i płk Rumsza musiał wycofać swoje oddziały na skraj lasu na południe od Chorzel.
Dopiero około 19.00 w miejsce bitwy przybył I/2 Syberyjskiego pp. Po wymianie ognia w oddziałami 3 KK wycofał się w kierunku granicy pruskiej.
W nocy z 23 na 24 sierpnia zarządzono odwrót całej Brygady Syberyjskiej w kierunku na Małowidz. Maszerowano bocznymi drogami, a z pomocą w roli przewodników spieszyła miejscowa ludność.
Bilans walk.
Porażka Brygady Syberyjskiej pod Chorzelami umożliwiła sowieckiemu 3 Korpusowi Kawalerii kontynuowanie odwrotu na wschód.
Naczelne Dowództwo Wojska Polskiego musiało utworzyć w rejonie Kolna i Łomży kolejny pierścień okrążenia złożony z oddziałów 14. i 15 Dywizji Piechoty. Pod Chorzelami utworzono tzw. grupę chorzelską w składzie 70 pułk piechoty i dywizjon 17 pułku artylerii polowej. Grupa opanowała Chorzele 24 sierpnia. Wzięto jeńców, cztery porzucone działa i dwa samochody.W boju Brygada Syberyjska straciła 59 poległych, 241 rannych, 150 jeńców, kilkanaście ckm.
Komunikat prasowy Sztabu Generalnego z 24 sierpnia 1920 donosił:

</doc>
<doc id="4882209" url="https://pl.wikipedia.org/wiki?curid=4882209" title="Półkorona (moneta brytyjska)">
Półkorona (moneta brytyjska)

Pół korony (ang. "half crown") – moneta będąca w obiegu w Wielkiej Brytanii, a wcześniej w Anglii od XVI wieku do 1970 roku. Półkoronówki wycofano z obiegu w 1970, rok przed decymalizacją brytyjskiej waluty. W latach 1816–1946 monety pół koronowe bito ze srebra a od 1947 do 1970 z miedzioniklu.

</doc>
<doc id="4882213" url="https://pl.wikipedia.org/wiki?curid=4882213" title="Zalew w Pińczowie">
Zalew w Pińczowie

Zalew w Pińczowie – sztuczny zbiornik wodny, zlokalizowany w południowo-zachodniej części Pińczowa (województwo świętokrzyskie), w poszerzonym i pogłębionym lewym starorzeczu rzeki Nidy, na terenie chronionym wałami przeciwpowodziowymi.
Charakterystyka.
Zbiornik o powierzchni 11,35 hektara zbudowano w oparciu o starorzecze Nidy. Średnia głębokość wody wynosi tu około 1,94 metra, a maksymalna rzędna piętrzenia wód wynosi 160.000 m³. Powstał podczas technicznej regulacji Nidy i został oddany do użytku w roku 1973. Zmodernizowano go w latach 80. XX wieku. Po rewitalizacji otwarto go 1 lipca 2015. Przy akwenie funkcjonuje ośrodek wypoczynkowy MOSiR z wypożyczalnią sprzętu wodnego, campingiem, polem namiotowym, 22 domkami i restauracją. 
Podczas budowy zbiornika w 1973 wykonany został przekop skracający bieg Nidy. Dotychczasowe koryto, przy ośrodku sportu i rekreacji zostało pogłębione, tworząc zalew. Od strony południowo-wschodniej akwen dotyka drogi wojewódzkiej nr 766 w miejscu, gdzie dawniej istniał most drogowy na Nidzie (obecnie jest tam przepust drogowy w kierunku rowu przeprowadzającego wodę ze zbiornika do starorzecza, a w dalszym biegu na lokalne mokradła i z powrotem do Nidy, już poniżej miasta). Długość odprowadzalnika wynosi około 1,3 km, a jego spadek – od 0,16 do 0,37‰. Zasilanie zbiornika odbywa się poprzez kanał doprowadzający o długości 1,8 km i spadku 0,42‰ (stanowi on de facto stare koryto Nidy). Pobór wody odbywa się przez śluzę wpustową. Zbiornik pracuje obecnie jako przepływowy, z ośmiodniowym czasem przetrzymania wód.
Do południowych brzegów zalewu przylegają tereny Lądowiska Pińczów. 
Przyroda.
Najczęściej występujące w zbiorniku ryby to karp, lin, leszcz, krąp, szczupak, sandacz, amur, wzdręga, okoń, ukleja, boleń, sum i węgorz. Zalewem opiekuje się koło PZW z Kielc. W wodach zalewu występują także cztery gatunki małży, z których dwa zaliczone są do Globalnej Czerwonej Listy Gatunków Ginących i Zagrożonych.
Turystyka.
Nad zalewem rozpoczyna się niebieski szlak pieszy im. Wacława Żelichowskiego prowadzący do Wiślicy.

</doc>
<doc id="4882218" url="https://pl.wikipedia.org/wiki?curid=4882218" title="Parafia św. Marii Magdaleny w Bieniewie">
Parafia św. Marii Magdaleny w Bieniewie

Parafia świętej Marii Magdaleny w Bieniewie – parafia rzymskokatolicka znajdująca się w archidiecezji warmińskiej, w dekanacie Orneta.

</doc>
<doc id="4882220" url="https://pl.wikipedia.org/wiki?curid=4882220" title="Ballybricken">
Ballybricken

Ballybricken – irlandzkie miasto położone we wschodniej części hrabstwa Limerick, 18 kilometrów (11 mil) od miasta Limerick. Jest to głównie teren rolniczy.
Sport.
Lokalny klub GAA w Ballybricken, oficjalnie nazwany Ballybricken/Bohermore GAA Club, jest znaczącą częścią lokalnej społeczności. W 2008 wybudowany został nowy budynek klubowy oraz boisko, które został oficjalnie otwarte w majowy weekend Bank Holiday, poprzez mecz hurling pomiędzy Limerick i Wexford, w którym oglądało ponad 2000 do widzów. Drużyny seniorów Ballybricken / Bohermore GAA grają na poziomie Junior A zarówno w hurling jak i w futbolu gaelickim. 
Społeczność.
Ballybricken ma szkołę podstawową w Caherelly, sklep/pocztę i pub (Kirby's „Hunting Lodge”). 
Dolores O'Riordan z The Cranberries wychowywała się w Ballybricken i chodziła do miejscowej szkoły podstawowej. 

</doc>
<doc id="4882221" url="https://pl.wikipedia.org/wiki?curid=4882221" title="Parafia Podwyższenia Krzyża Świętego w Chwalęcinie">
Parafia Podwyższenia Krzyża Świętego w Chwalęcinie

Parafia Podwyższenia Krzyża Świętego w Chwalęcinie – parafia rzymskokatolicka znajdująca się w archidiecezji warmińskiej, w dekanacie Orneta.

</doc>
<doc id="4882226" url="https://pl.wikipedia.org/wiki?curid=4882226" title="Parafia Nawiedzenia Najświętszej Maryi Panny i św. Józefa w Krośnie">
Parafia Nawiedzenia Najświętszej Maryi Panny i św. Józefa w Krośnie

Parafia Nawiedzenia Najświętszej Maryi Panny i świętego Józefa w Krośnie – parafia rzymskokatolicka znajdująca się w archidiecezji warmińskiej, w dekanacie Orneta.

</doc>
<doc id="4882228" url="https://pl.wikipedia.org/wiki?curid=4882228" title="Szkoła Podstawowa nr 4 im. Tadeusza Kościuszki w Zduńskiej Woli">
Szkoła Podstawowa nr 4 im. Tadeusza Kościuszki w Zduńskiej Woli

Szkoła Podstawowa nr 4 im. Tadeusza Kościuszki – jedna z najstarszych szkół podstawowych w Zduńskiej Woli, o tradycjach sięgających roku 1945. W latach 1999–2017 szkoła funkcjonowała pod nazwą Publiczne Gimnazjum nr 1 im. Tadeusza Kościuszki.
Historia szkoły.
Szkoła Podstawowa nr 4 była jedną z najstarszych szkół w Zduńskiej Woli. Rozpoczęła działalność na przełomie kwietnia i maja 1945 roku, kiedy to przeniesiono uczniów ze Szkoły Podstawowej nr 1 przy ul. Piłsudskiego do starej niegdyś żydowskiej szkoły, która mieściła się w parku miejskim.
Dzieci uczyły się początkowo w bardzo surowych warunkach. Wewnątrz odrapane ściany, wyszczerbione cementowe schody, pośrodku stały słupy z rozkrzyżowanymi ramionami. Na jednego nauczyciela przypadało w tamtych czasach 80 uczniów. W szkole łącznie było 11 klas. Nauczyciele otaczali szczególną opieką sieroty i dzieci, których rodzice nie powrócili jeszcze z wojny. Jednocześnie z powstaniem szkoły zaczęto organizować bibliotekę szkolną. Księgozbiór początkowo składał się z książek zebranych wśród uczniów i nauczycieli.
Z upływem lat przybywało uczniów i mury szkoły stawały się za ciasne. Dzieci czekające na drugą zmianę musiały stać na dworze, bez względu na pogodę. Dlatego kierownik szkoły postanowił rozpocząć starania o rozbudowę i unowocześnienie placówki. We wrześniu 1957 roku przyznano szkole działkę wydzieloną z parku miejskiego. W grudniu 1960 roku oddano do użytku nowe skrzydło. W 1963 roku odbyło się uroczyste odsłonięcie tablicy pamiątkowej związanej z rozbudową szkoły.
W dwusetną rocznicę urodzin Tadeusza Kościuszki szkole nadano jego imię.
W latach siedemdziesiątych realizowano następną inwestycję – budowę sali gimnastycznej. Przekazanie jej społeczności szkolnej odbyło się 25 marca 1975 roku.
Na początku lat osiemdziesiątych na parterze szkoły wmurowano płaskorzeźbę patrona szkoły Tadeusz Kościuszki.
W roku 1999 szkoła została przekształcona w Publiczne Gimnazjum nr 1 im. Tadeusza Kościuszki. Zmiana ta została wprowadzona w wyniku reformy systemu oświaty z 1999 roku. Jako gimnazjum szkoła funkcjonowała do roku 2017, gdy w wyniku reformy systemu oświaty z 2017 roku zlikwidowano szkoły gimnazjalne.
Od 1 września 2016 roku dyrektorem szkoły została pani mgr Iwona Kulisiewicz, w miejsce poprzedniego dyrektora, mgr. Piotra Warchlewskiego.
Likwidacja szkoły.
W roku 2019 pojawiły się pierwsze głosy o możliwej likwidacji placówki. Procedura rozpoczęta została w październiku 2019 roku, gdy podczas sesji rady miasta podjęto uchwałę intencyjną w tej sprawie. Budynek po szkole miałby zostać przekazany na potrzeby Państwowej Szkoły Muzycznej w Zduńskiej Woli. Takim rozwiązaniem zainteresowane było również Ministerstwo Kultury i Dziedzictwa Narodowego.
Finalną decyzję o likwidacji placówki podjęto 20 lutego 2020 roku na sesji rady miasta Zduńskiej Woli.

</doc>
<doc id="4882230" url="https://pl.wikipedia.org/wiki?curid=4882230" title="Parafia Podwyższenia Krzyża Świętego w Opinie">
Parafia Podwyższenia Krzyża Świętego w Opinie

Parafia Podwyższenia Krzyża Świętego w Opinie – parafia rzymskokatolicka znajdująca się w archidiecezji warmińskiej, w dekanacie Orneta.

</doc>
<doc id="4882231" url="https://pl.wikipedia.org/wiki?curid=4882231" title="Parafia św. Jakuba Starszego w Osetniku">
Parafia św. Jakuba Starszego w Osetniku

Parafia świętego Jakuba Starszego w Osetniku – parafia rzymskokatolicka znajdująca się w archidiecezji warmińskiej, w dekanacie Orneta.

</doc>
<doc id="4882232" url="https://pl.wikipedia.org/wiki?curid=4882232" title="Elżbieta Aranowska">
Elżbieta Aranowska

Elżbieta Maria Aranowska (ur. 3 maja 1943 w Warszawie, zm. 7 sierpnia 2020 tamże) – polska psycholog, prof. dr hab.
Życiorys.
Córka Franciszka i Leokadii. W 1967 ukończyła studia psychologiczne na Uniwersytecie Warszawskim, 26 czerwca 1980 obroniła pracę doktorską "Model formalny funkcjonowania zespołów naukowo-badawczych" (promotor – Marian Mazur). 27 października 1997 habilitowała się na podstawie pracy zatytułowanej "Metodologiczne problemy zastosowań modeli statystycznych w psychologii. Teoria i praktyka". 22 października 2007 nadano jej tytuł profesora w zakresie nauk humanistycznych.
Została zatrudniona na stanowisku profesora w Katedrze Akustyki Muzycznej na Wydziale Reżyserii Dźwięku Akademii Muzycznej im. Fryderyka Chopina i w Katedrze Metodologii Badań Psychologicznych na Wydziale Filozofii Chrześcijańskiej Uniwersytetu Kardynała Stefana Wyszyńskiego.
Była profesorem zwyczajnym w Katedrze Psychologii Poznawczej na Wydziale Psychologii Uniwersytetu Warszawskiego i w Instytucie Psychologii Wyższej Szkole Administracji Publicznej im. Stanisława Staszica w Białymstoku.
W 2018 została odznaczona Złotym Krzyżem Zasługi.
Zmarła 7 sierpnia 2020. Pochowana na cmentarzu Bródnowskim (kwatera 59B-2-8).

</doc>
<doc id="4882235" url="https://pl.wikipedia.org/wiki?curid=4882235" title="Parafia św. Bartłomieja Apostoła w Piotraszewie">
Parafia św. Bartłomieja Apostoła w Piotraszewie

Parafia świętego Bartłomieja Apostoła w Piotraszewie – parafia rzymskokatolicka znajdująca się w archidiecezji warmińskiej, w dekanacie Orneta.

</doc>
<doc id="4882238" url="https://pl.wikipedia.org/wiki?curid=4882238" title="Parafia św. Andrzeja Apostoła w Wapniku">
Parafia św. Andrzeja Apostoła w Wapniku

Parafia świętego Andrzeja Apostoła w Wapniku – parafia rzymskokatolicka znajdująca się w archidiecezji warmińskiej, w dekanacie Orneta.

</doc>
<doc id="4882246" url="https://pl.wikipedia.org/wiki?curid=4882246" title="Interpolacyjne metody różnicowe">
Interpolacyjne metody różnicowe

Różnice skończone.
Dana jest funkcja formula_1 Jej "pierwsza różnica skończona" wyraża się wzorem
gdzie:
Różnice skończone wyższych rzędów otrzymuje się według reguły
Tak na przykład
Niech będzie formula_5 Dla formula_6 otrzymuje się
Jak widać różnica skończona trzeciego rzędu, wielomianu trzeciego stopnia ma wartość stałą. Można wykazać, że jeżeli
to
Symbol formula_11 można traktować jako pewien operator odwzorowujący funkcję formula_12 w funkcję formula_13 Operator ten ma trzy własności
Ze wzoru (1) wynika, że
Traktując operator formula_11 jako symboliczny mnożnik, możemy napisać
Wykorzystując wzór dwumienny Newtona, otrzymujemy
oraz dzięki temu, że
możemy napisać
a wykorzystując (3)
W przypadku gdy funkcja formula_20 ma ciągłą pochodną formula_21 na odcinku formula_22 można wykazać, że
Wynika stąd, że
Tablice różnic.
W zagadnieniach interpolacji funkcji formula_24 której rzędne formula_25 są dane dla równoodległych punktów formula_26 wykorzystuje się różnice skończone
Z drugiej równości otrzymujemy
Dzięki wzorowi dwumiennemu Newtona otrzymujemy
Na przykład
Wzory (8) pozwalają tworzyć tablice różnic skończonych o postaci
Przykładowo dla wielomianu formula_38 otrzymuje się dla kroku formula_6 i wartości początkowej formula_40
Potęga uogólniona.
W zagadnieniach interpolacji wygodnie jest wprowadzić pojęcie uogólnionej potęgi
gdzie:
Ze wzoru (1) wynika, że
Pierwsza różnica skończona uogólnionej potęgi, po uwzględnieniu (9), wyraża się wzorem
Na zasadzie indukcji można dowieść, że
Ponieważ formula_44 jest wielomianem n-tego stopnia więc oczywiście formula_45
Pierwsza formuła Newtona.
Dane są wartości formula_25 funkcji formula_12 na zbiorze równoodległych punktów formula_48 Należy zbudować wielomian interpolacyjny formula_49 taki, który spełnia warunki
Warunki te są równoważne warunkom
Zgodnie z koncepcją Newtona wielomianu formula_51 będziemy poszukiwać w postaci
lub
Korzystając ze wzoru (10), możemy napisać
Ze wzoru (13) wynika, że dla formula_55
Na podstawie (12) i (14) otrzymujemy interpolacyjny wielomian Newtona w postaci
gdzie:
Na podstawie wzoru (15) można obliczyć wartości formula_57 uwzględniając, że
Ostatecznie otrzymujemy
Po wprowadzeniu nowej zmiennej
wzór (15) przyjmuje postać "pierwszej formuły Newtona"
przy czym
Współczynniki formula_63 zostały stablicowane.
Dla formula_64 otrzymujemy
Druga formuła Newtona.
Tym razem poszukuje się wielomianu o postaci
gdzie:
Dla obliczenia współczynników formula_70 wykorzystuje się wzory na kolejne różnice
Z powyższych wzorów wynika, że
i dzięki temu poszukiwany wielomian można zapisać w postaci
Po wprowadzeniu nowej zmiennej
powstaje "druga formuła Newtona"
gdzie:
Uwagi do formuł Newtona.
Zarówno pierwsza, jak i druga formuła Newtona umożliwiają nie tylko interpolację w przedziale formula_81 ale również ekstrapolację na zewnątrz tego przedziału. Tak więc formułę pierwszą stosuje się do interpolacji wprzód i ekstrapolacji wstecz z punktu formula_82 a formułę drugą do interpolacji wstecz i ekstrapolacji wprzód z punktu formula_83 Przy czym ekstrapolacja jest mniej dokładna od interpolacji.
Za pomocą obydwu formuł możliwa jest interpolacja tzw. "różnicami centralnymi". Należy w tm celu, w przypadku korzystania z formuły pierwszej, zastosować wzory
Pierwsza formuła Gaussa.
Dane jest formula_86 równo odległych węzłów interpolacji
gdzie:
Dane są również wartości funkcji interpolowanej
Należy zbudować wielomian formula_90 taki, że
Z żądania tego wynika, że
Wielomianu szukamy w postaci
Współczynniki wielomianu formula_90 oblicza się w ten sam sposób co w formułach Newtona, wykorzystując wzór (a). Otrzymujemy w ten sposób wzory
Wprowadzając nową zmienną
otrzymujemy "pierwszą formułę Gaussa" w postaci
albo krócej
&amp;+\frac{(q+1)^{[3]}}{3!}\Delta^3 y_{-1} \\ [1ex]
&amp;+\frac{(q+1)^{[4]}}{4!}\Delta^4 y_{-2} \\ [1ex]
&amp;\ldots \\ [1ex]
&amp;+\frac{(q+n-1)^{[2n-1]}}{(2n-1)!}\Delta^{2n-1}y_{-(n-1)} \\ [1ex]
&amp;+\frac{(q+n-1)^{[2n]}}{(2n)!}\Delta^{2n}y_{-n},
gdzie:
Ta formuła zawiera różnice
Druga formuła Gaussa.
"Druga formuła Gaussa" ma postać
&amp;+\frac{(q+1)^{[3]}}{3!}\Delta^3 y_{-2} \\ [2px]
&amp;+\frac{(q+2)^{[4]}}{4!}\Delta^4 y_{-2} \\ [2px]
&amp;\ldots \\ [2px]
&amp;+\frac{(q+n-1)^{[2n-1]}}{(2n-1)!}\Delta^{2n-1} y_{-n} \\ [2px]
&amp;+\frac{(q+n)^{[2n]}}{(2n)!}\Delta^{2n} y_{-n},
gdzie:
Ta formuła zawiera różnice
Formuła Stirlinga.
Tę formułę otrzymuje się jako średnią arytmetyczną obydwu formuł Gaussa
gdzie:
Formuła Bessela.
Formułę Bessela można wyprowadzić na podstawie drugiej formuły Gaussa zapisanej dla punktu początkowego formula_102 W tym celu we wzorze (c) należy: 1) powiększyć o 1 wartości indeksów w różnicach skończonych i 2) zmniejszyć o 1 wartości zmiennej formula_103 W ten sposób otrzymuje się
Średnia arytmetyczna wzorów (c) i (d), po pewnych przekształceniach, daje w wyniku "formułę Bessela"
Formuła Lagrange’a.
Wspólną cechą wszystkich metod różnicowych jest założenie, że
W formule Lagrange’a założenie to nie jest spełnione i dlatego nie jest ona zaliczana do formuł różnicowych.
Na odcinku formula_106 dane są węzły interpolacji formula_107 i wartości formula_25 interpolowanej funkcji formula_1 Poszukiwany jest wielomian formula_51 stopnia formula_111 taki, który spełnia warunki
Budujemy wielomian
taki, że formula_114
Stąd
i "formuła Lagrange’a" ma postać
Funkcję formula_117 można zapisać w sposób bardziej zwarty, posługując się wielomianem
i jego pochodną
Stąd na podstawie wzoru (e) dla formula_121
gdzie:
Wielomian formula_123 można obliczyć jako iloczyn elementów tworzących wiersz formula_124 macierzy
W przypadku szczególnym, gdy węzły są równoodległe:
można wprowadzić nową zmienną formula_131 i wtedy
Wielomian formula_135 można utworzyć jako iloczyn elementów wiersza formula_136 macierzy
Różnice uogólnione.
Różnicowe podejście do interpolacji funkcji formula_12 o wartościach danych na zbiorze węzłów równoodległych
można uogólnić na przypadek węzłów, które nie są równoodległe.
W tym celu wprowadza się pojęcie "różnicy uogólnionej" (pierwszego rzędu) zdefiniowanej jako
przy czym
Na przykład
Analogicznie określa się "różnice uogólnione drugiego rzędu"
Na przykład
Ogólnie
Ważną własnością różnic uogólnionych jest ich symetria względem swoich argumentów. Na przykład
lub
Kolejne różnice uogólnione najwygodniej jest obliczać według schematu tablicowego
Uogólniona formuła Newtona.
Lemat: Jeżeli funkcja formula_150 jest wielomianem formula_111-tego stopnia, to jego różnica uogólniona rzędu formula_152 jest tożsamościowo równa zeru, tzn.
dla dowolnego zbioru liczb formula_154 różniących się od siebie.
Wielomian formula_155 jest wielomianem, który zeruje się w punkcie formula_156 Ponieważ ten punkt jest pierwiastkiem wielomianu formula_157 więc zgodnie z twierdzeniem Bezout’a wielomian ten dzieli się bez reszty przez dwumian formula_158 Możemy więc napisać
przy czym formula_160 jest wielomianem stopnia formula_161
I dalej
Z powyższych związków wynika następująca formuła rekurencyjna
dzięki której otrzymujemy uogólnioną "formułę Newtona dla węzłów nierówno odległych"
gdzie:
Interpolacja odwrotna.
Dany jest zbiór wartości rzędnych formula_171 monotonicznej funkcji formula_24 określonych na zbiorze węzłów formula_173
Interpolacja odwrotna polega na tym, aby obliczyć taką wartość argumentu formula_174 funkcji formula_175 która odpowiada jej danej wartości formula_176 Interpolację taką najczęściej stosuje się wtedy, gdy wartości funkcji formula_20 dane są za pomocą tablicy zawierającej wartości jej rzędnych formula_178
W przypadku węzłów równoodległych funkcję formula_12 można interpolować wielomianem Newtona o postaci
gdzie:
Zadanie interpolacji odwrotnej rozwiązuje się metodą iteracyjną kolejnych przybliżeń, przy czym korzysta się ze wzoru
w którym
Jako pierwsze przybliżenie przyjmuje się wartość
a następne przybliżenia otrzymuje się iteracyjnie według wzoru
aż do osiągnięcia wymaganej dokładności. Poszukiwaną wartość formula_186 oblicza się według wzoru
W przypadku, gdy węzły nie są równoodległe wartość formula_188 można obliczyć, stosując formułę Newtona o postaci
Wartość wyznacznika: formula_190.
Wyznacznik charakterystyczny (wiekowy) formula_191 macierzy formula_192 jest funkcją parametru formula_193 którą można interpolować na zbiorze węzłów równoodleglych formula_194 za pomocą formuły Newtona o postaci
gdzie:
Po uwzględnieniu tożsamości
otrzymujemy wzór Markowa
W przypadku, gdy formula_200 wzór ten przybiera postać
Różnice dwoiste.
W przypadku, gdy funkcja dwu zmiennych formula_202 jest określona za pomocą tablicy jej wartości formula_203 można zdefiniować "dwoiste różnice skończone" pierwszego rzędu
i wyższych rzędów
przy czym formula_206
Na przykład
Dwoista formuła Newtona.
Dla funkcji dwu zmiennych formula_202 można zbudować wielomian interpolacyjny Newtona formula_209 taki, że
Wielomian ten ma następującą postać
Podstawiając formula_212 otrzymujemy
a na podstawie różnic pierwszego rzędu
po podstawieniu formula_216
Stąd otrzymujemy
Ze wzorów na różnice drugiego rzędu
wynika, po podstawieniu formula_223 że
a stąd
Ostatecznie wielomian interpolacyjny przybiera postać
Dla wygody obliczeń wprowadza się nowe zmienne
i wtedy

</doc>
<doc id="4882247" url="https://pl.wikipedia.org/wiki?curid=4882247" title="Robert Rowiński (1935–2020)">
Robert Rowiński (1935–2020)

Robert Stefan Rowiński (ur. 18 kwietnia 1935, zm. 7 sierpnia 2020) – polski konstruktor lotniczy, prof. dr hab.
Życiorys.
W 1957 ukończył studia lotnicze w Politechnice Warszawskiej. Obronił pracę doktorską, 26 września 1994 habilitował się na podstawie pracy zatytułowanej "Zagadnienia znoszenia oprysku w zabiegach ochrony roślin wykonywanych techniką lotniczą". 12 czerwca 1997 nadano mu tytuł profesora w zakresie nauk technicznych. Pracował w Katedrze Technologii Materiałów i Maszyn na Wydziale Nauk Technicznych Uniwersytetu Warmińsko-Mazurskiego, oraz na Wydziale Kształtowania Środowiska i Rolnictwa Uniwersytetu Warmińsko-Mazurskiego.
Był profesorem zwyczajnym w Katedrze Płatowca i Silnika na Wydziale Lotnictwa Lotniczej Akademii Wojskowej oraz członkiem Komitetu Techniki Rolniczej na V Wydziale - Nauk Rolniczych, Leśnych i Weterynaryjnych Polskiej Akademii Nauk.
Zmarł 7 sierpnia 2020. Został pochowany na Cmentarzu Powązkowskim w Warszawie (kwatera 305-6-10).

</doc>
<doc id="4882249" url="https://pl.wikipedia.org/wiki?curid=4882249" title="Autostrada D18 (Słowacja)">
Autostrada D18 (Słowacja)

Autostrada D18 () – zaniechany projekt autostrady na Słowacji. 
Na początku lat 60. na mocy rozporządzenia opracowano sieć autostrad w Czechosłowacji. Zakładano przebieg trasy relacji "Žilina – Český Těšín – hranica Poľska", a budowa miała być rozpoczęta około 2000 roku.
Po rozpadzie Czechosłowacji dokonano zmiany przebiegu – arterię skierowano w stronę Skalite. W 1998 roku rozpoczęto budowę krótkiego odcinka przygranicznego. Następnie w 1999 roku została zastąpiona przez autostradę D3 w ramach nowych planów sieci drogowej.

</doc>
<doc id="4882253" url="https://pl.wikipedia.org/wiki?curid=4882253" title="Corendon-Circus">
Corendon-Circus



</doc>
<doc id="4882257" url="https://pl.wikipedia.org/wiki?curid=4882257" title="The Way I Am (singel Sandry)">
The Way I Am (singel Sandry)

The Way I Am – utwór muzyczny niemieckiej piosenkarki Sandry wydany w 2007 roku na jej płycie "The Art of Love".
Piosenkę napisali Jens Gad, Sandra i Andru Donalds, a wyprodukował Jens Gad. Została ona pierwszym singlem promującym album "The Art of Love" w styczniu 2007 i spotkała się z niewielkim sukcesem w Niemczech. Singel zawierał dwa bonusowe utwory, w tym „Sleep”, będący coverem piosenki „Sleep with Me”, którą w 2002 roku nagrał kanadyjski projekt Conjure One, a Edyta Górniak wydała na swojej płycie "Perła".

</doc>
<doc id="4882258" url="https://pl.wikipedia.org/wiki?curid=4882258" title="The Way I Am (singel)">
The Way I Am (singel)



</doc>
<doc id="4882259" url="https://pl.wikipedia.org/wiki?curid=4882259" title="Jan Baszczyński">
Jan Baszczyński

Jan Baszczyński (ur. 7 stycznia 1933 w Zgierzu, zm. 7 sierpnia 2020) – polski specjalista w zakresie kardiologii i pediatrii, płk prof. dr hab. n. med.
Życiorys.
Studiował w Akademii Medycznej w Łodzi. Obronił pracę doktorską, w 1972 otrzymał stopień doktora habilitowanego. W 1981 nadano mu tytuł profesora w zakresie nauk medycznych, a w 1989 tytuł profesora zwyczajnego. Pracował w Wyższej Szkole Humanistycznej i Ekonomicznej w Łodzi, oraz w I Katedrze Pediatrii na Uniwersytecie Medycznym w Łodzi.

</doc>
<doc id="4882262" url="https://pl.wikipedia.org/wiki?curid=4882262" title="Kościół Świętego Krzyża w Lwówku">
Kościół Świętego Krzyża w Lwówku

Kościół Świętego Krzyża – kościół cmentarny znajdujący się w mieście Lwówek, w powiecie nowotomyskim, w województwie wielkopolskim.
Jest to barokowa budowla, murowana, wzniesiona z cegły, otynkowana, wybudowana na planie krzyża greckiego, nakryta kopułą, ozdobiona polichromią z XVIII wieku, przedstawiającą scenę znalezienia Krzyża Świętego. Do wyposażenia świątyni z około 1780 roku należą: późnobarokowy architektoniczny ołtarz główny ozdobiony rzeźbami Matki Boskiej Bolesnej i świętego Jana Ewangelisty z lewej i prawej strony oraz Boga Ojca w zwieńczeniu, posiadający mały ludowy krucyfiks o cechach ludowych w polu centralnym; 2 ołtarze boczne w stylu rokokowym oraz klasycystyczna ambona w formie łodzi i prospekt organowy reprezentujący ten sam styl.

</doc>
<doc id="4882270" url="https://pl.wikipedia.org/wiki?curid=4882270" title="Osiedle Szwajcaria (Suwałki)">
Osiedle Szwajcaria (Suwałki)



</doc>
<doc id="4882290" url="https://pl.wikipedia.org/wiki?curid=4882290" title="Maria Jolanta Zielińska">
Maria Jolanta Zielińska

Maria Jolanta Zielińska – polska socjolog, dr hab. nauk humanistycznych, profesor uczelni Instytutu Socjologii Wydziału Pedagogiki, Psychologii i Socjologii Uniwersytetu Zielonogórskiego i profesor nadzwyczajny Wyższej Szkoły Menedżerskiej w Legnicy.
Życiorys.
W 1981 ukończyła studia socjologiczne na Uniwersytecie Jagiellońskim, 24 marca 1995 obroniła pracę doktorską "Kariery zawodowe i życiowe absolwentów uczelni pedagogicznej. Badania panelowe", 2 czerwca 2008 habilitowała się na podstawie pracy zatytułowanej "Ariergarda realnego socjalizmu. Społeczne biografie pokolenia stanu wojennego". Została zatrudniona na stanowisku profesora nadzwyczajnego w Instytucie Socjologii na Wydziale Pedagogiki, Socjologii i Nauk o Zdrowiu Uniwersytetu Zielonogórskiego i dyrektora w Instytucie Socjologii na Wydziale Pedagogiki, Psychologii i Socjologii Uniwersytetu Zielonogórskiego.
Jest profesorem uczelni Instytutu Socjologii Wydziału Pedagogiki, Psychologii i Socjologii Uniwersytetu Zielonogórskiego i profesorem nadzwyczajnym w Wyższej Szkoły Menedżerskiej w Legnicy, oraz była sekretarzem Komitetu Badań nad Migracjami na I Wydziale Nauk Humanistycznych i Społecznych Polskiej Akademii Nauk.
Piastowała funkcję dyrektora Instytutu Socjologii Wydziału Pedagogiki, Psychologii i Socjologii Uniwersytetu Zielonogórskiego i wiceprzewodniczącego Polskiego Towarzystwa Socjologicznego.

</doc>
<doc id="4882291" url="https://pl.wikipedia.org/wiki?curid=4882291" title="Eva Zažímalová">
Eva Zažímalová

Eva Zažímalová (ur. 18 lutego 1955 w Pradze) – czeska biochemik. Specjalizuje się w dziedzinie anatomii i fizjologii roślin.
Jest absolwentką Wydziału Nauk Przyrodnicznych Uniwersytetu Karola (UK) w Pradze, gdzie w 1979 r. ukończyła studia z zakresu chemii (specjalizacja biochemia). W 1983 r. została kandydatem nauk w ówczesnej Czechosłowackiej Akademii Nauk. W tymże roku została zatrudniona jako pracownik naukowy w Instytucie Botaniki Eksperymentalnej. W 2004 r. uzyskała docenturę na Wydziale Nauk Przyrodniczych UK, gdzie w 2013 r. objęła stanowisko profesora.
W marcu 2017 r. objęła funkcję przewodniczącego Akademii Nauk Republiki Czeskiej, zastępując na tym stanowisku Jiřego Drahoša.

</doc>
<doc id="4882309" url="https://pl.wikipedia.org/wiki?curid=4882309" title="Biblia husycka">
Biblia husycka

Biblia husycka () – pierwsze prawie kompletne, niezachowane w całości, rękopiśmienne tłumaczenie Pisma Świętego na język węgierski. Powstało w środowisku husytów w latach 20. i 30. XV wieku wśród mniejszości węgierskiej na terenie obecnej Rumunii.
Historia.
Biblia husycka powstała w czasach przedreformacyjnych. Wiązało się to z przyjęciem i rozprzestrzenianiem w Czechach nauczania Johna Wycliffe’a, które zapoczątkowało ruch religijny Jana Husa. Młodzież studiująca w Pradze przyniosła idee Husa na Węgry. Wśród nich byli Tamás Pécsi i Bálint Újlaki.
Po wypędzeniu z Węgier przez Inkwizycję węgierskojęzyczni husyci osiedlili się w Mołdawii. W tym środowisku w mieście Huși (Hus) w latach 1416–1435 powstało pierwsze prawie kompletne tłumaczenie Pisma Świętego na język węgierski. Dokonanie przekładu na język węgierski przypisuje się dwom kaznodziejom: Tamásowi Pécsi i Bálintowi Újlaki. 
Rękopisy.
Rękopis Biblii husyckiej nie zachował się. Do czasów współczesnych przetrwały trzy częściowe odpisy tłumaczenia:
Wpływ.
Biblia husycka stanowiła ważny krok na drodze do tworzenia się wspólnego języka węgierskiego i rozwoju węgierskiego języka literackiego.
Pierwszym węgierskim kompletnym drukowanym przekładem Pisma Świętego była niejednorodna Biblia sześciotomowa z lat 1551–1565 przetłumaczona przez zespół tłumaczy kierowany przez Gáspára Heltaiego. Najważniejszym z historycznego punktu widzenia węgierskim przekładem jest Biblia Gáspára Károlya z 1590.

</doc>
<doc id="4882319" url="https://pl.wikipedia.org/wiki?curid=4882319" title="Beata Cytowska">
Beata Cytowska

Beata Ewa Cytowska (ur. 1964) – polska pedagog, dr hab. nauk społecznych, adiunkt Instytutu Pedagogiki Wydziału Nauk Historycznych i Pedagogicznych Uniwersytetu Wrocławskiego.
Życiorys.
27 października 1999 obroniła pracę doktorską "Społeczne uwarunkowania edukacji szkolnej dziecka upośledzonego umysłowo w stopniu lekkim", 20 marca 2013 habilitowała się na podstawie pracy zatytułowanej "Trudne drogi adaptacji. Wątki emancypacyjne w analizie sytuacji dorosłych osób z niepełnosprawnością intelektualną we współczesnym społeczeństwie polskim". Jest zatrudniona na stanowisku adiunkta w Instytucie Pedagogiki na Wydziale Nauk Historycznych i Pedagogicznych Uniwersytetu Wrocławskiego.

</doc>
<doc id="4882338" url="https://pl.wikipedia.org/wiki?curid=4882338" title="Kamienica przy ul.Krawieckiej 3 w Bytomiu">
Kamienica przy ul.Krawieckiej 3 w Bytomiu

Kamienica przy ul. Krawieckiej 3 w Bytomiu – kamienica z 1904 roku w Bytomiu, wpisana do rejestru zabytków nieruchomych województwa śląskiego.
Narożna kamienica w Śródmieściu Bytomia w stylu secesji geometrycznej, dzieło wrocławskiego architekta Wilhelma Hellera, oparte częściowo na projekcie Alvin Wedemanna, była wykorzystywana jako budynek biurowo-produkcyjny.
Historia.
Kamienica przy ówczesnej Schneiderstrasse 1 została zaprojektowana dla kupca i bankiera Josefa Cohna (1857–1922) przez wrocławskiego architekta Wilhelma Hellera (ur. 1872 w Bielsku, zm. po 1918; data śmierci nieznana) w kwietniu 1904 roku. Pierwotny projekt tego budynku powstał jednak w marcu 1903 roku, jego autorem był Alvin Wedemann, wrocławski architekt. Nie został on zrealizowany. Heller sporządził dwa projekty, pierwszy niewiele różnił się od idei Wedemanna, natomiast drugi projekt, który powstał w maju 1904 roku, był bogatszy i zakładał budowę drewnianej loggii inspirowanej śląską architekturą ludową oraz wieżyczki wieńczących narożny wykusz. Projekt różnił się także formami otworów okiennych parteru, dodatkowym oknem od obecnej ul. Antoniego Józefczaka oraz dodaniem otynkowanych płaszczyzn rozbijających monotonię ceglanej ściany. Kamienica została wzniesiona w 1904 roku. Przyłącza kanalizacyjne oraz wyposażenie łazienek zaprojektowano we wrześniu 1904 roku, realizatorem tychże była firma Alfreda Katza. W 1910 roku podwyższono lewe skrzydło według projektu Richarda i Paula Ehrlichów z Wrocławia. Pierwotnie budynek należał do Josefa Cohna, następnie od 1923 do 1938 do Spadkobierców J. Cohna () – od 1937 roku budynkiem zarządzał mieszkaniec Berlina, dr Guttmann. Budynek został sprzedany Ernstowi Wylezolowi w 1939 roku przez miasto po przymusowej aryzacji majątku Cohnów, która nastąpiła po nocy kryształowej. W 1939 roku na pierwszym piętrze utworzono biura, wykonawcą tych prac był Josef Swienty. 25 listopada 1993 roku kamienica została wpisana do rejestru zabytków nieruchomych województwa śląskiego, numer rejestru: A/598/2020. Obiekt był siedzibą Zakładów Chemiczno-Farmaceutycznych Vis. Budynek ulega stopniowemu zniszczeniu (stan na 2016 rok).
Architektura.
Narożna kamienica czterokondygnacyjna, z elementami secesji geometrycznej. Parter obejmował lokale handlowe. Ściany elewacji wykonano z cegły, częściowo była to biała cegła glazurowana. Na elewacji zachodniej umieszczono płycinę z napisem "Erbaut 1904" (), która została zatynkowana. Na narożniku znajdowała się drewniana wieżyczka. Wybrane okna z balkonami, jeden z nich nie zachował się. Gzyms od ul. Antoniego Józefczaka został uproszczony.

</doc>
<doc id="4882340" url="https://pl.wikipedia.org/wiki?curid=4882340" title="Kowaliszki (sielsowiet Plusy)">
Kowaliszki (sielsowiet Plusy)

Kowaliszki (; ) – chutor na Białorusi, w obwodzie witebskim, w rejonie brasławskim, w sielsowiecie Plusy.
Historia.
W czasach zaborów w granicach Imperium Rosyjskiego.
W latach 1921–1945 wieś a następnie kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 71 osób, 66 było wyznania rzymskokatolickiego, a 5 mojżeszowego. Jednocześnie 66 mieszkańców zadeklarowało polską przynależność narodową, a 5 żydowską. Było tu 11 budynków mieszkalnych. W 1931 w 12 domach zamieszkiwało 68 osób.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4882344" url="https://pl.wikipedia.org/wiki?curid=4882344" title="Bregyó közi Regionális Atlétikai Központ">
Bregyó közi Regionális Atlétikai Központ

Bregyó közi Regionális Atlétikai Központ – stadion lekkoatletyczny w Székesfehérvárze, na Węgrzech. Został otwarty w 2014 roku.
Nowy stadion lekkoatletyczny w Székesfehérvárze otwarto w 2014 roku. Obiekt powstał częściowo w miejscu dawnego boiska otoczonego żużlową bieżnią. Od 2014 roku corocznie na stadionie odbywa się lekkoatletyczny memoriał im. Istvána Gyulai (wcześniej był on rozgrywany na stadionie im. Ferenca Puskása w Budapeszcie). W latach 2014 i 2018 na obiekcie rozegrano też część konkurencji (wszystkie z wyjątkiem pływania) Mistrzostw Europy w pięcioboju nowoczesnym.

</doc>
<doc id="4882347" url="https://pl.wikipedia.org/wiki?curid=4882347" title="Stanisław Adamski (żołnierz)">
Stanisław Adamski (żołnierz)



</doc>
<doc id="4882348" url="https://pl.wikipedia.org/wiki?curid=4882348" title="Forever (singel Sandry)">
Forever (singel Sandry)

Forever – utwór muzyczny niemieckiej piosenkarki Sandry wydany w 2001 roku.
Piosenkę napisali Peter Ries i Wolfgang Filz, a wyprodukowali Michael Cretu oraz Jens Gad. Jest ona utrzymana w konwencji ballady miłosnej. Nagranie zostało wydane jako singel jesienią 2001, zapowiadając siódmy studyjny album Sandry, "The Wheel of Time", który ukazał się wiosną 2002. Singel spotkał się z niewielkim sukcesem na liście sprzedaży w Niemczech.

</doc>
<doc id="4882364" url="https://pl.wikipedia.org/wiki?curid=4882364" title="Oksytańczycy">
Oksytańczycy

Oksytańczycy – naród romański zamieszkujący Oksytanię; mają własny język, którym posługuje się jednak mniejszość grupy (według niektórych źródeł 500 tysięcy, a według innych 2 miliony). Większość Oksytańczyków mieszka we Francji, inne zamieszkiwane przez nich państwa to Hiszpania (dolina Aran), Włochy (Valadas Occitanas) i Monako. 
Dane demograficzne.
Liczebność Oksytańczyków wynosi łącznie około 16 milionów. 
Miasta o największych populacjach Oksytańczyków to: Marsylia (807 071), Tuluza (465 423), Nicea (375 892), Bordeaux (218 948) i Montpellier (244 300). 
Religia.
Większość Oksytańczyków wyznaje chrześcijaństwo (od 75 do 90%), choć istnieją znaczące wspólnoty muzułmanów tudzież protestantów.

</doc>
<doc id="4882367" url="https://pl.wikipedia.org/wiki?curid=4882367" title="6. ceremonia wręczenia nagród Stowarzyszenia Nowojorskich Krytyków Filmowych">
6. ceremonia wręczenia nagród Stowarzyszenia Nowojorskich Krytyków Filmowych

6. ceremonia wręczenia nagród Stowarzyszenia Nowojorskich Krytyków Filmowych – odbyła się w 1941. Ogłoszenie laureatów miało miejsce 30 grudnia 1940. Podczas gali wręczono nagrody w pięciu kategoriach – dla najlepszego filmu, reżysera, aktora, aktorki i filmu zagranicznego – za rok 1940. Przyznano również nagrodę specjalną.
Laureaci i nominowani.
Opracowano na podstawie materiału źródłowego:

</doc>
<doc id="4882370" url="https://pl.wikipedia.org/wiki?curid=4882370" title="Václav Pichl">
Václav Pichl

Václav Pichl (Pichel), także Venceslaus lub Wenzel (ur. 25 września 1741 w Bechyně, zm. 23 stycznia 1805 w Wiedniu) – czeski kompozytor i skrzypek.
Życiorys.
Uczył się początkowo muzyki w Bechyně u miejscowego kantora Jana Pokornego, następnie pobierał lekcje kontrapunktu u Josefa Segera w Pradze, gdzie studiował również teologię, prawo i filozofię na Uniwersytecie Praskim. W 1762 roku został organistą kościoła NMP przed Tynem. W 1765 roku wyjechał na Węgry, gdzie Karl Ditters von Dittersdorf dokooptował go jako skrzypka i wicekapelmistrza w kapeli dworskiej biskupa Adama von Patachicha w Nagyvárad. W latach 1769–1770 działał jako skrzypek w Pradze, następnie przeniósł się do Wiednia, gdzie został pierwszym skrzypkiem Hoftheater. Od 1777 do 1796 roku przebywał w Mediolanie jako kapelmistrz i kompozytor na dworze arcyksięcia Ferdynanda Karola Józefa d’Este. W 1796 roku powrócił do Wiednia.
Twórczość.
Jego twórczość należy do okresu między wczesną a dojrzałą fazą klasycyzmu. Jego symfonie mają budowę 3- lub 4-częściową, niekiedy poprzedzone są wolnym wstępem. W formie sonatowej wprowadzał kontrast między pierwszymi, energetycznymi i drugimi, śpiewnymi tematami. Jego spuścizna obejmuje około 900 utworów. Skomponował m.in. 13 oper, ponad 30 mszy, ponad 90 symfonii i symfonii koncertujących, ponad 30 koncertów, około 20 serenad, liczne utwory kameralne.

</doc>
<doc id="4882371" url="https://pl.wikipedia.org/wiki?curid=4882371" title="Wenzel Pichl">
Wenzel Pichl



</doc>
<doc id="4882374" url="https://pl.wikipedia.org/wiki?curid=4882374" title="Fehérvári úti Stadion">
Fehérvári úti Stadion

Fehérvári úti Stadion – stadion piłkarski w mieście Paks, na Węgrzech. Został otwarty w 1966 roku. Może pomieścić 6150 widzów. Swoje spotkania rozgrywają na nim piłkarze klubu Paksi FC.
Stadion został otwarty w 1966 roku. Do początków XXI wieku posiadał żużlową bieżnię lekkoatletyczną. W 2008 roku zainstalowano na obiekcie maszty oświetleniowe. W kolejnych latach przechodził dalsze modernizacje, a w latach 2016–2020 został kompletnie przebudowany, m.in. została oddana do użytku podgrzewana murawa, etapowo wybudowano też cztery nowe trybuny.

</doc>
<doc id="4882377" url="https://pl.wikipedia.org/wiki?curid=4882377" title="7. ceremonia wręczenia nagród Stowarzyszenia Nowojorskich Krytyków Filmowych">
7. ceremonia wręczenia nagród Stowarzyszenia Nowojorskich Krytyków Filmowych

7. ceremonia wręczenia nagród Stowarzyszenia Nowojorskich Krytyków Filmowych – odbyła się w 1942. Ogłoszenie laureatów miało miejsce 31 grudnia 1941. Podczas gali wręczono nagrody w czterech kategoriach – dla najlepszego filmu, reżysera, aktora i aktorki – za rok 1941.
Laureaci i nominowani.
Opracowano na podstawie materiału źródłowego:

</doc>
<doc id="4882380" url="https://pl.wikipedia.org/wiki?curid=4882380" title="Kozaryno">
Kozaryno

Kozaryno (, "Kazaryna"; , "Kazarino") – dawny chutor na Białorusi, w obwodzie witebskim, w rejonie brasławskim, w sielsowiecie Słobódka.
Historia.
W czasach zaborów folwark leżała w granicach Imperium Rosyjskiego.
W latach 1921–1945 folwark leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 10 osób, wszystkie były wyznania rzymskokatolickiego. Jednocześnie 6 mieszkańców zadeklarowało polską przynależność narodową a 4 białoruską. Był tu 1 budynek mieszkalny. W 1931 w 1 domu zamieszkiwało 7 osób.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4882381" url="https://pl.wikipedia.org/wiki?curid=4882381" title="Promontor utcai Stadion">
Promontor utcai Stadion

Promontor utcai Stadion – wielofunkcyjny stadion w Budapeszcie (w dzielnicy Budafok-Tétény), stolicy Węgier. Obiekt może pomieścić 4000 widzów. Swoje spotkania rozgrywają na nim piłkarze klubu Budafoki MTE.

</doc>
<doc id="4882385" url="https://pl.wikipedia.org/wiki?curid=4882385" title="Krewnia">
Krewnia

Krewnia (, "Kraunia"; , "Kriewnia") – wieś na Białorusi, w obwodzie witebskim, w rejonie brasławskim, w sielsowiecie Słobódka.
Historia.
W czasach zaborów w granicach Imperium Rosyjskiego.
W latach 1921–1945 wieś a następnie kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 71 osób, 70 było wyznania rzymskokatolickiego, a 1 prawosławnego. Jednocześnie wszyscy mieszkańcy zadeklarowali polską przynależność narodową. Było tu 14 budynków mieszkalnych. W 1931 w 14 domach zamieszkiwało 85 osób.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4882387" url="https://pl.wikipedia.org/wiki?curid=4882387" title="Osiedle Papiernia (Suwałki)">
Osiedle Papiernia (Suwałki)



</doc>
<doc id="4882401" url="https://pl.wikipedia.org/wiki?curid=4882401" title="Kromy (Białoruś)">
Kromy (Białoruś)

Kromy (, "Kramy"; , "Kromy") – wieś na Białorusi, w obwodzie witebskim, w rejonie brasławskim, w sielsowiecie Słobódka.
Historia.
W czasach zaborów w granicach Imperium Rosyjskiego.
W latach 1921–1945 folwark a następnie osada leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 7 osób, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. W 1931 w 1 domu zamieszkiwało 4 osoby.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4882404" url="https://pl.wikipedia.org/wiki?curid=4882404" title="Johann Abraham Peter Schulz">
Johann Abraham Peter Schulz

Johann Abraham Peter Schulz (ur. 31 marca 1747 w Lüneburgu, zm. 10 czerwca 1800 w Schwedt/Oder) – niemiecki kompozytor i dyrygent.
Życiorys.
Studiował w Lüneburgu u Johanna Christiana Schmügla, następnie od 1765 do 1768 roku w Berlinie u Johanna Philippa Kirnbergera. W latach 1768–1771 był nauczycielem muzyki księżnej wojewodziny smoleńskiej Sapieżyny, której towarzyszył w podróżach po Europie. W 1772 roku został członkiem kapeli księcia Kazimierza Sapiehy w Dereczynie. W 1773 roku wrócił do Berlina, gdzie w latach 1776–1778 był kapelmistrzem utworzonego przez króla teatru francuskiego, a od 1778 roku kapelmistrzem w prywatnym teatrze księżnej Fryderyki Luizy. Od 1780 do 1787 roku był nadwornym kompozytorem księcia pruskiego Henryka w Rheinsbergu. W latach 1787–1795 przebywał w Kopenhadze jako kapelmistrz i dyrygent Det Kongelige Teater. W 1795 roku wrócił z Danii do Niemiec. Mieszkał początkowo w Berlinie, następnie w Rheinsbergu (1797) i Szczecinie (1798–1799), po czym osiadł w Schwedt, gdzie zmarł.
Twórczość.
Zasłynął przede wszystkim jako twórca pieśni, w których wykorzystywał melodie ludowe i dbał o poetycką wartość dobieranego tekstu. W swoich operach nawiązywał do dorobku Ch.W. Glucka oraz opery francuskiej, tworząc w Danii zaadaptował na potrzeby tamtejszych scen niemiecką formę singspielu. W Berlinie współpracował z Johannem Georgiem Sulzerem przy wydaniu leksykonu "Allgemeine Theorie der schönen Künste", do którego wyszukiwał materiały i pisał artykuły.

</doc>
<doc id="4882408" url="https://pl.wikipedia.org/wiki?curid=4882408" title="Edward Niczypor">
Edward Niczypor

Edward Niczypor (ur. 15 listopada 1931 w Bóbrce, zm. 28 stycznia 2019 w Oleśnicy) – polski fotograf, instruktor fotografii, nauczyciel. Zasłużony Oleśniczanin.
Życiorys.
Edward Niczypor w 1936 roku wraz z rodziną osiedlił się we Lwowie, gdzie uczęszczał do Szkoły Podstawowej im. Adama Asnyka. Od 1938 mieszkał  w Tarnopolu, w 1942 wyjechał z matką i rodzeństwem do Wolicy Ługowej – obecnie część miasta Sędziszów Małopolski. W 1946 wraz z rodziną osiedlił się w Oleśnicy, gdzie w 1951 został absolwentem obecnego Pierwszego Liceum Ogólnokształcącego. W 1953 zdał maturę, w czasie późniejszym ukończył polonistykę w Studium Nauczycielskim we Wrocławiu oraz pedagogikę opiekuńczą w Instytucie Pedagogicznym w Jeleniej Górze. 
Związany z oleśnickim środowiskiem fotograficznym – fotografował od 1949 roku. miejsce szczególne w jego twórczości zajmowała fotografia dokumentalna, fotografia reportażowa – w zdecydowanej większości poświęcona Oleśnicy. W latach 1956–1994 (do emerytury) związany z Młodzieżowym Domem Kultury w Oleśnicy, od 1962 związany zawodowo z MDK jako instruktor zajęć fotograficznych. W 1974 roku został kierownikiem pracowni fotograficzno-filmowej przy MDK w Oleśnicy. W 1975 podjął współpracę z Działem Dokumentacji Życia Społecznego Oleśnickiej Biblioteki Publicznej, dla potrzeb którego sporządził dokumentację fotograficzną Oleśnicy – liczącą ok. 3 tysięcy fotografii, prezentowanych wielokrotnie m.in. w Galerii Miejskiej oraz w galerii Oleśnickiej Biblioteki Publicznej. W latach 90. XX wieku był współtwórcą, współwydawcą "fotoraportów" – dokumentacji fotograficznej Oleśnicy. Publikował swoje prace w ogólnopolskiej, regionalnej, lokalnej prasie oraz specjalistycznej prasie fotograficznej – m.in. w miesięczniku Foto. Jako fotograf współpracował z wrocławską Gazetą Robotniczą oraz jako fotograf i publicysta – z Panoramą Oleśnicką. 
Za działalność społeczną na niwie fotografii został uhonorowany odznaką "Zasłużony dla Województwa Wrocławskiego i Miasta Wrocławia" oraz okolicznościowym medalem "800-lecia Oleśnicy". Pokłosiem współpracy Edwarda Niczypora z Działem Dokumentacji Życia Społecznego Oleśnickiej Biblioteki Publicznej – było uhonorowanie go Nagrodą Miasta Oleśnicy, w 2001 roku. 
Edward Niczypor został pochowany w dniu 30 stycznia 2019 na cmentarzu komunalnym, przy ulicy Wojska Polskiego w Oleśnicy. Jego fotografie znajdują się m.in. w zbiorach Oleśnickiej Biblioteki Cyfrowej, zarchiwizowane m.in. w ramach projektu "Piękne czterdziestoletnie," którego inicjatorem jest "O"leśnicki Dom Spotkań z Historią – program "Wizja Lokalna".

</doc>
<doc id="4882411" url="https://pl.wikipedia.org/wiki?curid=4882411" title="Piłka nożna na Igrzyskach Afrykańskich 2019">
Piłka nożna na Igrzyskach Afrykańskich 2019

Piłka nożna na Igrzyskach Afrykańskich 2019 odbywała się w dniach 16–30 sierpnia 2019 roku na jednym stadionie w Bin Sulajman oraz trzech w mieście Sala.

</doc>
<doc id="4882413" url="https://pl.wikipedia.org/wiki?curid=4882413" title="SDA Tennis Open">
SDA Tennis Open

SDA Tennis Open – męski turniej tenisowy rangi ATP Challenger Tour, rozgrywany na kortach ceglanych w belgijskim Grez-Doiceau. Odbyła się tylko jedna edycja zawodów, w dniach 16–22 lipca 2012 roku.

</doc>
<doc id="4882415" url="https://pl.wikipedia.org/wiki?curid=4882415" title="Giro di Lombardia 2020">
Giro di Lombardia 2020

Giro di Lombardia 2020, znany również jako Il Lombardia 2020 – 114. edycja wyścigu kolarskiego Giro di Lombardia, która odbyła się 15 sierpnia 2020; wyścig był częścią UCI World Tour 2020.
Wyścig początkowo miał odbyć się 31 października 2020, jednak, ze względu na pandemię COVID-19, Międzynarodowa Unia Kolarska dokonała znaczących zmian w kalendarzu cyklu UCI World Tour 2020, w wyniku których zmagania w Lombardii zostały przeniesione na 15 sierpnia 2020.
Uczestnicy.
Lista startowa.
Legenda: DNF – nie ukończył, OTL – przekroczył limit czasu, DNS – nie wystartował, DSQ – zdyskwalifikowany.

</doc>
<doc id="4882416" url="https://pl.wikipedia.org/wiki?curid=4882416" title="Il Lombardia 2020">
Il Lombardia 2020



</doc>
<doc id="4882419" url="https://pl.wikipedia.org/wiki?curid=4882419" title="W zawieszeniu (powieść)">
W zawieszeniu (powieść)

W zawieszeniu () – ostatnia, nieukończona powieść Josepha Conrada, opublikowana pośmiertnie w 1925, przygotowana z rękopisu przez Richarda Curle’a.
Pierwsze polskie tłumaczenie wydał w 1960 Państwowy Instytut Wydawniczy pod tytułem "Oczekiwanie", przekładu dokonał Jerzy Bohdan Rychliński. Pod tytułem "W zawieszeniu" powieść ukazała się w 1974 w tłumaczeniu Anny Przedpełskiej-Trzeciakowskiej, konsultacji marynistycznej dokonał Józef Miłobędzki.
Historia wydania.
Conrad zamierzał napisać powieść o czasach napoleońskich jeszcze w 1918, w trakcie kończenia "Złotej strzały" i "Ocalenia", i pisał w korespondencji, że jest „przez cały czas obecna w [jego] myślach”. Pisać zaczął w 1920, nazywając ją „powieścią o Elbie” i „wielka powieścią śródziemnomorską”, a nieco później, nadając jej prowizoryczny tytuł "Wyspa odpoczynku". Mimo że wiosną 1921 był z żoną na Korsyce, gromadząc materiały do powieści, w końcu latem tegoż roku odłożył ją i zaczął pisać "Korsarza". Wrócił do pisania pod koniec 1922, nadając jej tytuł "W zawieszeniu", ale książki nie zdążył ukończyć przed śmiercią.
Akcja powieści oparta jest w dużej mierze na głośnych pamiętnikach Adèle d'Osmond, Comtesse de Boigne.
Fabuła.
Akcja rozgrywa się w 1815 roku. Młody Anglik, Cosmo Latham, odwiedza Genuę w czasie, gdy na niedalekiej Elbie przebywa uwięziony Napoleon Bonaparte. Młodzieniec styka się ze środowiskiem dyplomatów i szpiegów krążących wokół osoby wygnanego cesarza. Powieść „ukazuje potężny wpływ napoleońskiego mitu na rozwój ruchów politycznych i społecznych we Włoszech”.
Recepcja.
Zdzisław Najder nazywa ją powieścią „wymarzoną” i „utęsknioną” przez autora. Sam Conrad pisał: „To duży utwór – największy od czasu "W oczach Zachodu"”. 
Niemniej powieść nie jest oceniana wysoko. Najder, porównując ją z innym niedokończonym utworem Conrada, "Siostry" pisze, że powieść „zdradza wiek i zmęczenie pisarza” oraz „styl ześlizguje się czasami w stronę łatwej banalności”, niemniej „obie [powieści] są w pełni europejskie, zarówno pod względem tła, jak i tematyki, która w obu wypadkach zdumiewa ambitnym rozmachem. Spośród ukończonych dzieł Conrada jedynie "Nostromo" i ewentualnie "W oczach Zachodu" mogą dorównać bogactwu tematyki "W zawieszeniu"”.

</doc>
<doc id="4882427" url="https://pl.wikipedia.org/wiki?curid=4882427" title="To tylko wiatr">
To tylko wiatr

To tylko wiatr (węg. "Csak a szél") – węgiersko-niemiecko-francuski film z 2012 w reżyserii Benedeka Fliegaufa.
Fabuła.
Film nawiązuje do pogromów romskich, do których doszło na Węgrzech na przełomie 2008 i 2009 roku. W jednej z węgierskich wsi pod lasem mieszka Cyganka Marie z dwójką dorastających dzieci (Anną i Rio) i dziadkiem. Marie pracuje jako sprzątaczka i ma nadzieję wyjechać do Kanady, gdzie wyemigrował jej mąż. W okolicy nasilają się akty przemocy wobec Romów. W bezpośrednim sąsiedztwie Marie zamordowano romską rodzinę, a policja opieszale poszukuje sprawców, którym udało się uciec. Żyjąca w sąsiedztwie zamordowanych rodzina romska zaczyna się obawiać o swoje życie. W nocy zsuwają łóżka i śpią blisko siebie. Kiedy Marie wychodzi do pracy, jej córka do szkoły, syn Rio buduje dla rodziny schronienie w lesie. Słysząc szelesty w pobliżu domu przekonują się wzajemnie, że to tylko szum wiatru. Do domu włamuje się grupa mężczyzn z bronią, tylko Rio udaje się uciec.

</doc>
<doc id="4882429" url="https://pl.wikipedia.org/wiki?curid=4882429" title="Grupa TVN Discovery Polska">
Grupa TVN Discovery Polska



</doc>
<doc id="4882433" url="https://pl.wikipedia.org/wiki?curid=4882433" title="Władimir Samsonow">
Władimir Samsonow



</doc>
<doc id="4882439" url="https://pl.wikipedia.org/wiki?curid=4882439" title="Chevrolet S-10 EV">
Chevrolet S-10 EV



</doc>
<doc id="4882442" url="https://pl.wikipedia.org/wiki?curid=4882442" title="Siwaterium">
Siwaterium



</doc>
<doc id="4882443" url="https://pl.wikipedia.org/wiki?curid=4882443" title="Zamek w Lipienku">
Zamek w Lipienku

Zamek w Lipienku – krzyżacki zamek komturski w Lipienku, siedziba komturów ziemi chełmińskiej. Obecnie w stanie ruiny.
Historia.
W miejscu drewnianego grodu funkcjonującego już od X wieku, Krzyżacy po opanowaniu Ziemi chełmińskiej zbudowali nową drewniano-ziemną warownię, która została spalona w 1277 roku przez Prusów. W jej miejscu Krzyżacy zbudowali murowany zamek, co stało się przypuszczalnie w latach 80. XIII wieku lub w latach 1300–1330. Według prof. Sławomira Jóźwiaka, w latach 1285-1334 była to główna siedziba komtura ziemi chełmińskiej, a po likwidacji tej komturii około 1340 roku zamek w Lipienku stał się siedzibą wójtów o nadzwyczajnych uprawnieniach, ponieważ podległych bezpośrednio tylko wielkiemu mistrzowi w Malborku. W 1291 roku wydano tu przywilej lokacyjny dla miasta Grudziądza. 
Zamek był na tyle silny, że jesienią 1330 roku nie był w stanie go zdobyć król Władysław Łokietek mimo wsparcia wojsk węgierskich i litewskich, w związku z czym 18 października 1330 król zawarł tu rozejm z Krzyżakami. W 1410 roku zamek zajęły wojska Władysława Jagiełły. W 1411 roku Krzyżacy pojmali na zamku wspierającego Polskę rycerza Mikołaja z Ryńska, którego następnie ścięli na rynku w Grudziądzu. Od II pokoju toruńskiego z 1466 roku zamek przyłączony został do Polski i od tego czasu aż do 1655 roku była to siedziba polskich starostów z rodu Kostków i osób z nim spokrewnionych. Ostatnim starostą z rodu był Stanisław Franciszek Kostka. Po nim starostwo przejął z dniem 16 września 1655 Albrecht Czerski. 
Zabudowania zostały częściowo zniszczone w czasie wojen polsko-szwedzkich w XVII wieku. Zamek został zniszczony w wyniku ciężkich walk podczas potopu szwedzkiego w 1659 roku i już nie odbudowany. Po I rozbiorze Polski w 1772 r. zabudowania zostały rozebrane w większości przez Prusaków. Obszar zamku wchodził w skład folwarku z dworem funkcjonującego do XX wieku.
W latach 60. XX wieku Ireneusz Sławiński wykonał inwentaryzację konserwatorską zachowanych murów zamku, a w 2018 roku przeprowadzono na jego terenie badania archeologiczne.
Architektura.
Zamek zbudowano na długim półwyspie wchodzącym daleko w jezioro (pozostaje częściowo wyschnięte). Zamek główny był regularny i czteroskrzydłowy, w planie zbliżony do kwadratu o wymiarach 35 × 38,5-39,7 m. Był to najmniejszy krzyżacki kasztel na ziemi chełmińskiej. Posiadał dwie kondygnacje nadziemne i magazynowe poddasza. Dziedziniec obiegały ganki, a w narożu północno-wschodnim znajdowała się wieża główna o boku około 7,7 m. 
Od wschodu zamek poprzedzony był rozległym, otoczonym murem pierwszym przedzamczem na planie trapezu, ze stodołą, oborą, wozownią, kuźnią, browarem i gorzelnią. Wjazd prowadził przez wieżę bramną zwieńczoną gotyckimi szczytami. Z zabudowy przedzamcza zachowała się jedynie sklepiona kolebkowo gotycka piwnica i pozostałości kamiennego muru ograniczającego przedzamcze od zachodu. 
Obszerny opis założenia zamkowego zawarty jest w lustracji z 1565 roku. 
Po zamku widoczne są na powierzchni nieliczne relikty, a jego teren jest trudno dostępny. 

</doc>
<doc id="4882462" url="https://pl.wikipedia.org/wiki?curid=4882462" title="Eleusa (Rodos)">
Eleusa (Rodos)

Eleusa () – wieś w Grecji, na wyspie Rodos, w administracji zdecentralizowanej Wyspy Egejskie, w regionie Wyspy Egejskie Południowe, w jednostce regionalnej Rodos, w gminie Rodos. W 2011 roku liczyła 228 mieszkańców.
Miejscowość została założona latach 1935–1936 przez Włochów, do których Rodos należał w okresie międzywojennym. Początkowo miejscowość nosiła nazwę Campochiaro. Jej charakterystycznym elementem jest prostokątny plac, noszący imię Emanuila Kostaridisa. Wokół placu wybudowano budynki użyteczności publicznej: kościół, budynek handlowo-usługowy, posterunek policji. W późniejszych latach część budynków przekształcono na szpital dla włoskich żołnierzy.
U początków kolonizacji tego rejonu Rodos, sprowadzono włoskich pracowników leśnych z północnych Włoch, wraz z rodzinami, którzy mieli zająć się lokalnymi lasami. Ponadto Włosi przeprowadzili w rejonie miejscowości prace hydrotechniczne w celu nawodnienia terenu i doprowadzenia wody do małej elektrowni wodnej]. Elementem tego systemu jest okrągły staw na obrzeżach wsi. Żyją w nim niewielkie ryby gatunku "Ladigesocypris ghigii", który jest endemiczny dla wyspy Rodos i zagrożony wyginięciem.
Po II wojnie światowej i powrocie Dodekanezu do Grecji kościół przekształcono na cerkiew prawosławną pod wezwaniem Charalambosa (Άγιος Χαράλαμπος), zmieniono też nazwę miejscowości.
W sierpniu 1947 w pustych budynkach po szpitalu grecki pulmonolog Emanuil G. Kostaridis, przez 15 lat dyrektor naukowy placówki, założył nowoczesne sanatorium przeciwgruźlicze, które w czasie 23-letniej działalności obsłużyło 1581 pacjentów. Sanatorium zostało zamknięte w roku 1970. Od tego czasu część budynków jest opustoszała.

</doc>
<doc id="4882463" url="https://pl.wikipedia.org/wiki?curid=4882463" title="Wielka Melasowa Powódź">
Wielka Melasowa Powódź

Wielka Melasowa Powódź ("ang. Great Molasses Flood") – powódź, do której doszło 15 stycznia 1919 w bostońskim North End. 
Eksplodował zbiornik wypełniony 8700 m3 (2,3 miliona galonów amerykańskich) melasy o wadze około 12 000 ton, w konsekwencji czego powstała fala, która przetaczając się ulicami z prędkością około 56 km/h zabiła 21 osób, raniąc kolejne 150. 
Pamięć o tym wydarzeniu stała się elementem lokalnego folkloru i żartów mieszkańców, że w gorące letnie dni okolica wciąż pachnie melasą.

</doc>
<doc id="4882468" url="https://pl.wikipedia.org/wiki?curid=4882468" title="Marcus Grüsser">
Marcus Grüsser

Marcus Grüsser (ur. 31 lipca 1966 w Berchtesgaden) – niemiecki aktor teatralny, filmowy i telewizyjny. W wieku 19 lat po raz pierwszy odbył trening kaskaderski w PAS (Professional Action Stunt Bavaria), gdzie również trenował przez półtora roku. Następnie przez trzy i pół roku odbył szkolenie aktorskie w Zinner Studio w Monachium i sześć miesięcy w Lee Strasberg Institute w Los Angeles.

</doc>
<doc id="4882474" url="https://pl.wikipedia.org/wiki?curid=4882474" title="₮">
₮



</doc>
<doc id="4882475" url="https://pl.wikipedia.org/wiki?curid=4882475" title="Xavier Rohart">
Xavier Rohart

Xavier Rohart (ur. 1 lipca 1968) – francuski żeglarz sportowy. Brązowy medalista olimpijski z Aten.
Brał udział w pięciu igrzyskach olimpijskich (IO 92, IO 00, IO 04, IO 08, IO 12). W 1992 i 2000 płynął w Finnie, później startował w klasie Star. W 2004 Francuzi zajęli trzecie miejsce, partnerował mu Pascal Rambeau. Rohart był mistrzem świata w tej klasie w 2003 i 2005, srebrnym medalistą tej imprezy w 2007, brązowym w 2002 i 2006. W Finnie dwukrotnie zdobywał brąz światowego czempionatu (1997 i 1998).

</doc>
<doc id="4882476" url="https://pl.wikipedia.org/wiki?curid=4882476" title="Eleousa (Rodos)">
Eleousa (Rodos)



</doc>
<doc id="4882477" url="https://pl.wikipedia.org/wiki?curid=4882477" title="Płaskowyż oceaniczny">
Płaskowyż oceaniczny

Płaskowyż oceaniczny (podwodny) – rozległe, stosunkowo płaskie wzniesienie, które jest wyższe od otaczającej go rzeźby terenu, z jedną lub więcej względnie stromymi ścianami.
Wyróżnia się 184 płaskowyże oceaniczne, które pokrywają obszar o łącznej powierzchni 18 486 600 km² (5,11% obszaru oceanów). Największe zagęszczenie płaskowyżów oceanicznych występuje w regionie południowego Pacyfiku wokół Australii i Nowej Zelandii (zobacz mapę).
Płaskowyże oceaniczne powstałe w obrębie dużych prowincji magmatycznych są najczęściej powiązane z plamami gorąca, pióropuszami płaszcza oraz wyspami wulkanicznymi – takimi jak Islandia, Hawaje, wyspy Republiki Zielonego Przylądka czy wyspy Kerguelena. Trzy największe płaskowyże, Karaibski, Ontong Java oraz Łańcuch Śródpacyficzny ("Mid-Pacific Mountains)" znajdują się na obszarach wybrzuszeń wywołanych zjawiskami geotermicznymi (")." Inne płaskowyże są jednak często zbudowane z pokruszonego materiału skalnego pochodzącego ze skorupy kontynentalnej, na przykład płaskowyż Falklandzki, Wyniesienie Lord Howe, jak również części Wyniesienia Kergueleńskiego, Grzbietu Maskareńskiego oraz niektórych grzbietów w Arktyce. Płaskowyże utworzone przez duże prowincje magmatyczne są zbudowane z rodzaju bazaltu, który na powierzchni tworzy rozległe pokrywy lawowe takie jak trapy Dekanu w Indiach czy równina rzeki Snake w USA.
W przeciwieństwie do kontynentalnej pokrywy lawowej, większość magmatycznych płaskowyżów oceanicznych przebija się przez młodą i cienką (6-7 km) warstwę minerałów maficznych, dzięki czemu skały je tworzące są niezanieczyszczone przez minerały femiczne. Takie płaskowyże mają najczęściej wysokość 2-3 km ponad otaczające je dno oceaniczne i są bardziej sprężyste od skorupy oceanicznej. Dzięki temu takie struktury są bardziej zdolne do spowalniania subdukcji, zwłaszcza gdy mają znaczną grubość i znajdują się w pobliżu stref subdukcji krótko po swoim powstaniu. W rezultacie, nierzadko ,przyklejają się" do obrzeży lądów, tworząc niejako narośnięte terrany. Owe twory są przeważnie lepiej zachowane niż wystawione na działanie czynników erozyjnych kontynentalne pokrywy lawowe, przez co lepiej jest w nich zachowane świadectwo rozległych erupcji wulkanicznych w historii Ziemi. To ,przyklejanie się" oznacza również, że płaskowyże oceaniczne mają istotny udział w powiększaniu się skorupy kontynentalnej. Ich powstawanie ma również często olbrzymi wpływ na globalny klimat, o czym świadczy przykład trzech największych i najmłodszych utworzonych płaskowyżów, pochodzących z kredy i ulokowanych na Oceanie Indyjskim i Spokojnym: płaskowyżu Ontong Java, Wyniesienia Kergueleńskiego, oraz płaskowyżu Karaibskiego.

</doc>
<doc id="4882481" url="https://pl.wikipedia.org/wiki?curid=4882481" title="Stadion im. Ǵorcze Petrowa">
Stadion im. Ǵorcze Petrowa

Stadion im. Ǵorcze Petrowa – stadion piłkarski w Skopju, stolicy Macedonii Północnej. Obiekt może pomieścić 3000 widzów. Swoje spotkania rozgrywają na nim piłkarze klubu FK Makedonija.
Boisko klubu FK Makedonija w obecnej lokalizacji powstało po trzęsieniu ziemi w 1963 roku, kiedy teren poprzedniego stadionu klubu (wówczas pod nazwą FK Rudar) wykorzystano do budowy baraków dla ludzi, którzy stracili dach nad głową. W latach 1970–1971 wybudowano trybunę główną po stronie wschodniej. Trybunę po stronie zachodniej wybudowano w roku 2005.

</doc>
<doc id="4882482" url="https://pl.wikipedia.org/wiki?curid=4882482" title="Osiedle Kamena">
Osiedle Kamena



</doc>
<doc id="4882487" url="https://pl.wikipedia.org/wiki?curid=4882487" title="Stadion Gradska Płaża">
Stadion Gradska Płaża

Stadion Gradska Płaża – stadion piłkarski w mieście Struga, w Macedonii Północnej. Został otwarty w 1970 roku. Może pomieścić 1000 widzów. Położony jest tuż nad brzegiem Jeziora Ochrydzkiego. Swoje spotkania rozgrywają na nim piłkarze klubów FK Struga, Karaorman Struga i Właznimi Struga.

</doc>
<doc id="4882490" url="https://pl.wikipedia.org/wiki?curid=4882490" title="Bitwa pod Lemanem">
Bitwa pod Lemanem

Bitwa pod Lemanem – walki Kowieńskiego pułku strzelców z oddziałami sowieckiego 3 Korpusu Kawalerii Gaja Gaja w czasie pościgu prowadzonego w ramach operacji warszawskiej.
Sytuacja ogólna.
4 lipca 1920 ruszyła II ofensywa sowieckiego Frontu Zachodniego pod hasłem: "Na zachodzie ważą się losy wszechświatowej rewolucji – po trupie Polski wiedzie droga do wszechświatowego pożaru... Na Wilno – Mińsk – Warszawę – marsz!". W pierwszej dekadzie lipca przełamany został front polski nad Autą, a wojska Frontu Północno-Wschodniego gen. Stanisława Szeptyckiego cofały się pod naporem ofensywy czerwonoarmistów Michaiła Tuchaczewskiego.
Kolejne próby zatrzymania wojsk sowieckich prących na zachód nie przynosiły spodziewanych rezultatów. Obchodzący ugrupowanie obronne od północy 3 Korpus Kawalerii Gaja wymuszał dalszy odwrót wojsk polskich. Tempo natarcia wojsk sowieckich, jak na owe czasy, wydawało się oszałamiające i wynosiło ok. 20–30 km na dobę.
Wojsko Polskie traciło kolejno „linię dawnych okopów niemieckich”, linię Niemna i Szczary, czy wreszcie linię Bugu. Wojska polskie cofały się nadal, a kolejną naturalną przeszkodą terenową dogodną do powstrzymania sowieckiej ofensywy była Wisła. W godzinach wieczornych 6 sierpnia Naczelne Dowództwo Wojska Polskiego wydało rozkaz do przegrupowania i reorganizacji wojsk.
16 sierpnia ruszyła kontrofensywa znad Wieprza. Zmieniło to radykalnie losy wojny. Od tego momentu Wojsko Polskie było w permanentnej ofensywie.
Walki pod Lemanem.
Po zajęciu Kolna przez 15 Dywizję Piechoty, podporządkowany jej II batalion Kowieńskiego pułku strzelców otrzymał rozkaz dokonania wypadu na Leman i Wincentę. Oceniając sytuację, dowódca dywizji zakładał, że w tym rejonie granicę pruską będą próbowały przekroczyć drobne oddziały 3 Korpusu Kawalerii Gaja. Batalion miał je zmusić do złożenia broni.
Realizując zadanie, dowódca batalionu podzielił swój pododdział na dwie grupy wypadowe. 5 i 6 kompania oraz pluton 8 kompanii pod dowództwem mjr. Żaby ruszył na Leman, a por. Kazimierz Obuchowicz z 7 kompanią i dwoma plutonami 8 kompanii na Wincentę. Około 17.00 oddział por. Obuchowicza pobił pododdział 36(?) pułku Dońskich Kozaków i opanował Wincentę. W ręce Polaków wpadły dwa działa, kilka ckm-ów i porzucony sztandar sowieckiego pułku.
Po walce por. Obuchowicz skierował swoje pododdziały do Lemana. W nieznanym terenie zabłądził, wrócił z powrotem do Wincenty i tam zarządził odpoczynek nocny. W tym czasie oddział mjr. Żaby nocował w Lemanie i spodziewał się nadejścia grupy por. Obuchowicza.
O świcie 25 sierpnia pod Leman podeszły oddziały 3 Korpusu Kawalerii i zaatakowały wieś z trzech stron.
Zaskoczony mjr Żaba nakazał odwrót ubezpieczając się plutonem piechoty. 53 polskich żołnierzy zatrzymało czasowo sowiecką kawalerię, a po wyczerpaniu amunicji złożyło broń. Kozacy zarąbali szablami 45 jeńców.
Wieczorem tego dnia Dywizjon Huzarów Śmierci por. Józefa Siły-Nowickiego stoczył pod Lemanem walkę z trzema szwadronami sowieckimi i rozproszył je. Wzięto około stu jeńców i kilka ckm.

</doc>
<doc id="4882493" url="https://pl.wikipedia.org/wiki?curid=4882493" title="Kromy (Rosja)">
Kromy (Rosja)



</doc>
<doc id="4882495" url="https://pl.wikipedia.org/wiki?curid=4882495" title="Kromy (ujednoznacznienie)">
Kromy (ujednoznacznienie)



</doc>
<doc id="4882496" url="https://pl.wikipedia.org/wiki?curid=4882496" title="Michał Szołkowski">
Michał Szołkowski

Michał Szołkowski, ps. (lit. "brat"; ur. 17 października 1847, zm. 18 maja 1897 w Petersburgu) – inżynier wojskowy, kapitan, publicysta, prozaik, architekt i pedagog.
Życiorys.
W sferze literackiej Michał Szołkowski zaczął się wypowiadać w okresie zakazu języka litewskiego. Prace zostały napisane w języku polskim pod pseudonimem Brolis. W roku 1886 debiutował na łamach warszawskiego tygodnika polityczno-społecznego i literackiego Prawda, gdzie ukazał się zbiór jego opowiadań „Z notatek pesymisty”. W latach 1886–1894 r. był korespondentem tygodnika Prawda w St. Petersburgu.
Dzieła Michała Szołkowskiego przedstawiające litewską wieś – legenda „Zemsta” i opowiadanie wiejskie „Jurgis Durnialis” ukazały się w roku 1890 w warszawskim tygodniku Głos, a także zostały przetłumaczone na język litewski przez Vincasa Kudirkę i opublikowane w litewskim miesięczniku "Varpas".
W roku 1894 opowiadanie „Jurgis Durnelis” zostało przetłumaczone na język rosyjski (tłumaczenie L. Wasilewskiego) i wydane przez wydawnictwo I.D.Sytina.
W 1902 roku w Plymouth, Pennsylvania, ukazała się książka M. Szołkowskiego w języku litewskim (przekład V. Kudirki) z dwoma opowiadaniami: „Pagieża” i „Jurgis Durnelis”.
W roku 1908 był napisany scenariusz do spektaklu „Jurgis Durnelis” według opowiadania pod tym samym tytułem Michała Szołkowskiego (Brolis). Scenariusz napisał Gabrielius Landsbergis-Žemkalnis.
Kapitan Michał Szołkowski był członkiem i jednym z założycieli Towarzystwa Dobroczynności przy rzymskokatolickim kościele św. Katarzyny (centrum wspólnoty chrześcijańskiej) w Petersburgu, założonego w 1884 roku.
Pod koniec swego życia Michał Szołkowski był nauczycielem w gimnazjum męskim przy kościele św. Katarzyny w Sankt Petersburgu.
W Petersburgu, przy alei Kamennoostrovskij 58 jest budynek warsztatu mechanicznego R. M. Vetzera, zbudowany w roku 1895 według projektu inżynierskiego Michała Szołkowskiego.
Utwory Brolisа.
1892 r. w Warszawie została wydana książka pod tytułem “Marzenia”, która zawierała cztery utwory: „Baśń mitologiczna”, „Jurgis Durnelis”, „Ibrahim” i „Z pamiętnika pesymisty”.
Utwór Michała Szołkowskiego „Wezwanie do poety” został opublikowany w książce zbiorowej dla uczczenia dwudziestopięcioletniej działalności redaktora warszawskiego tygodnika Prawda, Aleksandra Świętochowskiego 1870–1895”.
Śmierć.
Michał Szołkowski (Brolis) zmarł 18 maja 1897 r. w Petersburgu. Został pochowany na katolickim cmentarzu Wyborskim w Petersburgu.
O zmarłym pisarzu, Michale Szołkowskim, warszawski tygodnik Głos pisał:  "„Z prawdziwym żalem odebraliśmy wiadomość o śmierci człowieka mało znanego w naszej literaturze współczesnej, jednego z tych jednak, którzy najbardziej godni są stać w jej przednich szeregach. Pisarzem tym jest M. Szołkowski, znany bardziej czytającemu ogółowi pod pseudonimem Brolisa. Zmarły nie dbał o rozgłos tani, nie przeciskał się wśród ciżby z lada towarem, nie dawał byle partactwa na rynek literacki i dla tego zostawił po sobie niewiele, chociaż talent miał znaczny. Utwory swoje drukował głównie w Prawdzie („Z dziennika pesymisty”, „Złoczyńca”, „Ibrahim, „Sen filozofa” itd.). Ostatnim utworem Brolisa, jaki się w druku ukazał, był „Lewonas Jodas”, drukowany w roku zeszłym w Głosie. Rodzajem talentu różnił się Brolis także od dzisiejszego rojowiska zniecierpliwionych, histerycznych niemal obrazkopisarzy, tworzących ręką tylko, a nie sercem i głową.”"

</doc>
<doc id="4882499" url="https://pl.wikipedia.org/wiki?curid=4882499" title="No sory">
No sory

No sory – pierwszy singel polskiej piosenkarki Sanah z jej drugiego minialbumu, zatytułowanego "Bujda". Singel został wydany 14 sierpnia 2020. Utwór napisali i skomponowali Zuzanna Jurczak i Jakub Galiński.
Kompozycja zdobyła dwie z czterech możliwych wyróżnień (za słowa do piosenki, a także za muzykę) w konkursie „Premier” podczas 57. Krajowego Festiwalu Piosenki Polskiej w Opolu. 
Utwór znalazł się na 1. miejscu listy AirPlay – Top, najczęściej odtwarzanych utworów w polskich rozgłośniach radiowych. Nagranie otrzymało w Polsce status diamentowego singla, przekraczając liczbę 100 tysięcy sprzedanych kopii.
Geneza utworu i historia wydania.
Piosenka została napisana i skomponowana przez Zuzannę Jurczak i Jakuba Galińskiego, który również odpowiada za produkcję piosenki.
Singel ukazał się w formacie digital download 14 sierpnia 2020 w Polsce za pośrednictwem wytwórni płytowej Magic Records w dystrybucji Universal Music Polska. Piosenka została umieszczona na drugim minialbumie "Bujda" i drugim albumie studyjnym Sanah – "Irenka".
7 sierpnia 2020 przedpremierowo utwór został wykonany na żywo podczas koncertu w Sopocie. 22 sierpnia piosenka została zaprezentowana telewidzom stacji TVN w programie "Dzień dobry wakacje". 
We wrześniu singel został zaprezentowany w konkursie „Premier” podczas 57. Krajowego Festiwalu Piosenki Polskiej w Opolu. Utwór zdobył dwie nagrody przyznane przez Stowarzyszenie Autorów ZAiKS (za muzykę i słowa do piosenki). 12 września 2020 wykonała piosenkę w magazynie śniadaniowym "Pytanie na śniadanie". Na początku grudnia wystąpiła z singlem w finale 11. edycji "The Voice of Poland". 14 kwietnia 2021 utwór w wersji akustycznej został wykonany w ramach cyklu „ZET Akustycznie”. 26 czerwca 2021 piosenka została zaprezentowana telewidzom stacji Polsat podczas Polsat SuperHit Festiwal 2021.
Utwór znalazł się na kilkunastu polskich składankach m.in. "Bravo Hits: Jesień 2020" (wydana 2 października 2020), "Fresh Hits Jesień 2020" (wydana 9 października 2020), "Hity na czasie: Jesień 2020" (wydana 16 października 2020) i "Hity na czasie: Zima 2021" (wydana 27 listopada 2020).
„No sory” w stacjach radiowych.
Nagranie było notowane na 1. miejscu w zestawieniu AirPlay – Top, najczęściej odtwarzanych utworów w polskich rozgłośniach radiowych.
Teledysk.
Do utworu powstał teledysk zrealizowany przez The Dreams Studio, który udostępniono w dniu premiery singla za pośrednictwem serwisu YouTube. Wideo znalazło się na 2. miejscu na liście najczęściej odtwarzanych teledysków przez telewizyjne stacje muzyczne.
28 września 2020 został opublikowany klip do alternatywnej wersji utworu.

</doc>
<doc id="4882504" url="https://pl.wikipedia.org/wiki?curid=4882504" title="Liu Wei">
Liu Wei

Liu Wei (chiń. 刘伟; ur. 27 października 1969 w Liaocheng) – chińska tenisistka stołowa, medalistka olimpijska, multimedalistka mistrzostw świata.
W 1996 roku wystąpiła na igrzyskach olimpijskich w Atlancie. Wzięła udział w dwóch konkurencjach – zdobyła srebrny medal olimpijski w grze podwójnej (wspólnie z Qiao Yunping), a w grze pojedynczej uplasowała się na czwartym miejscu.
W latach 1989–1995 zdobyła dziewięć medali mistrzostw świata (pięć złotych, jeden srebrny i trzy brązowe), w 1994 roku dwa złote medale igrzysk azjatyckich (w grze podwójnej i drużynowej), a w latach 1990–1994 sześć medali mistrzostw Azji (dwa złote, trzy srebrne i jeden brązowy).

</doc>
<doc id="4882507" url="https://pl.wikipedia.org/wiki?curid=4882507" title="Jerzy Baryłka">
Jerzy Baryłka

Jerzy Baryłka (ur. 13 marca 1943 w Ławeczko Nowe) – pułkownik Wojska Polskiego, inżynier budownictwa lądowego, doktor nauk technicznych, wieloletni wykładowca, Wojskowej Akademii Technicznej w Warszawie na Wydziale Inżynierii Lądowej i Geodezji na studiach inżynierskich i magisterskich – dziennych, wieczorowych i zaocznych w zakresie budownictwa wojskowego, budownictwa dróg i mostów, geodezji wojskowej i inżynierii wojskowej. Współautor kilkudziesięciu projektów technologicznych w zakresie rozwiązań architektonicznych obiektów ośrodków przetwarzania informacji dla potrzeb przemysłu motoryzacyjnego w Polsce oraz dowództw okręgów i rodzajów sił zbrojnych RP. Twórca departametnu specjalistycznego nadzoru budowlanego ds. obronności i bezpieczeństwa państwa w Głównym Urzędzie Nadzoru Budowlanego. Autor i współautor kilkudziesięciu projektów architektoniczno-budowlanych obiektów budowlanych budownictwa wojskowego. Współautor licznych ekspertyz i ocen stanu technicznego obiektów budowlanych.
Życiorys i działalność zawodowa.
W 1968 roku ukończył studia magisterskie na Wydziale Inżynierii Lądowej i Geodezji Wojskowej Akademii Technicznej w Warszawie im. Jarosława Dąbrowskiego uzyskując tytuł mgr inż. budownictwa lądowego. W 1971 roku ukończył Dwuletnie Studium Podyplomowe na Wydziale Architektury Politechniki Warszawskiej w zakresie planowania przestrzennego. Pracę doktorską nt. Modelowe struktury planowania przestrzennego z uwzględnieniem elementów obronności” (promotor doc. dr hab. inż. J. M. Łobocki, recenzenci: prof. dr hab. inż. Stanisław Piasecki, prof. dr hab. inż. Bolesław Malisz, gen bryg. dr nw. Zdzisław Bobecki) obronił w 1972 r. uzyskując tytuł doktora nauk technicznych.
Posiada uprawnienia budowlane wykonawcze i projektowe bez ograniczeń w specjalności konstrukcyjno-budowlanej, uprawnienia budowlane w specjalności architektonicznej w ograniczonym zakresie oraz kwalifikacje pedagogiczne pracowników naukowo-dydaktycznych.
W latach 1968–2006 pracował najpierw jako asystent, dalej jako st. asystent, wykładowca, st. wykładowca, adiunkt n-d na Wydział Inżynierii Lądowej i Geodezji Wojskowej Akademii Technicznej im. Jarosława Dąbrowskiego wykładając oraz kierując i recenzując prace dyplomowe inżynierskie i magisterskie. Prowadził także zajęcia na studiach podyplomowych w zakresie: ochrony środowiska, zarządzania nieruchomościami oraz pośrednictwa w zakresie obrotu nieruchomościami.. Zajęcia dydaktyczne z gospodarki przestrzennej prowadził w Prywatnej Wyższej Szkole Administracji, Businessu i Technik Komputerowych.
W Oddziałach Mazowieckiej Izby Inżynierów Budownictwa w latach 2008–2010 prowadził liczne szkolenia dla inżynierów budownictwa.
W latach 1988–1998 był Szefem Okręgowej Wojskowej Inspekcji Architektoniczno-Budowlanej Warszawskiego Okręgu Wojskowego, gdzie pełnił nadzór architektoniczno-budowlany nad budownictwem zlokalizowanym na terenach Ministerstwa Obrony Narodowej oraz brał udział w ocenie i uzgadnianiu miejscowych planów zagospodarowania przestrzennego w ramach Komisji ds. Planowania Przestrzennego powołanej przez dowódcę Warszawskiego Okręgu Wojskowego.
Od 1997 roku zatrudniony w Głównym Urzędzie Nadzoru Budowlanego, gdzie kolejno pełnił następujące funkcje:
1997-1999 Dyrektor Departamentu Specjalistycznego Nadzoru Budowlanego w Dziedzinie Obronności i Bezpieczeństwa Państwa
1999 -2001 Dyrektor Departamentu Nadzoru nad Budownictwem Obronnym
2001-2004 Ekspert Nadzoru Budowlanego w Departamencie do spraw Budownictwa na Terenach Zamkniętych
2004-2006 p.o. Dyrektora Departamentu Wyrobów Budowlanych
2008-2009 Zastępca Dyrektora Departamentu Prawno-Organizacyjnego
Od 2009 do 2013 roku był Radcą Głównego Inspektora Nadzoru Budowlanego
Od 2019 roku Pełnomocnik dyrektora Instytutu Inżynierii Budowlanych Obiektów Antropogenicznych ds. współpracy z przemysłem i rekomendacji technicznych na stanowisku prof. IBOA
Publikacje.
Na przestrzeni lat 1971–2016 napisał łącznie 191 publikacji z zakresu budownictwa cywilnego i wojskowego, planowania przestrzennego, architektury i bezpieczeństwa budowlanego. Jest także współautorem książki pt. „Funkcje techniczne w budownictwie” Jest również autorem i współautorem wielu artykułów i referatów technicznych nt. utrzymania obiektów budowlanych oraz inżynierii bezpieczeństwa obiektów budowlanych – publikowanych w czasopismach naukowo–technicznych oraz prezentowanych na seminariach i konferencjach naukowo-technicznych.

</doc>
<doc id="4882509" url="https://pl.wikipedia.org/wiki?curid=4882509" title="Westermark">
Westermark



</doc>
<doc id="4882531" url="https://pl.wikipedia.org/wiki?curid=4882531" title="A Kind of Magic (singel)">
A Kind of Magic (singel)



</doc>
<doc id="4882557" url="https://pl.wikipedia.org/wiki?curid=4882557" title="Johann Philipp Kirnberger">
Johann Philipp Kirnberger

Johann Philipp Kirnberger, także Kirnberg, Kernberg (ochrzcz. 24 kwietnia 1721 w Saalfeld, zm. 26 lub 27 lipca 1783 w Berlinie) – niemiecki kompozytor i teoretyk muzyki.
Życiorys.
Uczył się gry na organach u Johanna Petera Kellnera w Gräfenroda, następnie studiował w Sondershausen u Heinricha Nikolausa Gerbera (organy) i Ernsta Ludwiga Gerbera (skrzypce). W latach 1739–1741 był uczniem Johanna Sebastiana Bacha w Lipsku. W 1741 roku wyjechał na teren Rzeczypospolitej, gdzie przez następną dekadę działał na dworach Ponińskich, Rzewuskich i Lubomirskich. Przebywał m.in. w Częstochowie i w Równem, a w latach 1743 i 1747−1748 był kapelmistrzem przy klasztorze benedyktynek we Lwowie. W 1751 roku wrócił do Drezna, następnie działał jako skrzypek w kapeli Fryderyka Wielkiego w Poczdamie. W 1754 roku został członkiem kapeli księcia Henryka w Rheinsbergu, a od 1758 roku był nadwornym muzykiem i doradcą księżniczki Anny Amalii.
Twórczość.
Wysoko ceniony jako teoretyk muzyki, chociaż jego myśl często jest sformułowana w sposób niejasny i mało konsekwentny. Był autorem licznych traktatów, w tym "Die Kunst des reinen Satzes in der Musik" (2 tomy, wyd. Berlin i Królewiec 1771 i 1776−1779, 2. wyd. 1793), "Clavier-übungen" (4 tomy, 1761−1766) i "Grundsätze des Generalbasses" (1781). Był też autorem 112 artykułów w leksykonie Johanna Georga Sulzera "Allgemeine Theorie der schönen Künste". W swoich rozważaniach próbował powiązać naukę kontrapunktu z nauką harmonii. Za podstawę kompozycji uważał linię generałbasu, z której jego zdaniem powinny wychodzić linie melodyczne pozostałych głosów. Opisał także trzy rodzaje temperacji stroju, wykorzystywane do dziś przy budowie organów. Do grona jego uczniów należał Johann Abraham Peter Schulz. Kirnberger zgromadził cenne zbiory muzyczne, tzw. Amalion-Bibliohek, w których znajdują się m.in. utwory J.S. Bacha.
Jako kompozytor był mało oryginalny. W swoich utworach nawiązywał z jednej strony do dorobku J.S. Bacha, z drugiej do modnego wówczas stylu galant. Komponował pieśni, motety, kantaty, sonaty, utwory na instrumenty klawiszowe.

</doc>
<doc id="4882573" url="https://pl.wikipedia.org/wiki?curid=4882573" title="Cyprian Bynior">
Cyprian Bynior



</doc>
<doc id="4882577" url="https://pl.wikipedia.org/wiki?curid=4882577" title="Dywizja Strzelców Polskich">
Dywizja Strzelców Polskich

Dywizje piechoty (strzelców) Polskich:

</doc>
<doc id="4882578" url="https://pl.wikipedia.org/wiki?curid=4882578" title="Dorota Rabczyńska-Abdel Kawy">
Dorota Rabczyńska-Abdel Kawy

Dorota Anna Rybczyńska-Abdel Kawy – polska pedagog, dr hab. nauk humanistycznych, profesor uczelni Instytutu Pedagogiki Wydziału Nauk Historycznych i Pedagogicznych Uniwersytetu Wrocławskiego.
Życiorys.
10 stycznia 1989 obroniła pracę doktorską "Zjawiska narkomanii w świadomości społecznej młodzieży uczącej się", 19 stycznia 1999 habilitowała się na podstawie pracy zatytułowanej "Jakość życia młodzieży z rodzin ubogich". Została zatrudniona na stanowisku profesora w Instytucie Pedagogiki Specjalnej na Wydziale Nauk Pedagogicznych Dolnośląskiej Szkole Wyższej Edukacji Towarzystwa Wiedzy Powszechnej, oraz w Instytucie Pedagogiki Społecznej na Wydziale Nauk Pedagogicznych i Społecznych Uniwersytetu Zielonogórskiego.
Była profesorem nadzwyczajnym w Instytucie Pedagogiki i Pedagogiki Specjalnej na Wydziale Nauk Pedagogicznych Dolnośląskiej Szkole Wyższej Edukacji Towarzystwa Wiedzy Powszechnej i w Zakładzie Resocjalizacji i Psychologii na Wydziale Pedagogiki, Socjologii i Nauk o Zdrowiu Uniwersytetu Zielonogórskiego.
Piastowała stanowisko kierownika Zakładu Resocjalizacji i Psychologii Wydziału Pedagogiki, Socjologii i Nauk o Zdrowiu Uniwersytetu Zielonogórskiego.
Jest profesorem uczelni Instytutu Pedagogiki Wydziału Nauk Historycznych i Pedagogicznych Uniwersytetu Wrocławskiego.

</doc>
<doc id="4882579" url="https://pl.wikipedia.org/wiki?curid=4882579" title="Stadion Polonii Nysa">
Stadion Polonii Nysa

Stadion Polonii Nysa – stadion sportowy przy ulicy Sudeckiej 28 w Nysie. Swoje mecze rozgrywa na nim drużyna piłkarska Polonia Nysa.
Opis.
Stadion posiada około 3500 miejsc (2500 siedzących). W latach 2015–2017 obok stadionu (w miejscu dawnego boiska bocznego i kortów tenisowych) wybudowano nową halę sportową, z której korzysta klub siatkarski Stal AZS PWSZ Nysa. Właścicielem tego obiektu jest Agencja Rozwoju Nysy.

</doc>
<doc id="4882584" url="https://pl.wikipedia.org/wiki?curid=4882584" title="Pascal Rambeau">
Pascal Rambeau

Pascal Rambeau (ur. 14 kwietnia 1972) – francuski żeglarz sportowy. Brązowy medalista olimpijski z Aten.
Brał udział w trzech igrzyskach olimpijskich (IO 00, IO 04, IO 08). W 2004 startował w klasie Star, Francuzi zajęli trzecie miejsce, partnerował mu Xavier Rohart. Rambeau był mistrzem świata w tej klasie w 2003 i 2005, srebrnym medalistą tej imprezy w 2007, brązowym w 2006. 

</doc>
<doc id="4882586" url="https://pl.wikipedia.org/wiki?curid=4882586" title="Ewa Kurantowicz">
Ewa Kurantowicz

Ewa Anna Kurantowicz – polska pedagog, dr hab. nauk humanistycznych, profesor uczelni Wydziału Studiów Stosowanych Dolnośląskiej Szkoły Wyższej we Wrocławiu.
Życiorys.
26 czerwca 1996 obroniła pracę doktorską "Edukacja w małych grupach sfery publicznej", 3 lipca 2008 habilitowała się na podstawie pracy zatytułowanej "Lokalne konteksty uczenia się". Była profesorem nadzwyczajnym w Instytucie Pedagogiki na Wydziale Nauk Historycznych i Pedagogicznych Uniwersytetu Wrocławskiego i w Instytucie Pedagogiki i Pedagogiki Specjalnej na Wydziale Nauk Pedagogicznych Dolnośląskiej Szkole Wyższej we Wrocławiu.
Została zatrudniona na stanowisku rektora i prorektora Dolnośląskiej Szkole Wyższej we Wrocławiu, oraz była dyrektorem w Instytucie Pedagogiki na Wydziale Nauk Pedagogicznych Dolnośląskiej Szkole Wyższej we Wrocławiu.
Jest profesorem uczelni Wydziału Studiów Stosowanych Dolnośląskiej Szkoły Wyższej we Wrocławiu.

</doc>
<doc id="4882595" url="https://pl.wikipedia.org/wiki?curid=4882595" title="Rdzenne ludy Kanady">
Rdzenne ludy Kanady



</doc>
<doc id="4882604" url="https://pl.wikipedia.org/wiki?curid=4882604" title="Miopatia rdzennych Amerykanów">
Miopatia rdzennych Amerykanów



</doc>
<doc id="4882606" url="https://pl.wikipedia.org/wiki?curid=4882606" title="Wiktor Żłobicki">
Wiktor Żłobicki

Wiktor Żłobicki – polski pedagog, doktor habilitowany nauk humanistycznych, profesor UWr w Instytucie Pedagogiki na Wydziale Nauk Historycznych i Pedagogicznych Uniwersytetu Wrocławskiego. Teoretyk i praktyk edukacji, autor blisko 100 publikacji naukowych, między innymi autorskich książek: "Rodzice i nauczyciele w edukacji wczesnoszkolnej (Kraków 2000), Ukryty program w edukacji. Między niewiedzą a manipulacją (Kraków 2002), Edukacja holistyczna w podejściu Gestalt. O wspieraniu rozwoju osoby (Kraków 2008)." 
Życiorys.
26 czerwca 1996 r. obronił pracę doktorską "Psychospołeczne uwarunkowania współdziałania rodziców i nauczycieli w klasach początkowych", 13 lipca 2010 r. habilitował się na podstawie pracy zatytułowanej "Edukacja holistyczna w podejściu Gestalt. O wspieraniu rozwoju osoby". Jest zatrudniony na stanowisku profesora w Instytucie Pedagogiki i kieruje Zakładem Pedagogiki Ogólnej na Wydziale Nauk Historycznych i Pedagogicznych Uniwersytetu Wrocławskiego. Jest psychoterapeutą, prowadzi psychoterapię indywidualną i terapię par i małżeństw.

</doc>
<doc id="4882618" url="https://pl.wikipedia.org/wiki?curid=4882618" title="Anna Oleszkowicz">
Anna Oleszkowicz

Anna Maria Oleszkowicz – polska psycholog, dr hab. nauk humanistycznych, profesor nadzwyczajny i dyrektor Instytutu Psychologii Wydziału Nauk Historycznych i Pedagogicznych Uniwersytetu Wrocławskiego.
Życiorys.
Obroniła pracę doktorską, 21 maja 2007 habilitowała się na podstawie pracy zatytułowanej "Bunt młodzieńczy. Uwarunkowania. Formy. Skutki". Została zatrudniona na stanowisku profesora w Dolnośląskiej Wyższej Szkole Służb Publicznych „Asesor” we Wrocławiu, oraz profesora nadzwyczajnego i dyrektora w Instytucie Psychologii na Wydziale Nauk Historycznych i Pedagogicznych Uniwersytetu Wrocławskiego.

</doc>
<doc id="4882632" url="https://pl.wikipedia.org/wiki?curid=4882632" title="Dominik Hładun">
Dominik Hładun

Dominik Hładun (ur. 17 września 1995 w Lubinie) – polski piłkarz występujący na pozycji bramkarza w polskim klubie Legia Warszawa. W trakcie swojej kariery grał także w Chojniczance Chojnice oraz Zagłębiu Lubin, którego jest wychowankiem.
Kariera piłkarska.
Zadebiutował w Ekstraklasie w 2018 roku, jako bramkarz Zagłębia Lubin. Jesienią 2015 roku został wypożyczony do Chojniczanki Chojnice, a 15 czerwca 2022 ogłoszono jego transfer do Legia Warszawa, z którą związał się kontraktem do końca sezonu 2025/2026.

</doc>
<doc id="4882636" url="https://pl.wikipedia.org/wiki?curid=4882636" title="Hieronim Górski">
Hieronim Górski

Hieronim Górski herbu Nałęcz – stolnik wendeński w latach 1665–1679.
W 1674 roku był elektorem Jana III Sobieskiego z Księstwa Żmudzkiego.

</doc>
<doc id="4882657" url="https://pl.wikipedia.org/wiki?curid=4882657" title="Aleksander Michał Billewicz">
Aleksander Michał Billewicz

Aleksander Michał Billewicz herbu Mogiła – horodniczy żmudzki w latach 1674-1704.
W 1674 roku był elektorem Jana III Sobieskiego z Księstwa Żmudzkiego.

</doc>
<doc id="4882661" url="https://pl.wikipedia.org/wiki?curid=4882661" title="Godfryd Jan Uhlik">
Godfryd Jan Uhlik

Godfryd Jan Uhlik herbu własnego (zm. w/po 1700 roku) – wojski wołkowyski w 1678 roku, miecznik żmudzki w latach 1673-1677.
W 1674 roku był elektorem Jana III Sobieskiego z Księstwa Żmudzkiego.

</doc>
<doc id="4882663" url="https://pl.wikipedia.org/wiki?curid=4882663" title="Fox (powieść)">
Fox (powieść)

Fox () – powieść sensacyjna, autorstwa Fredericka Forsytha. Powieść w polskim tłumaczeniu Roberta Walisia ukazała się 3 lipca 2019 roku nakładem wydawnictwa Albatros.
Treść.
Nastoletni brytyjski haker o niewyobrażalnie błyskotliwym umyśle pod opieką MI6 i CIA włamuje się do wrogich baz danych i przejmuje nad nimi kontrolę z możliwością ingerowania w oprogramowanie. Umysł może być najgroźniejszą bronią. 

</doc>
<doc id="4882672" url="https://pl.wikipedia.org/wiki?curid=4882672" title="Prokurator Generalny Konga">
Prokurator Generalny Konga

Prokurator Generalny Konga (fr. "Procureur Général du Congo") – naczelny organ prokuratury. Obecnym prokuratorem generalnym jest Michel Oniangue.
Obowiązki.
Prokurator generalny reprezentuje państwo w sprawach karnych. Kancelaria Prokuratora Generalnego występuje w sądach i przestrzega regulaminów proceduralnych oraz zasad dowodowych właściwych dla prawa karnego Konga. Prokuratora generalnego zastępować może jego zastępca (fr. "substuts du procureur").
W konstytucji.
Według konstytucji Konga, prokurator generalny jest członkiem Najwyższej Rady Magistratu (ang. "Superior Council of the Magistrature"), rady decydującej o sędziach w Republice Konga.

</doc>
<doc id="4882677" url="https://pl.wikipedia.org/wiki?curid=4882677" title="Michel Dumont">
Michel Dumont

Michel Dumont (ur. 29 stycznia 1941 w Saguenay, zm. 13 sierpnia 2020) – kanadyjski aktor. 
Pełnił funkcję dyrektora artystycznego Théâtre Jean-Duceppe w Montrealu od 1991 do 2018 roku.

</doc>
<doc id="4882678" url="https://pl.wikipedia.org/wiki?curid=4882678" title="Genderyzm">
Genderyzm



</doc>
<doc id="4882681" url="https://pl.wikipedia.org/wiki?curid=4882681" title="Jan Szymon Szlichtyng">
Jan Szymon Szlichtyng

Jan Szymon Szlichtyng herbu własnego – wojski wendeński w latach 1661-1677.
Był elektorem Michała Korybuta Wiśniowieckiego z Księstwa Żmudzkiego w 1669 roku. W 1674 roku był elektorem Jana III Sobieskiego z Księstwa Żmudzkiego.

</doc>
<doc id="4882683" url="https://pl.wikipedia.org/wiki?curid=4882683" title="Meerfelder Maar">
Meerfelder Maar

Meerfelder Maar – jezioro typu maar (powstałe jako lejek po eksplozji pary wodnej) znajdujące się w paśmie górskim Eifel (Vulkaneifel) w Niemczech, na terenie Nadrenii-Palatynatu, na zachód od miejscowości Manderscheid, gdzie znajduje się muzeum maarów. Jest to najlepiej zachowany maar w regionie Eifel.
Historia i przyroda.
Jezioro o głębokości około 17-18 metrów i średnicy około 1,7 km powstało w wyniku eksplozji pary wodnej, która miała miejsce około 80.000 lat temu. Pozostałością erupcji są częściowo widoczne bomby oliwinowe (okrągłe bloki skalne oliwinu).
W obrębie lejka, na południowych jego zboczach leży wieś Meerfeld. Płynący tędy potok Meerbach zasila i odwadnia krater wypełniony luźnym materiałem skalnym wyrzuconym podczas erupcji. Woda gromadzi się obecnie tylko w północnej części krateru, choć w przeszłości zajmowała całą jego powierzchnię. Oprócz czynników naturalnych do zmniejszenia powierzchni jeziora przyczyniło się sztuczne osuszanie terenu w celu stworzenia dodatkowych gruntów rolnych. Intensywne rolnictwo było tu prowadzone do lat 80. XX wieku. Obecnie jezioro położone na wysokości 335 m n.p.m. ma powierzchnię lustra wody 24,8 hektara i głębokość około 18 metrów.
Przyroda jeziora i okolic obfituje w ptaki brodzące (w tym gatunki rzadkie), wilgotne łąki i turzycowiska. Na południu akwenu wytworzyła się szeroka strefa trzcin, w której żyją różnego rodzaju zwierzęta, w tym m.in. łątka stawowa. Na zboczach akwenu i na płaskowyżach wokół niego, w związku z powrotem do tradycyjnych, ekstensywnych form uprawy, ponownie pojawiły się charakterystyczne dla tego terenu, bogate gatunkowo łąki.
Turystyka.
Pod względem turystyki na jeziorze dopuszczone jest wędkowanie, a także pływanie w miejscach wyznaczonych na północnym brzegu (od maja do września). Wsią nadbrzeżną jest Meerfeld.

</doc>
<doc id="4882685" url="https://pl.wikipedia.org/wiki?curid=4882685" title="Gulnazar Keldi">
Gulnazar Keldi

Gulnazar Keldi (; ur. 20 września 1945 we wsi Dardar, zm. 13 sierpnia 2020 w Duszanbe) – tadżycki poeta pochodzący ze wsi Dardar w północno-zachodnim Tadżykistanie, niedaleko granicy z Uzbekistanem i redaktor publikacji "Adabiyet va sanat" (Literatura i sztuka). Keldi napisał tekst do hymnu Tadżykistanu "Surudi Milli".

</doc>
<doc id="4882691" url="https://pl.wikipedia.org/wiki?curid=4882691" title="Łukasz Poręba">
Łukasz Poręba

Łukasz Poręba (ur. 13 marca 2000 w Legnicy) – polski piłkarz występujący na pozycji pomocnika we francuskim klubie RC Lens oraz w reprezentacji Polski do lat 21. Wychowanek Zagłębia Lubin.

</doc>
<doc id="4882699" url="https://pl.wikipedia.org/wiki?curid=4882699" title="Forever (album)">
Forever (album)



</doc>
<doc id="4882701" url="https://pl.wikipedia.org/wiki?curid=4882701" title="Samuel Mráz">
Samuel Mráz

Samuel Mráz (ur. 13 maja 1997 w Malackach) – słowacki piłkarz występujący na pozycji napastnika w polskim klubie Zagłębie Lubin, do którego jest wypożyczony z Empoli. W trakcie swojej kariery grał także w takich klubach, jak FK Senica, MŠK Žilina, FC Crotone, oraz Brøndby IF.

</doc>
<doc id="4882702" url="https://pl.wikipedia.org/wiki?curid=4882702" title="Forever (serial telewizyjny)">
Forever (serial telewizyjny)



</doc>
<doc id="4882710" url="https://pl.wikipedia.org/wiki?curid=4882710" title="José Ardines">
José Ardines

José María „Chepe” Ardines Douglas (ur. 7 sierpnia 1968 w mieście Panama) – panamski piłkarz występujący na pozycji napastnika, reprezentant kraju.
Ardines jest najlepszym strzelcem w historii profesjonalnej ligi panamskiej. W latach 1989–2002 strzelił w niej 197 goli, z czego zdecydowaną większość (191) w barwach klubu AFC Euro Kickers. Sześć razy z rzędu zostawał królem strzelców tych rozgrywek. Należą do niego również rekord strzelonych bramek w jednym sezonie ligi panamskiej (26) oraz rekord strzelonych bramek w jednym meczu ligi panamskiej (11).
Początki.
Ardines pochodzi ze stołecznego miasta Panama. Jest synem José Ardinesa seniora i Lydii Douglas de Ardines. Wychowywał się na osiedlu Villa Lorena. Uczęszczał do szkoły Instituto José Dolores Moscote i tam jako trzynastolatek zaczął trenować piłkę nożną. Jego idolem piłkarskim był Pelé.
Kariera klubowa.
Euro Kickers.
W wieku dwudziestu lat Ardines dołączył do klubu AFC Euro Kickers, występującego w niedawno powstałej profesjonalnej lidze panamskiej – ANAPROF. Zadebiutował w niej 19 marca 1989 w meczu z Deportivo Perú. Strzelił wówczas dwa gole, w tym jednego kilka sekund po rozpoczęciu meczu, uderzeniem z połowy boiska. Szybko został kluczowym piłkarzem drużyny i gwiazdą całych rozgrywek. Rekordowe sześć razy z rzędu wywalczył tytuł króla strzelców ligi panamskiej – w sezonach 1990 (26 goli), 1991 (13 goli), 1992 (20 goli), 1993 (12 goli), 1994/1995 (20 goli) i 1995/1996 (25 goli). Ponadto dwukrotnie – w sezonach 1990 i 1993 – był wybierany najlepszym zawodnikiem ANAPROF. Swojego gola nr 100 w lidze panamskiej strzelił 13 listopada 1994 w meczu z Plazą Amador (1:2) i został pierwszym piłkarzem, który przekroczył w tych rozgrywkach barierę stu bramek. W Euro Kickers stworzył świetny duet atakujących z Neftalím Díazem, kreujący całą grę zespołu; drużyna często była określana w mediach jako „Ardines, Díaz i dziewięciu pozostałych [graczy]”. 
20 grudnia 1997 w ligowym spotkaniu z Ejecutivo Jr. (13:2) Ardines strzelił aż 11 goli, co pozostaje rekordem ligi panamskiej. Mecz miał wyjątkowo niecodzienny przebieg, gdyż drużyna Ejecutivo Jr. wystawiła na boisku zaledwie siedmiu graczy. W 34. minucie spotkanie zostało przedwcześnie zakończone, ponieważ bramkarz Ejecutivo Jr. musiał zejść z boiska z powodu kontuzji i zostawił swoją drużynę w sześcioosobowym składzie.
Ardines występował w barwach Euro Kickers ogółem przez dwanaście lat, zdobywając dla niego 191 ligowych goli. Jego klub był jednym z biedniejszych w lidze; początkowo Ardines dostawał 10 dolarów za wygrany mecz i dopiero później zaczął otrzymywać regularną pensję w wysokości 200 dolarów, a następnie 600 dolarów miesięcznie. Z Euro Kickers wywalczył jedno mistrzostwo (1993) i dwa wicemistrzostwa Panamy (1991, 1996/1997). Podobnie jak większość swoich kolegów z drużyny, na początku lat 90. występował także w reprezentacji stołecznej uczelni Universidad de Panamá, z którą w 1991 roku wywalczył uniwersyteckie mistrzostwo Ameryki Środkowej (Juegos Centroamericanos Universitarios).
Pozostałe kluby.
Ardines dwukrotnie próbował swoich sił w klubach zagranicznych z silniejszych lig, jednak bez powodzenia. Przebywał na piętnastodniowych testach w czołowym urugwajskim klubie Club Nacional de Football, gdzie występowali jego rodacy Julio César Dely Valdés i Jorge Dely Valdés. Nie zaproponowano mu jednak kontraktu. W październiku 1991 podpisał natomiast dwumiesięczną umowę z zespołem CD Marathón z Hondurasu, później przedłużoną o kolejne dwa miesiące (do lutego 1992). Klub ten zatrudnił go dzięki udanemu występowi w uniwersyteckich mistrzostwach Ameryki Środkowej. W ekipie z miasta San Pedro Sula nie strzelił jednak żadnego gola w lidze honduraskiej. Pomimo bardzo dobrej gry na treningach jako napastnik, w lidze był wystawiany głównie na nienaturalnej dla siebie pozycji skrzydłowego.
W 2001 roku Ardines odszedł z Euro Kickers, bezpośrednio po spadku klubu do drugiej ligi. Następnie spędził po pół roku w klubach San Francisco FC (cztery gole) i Alianza FC (dwa gole). Z San Francisco wywalczył trzecie w swojej karierze wicemistrzostwo Panamy (Apertura 2001), ponownie grając u boku Neftalíego Díaza. Karierę zakończył w wieku 34 lat jako zawodnik drugoligowego AD Orión.
Ardines jest najlepszym strzelcem w historii profesjonalnej ligi panamskiej. W latach 1989–2002 strzelił w niej 197 goli. Należy do niego również rekord strzelonych bramek w jednym sezonie ligi panamskiej (26).
Kariera reprezentacyjna.
Ardines rozegrał kilka towarzyskich spotkań w reprezentacji Panamy. Były to m.in. dwa mecze z Hondurasem (0:4, 0:4) w czerwcu 1992 (za kadencji selekcjonera Gustavo de Simone) czy z Trynidadem i Tobago (1:0) w lipcu 1996 (za kadencji Césara Maturany). Zdobywał pojedyncze gole w meczach towarzyskich, lecz nigdy nie wystąpił w eliminacjach do mistrzostw świata.
Powodem jego skromnego dorobku w drużynie narodowej była wielka konkurencja ze strony napastników takich jak bliźniacy Julio César Dely Valdés i Jorge Dely Valdés, Rommel Fernández czy Víctor René Mendieta, odnoszących spore sukcesy w ligach zagranicznych.
Osiągnięcia.
Euro Kickers
San Francisco
Indywidualne
Styl gry.
Ardines był opisywany jako szybki, zwinny i opanowany napastnik, potrafiący bardzo dobrze ocenić sytuację na boisku i wykorzystywać błędy przeciwnika. Dysponował świetnym wykończeniem i mocnym strzałem. Jak sam przyznawał, był zarazem piłkarzem przeciętnie uzdolnionym technicznie.
Zwykle nie celebrował swoich goli.
Życie prywatne.
Ardines jest żonaty z Itzel, posiada trójkę dzieci – synów Anthony’ego i Arthura oraz córkę Arline.
Jako czynny zawodnik studiował na kierunku rachunkowości. Po zakończeniu kariery pracował w Ministerstwie Rozwoju Społecznego jako księgowy. W czasie wolnym występował w lokalnej lidze oldbojów, gdzie regularnie zdobywał tytuły króla strzelców.

</doc>
<doc id="4882712" url="https://pl.wikipedia.org/wiki?curid=4882712" title="Mała gastronomia">
Mała gastronomia

Mała gastronomia – działalność usługowa (gastronomiczna) prowadzona najczęściej w niewielkim barze, w którym sprzedawane są gotowe lub sporządzane po krótkim procesie obróbki dania, przekąski i napoje, najczęściej konsumowane następnie w sąsiedztwie placówki lub na ulicy.
W placówkach małej gastronomii większość dań przygotowywana jest głównie z półproduktów albo też produkty gotowe są tylko odgrzewane (odsmażane). W ofercie tego typu barów znajdują się najczęściej dania typu fast food, np. kebab, burgery, zapiekanki, czy hot-dogi.

</doc>
<doc id="4882716" url="https://pl.wikipedia.org/wiki?curid=4882716" title="Srebrna głowa byka z Sanu">
Srebrna głowa byka z Sanu

Srebrna głowa byka z Sanu – zagadkowy artefakt archeologiczny wydobyty z Sanu w okolicach Radymna w roku 1826. Ponieważ nie można wskazać gdzie zabytek się znajduje, nie został on przebadany naukowo, nie wiadomo więc ani kiedy powstał, ani też nie da się dokładnie określić z jakiej kultury pochodzi.
Zachowana na rysunku głowa byka wydobyta z Sanu zdaje się wykazywać cechy kultury celtyckiej z elementami typowymi dla kultur strefy dolnego Dunaju.
Artefakt jest tematem wielu dociekań naukowych, a ta jego część, która miała pozostać w Sanie, jest obiektem poszukiwań prowadzonych zarówno przez amatorów, jak i profesjonalistów.
Historia odkrycia.
26 czerwca 1826 roku rybacy poszukujący drewna w Sanie oderwali od korpusu i wydobyli srebrną głowę byka o rogach zakończonych gałkami. Korpus artefaktu pozostał w rzece. Najstarsza wzmianka o znalezisku pochodzi z „Gazety Warszawskiej” (z 17 lipca 1826, nr 113, s. 1707) – „List wiarogodnego Prałata, udzielony z Puław”:
W archiwum Muzeum Archeologicznego w Krakowie znajduje się jedyny rysunek zabytku, który ofiarował Władysław Przybysławski (1830–1908). Łączy on elementy stylistyki celtyckiej i trackiej. Został on opisany słowami:
Dalsze losy artefaktu pozostają nieznane. Prof. Józef Łepkowski twierdził, że głowa została wystawiona na wystawie starożytności w Krakowie w roku 1873, co jednak podważają inni badacze. Wskazują, że artefakt nie został umieszczony w szczegółowym spisie J.N. Sadowskiego z przełomu lat 1872/1873.
Artefakt był kilkukrotnie opisywany (K. Hadaczek 1909, M. Śmiszko 1936, Kozłowski 1939, W. Antoniewicz 1954, R. Jamka 1963, J. Głosik 1973, T. Bochnak 2009).
Opis artefaktu.
Pomiędzy tymi dwoma opisami istnieją niewielkie różnice. Wzmianka w gazecie mówi o dwóch gałkach, rysunek zawiera jedną. Rogi miały mieć według gazety długość pół łokcia (12 cali), rysunek zaś mówi o 14 calach. Oznaczało by to, że miały one około 29,7 do 34,7 cm. Natomiast szerokość łba to około 22 cm. Długość łba jest podobna do długości rogów, podobnie jak odcinek od odłamania szyi do czubka głowy.
Przyjmując wagę funta wiedeńskiego na 0,2806 kg waga artefaktu wynosiła ok. 0,8418 kg. Szacunkowo określona próba srebra na „trzynastą” (najwyższa to szesnasta) wskazuje, że był to stop o zawartości 81,25% czystego srebra.
Zarówno opis, jak i ilustracja wskazuje, że artefakt zbudowano z kilku części. Osobno wykonano rogi, które z czerepem połączono nitami, stosując jako wzmocnienie łączenia pierścieniowe nakładki. W podobny sposób przymocowano rogi celtyckiej brązowej maski końskiej z Torrs w Szkocji. Osobnym elementem były też wieńczące rogi gałki oraz uszy mocowane za rogami. Również oczy wykonano oddzielnie. Widoczny na szyi ornament może być nakładką maskującą łączenie łba z niezachowanym korpusem, od którego głowa miała zostać oderwana. Głowa mogła być pozłacana, ewentualnie to co opisano jako złoconą warstwę mogło być przebarwieniem korozyjnym.
Hipotezy dotyczące artefaktu.
Nie można jednoznacznie wskazać w jakiej kulturze mógł powstać artefakt. W. Antoniewicz łączył znalezisko ze skandynawskimi okuciami rogów do picia. Hipoteza ta jest odrzucana ze względu na zbyt duże rozmiary artefaktu. Artefakt mógł być srebrnym rytonem, czemu jednak przeczy informacja o oderwaniu głowy od większej całości.
Motyw rogów zakończonych kulkami może wskazywać na celtyckie pochodzenie, gdzie w ikonografii znane są przedstawienia czworonogów z kulkami na rogach. Podobne zdobienia występują jednak również na terenach niezajętych przez Celtów, szczególnie w basenie Morza Północnego i Bałtyckiego. Byk odgrywał również istotną rolę w kulturze germańskiej.
Według pracy O. Janse, kuliste zakończenia rogów mogą symbolizować jabłka bogini obfitości. E. Vial uważa, że kulki można interpretować jako symbol udomowienia zwierząt lub po prostu jako rodzaj ozdoby. Jeszcze inni uważają, że byki z kulkami na rogach mogą mieć związek z "taurokathapsia" – rytualnymi igrzyskami z udziałem byków znanych z kultury minojskiej i starożytnej Hellady. Kulki miałyby wówczas pełnić rolę ochraniaczy, podobnie do stosowanych do dziś przy treningach toreadorów lub podczas "tourady", portugalskiej odmiany corridy.
Najbardziej prawdopodobna hipoteza łączy głowę byka z Sanu z kulturą celtycką. Jednakże ornament zdobiący przód pyska byka oraz jego podgardle nie jest spotykany w sztuce celtyckiej (motywy geometryczne, zwłaszcza trójkąty).

</doc>
<doc id="4882723" url="https://pl.wikipedia.org/wiki?curid=4882723" title="Mecz piłkarski Chile – Włochy (1962)">
Mecz piłkarski Chile – Włochy (1962)

Mecz piłkarski Chile – Włochy, nazywany również bitwą o Santiago (wł. "Battaglia di Santiago", hiszp. "Batalla de Santiago") – mecz piłkarski rozegrany 2 czerwca 1962 na Estadio Nacional de Chile w Santiago, w ramach drugiej kolejki grupy B Mistrzostw Świata w Piłce Nożnej 1962, pomiędzy gospodarzami turnieju Chile a Włochami. 
Swoją nazwę zawdzięcza bardzo wysokiemu poziomowi przemocy podczas meczu, w czasie którego wyrzucono dwóch graczy, dochodziło do bijatyk i bardzo brutalnych zagrań, czterokrotnie musiała też interweniować policja. Sędzią spotkania był Ken Aston, który stał się znany z wprowadzenia żółtych i czerwonych kartek. Mecz ten nazywany jest najbardziej brutalnym meczem w historii mundiali.
Tło.
Starcie drugiej kolejki grupy B pomiędzy Chile a Włochami już samo w sobie wywoływało wiele emocji i kontrowersji, które zostały jeszcze bardziej podsycone przez opis stolicy Chile w jednym z artykułów napisanych przez dwóch włoskich dziennikarzy, Antonio Ghirelliego i Corrado Pizzinelliego. Napisali oni między innymi, że Santiago to zaułek, gdzie „telefony nie działają, taksówki są tak rzadkie jak wierni mężowie, a za telegram płaci się ręką i nogą”. Panują tam głód, analfabetyzm i alkoholizm. Chile to mały, dumny i biedny kraj: zgodził się na organizację tego mundialu w taki sam sposób, w jaki Mussolini zgodził się wysłać nasze siły powietrzne do zbombardowania Londynu. Santiago dysponuje 700 miejscami hotelowymi. Całe dzielnice zajmują się prostytucją. Ten kraj i jego mieszkańcy są dumnie nieszczęśliwi i zacofani”. Chilijskie gazety odpowiadały na te zarzuty opisując Włochów jako faszystów, mafiosów i narkomanów (niektórzy gracze Interu Mediolan byli zamieszani w skandal dopingowy). Dziennikarze zostali zmuszeni do ucieczki z kraju, a reporter z Argentyny, wzięty za Włocha w barze w Santiago został dotkliwie pobity i trafił do szpitala. 
Organizacja i przygotowania Chile do turnieju zostały poważnie zakłócone przez silne trzęsienie ziemi, które nawiedziło południe kraju w 1960 roku. Artykuły zamieszczone we włoskich gazetach "La Nazione" i "Corriere della Sera" opiniowały, że przyznanie Chile organizacji mistrzostw świata to „czyste szaleństwo”, co zostało później celowo wykorzystane i wyolbrzymione przez chilijskie gazety do sprowokowania narodu. Brytyjska gazeta "Daily Express" napisała: Turniej ten niesie za sobą ryzyko przekształcenia się w brutalny rozlew krwi. Relacje meczowe brzmią jak depesze z frontu. Spotkanie Włochy – Niemcy zostało opisane jako „wojenne manewry”. 
Mecz.
Przebieg.
Pierwszy faul odnotowano już w ciągu 12 sekund od rozpoczęcia meczu. Włoch Giorgio Ferrini został wyrzucony z boiska w ósmej minucie po faulu na Honorino Landzie, ale odmówił zejścia z boiska. W końcu opuścił plac gry w asyście policjantów. Później Aston wyrzucił z boiska kolejnego Włocha – Mario Davida, za faul na Leonelu Sánchezie. Ten ostatni grał do końca meczu pomimo złamania nosa Humbertowi Maschio, co nie zostało zauważone przez Astona i sędziów liniowych, jednak FIFA zainterweniowała po obejrzeniu powtórek z kamer wideo. FIFA oskarżyła Sancheza o brutalne zachowanie, ale mimo tego mógł grać w pozostałych meczach swojej drużyny w tym turnieju. Gracze obu drużyn jeszcze kilkakrotnie wdawali się w utarczki słowne i bójki, a policja musiała interweniować jeszcze trzy razy. 
Chile grając z przewagą dwóch zawodników wygrało mecz 2:0 strzelając gole kolejno w 73. i 87. minucie meczu: najpierw głową piłkę do siatki skierował Jaime Ramírez Banda, a strzałem z dystansu piłkę do bramki posłał Jorge Toro. 
Następstwa.
Kiedy kilka dni później w brytyjskiej telewizji pokazano fragmenty meczu, spotkanie to zostało nazwane przez komentatora sportowego BBC Davida Colemana "najgłupszym, najbardziej przerażającym, obrzydliwym i haniebnym pokazem piłki nożnej, być może w całej historii tej gry""." Niektórych włoskich zawodników na obozie treningowym obrzucono kamieniami. Z uwagi na brutalność tego meczu jak i ogólnie całego mundialu 1962, zdecydowano się również na wprowadzenie żółtych i czerwonych kartek, jako kar indywidualnych dla zawodników. 

</doc>
<doc id="4882725" url="https://pl.wikipedia.org/wiki?curid=4882725" title="Henryk Klama">
Henryk Klama

Henryk Paweł Klama (ur. 12 września 1957 w Lublińcu, zm. 12 sierpnia 2020 w Bielsku-Białej) – polski biolog, prof. dr hab.
Życiorys.
Syn Pawła i Marii. Studiował biologię na Uniwersytecie Śląskim w Katowicach, 11 grudnia 1989 uzyskał doktorat, 4 czerwca 2003 habilitował się na podstawie pracy zatytułowanej "Distribution Patterns of Liverworts (Marchantiopsida) in Natural Forest Communities (Białowieża Primeval Forest, NE Poland)". 4 kwietnia 2015 nadano mu tytuł profesora w zakresie nauk biologicznych. Został zatrudniony na stanowisku profesora nadzwyczajnego i dyrektora w Instytucie Ochrony i Inżynierii Środowiska na Wydziale Nauk o Materiałach i Środowisku Akademii Techniczno-Humanistycznej w Bielsku-Białej.
Był prorektorem w Akademii Techniczno-Humanistycznej w Bielsku-Białej.
Pochowany na cmentarzu komunalnym w Kamienicy w Bielsku-Białej.

</doc>
<doc id="4882736" url="https://pl.wikipedia.org/wiki?curid=4882736" title="Chevrolet Venture">
Chevrolet Venture

Chevrolet Venture – samochód osobowy typu minivan klasy średniej produkowany pod amerykańską marką Chevrolet w latach 1996 – 2005.
Historia i opis modelu.
Prezentując w 1996 roku nową generację dużych minivanów koncernu General Motors, Chevrolet zdecydował się zmienić nazwę swojego modelu i zamiast Lumina APV określił go tym razem mianem Venture. 
Samochód, podobnie jak pozostałe bliźniacze konstrukcje, wyróżniał się znacznie bardziej konserwatywnym wyglądem z tradycyjną, dwubryłową sylwetką i dużymi, dwukloszowymi reflektorami. Od pozostałych minivanów Chevrolet Venture odróżniał się jedynie dużą, chromowaną atrapą chłodnicy.
Lifting.
W 2000 roku Chevrolet Venture przeszedł modernizację, która przyniosła głównie zmiany w wyglądzie atrapy chłodnicy. Zyskała ona charakterystyczną, chromowaną poprzeczkę z większym logo producenta. Pod tą postacią minivana produkowano przez kolejne 5 lat, po czym jego następca ponownie zmienił nazwę - tym razem na Uplander.

</doc>
<doc id="4882738" url="https://pl.wikipedia.org/wiki?curid=4882738" title="Franciszek Orłowski">
Franciszek Orłowski

Franciszek Orłowski (ur. w 1984 r. w Poznaniu) – polski artysta, tworzy głównie sztukę przestrzenną, performatywną, wideo oraz site specific.
Wykształcenie.
Ukończył studia na Wydziale Intermediów Uniwersytetu Artystycznego w Poznaniu.
Osiągnięcia Artystyczne.
2014 r. – rezydencja w Arts Initiative w Tokio

</doc>
<doc id="4882743" url="https://pl.wikipedia.org/wiki?curid=4882743" title="Plac Senacki">
Plac Senacki



</doc>
<doc id="4882745" url="https://pl.wikipedia.org/wiki?curid=4882745" title="Bitwa pod Frankopolem i Skrzeszewem">
Bitwa pod Frankopolem i Skrzeszewem

Bitwa pod Frankopolem i Skrzeszewem – bój pomiędzy polską Brygadą Jazdy Ochotniczej a oddziałami kilku dywizji strzeleckich bolszewickiej 16 Armii, stoczony 19 sierpnia 1920 roku w rejonie przeprawy na Bugu we Frankopolu, podczas Bitwy Warszawskiej.
Podczas działań pościgowych będących następstwem sukcesu polskiej kontrofensywy nad Wieprzem, Brygada Jazdy Ochotniczej została skierowana nad Bug z zadaniem odcięcia drogi odwrotu bolszewickiej 16 Armii. W rejonie Frankopola i Skrzeszewa polscy kawalerzyści wdali się w bój z przeważającymi siłami przeciwnika. Walki miały bardzo zacięty charakter, niektóre pozycje kilkukrotnie przechodziły z rąk do rąk. Ostatecznie 16 Armia została zmuszona do zmiany kierunku odwrotu, co w konsekwencji doprowadziło do jej rozbicia w bitwie białostockiej.
Preludium.
16 sierpnia 1920 roku oddziały Frontu Środkowego pod osobistym dowództwem Naczelnego Wodza Józefa Piłsudskiego rozpoczęły znad Wieprza kontruderzenie na odsłoniętą flankę bolszewickiego Frontu Zachodniego. Polska kontrofensywa szybko uzyskała całkowite powodzenie. W ciągu dwóch dni rozbito południowe skrzydło nacierającej na przedmoście warszawskie 16 Armii Nikołaja Sołłohuba oraz przecięto jej najważniejsze linie komunikacyjne. Już 18 sierpnia Naczelny Wódz nakazał wojskom Frontu Środkowego przejść do działań pościgowych, odciąć bolszewikom drogi odwrotu oraz uniemożliwić im ustabilizowanie frontu w oparciu o linię Bugu.
Jedną z polskich jednostek uczestniczących w kontruderzeniu znad Wieprza była Brygada Jazdy Ochotniczej, którą sformowano na Lubelszczyźnie pod koniec lipca 1920 roku. Brygadą dowodził mjr Feliks Jaworski. Początkowo była rozlokowana w rejonie Firleja i stanowiła odwód Frontu Środkowego. Później skierowano ją w rejon Radzynia Podlaskiego, w lukę, która wytworzyła się między polskimi 3 i 4 Armią. 16 sierpnia grupa mjr. Jaworskiego zdobyła Radzyń, biorąc wielu jeńców z bolszewickiej 170 Brygady Strzeleckiej. W nocy z 16 na 17 sierpnia kawalerzyści skierowali się na Międzyrzec Podlaski, rozbili dwa bolszewickie bataliony w boju pod Kąkolewnicą, a następnie odparli nieprzyjacielski kontratak. Po południu 17 sierpnia Brygada Jazdy Ochotniczej wyzwoliła Międzyrzec, zdobywając tabory 170 BS. Swoimi działaniami zablokowała wojskom bolszewickim drogę odwrotu na Brześć Litewski.
Następnego dnia o świcie, wykonując rozkazy dowództwa 3 Armii, brygada wyruszyła w kierunku Drohiczyna z zadaniem zajęcia przepraw na Bugu. Około południa kawalerzyści wyzwolili Mordy, w których wzięto około 60–100 jeńców. Niedługo później polskie patrole przyniosły wiadomość, że w Sokołowie Podlaskim znajdują się znaczne siły przeciwnika, których liczebność szacowano na 2 tys. żołnierzy, wspartych kilkoma bateriami artylerii. Major Jaworski słusznie przewidział, że ze względu na obecność artylerii i taborów przeciwnik będzie usiłował przeprawić się przez Bug we Frankopolu, gdyż do tej przeprawy prowadziła z Sokołowa utwardzona droga. Porozumiawszy się z dowództwem 1 Dywizji Piechoty Legionów, postanowił zająć Frankopol nocnym uderzeniem i tym samym zablokować bolszewikom drogę odwrotu.
Przebieg bitwy.
Grupa jazdy mjr. Jaworskiego składała się z trzech dwuszwadronowych pułków jazdy ochotniczej: 1. wołyńskiego, 2. lubelskiego, 3. siedleckiego. Przed rozpoczęciem kontrofensywy wzmocniono ją dodatkowo doświadczonym 4. dywizjonem 1 pułku strzelców konnych. Brygada liczyła łącznie około 550 żołnierzy i 16 ckm.
Przystępując do natarcia na Frankopol mjr Jaworski podzielił swe siły na dwie grupy. Pierwsza kolumna – złożona z najlepiej wyszkolonych żołnierzy, przede wszystkim strzelców konnych z 4. dywizjonu 1 psk – miała uderzyć bezpośrednio na przeprawę we Frankopolu. Kolumna ta dysponowała czterema karabinami maszynowymi, dowodził nią osobiście mjr Jaworski. Druga kolumna, dowodzona przez ppłk. Szmidta, otrzymała zadanie zdobycia Skrzeszewa. Rafał Roguski podaje, że w bitwie wziął także udział około pięćdziesięcioosobowy oddział partyzancki, złożony głównie z miejscowych chłopów.
Działania kolumny mjr. Jaworskiego ułatwił fakt, że za przewodnika służył jej ułan Gościcki, w cywilu właściciel folwarku Frankopol. Na kilka godzin przed świtem Gościcki doprowadził kolumnę do zarośli nad brzegiem Bugu. Tam kawalerzyści pozostawili konie, po czym uderzyli na bolszewicką placówkę strzegącą mostu. Udało się ją zlikwidować bez jednego wystrzału. Był to jednak dopiero początek bitwy. Silny opór stawili czerwonoarmiści przebywający w zabudowaniach folwarku, do walki włączyła się także piechota przeprawiająca się przez most na Bugu. Przeciwnik nie uległ panice, będąc przekonanym, że ma do czynienia co najwyżej z partyzantami; nie spodziewano się obecności regularnego polskiego wojska tak głęboko na własnych tyłach. Folwark musiał zostać zdobyty szturmem. Walczono na najbliższe odległości, na moście doszło nawet do walki wręcz. Wyparcie bolszewików z Frankopola okupiono dużymi stratami, poległ m.in. ułan Gościcki.
Przerwę w walce mjr Jaworski wykorzystał, aby obsadzić folwark i zabezpieczyć go przed spodziewanym kontratakiem z zachodu. Do zabezpieczenia mostu skierowano pluton kawalerii z jednym karabinem maszynowym.
Po upływie godziny polskie czujki dostrzegły silną nieprzyjacielską kolumnę, która podchodziła do Frankopola od zachodu. Były to elementy bolszewickich 2., 17. i 21. Dywizji Strzeleckich oraz grupy niedobitków z 8., 10. i 57. Dywizji Strzeleckich. Przeciwnik był zdemoralizowany i osłabiony wcześniejszymi walkami, niemniej dysponował wielokrotną przewagą liczebną oraz przewyższał Polaków siłą ognia. Major Jaworski usiłował utrzymać przeprawę, został jednak ranny, a jego oddział pod silnym naciskiem przeciwnika musiał wycofać się do wsi Rudniki. W zasięgu polskiego ostrzału pozostały jednak szosa i most na Bugu, którymi wycofywały się na wschód bolszewickie oddziały. O świcie rtm. Zapolski, który przejął dowodzenie z rąk rannego mjra Jaworskiego, postanowił nawiązać kontakt z resztą brygady. W Rudnikach pozostawił jeden pluton z zadaniem dalszego ostrzeliwania szosy i mostu, a sam wraz z resztą oddziału wyruszył do Skrzeszewa.
Tymczasem o świcie 19 sierpnia pod Skrzeszew podeszła kolumna ppłk. Szmidta. Uzyskawszy informację, że Frankopol jest silnie obsadzony przez przeciwnika, a mjr Jaworski został wyparty do Rudnik, ppłk Szmidt postanowił podzielić swoje siły. 3. szwadron i drużynę ckm pod dowództwem por. Aleksandra Pietraszewskiego skierował na Frankopol z zadaniem związania przeciwnika i osłony prawego skrzydła zgrupowania uderzeniowego. Reszta kolumny miała nacierać na Skrzeszew. Pod osłoną mgły polscy kawalerzyści podeszli do wsi na odległość około pół kilometra, a tam zostali zasypani silnym, aczkolwiek niecelnym ogniem przeciwnika. Do walki włączyła się ukryta między zabudowaniami bateria bolszewickiej artylerii. Wobec wyraźnych oznak przygotowań do nieprzyjacielskiego kontrataku, ppłk. Szmidt postanowił wycofać swoich żołnierzy.
W pościgu za kawalerzystami Szmidta czerwonoarmiści wyszli ze Skrzeszewa. Nie zdawali sobie jednak sprawy, że odsłonili w ten sposób swoją lewą flankę. Wykorzystał to por. Pietraszewski. Podporządkowawszy sobie pół szwadronu oraz kolejną drużynę ckm, które wycofały się uprzednio w kierunku jego pozycji, zorganizował uderzenie na Skrzeszew. Bolszewicy nie spodziewali się uderzenia od strony Frankopola, a w dodatku sprzyjający teren pozwolił Pietraszewskiemu niepostrzeżenie podejść pod wieś. Gwałtownym uderzeniem rozbito bolszewicką kompanię odwodową i zdobyto baterię artylerii. W międzyczasie ppłk. Szmidt rzucił szwadron por. Rejnhardta do uderzenia na nieprzyjacielską tyralierę, która w pościgu za jego kolumną wyszła ze Skrzeszewa. Dodatkowo bolszewików ostrzelały z flanki drużyny ckm pod dowództwem rtm. Chomińskiego, a gdy przystąpili do bezładnego odwrotu, ze Skrzeszewa uderzył na nich od tyłu por. Pietraszewski. Grupa Sowietów usiłowała zorganizować opór na zachodnim skraju wsi, lecz por. Pietraszewski rozbił ją gwałtownym uderzeniem swojego ostatniego plutonu. W polskie ręce wpadło kilkuset jeńców, dwa sztandary, kilka ckm i wiele wozów taborowych. Po podciągnięciu koniowodnych i ubezpieczeniu wsi, porucznik wysłał szwadron w konnym szyku oraz drużynę ckm na taczankach w pościg za wycofującymi się na północ bolszewikami. Wzięto kolejnych kilkuset jeńców, zdobyto kolejną baterię oraz liczne wozy taborowe.
Tymczasem od strony Sokołowa zbliżyła się kolejna bolszewicka kolumna, zauważono również, że do kontrataku szykuje się załoga Frankopola. Pododdziały por. Pietraszewskiego były osłabione i wyczerpane walką, a w dodatku część żołnierzy musiano skierować do pilnowania jeńców, których liczba znacznie przewyższała liczebność polskiego oddziału. W tej sytuacji Pietraszewski uznał, że obrona Skrzeszewa nie rokuje szans powodzenia i wycofał swoje pododdziały nieco dalej na południe, skąd skutecznie obłożył wieś i szosę ogniem karabinów maszynowych. Opuszczając Skrzeszew, ewakuowano własnych rannych, a także zabrano jeńców oraz zamki z czternastu zdobycznych dział.
W międzyczasie ppłk. Szmidt przejął dowodzenie nad całą brygadą. Uzyskawszy wiadomość, że bolszewicy pozostawili w Skrzeszewie jedynie straż tylną, uporządkował swoje oddziały i rzucił je do natarcia. Stawiający silny opór przeciwnik został wyparty ze wsi atakiem na bagnety. Wzięto jeńców, zdobyto baterię artylerii i kilka ckm. W trakcie pościgu polscy kawalerzyści zdobyli wzgórza przed Frankopolem, z których mogli skutecznie ostrzeliwać most. Bolszewicy próbowali odzyskać je kontratakiem, który załamał się jednak w ogniu zdobycznych ckm oraz dział. Te ostatnie uruchomił chor. Sukiennicki wraz z kilkoma innymi ochotnikami, służącymi uprzednio w artylerii. Następnie Polacy ostrzelali bolszewickie wojska i tabory oczekujące na przeprawę przez Bug. Przekonani, że nieprzyjaciel podciągnął artylerię, bolszewicy podpalili most i w nieładzie wycofali resztę swoich oddziałów.
Bilans.
Podczas wielogodzinnej bitwy Brygada Jazdy Ochotniczej wzięła ponad tysiąc jeńców. Zdobyła także 15 dział, 9 ckm i cztery sztandary. Bolszewicy stracili wielu zabitych i rannych.
Polska brygada okupiła swoje zwycięstwo utratą 26 zabitych i 44 rannych, co stanowiło 15% jej stanu osobowego.
Bitwa miała duże znaczenie operacyjne. Utrata przeprawy pod Frankopolem wraz z jednoczesnym zdobyciem Drohiczyna przez polską 1 DP Leg. zmusiły bowiem bolszewicką 16 Armię do zmiany kierunku odwrotu i wybrania okrężnej trasy przez Granne i Nur. W konsekwencji nie zdołała oderwać się od przeciwnika i została rozbita w bitwie pod Białymstokiem.
Upamiętnienie.
Polskich żołnierzy poległych w bitwie pogrzebano na cmentarzu parafialnym w Skrzeszewie.
Rocznicę bitwy (19 sierpnia) ustanowiono świętem pułkowym 19 Pułku Ułanów Wołyńskich, utworzonego na bazie Brygady Jazdy Ochotniczej.
W 1935 roku na wschodnim krańcu wsi, nieopodal szosy, odsłonięto kamienny pomnik zwieńczony Krzyżem Walecznych. Widnieje na nim napis:
22 sierpnia 1993 roku w kościele parafialnym św. Stanisława w Skrzeszewie odsłonięto tablicę pamiątkową, a na miejscowym cmentarzu – pomnik. Oba upamiętniają wydarzenia z sierpnia 1920 roku. Na tablicy widnieje napis:
Na głazie stanowiącym element pomnika na cmentarzu wyryto natomiast napis:

</doc>
<doc id="4882750" url="https://pl.wikipedia.org/wiki?curid=4882750" title="Rafał Kotwis">
Rafał Kotwis

Rafał Kotwis (ur. 1978 w Złotowie) – polski artysta, dziekan Wydziału Rzeźby Uniwersytetu Artystycznego w Poznaniu. Interesuje się szeroko pojmowaną rzeźbą oraz grafiką komputerową 3D. Jego dzieła łączą w sobie sztukę i technikę, zajmuje się także zjawiskiem immersji w sztuce.
Wykształcenie.
W latach 1994–1999 uczęszczał do Technikum elektronicznego we Wronkach. Od 2000 do 2005 studiował na Akademii Sztuk Pięknych w Poznaniu. W latach 2002–2005 studiował na Uniwersytecie im. Adama Mickiewicza na wydziale Nauk Społecznych, kierunek Filozofia. W 2005 obronił dyplom z wyróżnieniem w zakresie rzeźby u Józefa Petruka. W 2012 obronił tytuł doktora sztuk plastycznych na podstawie pracy "Rzeźba „krytyczna” w przestrzeni publicznej. Przedmiot-Podmiot". Habilitował się w 2020, przedstawiając dzieło "Made by Kotwis".

</doc>
<doc id="4882758" url="https://pl.wikipedia.org/wiki?curid=4882758" title="Stadion im. Henryka Zielazka w Poznaniu">
Stadion im. Henryka Zielazka w Poznaniu

Stadion im. Henryka Zielazka – stadion do hokeja na trawie w Poznaniu, w Polsce. Swoje spotkania rozgrywają na nim laskarze klubu WKS Grunwald Poznań, wielokrotni mistrzowie Polski.
Obiekt był pierwszym stadionem hokeja na trawie w Polsce wyposażonym w boisko ze sztuczną nawierzchnią (1992). W 2016 roku arena przeszła generalny remont. 18 czerwca 2017 roku stadionowi nadano imię Henryka Zielazka.

</doc>
<doc id="4882760" url="https://pl.wikipedia.org/wiki?curid=4882760" title="SS Monza 1912">
SS Monza 1912



</doc>
<doc id="4882764" url="https://pl.wikipedia.org/wiki?curid=4882764" title="Amos Sawyer">
Amos Sawyer

Amos Claudius Sawyer (ur. 15 czerwca 1945 w hrabstwie Sinoe, zm. 16 lutego 2022 w Baltimore) – liberyjski polityk.
Życiorys.
Rodzina Abela Sawyera była potomkami osadników afroamerykańskich, pochodzących z Maryland w USA. W 1966 ukończył Liberia College, następnie uzyskał doktorat na Northwestern University w Chicago. Po powrocie do kraju rozpoczął działalność polityczną, kandydując na burmistrza stołecznej Monrovii, jako kandydat niezależny. Po zamachu stanu w 1980 powrócił do pracy akademickiej jako wykładowca nauk politycznych, pełniąc funkcję dziekana College of Social Sciences i tymczasowego rektora University of Liberia. Należał do założycieli Ruchu na Rzecz Sprawiedliwości w Afryce (MOJA) i Ludowej Partii Liberii (1983). Po obaleniu i zamordowaniu prezydenta Samuela Doe we wrześniu 1990, 35 przedstawicieli siedmiu najważniejszych politycznych partii Liberii zebrało się na konferencji w Gambii i zgodziło się na objęcie przez Amosa Sawyera funkcji tymczasowego prezydenta, którą pełnił do marca 1994. W czasie jego rządów trwała wojna domowa w Liberii. W 1992 Sawyer napisał i opublikował książkę "The Emergence of Autocracy in Liberia: Tragedy and Challenge". Jest również autorem "Beyond Plunder: Toward Democratic Governance in Liberia" (2005). W 2011 został laureatem Gusi Peace Prize.

</doc>
<doc id="4882770" url="https://pl.wikipedia.org/wiki?curid=4882770" title="Sandboxie">
Sandboxie

Sandboxie – otwartoźródłowa piaskownica przeznaczona dla użytkowników systemów Microsoft Windows. Program tworzy wydzielone środowisko operacyjne, w obrębie którego można uruchamiać bądź instalować aplikacje, jednocześnie uniemożliwiając im modyfikację właściwego systemu. Jako wirtualne środowisko umożliwia testowanie niezaufanych, potencjalnie szkodliwych programów oraz utrzymanie większego stopnia bezpieczeństwa podczas przeglądania internetu.
Pierwotnym twórcą programu był Ronen Tzur. W grudniu 2013 r. przedsiębiorstwo Invincea ogłosiła nabycie aplikacji od jej oryginalnego autora, a w lutym 2017 r. Invincea zostało przejęte przez Sophos, brytyjską firmę z branży cyberbezpieczeństwa. W kwietniu 2020 r. Sophos upublicznił kod źródłowy programu i zaprzestał jego rozwijania.
Na bazie programu powstał wciąż rozwijany fork o nazwie Sandboxie Plus.

</doc>
<doc id="4882772" url="https://pl.wikipedia.org/wiki?curid=4882772" title="Maszyna-maszyna">
Maszyna-maszyna

Maszyna–maszyna (M2M) – bezpośrednia komunikacja elektroniczna pomiędzy urządzeniami przy użyciu dowolnego kanału komunikacyjnego, w tym przewodowego i bezprzewodowego.
Koncepcja działania.
Komunikacja maszyna-maszyna jest wykorzystywana do przekazywania informacji pomiędzy urządzeniami przemysłowymi, wyposażonymi w czujniki lub mierniki rejestrujące wartości parametrów takich jak temperatura, poziom zapasów, itp. dla oprogramowania aplikacyjnego, które na ich podstawie dostosowuje przebieg procesu przemysłowego lub składa zamówienia na uzupełnienie zapasów. Taka komunikacja była pierwotnie realizowana poprzez zdalną sieć maszyn przekazującą informacje do centralnego koncentratora w celu analizy podłączonego do komputera z aplikacją. Nowsza komunikacja między maszynami zmieniła się w system sieci, który przesyła dane do urządzeń osobistych. 
Historia.
Od początku XX wieku.
Od początku XX wieku maszyny do wymiany informacji używały komunikacji przewodowej z sygnalizacją elektryczną. Uprawnienie komunikacji M2M nastąpiło od czasu pojawienia się automatyzacji oraz sieci komputerowych, a następnie po uruchomieniu telefonii komórkowej. Komunikacja M2M została wykorzystana w takich aplikacjach jak telemetria, przemysł, automatyka i SCADA.
Do czasów inteligentnego licznika.
M2M łączące urządzenie telefoniczne z komputerem, zostało po raz pierwszy opracowane przez Theodore'a Paraskevakosa podczas pracy nad jego systemem identyfikacji dzwoniącego (CallerID) w 1968, a później opatentowane w Stanach Zjednoczonych w 1973. System ten, różniący się od wskaźnika wywołań panelu z lat dwudziestych i automatycznego numeru identyfikacji z lat czterdziestych XX wieku, który przekazywał numery telefonów do maszyn, był poprzednikiem obecnego identyfikatorem dzwoniącego wyświetlanego w telefonie. Podczas pracy dla Boeinga opracował zdalny czujnikowy system monitorowania (AMR). 
Komunikacja komórkowa M2M.
Podczas gdy telefonia komórkowa staje się coraz bardziej powszechna, wiele maszyn nadal korzystało z linii stacjonarnych (POTS, DSL, kablowe) do łączenia się z siecią IP. Branża komunikacji komórkowej M2M pojawiła się w 1995, kiedy Siemens utworzył dział modułów telefonów komórkowych, w celu opracowania i uruchomienia modułu danych GSM o nazwie M1 opartego na telefonie komórkowym Siemens S6 do zastosowań przemysłowych M2M, umożliwiając maszynom komunikować się przez sieci bezprzewodowe. W październiku 2000 dział modułów utworzył oddzielną jednostkę biznesową o nazwie „Wireless Modules”, która w czerwcu 2008 stała się samodzielną firmą o nazwie Cinterion Wireless Modules. Pierwszy moduł M1 został użyty do terminali obsługi punktu sprzedaży (POS), w telematyce pojazdów, zdalnym monitorowaniu oraz aplikacjach śledzenia. 
Rozwój techniki M2M.
Technika maszyna-maszyna została po raz pierwszy wykorzystana przez pierwszych wykonawców, takich jak GM i Hughes Electronics Corporation, którzy zdali sobie sprawę z korzyści i przyszłego potencjału tej techniki. Od 1997 technika bezprzewodowa M2M stała się bardziej rozpowszechniona i wyrafinowana, ponieważ zostały opracowane i wprowadzone wzmocnione moduły na potrzeby różnych rynków pionowych, takich jak telematyka samochodowa.
Moduły danych maszyna-maszyna XXI wieku mają nowsze funkcje i możliwości, takie jak wbudowana technika globalnego pozycjonowania (GPS), elastyczny montaż powierzchniowy macierzy sieci naziemnej, wbudowane zoptymalizowane pod kątem maszyn karty inteligentne, takie jak karty SIM telefonu, znane jako moduły identyfikacyjne maszyna-maszyna (MIM)z wbudowaną Javą i stały się ważne jako rozwiązania techniczne wspomagające przyspieszenie rozwoju Internetu rzeczy (IoT). Innym przykładem wczesnego użycia komunikacji M2M jest system komunikacji OnStar.
Komponenty sprzętowe sieci maszyna-maszyna są produkowane przez kilka kluczowych firm. W 1998 Quake Global rozpoczął projektowanie i produkcję maszyn do obróbki modemów satelitarnych i naziemnych. Początkowo polegając w dużym stopniu na sieci Orbcomm w zakresie usług łączności satelitarnej, Quake Global rozszerzył swoją ofertę produktów telekomunikacyjnych, angażując zarówno sieci satelitarne, jak i naziemne, co dało Quake Global przewagę w oferowaniu produktów neutralnych dla sieci.
Od 2000 roku.
W 2004 Digi International rozpoczął produkcję bezprzewodowych bramek i routerów. Wkrótce potem w 2006 Digi kupił Max Stream, producenta radiotelefonów XBee. Te komponenty sprzętowe umożliwiały użytkownikom łączenie maszyn bez względu na to, jak odległe były ich lokalizacje. Od tego czasu Digi współpracuje z kilkoma firmami, aby podłączyć setki tysięcy urządzeń na całym świecie.
W 2004 Christopher Lowery, brytyjski przedsiębiorca telekomunikacyjny, założył Wyless Group, jednego z pierwszych operatorów wirtualnych sieci mobilnych (MVNO) w obszarze M2M. Działalność rozpoczęła się w Wielkiej Brytanii, a firma Lowery opublikowała kilka patentów wprowadzających nowe funkcje w zakresie ochrony i zarządzania danymi, w tym stałe adresowanie IP w połączeniu z łącznością zarządzaną przez platformę przez VPN. 
W 2006 firma Machine-to-Machine Intelligence (M2Mi) Corp rozpoczęła współpracę z NASA w celu opracowania zautomatyzowanej inteligencji typu M2M. Zautomatyzowana inteligencja maszyna-maszyna umożliwia szeroką gamę mechanizmów, w tym przewodowe lub bezprzewodowe narzędzia, czujniki, urządzenia, serwery, roboty, statki kosmiczne i systemy sieci, do wydajnej komunikacji i wymiany informacji.
W 2009 wprowadzono zarządzanie w czasie rzeczywistym usługami sieciowymi GSM i CDMA dla aplikacji maszyna-maszyna wraz z uruchomieniem platformy PRiSMPro™ dla operatora sieci KORE Telematics. Platforma skupiła się na zarządzaniu wieloma sieciami dla poprawy wydajności i oszczędności kosztów obsługi komunikacji M2M.
Również w 2009 Grupa Wyless wprowadziła PORTHOS™, platformę otwartego zarządzania danymi, obsługującą wielu operatorów, wiele aplikacji i niezależną od urządzeń. W 2009 norweski operator Telenor zakończył dziesięć lat badań nad M2M, ustanawiając dwa podmioty obsługujące usługi i łączność. W Szwecji Telenor Connexion był obecny na europejskim rynku usług na takich jak logistyka, zarządzanie flotą, bezpieczeństwo samochodów, opieka zdrowotna i inteligentne pomiary zużycia energii elektrycznej. Telenor Objects pełnił podobną rolę w zapewnianiu łączności między urządzeniami w całej Europie. W Wielkiej Brytanii Business MVNO Abica rozpoczął testy z aplikacjami telezdrowia i teleopieki, które wymagały bezpiecznego przesyłania danych przez prywatny APN i łączność HSPA+4G LTE ze statycznym adresem IP.
Od 2010 roku.
Na początku 2010 w USA AT&amp;T, KPN, Rogers, Telcel oraz America Movil i Jasper Technologies, Inc. rozpoczęły współpracę nad stworzeniem witryny M2M, która będzie służyć jako centrum dla programistów zajmujących komunikacją elektroniczną maszyna-maszyna. W czerwcu 2010 operator telefonii komórkowej Tyntec ogłosił dostępność swoich wysoce niezawodnych usług SMS do zastosowań M2M.
W styczniu 2011 Aeris Communications, Inc. ogłosiła, że dostarcza usługi telematyczne M2M dla Hyundai Motor Corporation. Takie partnerstwa ułatwiają, przyspieszają i obniżają koszty korzystania z maszyn w firmach. W marcu 2011, dostawca usług sieciowych M2M, KORE Wireless razem z Vodafone Group i Iridium Communications Inc., udostępnił usługi sieciowe KORE Global Connect za pośrednictwem sieci komórkowej i satelitarnej w ponad 180 krajach, z jednym punktem rozliczeniowym, wsparcia, logistyki i zarządzania relacjami. Później w tym samym roku KORE przejął Mach Communications Pty Ltd. z siedzibą w Australii w odpowiedzi na zwiększony popyt na M2M na rynkach Azji i Pacyfiku. W kwietniu 2011 Ericsson przejął platformę maszyna-maszyna firmy Telenor Connexion, starając się uzyskać więcej technologii i know-how w rozwijającym się sektorze.
W kwietniu 2013 została utworzona grupa ds. Standardów OASIS MQTT, której celem jest praca nad prostym, niezawodnym protokołem przesyłania komunikatów publikowania oraz subskrypcji, odpowiednim do komunikacji w relacjach M2M oraz IoT[26]. Grupie standardów przewodniczy IBM i StormMQ, a Machine-to-Machine Intelligence (M2Mi) Corp jest sekretarzem. 
W maju 2013 dostawcy usług sieciowych M2M: KORE Telematics, Oracle, Deutsche Telekom, Digi International, Orbcomm i Telit utworzyli Międzynarodową Radę Machine to Machine(IMC). Pierwsza organizacja handlowa obsługująca cały ekosystem maszyna-maszyna, IMC ma na celu uczynienie komunikacji M2M wszechobecną, pomagając firmom w instalowaniu i zarządzaniu komunikacją między maszynami.
W maju 2014 Komitet MQTT i NIST opublikował notę Cybersecurity Framework, zawierającą wytyczne dla organizacji, które chcą wdrożyć MQTT w sposób zgodny z opisem NIST dla poprawy cyberbezpieczeństwa infrastruktury krytycznej.
Analizy rynku M2M.
Według niezależnej firmy analitycznej Berg Insight, liczba połączeń w sieci komórkowej na całym świecie wykorzystywanych do komunikacji między maszynami w 2008 wyniosła 47,7 mln, a firma prognozowała, że liczba połączeń między maszynami wzrośnie do 187 mln do 2014.
Badanie przeprowadzone przez grupę E-Plus pokazuje, że w 2010 na rynku niemieckim będzie znajdować się 2,3 miliona kart inteligentnych typu maszyna-maszyna. Według badania w 2013 roku liczba ta wzrośnie do ponad 5 milionów kart inteligentnych. Głównym motorem wzrostu jest „śledzenie i namierzanie”, przy oczekiwanej średniej stopie wzrostu wynoszącej 30%. Najszybciej rozwijającym się segmentem M2M w Niemczech, ze średnim rocznym wzrostem na poziomie 47%, będzie segment elektroniki użytkowej.
W 2017 oszacowano wzrost rynku M2M z 19,31 mld USD w 2016 do 27,62 mld USD w 2023, kiedy to liczba połączeń M2M wyniesie 3 mld. Głównymi przyczynami wzrostu będzie wzrost dostępności internetu na nowych rynkach oraz przejście w telefonii z 3G na 4G.

</doc>
<doc id="4882776" url="https://pl.wikipedia.org/wiki?curid=4882776" title="CA Bragantino">
CA Bragantino



</doc>
<doc id="4882780" url="https://pl.wikipedia.org/wiki?curid=4882780" title="Archive.today">
Archive.today

archive.today, dawniej archive.is – serwis on-line, który archiwizuje podane strony internetowe na żądanie. Powstał wiosną 2012 roku. 

</doc>
<doc id="4882781" url="https://pl.wikipedia.org/wiki?curid=4882781" title="Archive.is">
Archive.is



</doc>
<doc id="4882782" url="https://pl.wikipedia.org/wiki?curid=4882782" title="M2M">
M2M



</doc>
<doc id="4882783" url="https://pl.wikipedia.org/wiki?curid=4882783" title="Grupa warowna „Lietzmann”">
Grupa warowna „Lietzmann”

Grupa warowna „Lietzmann” – jedna z 13 niemieckich grup warownych umocnień Łuku Odry-Warty (Oder-Warthe Bogen, Międzyrzeckiego Rejonu Umocnionego). Została zbudowana z myślą o obronie szosy Warszawa-Berlin na wysokości miejscowości Mostki, dodatkowo w ramach grupy warownej poszerzono miejscowe strumienie tworząc trzy kanały forteczne (701, 702 i 703) obecnie pod wspólną nazwą Kanał Niesulicki.
Grupa składa się z następujących obiektów:
Część źródeł do grupy warownej "Lietzmann" zalicza jeszcze wybudowany w późniejszym okresie:

</doc>
<doc id="4882785" url="https://pl.wikipedia.org/wiki?curid=4882785" title="Ryszard Czeczel">
Ryszard Czeczel

Ryszard Czeczel (ur. 9 listopada 1948 w Prudniku) – polski muzyk i samorządowiec.
Życiorys.
Pochodzi z Prudnika. W 1963 przeprowadził się do Zakopanego, a następnie zamieszkał w Krakowie. W 1965 spotykał się w Piwnicy pod Baranami z jej współtwórcą Wiesławem Dymnym. Przez jakiś czas mieszkali razem.
W 1967 dołączył do zespołu rockowego Szwagry jako gitarzysta prowadzący. Następnie grał, między innymi, w Old Metropolitan Band, Grupie WIEM, Krywaniu i Extra Ball. W 1990 zamieszkał z powrotem w Prudniku. W 1997 założył zespół Czeczel Band wykonujący muzykę góralsko-bałkańską.
W swojej karierze współpracował między innymi z Markiem Grechutą, którego poznał na festiwalu Jazz nad Odrą, Jarosławem Śmietaną oraz Wiesławem Dymnym. Jest inicjatorem projektu Sound Connection Band, w którym występuje razem z Pawłem Muszyńskim.
W 2006, 2010, 2014 i 2018 został wybrany na radnego Rady Miejskiej w Prudniku z ramienia Platformy Obywatelskiej. Od 2019 jest niezależnym radnym.
Jest pomysłodawcą i dyrektorem artystycznym Międzynarodowego Festiwalu Jazzowego w Prudniku.

</doc>
<doc id="4882788" url="https://pl.wikipedia.org/wiki?curid=4882788" title="Kompleks Sportowy „Siemion”">
Kompleks Sportowy „Siemion”

Kompleks Sportowy "Siemion" – stadion do hokeja na trawie w Siemianowicach Śląskich, w Polsce. Został otwarty w 2004 roku. Może on pomieścić 990 widzów i jest przystosowany do organizacji imprez rangi ogólnopolskiej i międzynarodowej (w tym Mistrzostw Europy). Swoje spotkania rozgrywają na nim laskarze klubu HKS Siemianowiczanka. 
Pomysł budowy stadionu powstał w 2001 roku. Zyskał on wówczas poparcie Polskiego Związku Hokeja na Trawie, a także udało się pozyskać rządową dotację na jego budowę. Wiosną 2003 roku zaprezentowano koncepcję projektu nowego stadionu, w lipcu tego samego roku ogłoszono przetarg na budowę. Rozpoczęcie prac budowlanych nastąpiło we wrześniu tego samego roku. Obiekt powstał w miejscu starego, zdewastowanego boiska klubu GKS Górnik. Pierwszy etap inwestycji zakończono w październiku 2004 roku, oddano wówczas do użytku płytę boiska ze sztuczną nawierzchnią oraz trybuny dla 400 widzów. Etap drugi, który obejmował m.in. powstanie zaplecza socjalnego, zakończył się w czerwcu 2005 roku, a w roku 2006 oddano do użytku dalsze sektory trybun i maszty oświetleniowe. Koszt budowy wyniósł niecałe 10 mln zł. 
W 2010 roku stadion wyposażono dodatkowo w telebim. Obiekt, posiadający m.in. boisko ze sztuczną nawierzchnią, zadaszone trybuny dla 990 widzów (istnieje możliwość dostawienia dodatkowych, tymczasowych sektorów) i oświetlenie o natężeniu 1470 luksów, jest najnowocześniejszym stadionem do hokeja na trawie w Polsce. Na co dzień grają na nim laskarze klubu HKS Siemianowiczanka, rozegrano na nim też m.in. Mistrzostwa Europy kobiet do lat 18 (2005 rok), Mistrzostwa Europy Dywizji B do lat 16 (2008 rok) oraz Mistrzostwa Europy do lat 21 (2010 rok).

</doc>
<doc id="4882791" url="https://pl.wikipedia.org/wiki?curid=4882791" title="Star Voice. Gwiazdy mają głos">
Star Voice. Gwiazdy mają głos



</doc>
<doc id="4882796" url="https://pl.wikipedia.org/wiki?curid=4882796" title="Bitwa pod Myszyńcem (1920)">
Bitwa pod Myszyńcem (1920)

Bitwa pod Myszyńcem – walki dywizjonu Huzarów Śmierci z jednostkami sowieckiej 4 Armii i 3 Korpusu Kawalerii Gaja w czasie pościgu prowadzonego w ramach operacji warszawskiej.
Sytuacja ogólna.
4 lipca 1920 ruszyła II ofensywa sowieckiego Frontu Zachodniego pod hasłem: "Na zachodzie ważą się losy wszechświatowej rewolucji – po trupie Polski wiedzie droga do wszechświatowego pożaru... Na Wilno – Mińsk – Warszawę – marsz!". W pierwszej dekadzie lipca przełamany został front polski nad Autą, a wojska Frontu Północno-Wschodniego gen. Stanisława Szeptyckiego cofały się pod naporem ofensywy czerwonoarmistów Michaiła Tuchaczewskiego.
Kolejne próby zatrzymania wojsk sowieckich prących na zachód nie przynosiły spodziewanych rezultatów. Obchodzący ugrupowanie obronne od północy 3 Korpus Kawalerii Gaja wymuszał dalszy odwrót wojsk polskich. Tempo natarcia wojsk sowieckich, jak na owe czasy, wydawało się oszałamiające i wynosiło ok. 20–30 km na dobę.
Wojsko Polskie traciło kolejno „linię dawnych okopów niemieckich”, linię Niemna i Szczary, czy wreszcie linię Bugu. Wojska polskie cofały się nadal, a kolejną naturalną przeszkodą terenową dogodną do powstrzymania sowieckiej ofensywy była Wisła. W godzinach wieczornych 6 sierpnia Naczelne Dowództwo Wojska Polskiego wydało rozkaz do przegrupowania i reorganizacji wojsk.
16 sierpnia ruszyła kontrofensywa znad Wieprza. Zmieniło to radykalnie losy wojny. Od tego momentu Wojsko Polskie było w permanentnej ofensywie.
17 sierpnia dywizjon Huzarów Śmierci porucznika Józefa Siły-Nowickiego obsadzał pozycje na odcinku „Benjaminów”. Jego patrole stwierdziły, że nieprzyjaciel opuszcza swoje stanowiska i wycofuje się za Bug. W zwycięskim pochodzie wojsk polskich za cofającym się i częściowo rozbitym wrogiem, dywizjon dotarł pod Myszyniec.
Walki pod Myszyńcem.
Podczas odwrotu Armii Czerwonej znad dolnej Wisły, pod Myszyńcem przebijały się na wschód oddziały sowieckiej 4 Armii i 3 Korpusu Kawalerii Gaja.
W tym czasie pod Myszyńcem działał dywizjon Huzarów Śmierci.
22 sierpnia pluton 3 szwadronu pod dowództwem plutonowego Bronisława Brauna, po przeprawieniu się przez Narew, natknął się na słaby oddział sowiecki. Po krótkiej walce zdobyto cztery działa z jaszczami, jeden ckm oraz 34 konie.
W tym czasie dowództwo dywizjonu ustaliło, że w okolicy Lipnik stacjonuje większy sowiecki oddział piechoty z dwoma działami. Zaatakował go 3 szwadron podporucznika Andrzeja Jezierskiego. Ze składu szwadronu wydzielony został oddział obejścia pod dowództwem st. wachmistrza Wieczorka, który uderzył na Sowietów z innej strony. Kozacki dowódca, nie orientując się z jakimi siłami przyszło mu walczyć, zdecydował się poddać swój oddział. Zdobyto 2 działa, kilka karabinów maszynowych oraz wzięto około 100 jeńców.
Po odesłaniu jeńców st. wachmistrz Wieczorek i plutonowy Majchrzak patrolowali Lipniki. W tym samym czasie do wioski wjechał patrol kozacki w sile kilkunastu ludzi. Zdecydowana postawa obu podoficerów i miejscowej ludności, uzbrojonej w broń myśliwską, umożliwiła rozbicie całego wrogiego patrolu.
23 sierpnia oddziały Gaja zniosły doszczętnie jeden z batalionów Brygady Syberyjskiej i skierowały się na Kolno. W związku z tym dowództwo 1 Armii przekazało dywizjon Huzarów Śmierci w podporządkowanie 8 Dywizji Piechoty pułkownika Stanisława Burhardt-Bukackiego.
Do wyparcia pozostawionych w Myszyńcu sowieckich oddziałów osłonowych utworzono z oddziałów 17 Dywizji Piechoty grupę uderzeniową podpułkownika Mścisława Butkiewicza, a ze składu 8 Dywizji Piechoty grupę majora Tysieckiego.
Rankiem 24 sierpnia uderzyła 8 Dywizja Piechoty i do 10.00 osiągnęła rejon Dąbrówki. W tym też czasie szwadrony porucznika Siły-Nowickiego rozpoczęły marsz w kierunku Myszyńca. Pod Wykrotem huzarzy natknęli się na przeważające siły przeciwnika. Walczono zarówno w szyku konnym, jak i pieszym.
Po pewnym czasie oddziały sowieckiej 17 Dywizji Strzelców zaczęły wycofywać się w kierunku Myszyńca, a Polacy przeszli do pościgu. Powstrzymał ich pod Myszyńcem silny ostrzał sowieckiej artylerii.
Porucznik Siła-Nowicki rozdzielił dywizjon na dwie części. Grupa pod jego dowództwem skierowała się szosą między Wolkowem a Dudami Puszczańskimi w kierunku grupy majora Tysieckiego, a 3 pluton 3 szwadronu ppor. Jezierskiego otrzymał rozkaz nawiązania współdziałania z grupą podpułkownika Butkiewicza. Około 20.00 kawaleryjskie oddziały osłonowe 3 KK Gaja opuściły Myszyniec. Polacy nie podjęli pościgu.
Tymczasem siły główne dywizjonu por. Józefa Siły-Nowickiego napotkały w okolicach Myszyńca maszerującą na wschód kolumnę 17 Dywizji Strzelców z artylerią i taborami.
Dwa szwadrony zdobyły tabory, ale przeciwnik opanował zamieszanie i wysunął na linię piechoty działa do strzelania „na wprost”. Szwadrony zebrały się po raz drugi i wykonały błyskawiczną szarżę „na armaty”. Sowieccy artylerzyści nie zdążyli oddać ani jednego strzału.
W nocy z 24 na 25 sierpnia dywizjon odpoczywał, a cały następny dzień poświęcił działaniom patrolowym okolicy Myszyńca, likwidując grupy sowieckich rozbitków błądzących po tutejszych lasach. Wieczorem 25 sierpnia pod Lemanem dywizjon Huzarów Śmierci walczył w „sposób kawaleryjski” z trzema szwadronami kozaków. W trakcie walki większość żołnierzy sowieckich została doszczętnie wycięta, a około 100 osób trafiło do niewoli. Zdobyto 10 karabinów maszynowych i dużą liczbę koni.
Bilans walk.
W starciach w rejonie Myszyńca dywizjon Huzarów Śmierci por. Józefa Siły-Nowickiego zdobył piętnaście armat, piętnaście cekaemów, kilkaset wozów taborowych i wielu jeńców.
Uczestnik walk, plutonowy Piotr Tudziński pisze:

</doc>
<doc id="4882798" url="https://pl.wikipedia.org/wiki?curid=4882798" title="Michał Tomza">
Michał Tomza

Michał Józef Tomza (ur. 1987) – polski fizyk i chemik, doktor habilitowany nauk fizycznych, profesor uczelni w Instytucie Fizyki Teoretycznej Wydziału Fizyki Uniwersytetu Warszawskiego. Specjalizuje się w fizyce i chemii ultrazimnej materii, w tym teorii oddziaływań i zderzeń ultrazimnych atomów, jonów i cząsteczek.
Życiorys.
Absolwent Społecznego Liceum Ogólnokształcącego w Żarach. W okresie licealnym stypendysta Krajowego Funduszu na rzecz Dzieci oraz zdobywca srebrnego medalu na Międzynarodowej Olimpiadzie Chemicznej w Korei Południowej w 2006.
Studia magisterskie ukończył w Kolegium Międzywydziałowych Indywidualnych Studiów Matematyczno-Przyrodniczych Uniwersytetu Warszawskiego, gdzie z wyróżnieniem obronił pracę magisterską z chemii w 2009. Następnie odbył studia doktorskie w systemie cotuttele na Wydziale Chemii UW oraz w Instytucie Fizyki Uniwersytetu w Kassel w Niemczech. W 2014 obronił z wyróżnieniem pracę doktorską pt. "Dynamika i kontrola kwantowa ultrazimnych cząsteczek w polach zewnętrznych". Promotorami byli Robert Moszyński oraz Christiane Koch. Staż podoktorski w latach 2014–2016 odbył w Instytucie Nauk Fotonicznych w Barcelonie w Hiszpanii, gdzie pracował w grupie badawczej Macieja Lewensteina. Od 2016 jest zatrudniony na UW, najpierw w Centrum Nowych Technologii a następnie od 2017 na Wydziale Fizyki. W 2020 uzyskał stopień doktora habilitowanego nauk fizycznych na podstawie cyklu publikacji pt. "Oddziaływania i zderzenia pomiędzy ultrazimnymi atomami, jonami i cząsteczkami". W 2022 został członkiem Akademii Młodych Uczonych Polskiej Akademii Nauk na kadencję 2022-2026.
Odbył szereg staży naukowych m.in. na Uniwersytecie w Granadzie, Uniwersytecie Kolumbii Brytyjskiej w Vancouver, Uniwersytecie Harvarda, Uniwersytecie Kolorado w Boulder, Uniwersytecie Kalifornijskim w Santa Barbara, Uniwersytecie w Innsbrucku oraz California Institute of Technology.
Swoje prace naukowe publikował m.in. w czasopismach naukowych takich jak "Nature", "Nature Physics", "Nature Communications", "Reviews of Modern Physics", "Physical Review Letters" oraz "Physical Review A".
Osiągnięcia i wyróżnienia.
Zdobywca grantów naukowych ERC Starting z Europejskiej Rady ds. Badań Naukowych, Sonata, Sonata Bis i Opus z Narodowego Centrum Nauki oraz Homing i First Team z Fundacji na rzecz Nauki Polskiej. 
Laureat Nagrody im. Prof. Jacka Rychlewskiego za najlepszą pracę magisterską z chemii kwantowej w Polsce w 2011 przyznanej przez Polskie Towarzystwo Chemiczne. Zdobywca stypendiów START z Fundacji na rzecz Nauki Polskiej w latach 2014 oraz 2015 (z wyróżnieniem). Laureat Nagrody (III stopnia) im. prof. Wojciecha Świętosławskiego w 2015 przyznanej przez Oddział Warszawski Polskiego Towarzystwa Chemicznego. Zdobywca Stypendium dla Wybitnych Młodych Naukowców na lata 2016–2019 przyznawanego przez Ministerstwo Nauki i Szkolnictwa Wyższego. Zwycięzca konkursu Falling Walls Lab Warsaw w 2017. Finalista Nagród Naukowych Tygodnika "Polityka" w 2019. Zdobywca Nagrody im. Rektora Stefana Pieńkowskiego i Rektora Grzegorza Białkowskiego w 2020 przyznanej przez Dziekana Wydziału Fizyki Uniwersytetu Warszawskiego. Laureat Nagrody Naukowej Narodowego Centrum Nauki w obszarze nauk ścisłych i technicznych w 2020. Zdobywca stypendium Fulbright STEM Impact Award w 2020 przyznanego przez Polsko-Amerykańską Komisję Fulbrighta. Odznaczony Medalem Młodego Uczonego w 2020 przez Politechnikę Warszawską. Zdobywca Nagrody Prezesa Rady Ministrów w 2021 za wysoko ocenione osiągnięcia naukowe będące podstawą nadania stopnia doktora habilitowanego. Laureat Nagrody Naukowej im. Stefana Pieńkowskiego w dziedzinie fizyki z astronomią przyznanej przez Wydziału III Nauk Ścisłych i Nauk o Ziemi Polskiej Akademii Nauk w 2021.

</doc>
<doc id="4882799" url="https://pl.wikipedia.org/wiki?curid=4882799" title="Kontroler (lotnictwo)">
Kontroler (lotnictwo)



</doc>
<doc id="4882800" url="https://pl.wikipedia.org/wiki?curid=4882800" title="Bubble football">
Bubble football

Bubble football, bubble soccer (bąbelkowa piłka nożna bądź piłka nożna w bańkach) – sport rekreacyjny, odmiana piłki nożnej. 
Zasady gry są praktycznie takie same jak w tradycyjnym futbolu; zadaniem uczestników jest zdobycie jak największej ilości goli z tą różnicą, że każdy gracz musi mieć na sobie przezroczystą nadmuchiwaną bańkę z tworzywa sztucznego podobną do tej stosowanej w zorbingu lub aquazorbingu. Bańka ta ma zakrywać tułów i głowę gracza. Mecz bubble footballu zwykle rozgrywany jest w dużych pomieszczeniach lub na boiskach. Często jest ozdobą imprez firmowych, wieczorów kawalerskich i przyjęć urodzinowych. Istnieje wiele odmian bubble footballu, takich jak bubble bowling czy bubble sumo. 

</doc>
<doc id="4882802" url="https://pl.wikipedia.org/wiki?curid=4882802" title="Jocelyne Lissouba">
Jocelyne Lissouba

Jocelyne Lissouba – pierwsza dama Republiki Konga w latach 1992–1997 żona prezydenta Pascala Lissouba.
Życiorys.
Jocelyne Lissouba ma francuskie obywatelstwo i jest drugą żoną prezydenta Pascala Lissouba. Kierowała fundacją "Marie Bouanga""." 31 sierpnia 1992 wraz z zaprzysiężeniem męża na stanowisku prezydenta, przyjęła tytuł pierwszej damy.
W 2000 roku spotkała się z żoną obecnego prezydenta Denisa Sassou-Nguesso – Antoinette Sassou Nguesso. W listopadzie 2010 roku, odebrała w medal za zasługi dla swojego męża.

</doc>
<doc id="4882810" url="https://pl.wikipedia.org/wiki?curid=4882810" title="Aktuality.sk">
Aktuality.sk

Aktuality.sk – portal informacyjny funkcjonujący na Słowacji, należący do Ringier Axel Springer Slovakia. Prezentuje aktualności krajowe i zagraniczne, analizy i komentarze, własne materiały wideo i fora dyskusyjne. W skład serwisu wchodzą także witryny: Šport.sk, Diva.sk, Badman.sk, Najmama.sk, Cestovanie.sk. Serwis był notowany w rankingu Alexa globalnie na miejscu: 2708 (grudzień 2020), na Słowacji: 5 (grudzień 2020).
Należy do najpopularniejszych serwisów informacyjnych na Słowacji. Odwiedza go 1,25 mln realnych użytkowników.
Został założony w 2005 r. w Żylinie. Według stanu na 2020 r. funkcję redaktora naczelnego pełni Peter Bárdy.

</doc>
<doc id="4882814" url="https://pl.wikipedia.org/wiki?curid=4882814" title="Azet.sk">
Azet.sk

Azet.sk – portal internetowy funkcjonujący na Słowacji, należący do Ringier Axel Springer Slovakia. Serwis był notowany w rankingu Alexa globalnie na miejscu: 6786 (grudzień 2020), na Słowacji: 18 (grudzień 2020).
Do 31 maja 2016 portal prowadziło przedsiębiorstwo Azet.sk a. z. z siedzibą w Żylinie, które przestało istnieć w wyniku połączenia z Ringier Axel Springer Slovakia. Pod administracją portalu Azet.sk znajdują się 23 usługi internetowe.
Portal powstał w 1997 r. jako Zoznamka.sk. W dni robocze z usług portalu korzysta średnio ok. 550 tys. realnych użytkowników.

</doc>
<doc id="4882817" url="https://pl.wikipedia.org/wiki?curid=4882817" title="Živé.sk">
Živé.sk

Živé.sk – słowacki dziennik internetowy poświęcony technice i cyfrowemu stylowi życia. Publikuje artykuły na temat wydarzeń ze słowackiego i zagranicznego świata techniki.
Dziennik został założony w 1999 roku. Jego właścicielem jest grupa medialna Ringier Axel Springer Slovakia.
Według stanu na 2020 rok funkcję redaktora naczelnego pełni Filip Hanker. W ciągu miesiąca stronę odwiedza prawie 600 tys. realnych użytkowników (według danych IABmonitor).
Podobną nazwę nosi czeski serwis Živě.cz, należący do grupy medialnej Czech News Center.

</doc>
<doc id="4882819" url="https://pl.wikipedia.org/wiki?curid=4882819" title="Skąpiec (serwis internetowy)">
Skąpiec (serwis internetowy)



</doc>
<doc id="4882820" url="https://pl.wikipedia.org/wiki?curid=4882820" title="Skąpiec.pl">
Skąpiec.pl



</doc>
<doc id="4882825" url="https://pl.wikipedia.org/wiki?curid=4882825" title="Nový čas">
Nový čas

Nový čas – słowacki dziennik. Należy do gazet typu tabloid. Jego nakład wynosi 190 tys. egzemplarzy (2005).
Powstał w 1990 roku.

</doc>
<doc id="4882827" url="https://pl.wikipedia.org/wiki?curid=4882827" title="Kropiszki">
Kropiszki

Kropiszki (; ) – wieś na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów wieś leżała w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 71 osób, 69 było wyznania rzymskokatolickiego a 2 staroobrzędowego. Jednocześnie 68 mieszkańców zadeklarowało polską przynależność narodową a 3 białoruską. Było tu 13 budynków mieszkalnych. W 1931 w 12 domach zamieszkiwało 43 osoby.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Drujsku.

</doc>
<doc id="4882828" url="https://pl.wikipedia.org/wiki?curid=4882828" title="Korzár">
Korzár

Korzár – słowacki dziennik ukazujący się w Koszycach. Jest największym dziennikiem regionalnym na Słowacji.
W 2016 roku funkcję redaktora naczelnego objął Jaroslav Vrábeľ.

</doc>
<doc id="4882829" url="https://pl.wikipedia.org/wiki?curid=4882829" title="Stadion ragby Císařka">
Stadion ragby Císařka

Stadion ragby Císařka – stadion do rugby w Pradze, stolicy Czech. Został otwarty w 1972 roku. Może pomieścić 1000 widzów. Swoje spotkania rozgrywają na nim rugbyści klubu RC Tatra Smíchov.
Stadion zespołu rugby RC Tatra Smíchov powstał w 1972 roku, kiedy klub otrzymał teren pod budowę własnego boiska. Obiekt wybudowano w przeciągu 5 miesięcy w czynie społecznym (tzw. „Akcja Z”). Grający na nim rugbyści RC Tatry Smíchov w latach 1995, 1997, 2003, 2007, 2008, 2013 i 2018 zdobywali tytuły Mistrzów Czech.

</doc>
<doc id="4882830" url="https://pl.wikipedia.org/wiki?curid=4882830" title="Chevrolet Astro">
Chevrolet Astro

Chevrolet Astro – samochód osobowo-dostawczy typu van klasy średniej produkowany pod amerykańską marką Chevrolet w latach 1985 – 2005.
Pierwsza generacja.
Chevrolet Astro I został zaprezentowany po raz pierwszy w 1981 roku.
Samochód pojawił się w ofercie jako wspólna konstrukcja Chevroleta i GMC jako bardziej kompaktowa i przystępniejsza cenowo alternatywa dla większej rodziny modeli osobowo-dostawczych Van/Sportvan.
Pierwsza generacja Astro zyskała charakterystyczny, ścięty pod kątem przód z dużymi, prostokątnymi reflektorami, a także dużą prostokątną atrapę chłodnicy z dużym logo producenta w centralnym miejscu. Z tyłu z kolei zamontowano wąskie, prostokątne lampy i wklęsłe miejsce na tablicę rejestracyjną.
Druga generacja.
Chevrolet Astro II został zaprezentowany po raz pierwszy w 1995 roku.
Po 10 latach produkcji, druga generacja Astro trafiła na rynek jako gruntownie zmodernizowana konstrukcja. Samochód stał się większy i przestronniejszy, przechodząc ewolucyjny zakres zmian. Nadwozie zyskało masywniejszy przód z większymi, dwuczęściowymi reflektorami, a także dużą atrapą chłodnicy przeciętą przez pół chromowaną poprzeczką z logo producenta.
W 2005 roku Chevrolet zakończył produkcję Astro po dekadzie rynkowej obecności, nie prezentując tym razem bezpośredniego następcy. Rolę dużego vana przejął nowy model Uplander, z kolei modelem dostawczym w gamie ponownie na wyłączność został większy Express.

</doc>
<doc id="4882831" url="https://pl.wikipedia.org/wiki?curid=4882831" title="Stadion Josefa Kohouta w Říčanach">
Stadion Josefa Kohouta w Říčanach



</doc>
<doc id="4882832" url="https://pl.wikipedia.org/wiki?curid=4882832" title="Új Szó">
Új Szó

Új Szó („nowe słowo”) – węgierskojęzyczny dziennik wydawany na Słowacji, jedyne tego rodzaju pismo w kraju. Jest skierowany do członków mniejszości węgierskiej.
Początki pisma sięgają 1948 roku, kiedy to zaczęło się ukazywać jako tygodnik.

</doc>
<doc id="4882836" url="https://pl.wikipedia.org/wiki?curid=4882836" title="Katastrofa kolejowa w Babach">
Katastrofa kolejowa w Babach



</doc>
<doc id="4882849" url="https://pl.wikipedia.org/wiki?curid=4882849" title="Sejm zwyczajny 1729">
Sejm zwyczajny 1729

Sejm zwyczajny 1729 – I Rzeczypospolitej, został zwołany 3 czerwca 1729 roku do Grodna.
Sejmiki przedsejmowe w województwach odbyły się 11 lipca 1729 roku.
Obrady sejmu trwały od 22 do 29 sierpnia 1729 roku. Sejm grodzieński został zerwany manifestem 19 posłów w interesie Potockich, opozycji litewskiej, biskupa smoleńskiego Bogusława Gosiewskiego, przy rosyjskich zachętach. przez Jana Antoniego Horaina, przy współudziale m.in.: Antoniego Sapiehy, Stanisława Potockiego, Ignacego Ogińskiego, Sirucia przed obiorem marszałka.

</doc>
<doc id="4882859" url="https://pl.wikipedia.org/wiki?curid=4882859" title="Národný štadión Ing. Pavla Rosu">
Národný štadión Ing. Pavla Rosu

Národný štadión Ing. Pavla Rosu – stadion do hokeja na trawie w Bratysławie (w dzielnicy Rača), stolicy Słowacji. Został otwarty w 2002 roku. Swoje spotkania rozgrywają na nim laskarze klubu KPH Rača.
Stadion do hokeja na trawie ze sztuczną nawierzchnią, określany jako narodowy, powstał w latach 2001–2002 na terenie szkoły podstawowej przy ulicy Plickovej w Račy (dzielnicy Bratysławy). Koszt budowy wyniósł 12 mln Sk. Uroczyste otwarcie obiektu miało miejsce 26 października 2002 roku, choć już dzień wcześniej rozegrano na nim mecz reprezentacji Słowacji i Chorwacji (2:1). Stadionowi nadano imię działacza hokeja na trawie, Pavla Rosy. Na obiekcie swoje spotkania rozgrywają laskarze klubu KPH Rača, wielokrotni mistrzowie Słowacji.

</doc>
<doc id="4882861" url="https://pl.wikipedia.org/wiki?curid=4882861" title="Yrjö Kilpinen">
Yrjö Kilpinen

Yrjö Henrik Kilpinen (ur. 4 lutego 1892 w Helsinkach, zm. 2 marca 1959 tamże) – fiński kompozytor.
Życiorys.
Uczył się gry na fortepianie w instytucie muzycznym w Helsinkach u Erika Furuhjelma (1908−1909, 1911−1912, 1916−1917) oraz prywatnie kompozycji u Toivo Kuuli. Dokształcał się w Wiedniu u Richarda Heubergera (1910−1911) oraz w Berlinie u Paula Juona i Otto Taubmanna (1913−1914). Po ukończeniu edukacji osiadł w Helsinkach, gdzie utrzymywał się jako nauczyciel gry na fortepianie i korepetytor zespołów. Pisywał także krytyki muzyczne. W 1935 roku otrzymał dożywotnią pensję państwową. W 1948 roku został wybrany na członka Akademii Fińskiej.
Twórczość.
Twórczość Kilpinena jest wyjątkowa na tle muzyki XX wieku, obejmuje niemal wyłącznie pieśni, których napisał przeszło 750. Pieśni te uważane są za szczytowe osiągnięcie fińskiej liryki wokalnej. Dalekie są jednak od konwencji romantycznej, kompozytor w warstwie muzycznej sięgał bowiem po pełne archaicznych cech elementy fińskiego folkloru muzycznego. Z tego powodu jego muzyka ma indywidualne rysy, obecne są w niej zwroty skalowe wykorzystujące interwały kwarty, kwinty, septymy i nony. Poza tekstami poetów fińskich Kilpinen sięgał także po utwory innych poetów skandynawskich oraz niemieckich, co zapewniło mu popularność poza granicami ojczystego kraju.

</doc>
<doc id="4882866" url="https://pl.wikipedia.org/wiki?curid=4882866" title="Żarek (ptak)">
Żarek (ptak)



</doc>
<doc id="4882870" url="https://pl.wikipedia.org/wiki?curid=4882870" title="Wiesław Iwasyszyn">
Wiesław Iwasyszyn

Wiesław Iwasyszyn (ur. 1963 w Brzegu) – pierwszy polski beatbokser. Jest twórcą przynależnym do idiomu gatunku muzyki rockowej.
Życiorys.
Wiesław Iwasyszyn urodził się w 1963 roku. Mówiąc o źródle swoich zdolności muzycznych wspominał młodość: „Z tym się chyba urodziłem. Najpierw podpatrywałem, jak ojciec grał na akordeonie, potem słuchałem radiowych audycji Piotra Kaczkowskiego i zaczynałem sobie nucić. Pomyślałem, że można coś do tego dodać i tak pomału dochodziłem do wprawy”.
Karierę rozpoczął na początku lat osiemdziesiątych debiutem artystycznym w programie „Jarmark” na antenie TVP2. W następnych latach wielokrotnie wystąpił w ramach festiwalów w Jarocinie. Był także na supporcie podczas koncertu Republiki we Wrocławiu oraz w okresie 1984-1985 brał udział w trasie koncertowej Budki Suflera oraz TSA. W 1985 wystąpił na festiwalu „Rock na Odrą” w Opolu.
Po roku 1989 kontynuuje karierę muzyczną. Brał udział w nagraniach, miał wiele występów scenicznych, w tym także w półfinale programu Must be the music - Tylko muzyka. Zaangażował się w działalność charytatywną poprzez udział w koncercie dla muzyka Macieja Miernickiego we warszawskim klubie Stodoła.
Oprócz muzyki miał także swój epizod aktorski - grał rolę polskiego przesiedleńca we filmie Syberiada polska.
Repertuar.
W jego repertuarze muzycznym znajdują się zarówno utwory własne, jak i covery zespołów Deep Purple, AC/DC, Maanamu, Joy Division, Led Zeppelin, Metallica, Iron Maiden czy Sex Pistols.

</doc>
<doc id="4882872" url="https://pl.wikipedia.org/wiki?curid=4882872" title="Grupa warowna „Friesen”">
Grupa warowna „Friesen”

Grupa warowna „Friesen” – jedna z 13 niemieckich grup warownych umocnień Łuku Odry-Warty (Oder-Warthe Bogen, Międzyrzeckiego Rejonu Umocnionego). Grupa składa się z Pz. W. 783 oraz szeregu fortyfikacji polowych. Pz. W. 783 jest skomunikowany podziemnymi chodnikami z pozostałymi obiektami MRU, dodatkowo pod ziemią rozciąga się system tuneli prowadzących do niezbudowanych Pz. W. o najwyższej odporności tzw. A-Werków. Panzerwerk 783 jest dwukondygnacyjnym schronem bojowym zbudowanym w 1938 roku, który miał pełnić funkcję bloku wejściowego dla planowanego w pobliżu A-Werku nr 3.

</doc>
<doc id="4882875" url="https://pl.wikipedia.org/wiki?curid=4882875" title="Claude Heim">
Claude Heim

Claude Christian Emmanuel Heim (ur. 29 września 1912 w Nancy, zm. 28 maja 2002 w La Baule-Escoublac) – francuski lekkoatleta specjalizujący się w skoku w dal, uczestnik igrzysk olimpijskich.
Heim wystąpił na Letnich Igrzyskach Olimpijskich 1936 w Berlinie. Aby awansować do finału w skoku w dal w kwalifikacjach zawodnicy musieli osiągnąć rezultat 7,15 m. Reprezentant Francji uzyskał wynik 7,10 m i tym samym zakończył udział w igrzyskach.
Był zawodnikiem paryskiego klubu Association Sportive Bourse.

</doc>
<doc id="4882877" url="https://pl.wikipedia.org/wiki?curid=4882877" title="Jezioro Święte (Krutla)">
Jezioro Święte (Krutla)



</doc>
<doc id="4882880" url="https://pl.wikipedia.org/wiki?curid=4882880" title="Such Pretty Forks in the Road">
Such Pretty Forks in the Road

Such Pretty Forks in the Road – dziewiąty studyjny album kanadyjskiej piosenkarki Alanis Morissette. Wydawnictwo ukazało się 31 lipca 2020 roku nakładem wytwórni muzycznych Epiphany Music i Thirty Tigers w Ameryce Północnej oraz RCA i Sony Music w Wielkiej Brytanii i Europie. Pierwszym singlem promującym wydawnictwo został wydany 2 grudnia 2019 roku utwór „Reasons I Drink”. 
Premiera albumu była pierwotnie planowana na 1 maja 2020 roku, jednak została przesunięta z powodu pandemii COVID-19.
Lista utworów.
Wszystkie utwory zostały napisane przez Alanis Morissette i Michaela Farrella.

</doc>
<doc id="4882881" url="https://pl.wikipedia.org/wiki?curid=4882881" title="Leoszki">
Leoszki



</doc>
<doc id="4882887" url="https://pl.wikipedia.org/wiki?curid=4882887" title="Leoszki (obwód witebski)">
Leoszki (obwód witebski)

Leoszki (, "Lawoszki"; , "Leoszki") – wieś na Białorusi, w obwodzie witebskim, w rejonie brasławskim, w sielsowiecie Plusy.
Historia.
W czasach zaborów wieś leżała w granicach Imperium Rosyjskiego.
W latach 1921–1945 wieś a następnie kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 197 osób, wszystkie były wyznania rzymskokatolickiego i zadeklarowały polską przynależność narodową. Było tu 39 budynków mieszkalnych. W 1931 w 39 domach zamieszkiwało 198 osób.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4882888" url="https://pl.wikipedia.org/wiki?curid=4882888" title="Jezioro Święte (powiat wolsztyński)">
Jezioro Święte (powiat wolsztyński)



</doc>
<doc id="4882894" url="https://pl.wikipedia.org/wiki?curid=4882894" title="Czarna lista (powieść)">
Czarna lista (powieść)

Czarna lista (ang. "The Kill List") – powieść sensacyjna 2013, autorstwa Fredericka Forsytha.
Treść.
Wielka Brytania i USA 2014 – seria na pozór przypadkowych zabójstw. Łączy je tylko jedno – mordercy. Fanatyczni islamscy bojownicy, którzy zostali zainspirowani kazaniami w internecie nakłaniającymi do mordowania w imieniu Boga reprezentantów świata kultury zachodniej. Ich autor, zwany Kaznodzieją – radykalny islamista, trafia na tajną listę groźnych terrorystów, których postanowiono zabić. Sprawa zostaje przekazana do jednostki specjalnej, gdzie najlepszym agentem jest niejaki Tropiciel, którego wspomaga w poszukiwaniach młody haker.

</doc>
<doc id="4882900" url="https://pl.wikipedia.org/wiki?curid=4882900" title="Margit Otto-Crépin">
Margit Otto-Crépin

Margit Otto-Crépin (ur. 9 lutego 1945, zm. 19 kwietnia 2020) – francuska jeźdźczyni sportowa pochodzenia niemieckiego. Srebrna medalista olimpijska z Seulu.
Sukcesy odnosiła w dresażu. Brała udział w dwóch igrzyskach (IO 84, IO 88, IO 92, IO 96). W 1988 była druga w konkursie indywidualnym. Startowała na koniu "Corlandus". Zdobywała również medale mistrzostw Europy, indywidualnie złoto w 1987, srebro w 1989 i brąz w 1991. W 1995 była trzecia w konkursie drużynowym).

</doc>
<doc id="4882901" url="https://pl.wikipedia.org/wiki?curid=4882901" title="Margit Otto-Crepin">
Margit Otto-Crepin



</doc>
<doc id="4882912" url="https://pl.wikipedia.org/wiki?curid=4882912" title="Chevrolet TrailBlazer (2020)">
Chevrolet TrailBlazer (2020)



</doc>
<doc id="4882915" url="https://pl.wikipedia.org/wiki?curid=4882915" title="Elwira Lisowska">
Elwira Lisowska

Elwira Lisowska (ur. 6 maja 1930 w Przemyślu) – polska biochemik, profesor nauk biologicznych.
Życiorys.
Ukończyła studia na Wydziale Chemicznym Politechniki Wrocławskiej w 1952 r. Już jako studentka brała udział w pracach badawczych zespołu prof. Tadeusza Baranowskiego, a w 1955 r. rozpoczęła pracę w Instytucie Immunologii i Terapii Doświadczalnej PAN we Wrocławiu. Pracę doktorską obroniła w r. 1962, a habilitowała się w r. 1970. W latach 1969–1970 odbyła staż podoktorski w laboratorium dr. Rogera W. Jeanloza w Massachussetts General Hospital w Bostonie, USA.  Została profesorem nadzwyczajnym w 1980 r,  a profesorem zwyczajnym w 1986 r. Była kierownikiem Laboratorium Immunochemii Tkankowej (później Laboratorium Immunochemii Glikokoniugatów) w latach 1973–2000. W latach 1992–2000 była zastępcą dyrektora Instytutu Immunologii i Terapii Doświadczalnej PAN do spraw naukowych. Dorobek naukowy obejmuje 130 artykułów naukowych i rozdziałów w książkach, głównie z dziedziny biochemii, glikobiologii i nauki o grupach krwi. Była promotorem 9  prac doktorskich (m.in. prof. Marcina Czerwińskiego), a 6 jej współpracowników uzyskało habilitację. Była członkiem rad redakcyjnych czasopism: Archivum Immunologiae et Therapiae Experimentalis (1980–2016), European Journal of Biochemistry (1979–1987), Glycoconjugate Journal (1984–1990) Acta Biochimica Polonica (1977–2015) i Advances of Clinical and Experimental Medicine (2000–2003). W 2001 roku przeszła na emeryturę.
Działalność naukowa.
Jej zainteresowania badawcze dotyczyły początkowo układu grupowego MN erytrocytów ludzkich ulokowanych w głównej sjaloglikoproteinie krwinek, glikoforynie A (GPA). W tym czasie uważano, że podobnie jak w układzie grupowym ABO, podstawą zróżnicowania antygenowego erytrocytów są cukry. Późniejsze badania zespołu Elwiry Lisowskiej wykazały jednak, że różnica między antygenami M i N wynika z różnych reszt aminokwasowych w pozycjach 1 i 5 łańcucha polipeptydowego glikoforyny A.
Inne jej badania dotyczyły antygenu NOR, który jest przyczyną rzadkiej formy poliaglutynacji NOR. Wyjaśniła strukturę tego antygenu, który jest nietypowym glikosfingolipidem należącym do ludzkiego układu grupowego P1PK oraz wykazała, że antygen ten jest rozpoznawany przez przeciwciała powszechnie występujące w ludzkiej surowicy. Ponadto wykazała, że antygen rakowo-płodowy (karcynoembrionalny, CEA) tworzy dimery w roztworze, a ludzkie białko pasma 3 (Band 3) ulega degradacji proteolitycznej w czasie życia erytocytu, co wiąże się z usuwaniem starych erytrocytów z obiegu. Scharakteryzowała kilka lektyn, w tym lektynę z "Vicia graminea", która jest swoista wobec antygenu grupowego N .Opisała nowe metody modyfikacji lektyn i przedstawiła możliwości ich zastosowania w badaniach nad glikokoniugatami. Brała też udział w wyjaśnieniu struktury i funkcji łańcuchów cukrowych glikoforyny A oraz glikoforyny C erytrocytów ludzkich. Otrzymała i scharakteryzowała wiele przeciwciał monoklonalnych, które rozpoznają antygeny M i N oraz inne fragmenty glikoforyn, a także antygen T (receptor Thomsena-Friedenreicha). Badania te miały duże znaczenie w określeniu antygenowych właściwości ludzkiej glikoforyny A.

</doc>
<doc id="4882916" url="https://pl.wikipedia.org/wiki?curid=4882916" title="Zapasy w stylu klasycznym">
Zapasy w stylu klasycznym

Styl klasyczny – jeden z dwóch stylów rywalizacji w zapasach. Styl klasyczny różni się od stylu wolnego tym, że nie można w nim wykonywać żadnych akcji i chwytów z udziałem nóg, czyli ataków uchwytem za nogi, „haczeń” nóg, nie wolno również wykonywać rzutów operując nogami.
Stylistyka.
Walka może się toczyć w pozycjach stojącej (w „stójce”) i parterowej (w „parterze”), gdy przeciwnik klęcząc na kolanach podpiera się rękoma lub leży przodem na macie.
W obydwu tych pozycjach występują grupy różnorodnych ataków i obron, których umiejętnie zastosowane w walce stwarzają widowisko pełne ekspresji, dynamiki oraz zaskakujących sytuacji.
W pozycji parterowej wyróżnić można następujące grupy rzutów z uniesienia przeciwnika: dźwigania do suplesu, odwrotnego pasa. Stosuje się także przetaczanie („wózki”) oraz techniki, w których atakowane są ręce przeciwnika („hamerloki”, „klucze” i „nelsony”).
W pozycji stojącej technik i ich odmian jest znacznie więcej. Do podstawowych należą: rzuty suplesowe, rzuty biodrowe, powalenia, posadki, rzuty przez bark i wywrotki. Do bardzo spektakularnych akcji technicznych należą rzuty suplesowe, które polegają na przerzuceniu przeciwnika przez siebie poprzez dźwignięcie przeciwnika z maty oraz rzut poprzez mocne wygięcie tułowia do tyłu.
Podstawowe elementy techniki w stylu klasycznym.
Przerzuty suplesowe:

</doc>
<doc id="4882921" url="https://pl.wikipedia.org/wiki?curid=4882921" title="Stade Lankhelz">
Stade Lankhelz

Stade Lankhelz – stadion piłkarski w Esch-sur-Alzette, w Luksemburgu. Obiekt może pomieścić 1500 widzów. Swoje spotkania rozgrywają na nim piłkarze klubu US Esch.

</doc>
<doc id="4882925" url="https://pl.wikipedia.org/wiki?curid=4882925" title="Zgromadzenie Misjonarzy Towarzystwa Maryi (montfortanie)">
Zgromadzenie Misjonarzy Towarzystwa Maryi (montfortanie)



</doc>
<doc id="4882926" url="https://pl.wikipedia.org/wiki?curid=4882926" title="Montfortanie">
Montfortanie



</doc>
<doc id="4882927" url="https://pl.wikipedia.org/wiki?curid=4882927" title="The Kissing Booth 2">
The Kissing Booth 2

Kissing Booth 2 – amerykańsko-brytyjska komedia romantyczna z 2020 roku w reżyserii Vince'a Marcello, nakręcona na podstawie scenariusza Marcella i Jaya Arnolda. Obraz jest kontynuacją filmu "The Kissing Booth" z 2018 roku. Film oparty jest na podstawie książek Beth Reekles "The Kissing Booth", w filmie występują m.in. Joey King, Joel Courtney i Jacob Elordi.
Premiera filmu miała miejsce 24 maja 2020 roku na platformie Netflix. Podobnie jak poprzednik, film otrzymał negatywne recenzje od krytyków. Trzecia część ma mieć premierę w 2021 roku.
Opis filmu.
Elle Evans (Joey King) właśnie przeżyła najbardziej romantyczne lato w życiu u boku swojego odmienionego chłopaka, wcześniej owianego złą sławą awanturnika Noaha Flynna (Jacob Elordi). Teraz Noah idzie na Harvard, a Elle wraca do liceum, gdzie czeka ją jeszcze jeden rok nauki. Dziewczyna staje przed nowymi wyzwaniami: z jednej strony związek na odległość, z drugiej nauka, by dostać się na wymarzoną uczelnię z najlepszym przyjacielem Lee (Joel Courtney). Dodatkowo wszystko komplikuje bliska przyjaźń z nowym, charyzmatycznym kolegą z klasy, Marco (Taylor Zakhar Perez). Tymczasem Noah zaprzyjaźnia się z „idealną” koleżanką ze studiów (Maisie Richardson-Sellers), przez co Elle musi zdecydować, na ile mu ufa i do kogo tak naprawdę należy jej serce.
Produkcja.
W lutym 2019 roku ogłoszono, że Joey King, Joel Courtney i Jacob Elordi zagrają w filmie, a Vince Marcello wyreżyseruje scenariusz, który napisał wraz z Jayem Arnoldem. Netflix jest dystrybutorem filmu. W maju 2019 roku do obsady filmu dołączyli Maisie Richardson-Sellers i Taylor Zakhar Perez, a Meganne Young, Carson White i Molly Ringwald ponownie wcielili się w swoje role.
Zdjęcia, które odbywały się w Południowej Afryce, zakończyły się w sierpniu 2019 roku.
Premiera.
Film został wydany 24 lipca 2020 roku w serwisie Netflix. Był to najczęściej oglądany film w tygodniu premiery. W swoim drugim tygodniu zajął drugie miejsce, a "Forbes" uznał go za „jeden z najpopularniejszych filmów wszech czasów na platformie”.
Odbiór.
Na stronie Rotten Tomatoes, film uzyskał 27% pozytywnych opinii na podstawie 33 recenzji, ze średnią oceną 4,29 / 10. W serwisie Metacritic film ma średnią ocenę 39 na 100, na podstawie 12 krytyków, co wskazuje na „dość negatywne recenzje”.
The Kissing Booth 3.
Po premierze drugiej części okazało się, że trzecia część była kręcona jedna po drugiej. Z informacji wynika, że trzecia część ma mieć premierę w 2021 roku.

</doc>
<doc id="4882928" url="https://pl.wikipedia.org/wiki?curid=4882928" title="Podróż Franciszka Józefa I po Galicji i Bukowinie (1851)">
Podróż Franciszka Józefa I po Galicji i Bukowinie (1851)

Podróż Franciszka Józefa I po Galicji i Bukowinie (1851).
Jesienią 1851 wówczas 21-letni cesarz Austrii Franciszek Józef I odbył podróż, podczas której odwiedził obszar dwóch krajów koronnych: Galicji (z Wielkim Księstwem Krakowskim) i Bukowiny.
Podróżując cesarz poruszał się sześciokonnym powozem. Stałym elementem na trasie przejazdu orszaku cesarskiego, zarówno na drogach dojazdowych jak i w odwiedzanych miejscowościach, były tymczasowo stworzone łuki (wzgl. bramy) triumfalne. Bywało, że w trakcie spotkań z ludnością polską cesarz wypowiadał się wyrywkowo w języku polskim.
Były to pierwsze odwiedziny cesarza Franciszka Józefa I w Galicji. Po raz drugi cesarz przybył do kraju w 1855 odwiedzając swojego brata, arcyksięcia Karola Ludwika we Lwowie. Zaplanowane na rok 1869 odwiedziny nie doszły do skutku, zaś po raz drugi cesarz odbył podróż po Galicji i Bukowinie w 1880. W późniejszych latach monarcha odwiedzał Galicję jeszcze cztery razy w incydentalnych okazjach: 1893 (udział w manewrach), 1894 (odwiedziny Powszechnej Wystawy Krajowej we Lwowie), 1900 (udział w manewrach), 1904 (pobyt we Lwowie po manewrach w Komarnem).
Etapy.
Kraków – cesarz przybył do miasta 11 października 1851. Jego wizyta była związana z pożarem miasta w 1850. Pomiędzy godziną 15 a 16 wystrzały armat z Wawelu oraz bicie dzwonów z 38 kościołów starego Krakowa oznajmiły przyjazd do miasta cesarza, który na koniu wraz z asystą przybył z Podgórza. Monarcha został powitany tamże przez prezesa Rady Administracyjnej Wielkiego Księstwa Krakowskiego, Piotra Michałowskiego. Potem spotkał się z Radą Miasta Krakowa, której wiceprezes wręczył cesarzowi klucze do miasta. Następnie nawiedził kościół mariacki i udał się do pałacu rezydencjonalnego. Na drugi dzień, 12 października 1851 cesarz był w kościele katedralnym, gdzie został pobłogosławiony przez bpa Ludwika Łętowskiego, uczestniczył we mszy św., po czym zwiedził tamtejsze kaplice i groby królów, a następnie zwiedzał wnętrze zamku wawelskiego, odbywając przegląd tamtejszych koszar wojskowych. Potem odwiedził Uniwersytet Jagielloński, powitany przez rektora prof. Floriana Sawiczewskiego. Potem udał się do przedmieścia Wesoła, gdzie odwiedził Szpital Św. Łazarza i Klinikę. Następnie obejrzał fortyfikacje za rogatką warszawską i spotkał się z kadrą wojskową. Potem przedstawiano mu wybitniejszych przedstawicieli ludu wiejskiego, po czym przyjmował audiencje prywatne. Wieczorem w Krakowie zorganizowano iluminację świetlną. O godz. 20 cesarz pojawił się w teatrze, gdzie był witany pieśnią "Boże, zachowaj Cesarza" i okrzykami "Niech żyje Cesarz!", zaś na scenie wystawiono dwuaktową komedię pt. "Okrężne" autorstwa Józefa Korzeniowskiego. W trzecim dniu pobytu, 13 października 1851 rano cesarz obserwował manewr wojskowy, zorganizowany na rogatką mogilską. Następnie udał się do Wieliczki.
Wieliczka – cesarz przybył do miasta 13 października 1851 o godz. 11. Udał się do kopalni soli, gdzie – zgodnie ze zwyczajem przewidzianym dla dostojnych gości – ubrał się w przygotowany strój tj. suknię, płaszcz jedwabny, czapkę górniczą i z toporkiem w dłoni wszedł do szybu „Franciszek”. Zszedłszy schodami w dół wziął udział w mszy św. w kaplicy św. Antoniego. Dalej przeglądał komory kopalni, w tym „Steinhauser”, gdzie przedstawiono dla niego pokazowy zjazd ze sklepienia górników trzymających kaganki, a w sali „Łętów” podziwiał pokazy tańców krakowskich. Po wyjściu z kopalni cesarz udał się do Bochni.
Bochnia – cesarz przybył do miasta 13 października 1851 o godz. 15:30. W mieście został przywitany przez starostę obwodowego, Karla Prokscha, a po spotkaniu z miejscowymi osobistościami opuścił Bochnię.
Brzesko – cesarz przebywał w mieście 13 października 1851 przyjechawszy z Bochni. Po spotkaniu z przedstawicielami władz cywilnych i religijnych, wyjechał z miasta.
Wojnicz – cesarz przejeżdżał przez miasto 13 października 1851 wieczorem.
Tarnów – cesarz przybył do przedmieść miasta 13 października 1851 o godz. 18:30. Był witany przez wojsko, duchowieństwo, burmistrza Antoniego Seemana i starostę obwodowego Augusta Merkla, a jako siedzibę przewidziano dla niego pałac biskupi, gdzie jeszcze tego samego dnia przyjmował gości. Nazajutrz, 14 października 1851 o godz. 7 obejrzał manewr wojskowy, następnie odwiedził szpital wojskowy i koszary, po czym przyjmował gości w swojej rezydencji. O godz. 11 wyjechał z Tarnowa.
Pilzno, Dembica, Sędziszów, Robczyce – cesarz przejeżdżał przez te miasta 14 października 1851, gdzie każdorazowo był witany stacjach pocztowych przez miejscową ludność.
Rzeszów – cesarz przybył do przedmieść miasta 14 października 1851 o godz. 16:30. Został powitany m.in. przez burmistrza Johanna Aichmüllera, spotkał się z Namiestnikiem i ks. Edmundem Schwarzenbergiem (komenderującym), po czym udał się do apartamentów, przygotowanych dla niego w gmachu urzędu cyrkularnego. Przyjął miejscowe władze cywilne, duchowieństwo, korpus oficerski, szlachtę, a szczególną uwagę zwrócił na przybyłych żołnierzy-weteranów w liczbie 128, po czym udzielał audiencji prywatnych. Następnego dnia, 15 października 1851 odwiedził koszary i szpital wojskowy, po czym o godz. 8 wyjechał z Rzeszowa.
Jarosław – cesarz przybył do miasta 15 października 1851 o godz. 11:30, wcześniej przejeżdżając przez Przeworsk. Był witany z hołdem przez przedstawicieli wojska, duchowieństwa i władz cywilnych z burmistrzem Karolem Kellermannem na czele. O godz. 12:30 cesarz opuścił Jarosław.
Przemyśl – cesarz przybył do miasta 15 października 1851. Został powitany przez burmistrza, Juliusza Chitrego de Freiselsfelda, następnie udał się do swojej rezydencji w gmachu cyrkularnym, gdzie spotkał się ze starostą Henrykiem de Saarem. Potem uczestniczył w musztrze wojskowej. W dalszym ciągu dnia przyjmował duchowieństwo, szlachtę, urzędników oraz udzielał audiencji prywatnych. Rankiem 16 października 1851 cesarz odwiedził szpitale wojskowy i cywilny. O godz. 9 wyjechał z Przemyśla.
Lwów – cesarz przybył do miasta 16 października 1851 i o godz. 14 wjechał na plac Ferdynanda. Został tam powitany przez burmistrza, Karola de Höpflingen-Bergendorfa, który wręczył mu klucze do miasta. Cesarz udał się do przygotowanej dla niego rezydencji w pałacu Namiestnictwa. Tam odebrał defiladę wojska, po czym przyjmował przedstawicieli władz cywilnych i wojskowych. Od godz. 17 trwał "Souper Dinatoir'e" z zaproszonymi 55 wyższymi osobistościami, zakończony o godz. 22. Na drugi dzień, 17 października 1851 o godz. 7 cesarz przybył do kościoła katedralnego, gdzie został wprowadzony przez abpa Łukasza Baranieckiego, po czym wysłuchał mszy św. zasiadając na tronie przed ołtarzem. Następnie udzielał audiencji. Potem odwiedził Namiestnika Agenora Gołuchowskiego i jego żonę w ich mieszkaniu. Później wraz z komenderującym ks. Schwarzenbergiem odwiedził koszary wojskowe w ogrodzie Jabłonowskiego, koszary strzelców, Czerwony Klasztor, Instytut Wychowania Dzieci Żołnierskich, zakłady Cytadeli. O godz. 16 trwał uroczysty obiad z gośćmi, a o 18:30 cesarz odwiedził strzelnicę bractwa kurkowego, gdzie przebywał trzy kwadranse. O godz. 20 pojawił się w teatrze miejskim, gdzie wystawiono dwie opery i balet. W trzecim dniu, 18 października 1851 Franciszek Józef I o godz. 7 rano przybył na Janowski plac musztry, był na nabożeństwie, po czym sam komenderował manewrem wojskowym. Następnie brał udział w uroczystości składania kamienia węgielnego pod Halicko-Ruski Instytut Narodowy. Potem odwiedził klasztor sióstr miłosierdzia wraz z domem chorych, zakład panien „Sacré-Cœur” (Najświętszego Serca), szpital główny, instytut niewidomych oraz instytut głuchoniemych. W dalszej kolejności cesarz przebywał w magistracie miasta Lwowa, potem w Zakładzie Krajowej Kasy Oszczędności. Następnie cesarz udał się do Uniwersytetu Lwowskiego, gdzie spotkał się z senatem uczelni i z rektorem, prof. Franciszkiem Kotterem oraz zwiedził gabinet fizyczny, gdzie został oprowadzony przez dr. Aleksandra Zawadzkiego. Potem cesarz udał się na plac św. Jura, gdzie odwiedził kościół katedralny obrządku greckokatolickiego, w którym został przyjęty przez biskupów Grzegorza Jachimowicza i Iwana Bocheńskiego, po czym zwiedził gmach metropolitalny. W dalszej kolejności był gościem domu ubogich św. Łazarza, a na ręce dyrektora tej placówki, Franciszka Adamskiego, darował 5000 złr.. Około 13:45 monarcha odwiedził tzw. dom kary i osobiście przekonał się o stanie osadzonych tam więźniów, a przyjmowany był tam przez prezesa sądu karnego, barona Karola Pohlberga. O godz. 17 Franciszek Józef I przebywał na obiedzie w swojej rezydencji, a od 20:30 przejeżdżał ulicami Lwowa oglądając iluminację miasta, był pozdrawiany wówczas przez tłumy ludności. Od około godz. 21 cesarz był gościem zorganizowanego na jego cześć balu, wyprawionego w sali bibliotecznej Zakładu Naukowego im. Ossolińskich. W czwarty dzień wizyty we Lwowie, 19 października 1851 Franciszek Józef I o godz. 8 wziął udział we mszy św. polowej na placu Janowskim i obejrzał tamże musztrę wojskową. Od około godz. 9 w pałacu udzielał posłuchań petentom. Po godz. 14 cesarz udał się na górę Parkową, gdzie z okazji jego odwiedzin urządzono zabawę ludową, a przybycie monarchy uczczono wystrzałami z 21 dział. Góra, z której w kierunku zachodnim rozpościerała się panorama Lwowa, została wówczas nazwana imieniem „Franciszek Józef”. Po obiedzie w pałacu cesarz przybył do teatru, gdzie wystawiono komedię "Staroświecczyzna i postęp". Rankiem piątego dnia wizyty, 20 października 1851 o godz. 8 cesarz opuścił Lwów, wyjeżdżając przez Łyczakowskie rogatki.
Złoczów – cesarz przybył do miasta 20 października 1851 o godz. 11. Jego przyjazd uświetniono wystrzałami z armat i biciem dzwonów kościelnych. W mieście został przyjęty przez starostę obwodowego Piotra Andrzejowskiego, burmistrza Andrzeja Waydowicza, odwiedził korpus oficerski, duchowieństwo. Około godz. 12 opuścił miasto, udając się w stronę Tarnopola.
Jarczowce – po południu 20 października 1851 Franciszek Józef I odwiedził tam stadninę koni hr. Juliusza Dzieduszyckiego. 
Tarnopol – cesarz przybył do miasta 20 października 1851 o godz. 17. Na rogatkach miasta został powitany przez burmistrza Seweryna Drzemalika, a następnie na placu Targowicy przez przełożonego obwodu, Karola Piwockiego, będącego tam wraz z osobistościami miasta. W udostępnionych apartamentach udzielał audiencji. Nazajutrz, 21 października 1851 od godz. 6 cesarz odwiedzał szpitale wojskowy, cywilny i starozakonnych, po czym wyjechał z miasta.
Mikulińce – cesarz przybył tam 21 października 1851 o godz. 8. Został powitany przez miejscowego dziedzica, barona Konopkę.
Strusów – cesarz przejeżdżał tamtędy 21 października 1851. Przejechał przez bramę triumfalną, ozdobioną kwiatami z oranżerii właściciela miejscowego majątku, hr. Włodzimierza Baworowskiego. Był witany przez tamtejsze duchowieństwo i ludność.
Trembowla – cesarz przejeżdżał tamtędy przedpołudniem 21 października 1851 o godz. 8. Był uroczyście pozdrawiany przez miejscową ludność.
Kopyczyńce – cesarz zatrzymał się tam 21 października 1851 o godz. 11 na miejscowej stacji pocztowej.
Tłuste – cesarz zatrzymał się tam 21 października 1851.
Zaleszczyki – cesarz przybył tam 21 października 1851 o godz. 15:30. Został przyjęty przez starostę i dostojników miejscowych. 
Następnie monarcha udał się w dalszą drogę, opuszczając Galicję został powitany na moście na Dniestrze przez prowizorycznego szefa Bukowiny, barona Wojciecha Hennigera oraz wojskowych. Następnie, już po zapadnięciu zmroku, pokonywał drogę oświetlaną przez ludność wiejską i eskortę włości na koniach.
Czerniowce – cesarz przybył tam 21 października 1851 wieczorem. Został powitany przez burmistrza miasta, Wojciecha Suchanka, od którego odebrał klucze do miasta. Następnie udzielał audiencji. Rankiem następnego dnia, 22 października 1851, monarcha obejrzał manewr wojskowy i odbył przegląd żandarmerii i straży finansowej. Następnie odwiedził zakłady dobroczynne, po czym udzielał audiencji w swej rezydencji. Od godz. 17 trwał uroczysty obiad, a od 19:30 cesarz przebywał na strzelnicy miejskiej, gdzie sam oddawał strzały. Stamtąd cesarz przeszedł do pobliskiej sali, gdzie odbył spotkanie z miejscową szlachtą, podczas którego wysłuchał melodii ludowych zagranych przez pianistę Karola Mikuliego. Następnie, do godz. ok. 21 w ogrodzie publicznie uczestniczył w pokazie tańców ludowych. Następnego dnia, 23 października 1851 o godz. 5:30 cesarz opuścił Czerniowce.
Radautz – cesarz przybył tam 23 października 1851. Najpierw dłuższy czas spędził na odwiedzinach stadniny, kierowanej przez ppłk. Marcina Hermanna. Potem spotkał się z miejscowymi osobistościami. W kolejnych dniach pobytu w Radautz, tj. 24–26 października 1851, cesarz poświęcał czas na „zabawy myśliwskie”. 26 października przyjął delegację strzelców czerniowieckich. 27 października 1851 wyjechał z Radautz.
Czerniowce – cesarz przejeżdżał przez to miasto ponownie 27 października 1851, po czym opuścił teren Bukowiny i powrócił na obszar Galicji.
Śniatyn – cesarz przejeżdżał tamtędy 27 października 1851. Był uroczyście pozdrawiany przez miejscową ludność.
Kołomyja – cesarz przybył tam 27 października 1851 o godz. 14:30. Przy wjeździe odbył przegląd kompanii miejscowego 24 pułku piechoty. Następnie został przywitany przez burmistrza Michała Boczarskiego i magistrat, otrzymując klucze do miasta, po czym udał się do gmachu cyrkularnego przyjęty przez przełożonego cyrkułu hr. Bolesława Borkowskiego. W rezydencji gmachu odbywał spotkania oraz udzielał audiencji, po czym odwiedził koszary i szpital wojskowy. Potem wystawiono uroczysty obiad. Nazajutrz, 28 października 1851 o godz. 6 monarcha wyjechał z Kołomyi.
Łanczyn – cesarz przybył tam 28 października 1851 o godz. 8:30. Został tam przyjęty przez miejscowe duchowieństwo.
Delatyn – cesarz przybył tam 28 października 1851 o godz. 9:30. Był uroczyście witany, a w tym czasie rozbrzmiewały dzwony i wystrzały armatnie. Z miasta udał się do oddalonych o około ćwierć mili terenów budowy salin w Horyszu, gdzie uczestniczył w złożeniu kamienia węgielnego w placówce nazwanej „Saliny Franciszka Józefa”. Tam wziął udział we mszy św., odprawionej przez abpa Łukasza Baranieckiego, po czym sam dokonał złożenia kamienia węgielnego. Przy tej okazji odznaczył rządcę dóbr kameralnych w Delatynie, Tadeusza Kracha, Złotym Krzyżem Zasługi Cywilnej. Po uroczystościach cesarz wyjechał z Delatyna.
Majdany (zob. Majdan Górny i Majdan Średni) – cesarz przejeżdżał tamtędy 28 października 1851 o godz. 11. Był poprzedzony orszakiem Hucułów oraz powitany przez komisarza stacyjnego i duchowieństwo. 
Nadwórna, Bohorodczany, Lisiec – cesarz przejeżdżał przez te miasta 28 października 1851, a mijając miejscowe stacje był uroczyście pozdrawiany.
Stanisławów – cesarz przybył tam 28 października 1851 o godz. 13:30. Do miasta wjechał na udostępnionym mu przez komitet powitalny koniu angielskim. Został przyjęty przez burmistrza Leona Skorskiego i miejscowych dostojników oraz otrzymał klucze do miasta. Przed domem, stanowiącym jego rezydencję, został powitany przez urzędującego w zastępstwie starostę obwodowego, Józefa Majewskiego. Następnie udzielał audiencji, zwiedził szpital i gmach kryminalny, szpital wojskowy i koszary. Wieczorem w mieście ukazano iluminację. Nazajutrz, 29 października 1851 cesarz obejrzał musztrę wojskową. Potem zwiedzał stadninę Antoniego Mysłowskiego z Koropca, po czym – pożegnawszy się – opuścił Stanisławów.
Kałusz, Dolina, Bolechów – cesarz przejeżdżał przez te miasta 29 października 1851, a mijając bramy triumfalne w tychże stacjach był uroczyście witany.
Stryj – cesarz przybył tam 29 października 1851 o godz. 16. Został powitany przez burmistrza Jana Wajdowicza wraz z wydziałem miejskim, a następnie przez feldmarszałka porucznika hr. Sámuela Gyulaya i miejscowych wojskowych. Potem odwiedził szpital wojskowy, po czym w swym apartamencie spotkał się ze starostą Karolem Bochyńskim i urzędnikami cyrkułu oraz udzielał audiencji prywatnych. Potem na dziedzińcu przyjął inwalidów. Następnego dnia, 30 października 1851 o godz. 7 monarcha wyjechał do Lisowiec na polowanie, na którym przebywał do godz. 14. O godz. 15 znów był w Stryju, a około godz. 16 opuścił to miasto.
Drohobycz – cesarz przybył tam 30 października 1851 po godz. 17. Został tam przywitany przez burmistrza Ignacego Niewiadomskiego, miejscowych wojskowych, duchowieństwo i dostojników. 
Sambor – cesarz przybył tam 30 października 1851 o godz. 20. Został powitany przez burmistrza Wincentego Daneka. Potem udał się do urzędu cyrkularnego, przyjęty przez miejscowego starostę. Następnie wydano ucztę, a pobyt monarchy uczczono oświetleniem miasta i wystrzałami z 25 moździerzy. Nazajutrz, 31 października 1851 o godz. 7 cesarz odwiedził szpital wojskowy, szpital cywilny, sąd karny. W dalszej kolejności przyjmował naczelnika cyrkularnego Jana Balkę i urzędników tego urzędu oraz innych. O godz. 9 cesarz wyjechał z Sambora
Chyrów – cesarz przejeżdżał przez tamtejszą stację 31 października 1851. Był uroczyście witany przez miejscowe duchowieństwo, urzędników i ludność.
Przed Starzawą przy moście nad Strwiążem – cesarz przejechał 31 października 1851 przez łuk triumfalny.
Smolnica – cesarz przejeżdżał przez tamtejszą stację 31 października 1851. Oczekującym tam chłopcom ze szkoły wojskowej ze Starego Sambora polecił wykonywać ćwiczenia militarne.
Krościenko – cesarz przejeżdżał przez tę miejscowość w dalszej drodze.
Ustrzyki Dolne – cesarz przybył tam 31 października 1851 o godz. 13. Przejechał przez łuk triumfalny z napisem "Imperatori amato". Został tam powitany przez komisarza stacyjnego, urzędników, duchowieństwo i lud. 
Berehy (zob. Berehy Górne, Berehy Dolne) – cesarz przejeżdżał tamtędy po wyjeździe z Ustrzyk. Na powitanie monarchy oddano 21 strzałów z moździerzy.
Lisko – cesarz przejechał przez tamtejszą stację. W mieście witała go szlachta, duchowieństwo, ludność karpacka, a także komisarz obwodowy i przedstawiciele rady miejskiej. W dalszej drodze monarcha przejechał przez bramy triumfalne: najpierw między Liskiem a Zagórzem, a potem w Zahutyniu, gdzie został powitany przez urzędników kameralnych z Mrzygłodu.
Olchowce – zbliżając się do Sanoka od strony wschodniej, wyraził życzenie odwiedzenia stadniny w Olchowcach. W tym celu przekroczył postawiony naprędce most na rzece San, wizytował olchowiecką stadninę, prowadzoną przez rtm. Kaspra Müllera, obejrzał stado i sam wykonał kilka ewolucji konnych, po czym powrócił na drugą stronę rzeki i powozem ruszył w stronę pobliskiego Sanoka.
Sanok – cesarz przybył tam 31 października 1851 o godz. 16. Witały go dzwony kościelne, huk armat (oddano 101 wystrzałów), muzyka i okrzyki „Niech żyje!”. Przy bramie triumfalnej, ozdobionej m.in. inicjałami "F. J." oraz napisem "Viribus unitis", monarcha został przyjęty przez burmistrza Jakuba Krulikiewicza, od którego otrzymał klucze do miasta. Następnie przeszedł miejscowy rynek, po czym przy apartamentach udzielonych w siedzibie cyrkułu na zamku sanockim został powitany przez batalion piechoty arcyksięcia Wilhelma, przez starostę cyrkularnego, Ernesta Uherka, jak również przez władze skarbowe, duchowieństwo i szlachtę. Potem odwiedził szpital wojskowy, a na dziedzińcu gmachu rezydencjonalnego spotkał się z 1999 żołnierzami-weteranami z miejscowego obwodu, odznaczonymi złotymi lub srebrnymi medalami honorowymi, krzyżami armii i innymi. Później przyjmował duchowieństwo, szlachtę, nauczycieli oraz udzielał audiencji prywatnych. Wieczorem, o godz. 19 wydano ucztę, a miasto zostało oświetlone. Nazajutrz, 1 listopada 1851 o godz. 5:30 monarcha wziął udział we mszy św. w kościele farnym, po czym wyjechał z miasta. 
Rymanów, Iwonicz, Równe – cesarz przejeżdżał przez te miasta 1 listopada 1851, a w bramach triumfalnych był witany przez duchowieństwo, szlachtę i ludność.
Dukla – cesarz przybył tam 1 listopada 1851 o godz. 10. Został tam przyjęty przez urzędników, duchowieństwo, szlachtę i lud.
Jasło – cesarz przybył tam 1 listopada 1851 około godz. 12. Został tam przyjęty przez burmistrza Karola Alkera wraz z wydziałem miejskim, cechy okolicznych miast (Kołaczyce, Brzostek, Dębowiec, Krosno), duchowieństwo, wojskowych, starostę Józefa Szalowskiego. Obejrzał batalion Landwehry pułku barona Haynau. Otrzymał apartament w gmachu cyrkularnym, dokąd udał się w towarzystwie gen. Grünne. Tam udzielił kilku audiencji, po czym wyjechał z miasta.
Biecz, Gorlice, Grybów – cesarz przejeżdżał przez te miasta 1 listopada 1851. W Grybowie był przyjęty przez burmistrza Karola Winnickiego.
Nowy Sącz – cesarz przybył tam 1 listopada 1851 ok. godz. 19. Został uroczyście powitany i przyjęty przez burmistrza Michała Fiałkiewicza i starostę Wenzela Gepperta, a także przez szlachtę i kompanię piechoty wojska. Następnie przeszedł do przygotowanego dla niego mieszkania i spotkał się z przedstawicielami szlachty, duchowieństwa, urzędników i korpusu oficerów. W porze wieczornej, mimo deszczowej aury, przedstawiono w mieście iluminację świetlną. Nazajutrz, 2 listopada 1851 monarcha udał się na mszę św. o 7 rano, następnie wizytował załogę wojskową, potem odwiedził szpitale wojskowy i cywilny, po czym powróciwszy do swych apartamentów przyjmował petentów. O godz. 8:30 opuścił Nowy Sącz.
Jordanów – cesarz przybył tam 2 listopada 1851 o godz. 15, tym samym po raz drugi w trakcie swej podroży zawitał na obszar cyrkułu wadowickiego. Spotkał się z miejscową szlachtą, duchowieństwem i ludność, po czym odjechał.
Limanowa, Kasina, Mszana, Malejowa – cesarz przejeżdżał przez te miejscowości 2 listopada 1851, a mijając tamtejsze stacje był uroczyście pozdrawiany przez władze, szlachtę, duchowieństwo i ludność.
Juszczyn, Biała, Maków – cesarz przejeżdżał przez te miejscowości 2 listopada 1851, a mijając tamtejsze stacje był uroczyście pozdrawiany przez władze i lud.
Sucha – cesarz przybył tam 2 listopada 1851 o godz. 16. Jego przyjazd uczczono wystrzałami z moździerzy, a monarcha został powitany przez władze, szlachtę, duchowieństwo i mieszkańców. Po dostrzeżeniu grupy górali, płaczących z powodu spalenia w pożarze ich majątku, Franciszek Józef przekazał sumę pieniężną na ich rzecz.
Ślemień, Kuków, Lass, Okrajnik – cesarz przejeżdżał przez te miejscowości 2 listopada 1851 już po zapadnięciu zmroku, zaś drogę orszakowi oświetlali przy drodze miejscowi włościanie z pochodniami oraz płonące stosy drzewa.
Żywiec – cesarz przybył tam 2 listopada 1851 o godz. 18:45. W oświetlonym mieście został powitany przez magistrat z burmistrzem Grzegorzem Frankiem oraz ludność, po czym udał się do zamku arcyksiążęcego, przeznaczonego jemu na nocleg. Tam spotkał się z władzami, starostą obwodu wadowickiego Józefem Loserthem, wojskowymi, duchowieństwem w tym z bpem Józefem Alojzym Pukalskim, zaś dla monarchy i jego gości wyprawiono ucztę. Następnego dnia, 3 listopada 1851 o godz. 5 cesarz wyjechał z miasta.
Biała – cesarz przybył tam 3 listopada 1851 o godz. 7. Przy odgłosach armat, dzwonów, muzyki został uroczyście powitany przez władze cywilne i wojskowe oraz duchowieństwo i mieszkańców. Przywitał się z magistratem, na czele z Antonim Jettmarem. Następnie monarcha pożegnał się i o godz 7:30 wyjechał z miasta, opuszczając następnie Galicję. W tym czasie została zdjęta chorągiew powiewająca na górze Franciszek Józef w stolicy Galicji tj. Lwowie.
Jeszcze przebywając w Żywcu, w dniu 2 listopada 1851 cesarz skierował list do Namiestnika Galicji, Agenora Gołuchowskiego, wyrażając swoje uznanie dla jego polityki i wyrażając wdzięczność za okazaną mu podczas podroży przychylność i wierność. Za zasługi w zakresie administracji w krajach koronnych cesarz nadał odznaczenia wybranym osobom.
Upamiętnienie.
W 1908 na budynku Zamku Królewskiego w Sanoku, gdzie podczas podróży przebywał cesarz, została ustanowiona tablica upamiętniająca jego pobyt.

</doc>
<doc id="4882930" url="https://pl.wikipedia.org/wiki?curid=4882930" title="Stosunki białorusko-polskie">
Stosunki białorusko-polskie



</doc>
<doc id="4882932" url="https://pl.wikipedia.org/wiki?curid=4882932" title="Piotr Szymanek (scenarzysta)">
Piotr Szymanek (scenarzysta)

Piotr Gerard Szymanek (ur. 28 sierpnia 1984 roku w Sosnowcu) – polski scenarzysta filmów i seriali fabularnych. 
Życiorys.
Ukończył Państwową Wyższą Szkołę Filmową w Łodzi – kierunek scenariopisarstwo. Był uczestnikiem kursu reżyserskiego w Mistrzowskiej Szkole Reżyserii Filmowej Andrzeja Wajdy. W 2019 roku odbył kurs SeriesLab w ramach TorinoFilmLab. Między 2016 a 2019 – był headwriterem jednego z najbardziej znanych polskich seriali "Wataha" ("The Pack") dla HBO Europe. Przewodził grupie scenarzystów i był współautorem większości wyemitowanych odcinków. "Wataha" zdobyła wiele nagród, m.in. Nagrodę Orzeł 2017 oraz 2019 – dla najlepszego polskiego serialu. Jest jednym z założycieli Gildii Scenarzystów Polskich – a od września 2019 roku sprawuje funkcję członka Zarządu w/w związku.

</doc>
<doc id="4882933" url="https://pl.wikipedia.org/wiki?curid=4882933" title="Konsulat Generalny RP w Grodnie">
Konsulat Generalny RP w Grodnie



</doc>
<doc id="4882934" url="https://pl.wikipedia.org/wiki?curid=4882934" title="Szabestan">
Szabestan

Szabestan lub szabistan (, ) to podziemna przestrzeń często spotykana w tradycyjnej architekturze meczetów, domów i szkół starożytnego Iranu.
Szabestany zazwyczaj używane były latem. Mogły być wentylowane oraz chłodzone przez łapacze wiatru i kanaty. 
W okresie panowania Sasanidów i kolejnych Islamskich okresach, szabestanami nazywano też miejsca gdzie przebywały konkubiny szacha. Później jednak zaczęto nazywać te miejsca "zanāneh", "andaruni" i "haram" (od Arabskiego harem).

</doc>
<doc id="4882937" url="https://pl.wikipedia.org/wiki?curid=4882937" title="Konsulat Generalny RP w Brześciu">
Konsulat Generalny RP w Brześciu



</doc>
<doc id="4882939" url="https://pl.wikipedia.org/wiki?curid=4882939" title="Orłowicze (przystanek kolejowy)">
Orłowicze (przystanek kolejowy)

Orłowicze (, ) – przystanek kolejowy w miejscowości Orłowicze, w rejonie drohiczyńskim, w obwodzie brzeskim, na Białorusi. Leży na linii Homel - Łuniniec - Żabinka.

</doc>
<doc id="4882948" url="https://pl.wikipedia.org/wiki?curid=4882948" title="Stade Communal de Mondercange">
Stade Communal de Mondercange

Stade Communal – stadion piłkarski w Mondercange, w Luksemburgu. Może pomieścić 3300 widzów. Swoje spotkania rozgrywają na nim piłkarze klubu FC Mondercange. Do stadionu przylega drugie pełnowymiarowe boisko piłkarskie, które wyposażone jest w sztuczną murawę. Obiekt położony jest na uboczu miejscowości Mondercange, w jego otoczeniu stadionu znajduje się siedziba Luksemburskiego Związku Piłki Nożnej, a także tor kartingowy. 15 sierpnia 2001 roku na tym stadionie odbył się mecz towarzyski pomiędzy reprezentacjami Luksemburga i Gruzji (0:3).

</doc>
<doc id="4882951" url="https://pl.wikipedia.org/wiki?curid=4882951" title="Tajemny wspólnik">
Tajemny wspólnik

Tajemny wspólnik ("The Secret Sharer") – nowela Josepha Conrada napisana w 1909 i opublikowana w 1910 w czasopiśmie „Harper’s Magazine”. W formie książkowej ukazała się w zbiorze "Między lądem a morzem" ("Twixt Land and Sea", 1912). 
W Polsce zbiór wydany w 1924 w ramach "Pism zbiorowych" w tłumaczeniu Jerzego Bohdana Rychlińskiego jako "Ukryty sojusznik".
Fabuła.
Świeżo mianowany kapitan statku płynącego po Zatoce Syjamskiej w tajemnicy przed własną załogą ukrywa w swojej kajucie Leggatta, marynarza zbiegłego z innego statku, gdzie został oskarżony o morderstwo. Kapitan przechowuje uciekiniera, karmi go i wysłuchuje jego historii. Potem ryzykując rozbicie statku, umożliwia zbiegowi ucieczkę na stały ląd.
Odbiór.
Maria Dąbrowska pisze o noweli, że jest „jakby odmianą "Murzyna z załogi „Narcyza”"” i mówi „o sprawach i ludziach zawadzających, a jednocześnie angażujących nas w jakieś rozpaczliwe przywiązanie czy zobowiązanie, zdolne niepostrzeżenie stać się na pewien czas całą treścią naszego życia”.
Adaptacje.
Nowela była trzykrotnie filmowana:
Amerykański pisarz s-f Robert Silverberg napisał w 1987 opowiadanie "Tajemny gość" ("The Secret Sharer"), w którym twórczo zaadaptował nowelę Conrada, umieszczając akcję na statku międzygwiezdnym. Opowiadanie zdobyło Nagrodę Locusa w 1988.

</doc>
<doc id="4882957" url="https://pl.wikipedia.org/wiki?curid=4882957" title="Konsulat Generalny RP w Sankt Petersburgu">
Konsulat Generalny RP w Sankt Petersburgu



</doc>
<doc id="4882960" url="https://pl.wikipedia.org/wiki?curid=4882960" title="Konsulat Generalny RP w Irkucku">
Konsulat Generalny RP w Irkucku



</doc>
<doc id="4882961" url="https://pl.wikipedia.org/wiki?curid=4882961" title="Szwoleżerowie gwardii (powieść)">
Szwoleżerowie gwardii (powieść)

Szwoleżerowie gwardii – ostatnia z trzech powieści historycznych Wacława Gąsiorowskiego składających się na „Trylogię napoleońską”, opublikowana w 1910 roku. Akcja powieści toczy się w 1812 roku, w okresie kampanii moskiewskiej Napoleona.
"Szwoleżerowie gwardii" są kontynuacją dwóch pierwszy części „Trylogii napoleońskiej”: powieści "Huragan" i "Rok 1809".
Treść.
Jest rok 1812. W Księstwie Warszawskim trwają przygotowania do wojny z Rosją. Bohaterowie znani z "Huraganu", Florian Gotartowski, Zosia Dziewanowska oraz Maciej i Joanna Żubr, ruszają by wraz z Napoleonem walczyć o wyzwolenie całości ziem Rzeczypospolitej.

</doc>
<doc id="4882962" url="https://pl.wikipedia.org/wiki?curid=4882962" title="Flunitrazolam">
Flunitrazolam

Flunitrazolam (także: Flunazolam) – organiczny związek chemiczny wykazujący działanie nasenne, uspokajające, antylękowe. Pochodna benzodiazepiny.
Uzależnienie.
Flunitrazolam podobnie jak inne substancje z grupy pochodnych benzodiazepiny jest silnie uzależniający. 
Stan prawny.
Flunitrazolam od 2018 roku na skutek ustawy o przeciwdziałaniu narkomanii został uznany za nielegalny, jednak handel tym środkiem wciąż jest dostępny w internetowych sklepach.

</doc>
<doc id="4882963" url="https://pl.wikipedia.org/wiki?curid=4882963" title="Konsulat Generalny RP w Kaliningradzie">
Konsulat Generalny RP w Kaliningradzie



</doc>
<doc id="4882968" url="https://pl.wikipedia.org/wiki?curid=4882968" title="Flunizatrolam">
Flunizatrolam



</doc>
<doc id="4882969" url="https://pl.wikipedia.org/wiki?curid=4882969" title="Stade François Trausch">
Stade François Trausch

Stade François Trausch – wielofunkcyjny stadion w Mamer, w Luksemburgu. Został otwarty w 1976 roku. Może pomieścić 2000 widzów. Swoje spotkania rozgrywają na nim piłkarze klubu FC Mamer 32.
Stadion klubu FC Mamer 32 został otwarty w sierpniu 1976 roku, a na inaugurację zorganizowano na nim mecz pomiędzy 1. FC Saarbrücken i Red Boys Differdange. W późniejszym czasie obiekt nazwano imieniem członka-założyciela FC Mamer 32 i byłego burmistrza Mamer, François Trauscha.

</doc>
<doc id="4882970" url="https://pl.wikipedia.org/wiki?curid=4882970" title="Agencja Konsularna RP w Smoleńsku">
Agencja Konsularna RP w Smoleńsku



</doc>
<doc id="4882973" url="https://pl.wikipedia.org/wiki?curid=4882973" title="Juliusz Grabowski (1908–2001)">
Juliusz Grabowski (1908–2001)

Juliusz Grabowski (ur. 29 stycznia 1908 w Nizinach k. Wołkowyska, zm. 26 maja 2001) – polski uczony, profesor inżynier telekomunikacji i systemów teletransmisyjnych na Wydziale Elektroniki i Technik Informacyjnych Politechniki Warszawskiej. 
Życiorys.
W 1928 ukończył wileńskie Gimnazjum im. Króla Zygmunta Augusta, a następnie studiował na Wydziale Elektrycznym Politechniki Warszawskiej, pełnił funkcję prezesa Naukowego Koła Elektryków studentów PW. W 1936 rozpoczął pracę w Państwowych Zakładach Tele- i Radiotechnicznych w Warszawie, w 1937 ukończył studia. Po wybuchu II wojny światowej przedostał się na Wileńszczyznę, następnie na Litwę, a stamtąd na Nowogródczyznę. Od stycznia 1943 był żołnierzem Armii Krajowej, był odpowiedzialny na łączność radiową oddziału AK „Łąka” z Komendą Główną. Uczestniczył w Akcji „Burza” i Operacji „Ostra Brama”, jego zadaniem było utrzymanie łączności radiowej z Komendą Główną AK i rządem RP w Londynie. Radiostacja została zlikwidowana przez NKWD 8 września 1944. Po zakończeniu wojny powrócił do Warszawy, gdzie na Politechnice uzyskał stopień inżyniera elektryka. Rozpoczął wówczas pracę dydaktyczną i naukowo-badawczą na Politechnice oraz w Szkole Inżynierskiej im. Hipolita Wawelberga i Stanisława Rotwanda, początkowo jako starszy asystent, a następnie profesor kontraktowy i zastępca profesora. Równocześnie od 1945 kontynuował pracę w Państwowych Zakładach Tele- i Radiotechnicznych, a następnie w Zakładach Wytwórczych Materiałów Teletechnicznych, Zakładach Radiowych im. Marcina Kasprzaka, Przemysłowym Instytucie Telekomunikacji, a od 1948 w Instytucie Teletechnicznym. W 1950 należał do grona organizatorów Wieczorowej Szkoły Inżynierskiej, a następnie został w niej kierownikiem Sekcji Transmisji. W 1956 otrzymał etat docenta w Katedrze Teletransmisji Przewodowej Politechniki Warszawskiej, rok później zrezygnował z pracy w Instytucie Teletechnicznym, a w 1960 z pracy w Wieczorowej Szkole Inżynierskiej. Pełnił funkcję pełniącego obowiązki zastępcy kierownika Katedry Teletransmisji Przewodowej, od 1964 był docentem oraz kierował Katedrą Urządzeń Teletransmisyjnych i Telegraficznych. Następnie pracował w Instytucie Teletechniki, gdzie w latach 1971–1973 zajmował stanowisko zastępcy dyrektora ds. naukowo-badawczych. W 1973 został dyrektorem Instytutu Teleelektroniki, od 1975 był docentem, a od 1976 profesorem kontraktowym w Instytucie Łączności. W 1978 przeszedł na emeryturę, równocześnie pozostając do 1990 dyrektorem IŁ. W 1983 otrzymał tytuł profesora nadzwyczajnego. Przez cały ten czas pracował równocześnie jako wykładowca na Politechnice Warszawskiej, gdzie pełnił funkcję prodziekana Wydziału Łączności, kierownika Wieczorowego Studium Zawodowego, kierownika Zakładu Urządzeń Teletransmisyjnych, a także kierownika Zakładu, a następnie Zespołu Systemów Teletransmisyjnych. 
Pochowany na cmentarzu parafialnym w Grodzisku Mazowieckim.
Praca naukowa.
Juliusz Grabowski pracował nad rozwojem polskiej techniki teletransmisyjnej, przed 1939 pracował nad urządzeniami radiofonicznymi, radiotelefonicznymi i teletransmisyjnymi, z których wiele zostało wprowadzonych do produkcji. Opracował również jako pierwszy teorię i zastosowania ujemnego sprężenia zwrotnego we wzmacniaczach. Po 1945 prowadził prace badawcze i projektowe nad telefonicznymi systemami nośnymi symetrycznymi i współosiowymi K-1920 i TN-300, w latach 1952–1963 tworzył zespoły naukowo-badawcze i techniczne oraz bazę materialną dotyczącą badań i wdrażania systemów teletransmisyjnych. Po 1964 wyniki prac prowadzonych przez Juliusza Grabowskiego z zespołem nad systemami współosiowymi zostały wielokrotnie nagrodzone i wdrożone do produkcji przemysłowej. Od 1964 pracował nad transmisją danych, razem z zespołem opracował dwa systemy transmisji. System śledzący z wykrywaniem błędów UTD-1 oraz system z kanałem zwrotnym i korekcją błędów UTD-1200. Obie prace były wybitnymi osiągnięciami, które uhonorowano wieloma nagrodami w tym zespołową Nagrodą Państwową II stopnia przyznaną w 1972. Ponadto Juliusz Grabowski pracował nad miernictwem teletransmisyjnym, efektem tych prac był zestaw wyspecjalizowanej aparatury kontrolno-pomiarowej. 
Dorobek naukowy to ponad 50 pozycji opublikowanych i niepublikowanych, z których połowa to prace autorskie, wśród których wiele opracowań i opisów wyników badań naukowych prowadzonych na potrzeby gospodarki narodowej, a także prace informacyjne o postępach wiedzy i techniki. 
Członkostwo.
Zasiadał w wielu radach naukowych m.in.:

</doc>
<doc id="4882974" url="https://pl.wikipedia.org/wiki?curid=4882974" title="Expurse of Sodomy">
Expurse of Sodomy

Expurse of Sodomy – minialbum niemieckiego zespołu metalowego Sodom wydany w marcu 1987 roku przez Steamhammer/SPV. Jest to ostatni album black metalowy zespołu. Po tym albumie zespół zmienił swój styl na thrash metal.

</doc>
<doc id="4882975" url="https://pl.wikipedia.org/wiki?curid=4882975" title="Konsulat Generalny RP w Chicago">
Konsulat Generalny RP w Chicago



</doc>
<doc id="4882976" url="https://pl.wikipedia.org/wiki?curid=4882976" title="María Elena Flores Valencia">
María Elena Flores Valencia

María Elena Flores Valencia, znana jako Elena Flores (ur. 27 grudnia 1945 w Madrycie) – hiszpańska polityk, politolog i nauczycielka akademicka, senator, od 1986 do 1987 posłanka do Parlamentu Europejskiego.
Życiorys.
Ukończyła studia politologiczne na Uniwersytecie Complutense w Madrycie. Od 1973 do 1983 pracowała jako nauczycielka akademicka na tej uczelni, wykładała także m.in. na Uniwersytecie w Alcalá de Henares i Universidad Camilo José Cela. W pracy naukowej specjalizowała się w historii stosunków międzynarodowych oraz polityce zagranicznej Hiszpanii i państw Ameryki Łacińskiej, została profesorem uczelni.
Zaangażowała się w działalność polityczną w ramach Hiszpańskiej Socjalistycznej Partii Robotniczej, od 1980 do 1994 była sekretarzem ds. międzynarodowych w kierownictwie partii. Od 1983 do 1989 należała do parlamentu Wspólnoty Autonomicznej Madrytu. W latach 1983–1996 zasiadała w Senacie II, III, IV i V kadencji (początkowo z nominacji madryckiego parlamentu, w 1989 i 1993 wybierana w wyborach w prowincji Ciudad Real). Od 1 stycznia 1986 do 5 lipca 1987 wykonywała mandat posłanki do Parlamentu Europejskiego w ramach delegacji krajowej. Przystąpiła do Grupy Socjalistów, należała m.in. do Komisji ds. Kwestii Politycznych. W późniejszym okresie zaangażowana w działania monitorujące wybory i programy pomocowe w innych państwach, kierowała także fundacją zajmującą się wsparciem rozwoju państw Afryki i Ameryki Łacińskiej.
Odznaczona m.in. Orderem Bernardo O’Higginsa (1991).

</doc>
<doc id="4882977" url="https://pl.wikipedia.org/wiki?curid=4882977" title="Konsulat Generalny RP w Los Angeles">
Konsulat Generalny RP w Los Angeles



</doc>
<doc id="4882978" url="https://pl.wikipedia.org/wiki?curid=4882978" title="Mortal Way of Live">
Mortal Way of Live

Mortal Way of Live – pierwszy album koncertowy niemieckiego zespołu thrash metalowego Sodom wydany 1 października 1988 roku. Został nagrany podczas trasy Sodomania Tour w 1988 roku.

</doc>
<doc id="4882979" url="https://pl.wikipedia.org/wiki?curid=4882979" title="Konsulat Generalny RP w Houston">
Konsulat Generalny RP w Houston



</doc>
<doc id="4882980" url="https://pl.wikipedia.org/wiki?curid=4882980" title="Stałe Przedstawicielstwo RP przy UE w Brukseli">
Stałe Przedstawicielstwo RP przy UE w Brukseli



</doc>
<doc id="4882981" url="https://pl.wikipedia.org/wiki?curid=4882981" title="Stałe Przedstawicielstwo RP przy Biurze NZ w Genewie">
Stałe Przedstawicielstwo RP przy Biurze NZ w Genewie



</doc>
<doc id="4882982" url="https://pl.wikipedia.org/wiki?curid=4882982" title="Sobór Ikony Matki Bożej „Znak” w Kursku">
Sobór Ikony Matki Bożej „Znak” w Kursku

Sobór Ikony Matki Bożej „Znak” – prawosławny sobór w Kursku, zabytek XIX-wiecznej architektury empire, katedra eparchii kurskiej Rosyjskiego Kościoła Prawosławnego. 
Historia.
Sobór został wzniesiony w latach 1816–1826 na miejscu starszej cerkwi pod tym samym wezwaniem, w kompleksie męskiego monasteru Ikony Matki Bożej „Znak”. Główną fundatorką świątyni była hrabina Anna Orłowa-Czesmeńska, zaś pracami budowlanymi kierował przełożony monasteru archimandryta Palladiusz (Bielewcow), który w życiu świeckim był oficerem artylerii. W 1826 r. budynek został wyświęcony. W 1832 r. stał się soborem katedralnym eparchii kurskiej, gdy siedziba eparchii biełgorodzkiej została przeniesiona do Kurska, a rezydencja biskupa – do monasteru Ikony Matki Bożej „Znak”.
Monaster był czynny do 1918 r., gdy został zamknięty przez władze radzieckie. Sobór pozostał czynny do lat 30. XX wieku, gdy przebudowano go na kino. Podczas przebudowy budynku zburzono dwie cerkiewne dzwonnice i cztery mniejsze kopuły. Podczas II wojny światowej budynek kina został spalony przez hitlerowców. W 1956 r. budynek został odbudowany. Funkcje świeckie pełnił do 1992 r., gdy został zwrócony Cerkwi. Przywrócono mu następnie pierwotny wygląd.
Architektura.
Sobór został wzniesiony w stylu empire, na planie krzyża. Wysokość budynku to 43 metry. Wejście do soboru prowadzi od strony południowej, przez fronton z sześcioma kolumnami. Z zewnątrz świątynia zdobiona jest pilastrami i półkolumnami w porządku korynckim. Główny ołtarz wyświęcono ku czci Ikony Matki Bożej "Znak", poza nim w soborze znajdują się ołtarze św. Mitrofana, św. Mikołaja oraz św. Tichona Zadońskiego i św. Serafina z Sarowa. 
Na ścianach we wnętrzu soboru namalowano sceny o tematyce biblijnej, przestrzeń ścian rozdzielają półkolumny. Jedynie w bębnie, na którym posadowiona jest główna kopuła, zamiast fresków znalazły się 23 obrazy naklejone na ściany. Ikony w głównym ikonostasie soboru napisał Karł Briułłow. Konstrukcja głównego ikonostasu odlana jest z żeliwa i pozłocona, przed ołtarzami bocznymi znajdują się ikonostasy drewniane.
W Rosji przedrewolucyjnej sobór był jedną z dziesięciu największych w kraju świątyń prawosławnych. W nabożeństwie w nim mogło równocześnie brać udział 5 tys. wiernych.

</doc>
<doc id="4882983" url="https://pl.wikipedia.org/wiki?curid=4882983" title="Stałe Przedstawicielstwo RP przy NATO">
Stałe Przedstawicielstwo RP przy NATO



</doc>
<doc id="4882985" url="https://pl.wikipedia.org/wiki?curid=4882985" title="Stałe Przedstawicielstwo RP przy Biurze NZ i organizacjach międzynarodowych w Wiedniu">
Stałe Przedstawicielstwo RP przy Biurze NZ i organizacjach międzynarodowych w Wiedniu



</doc>
<doc id="4882987" url="https://pl.wikipedia.org/wiki?curid=4882987" title="Zdzisław Hryniak">
Zdzisław Hryniak

Zdzisław Jan Hryniak (ur. 30 czerwca 1930 w Lublinie, zm. 13 maja 2008 w Warszawie) – polski architekt i urbanista, profesor doktor habilitowany inżynier Politechniki Warszawskiej. 
Życiorys.
Studiował na Wydziale Architektury Politechniki Warszawskiej, w 1955 uczestniczył w pracach zespołu biorącego udział w konkursie architektonicznym na projekt Placu Teatralnego i Placu Feliksa Dzierżyńskiego w Warszawie (współautorzy: Hanna Adamczewska-Wejchert, Kazimierz Wejchert, Henryk Jurkowski, Elżbieta Kufirska, Barbara Tucholska, Andrzej Rogowski, Barbara Brodowska, Jerzy Jakubczak), projekt otrzymał wyróżnienie równorzędne. W 1956 ukończył studia i uzyskał nagrodę Towarzystwa Urbanistów Polskich za najlepszy dyplom. Od 1957 był członkiem warszawskiego oddziału SARP, należał również do Mazowieckiej Okręgowej Izby Architektów RP i do Towarzystwa Urbanistów Polskich. W 1973 wygrał wraz z zespołem konkurs na projekt koncepcyjny zagospodarowania przestrzennego Centralnego Ośrodka Usługowo-Dyspozycyjnego Wschodniego Rejonu GOP (współautorzy: Wojciech Kubik, Jacek Michalski), miało być to nowe miasto położone między Będzinem, Sosnowcem i Dąbrową Górniczą, projektu tego nigdy nie zrealizowano. W 1980 uzyskał status architekta twórcy. 
Pochowany na cmentarzu Powązkowskim (pod murem IV-115).

</doc>
<doc id="4882997" url="https://pl.wikipedia.org/wiki?curid=4882997" title="Alba Baptista">
Alba Baptista

Alba Baptista (ur. 10 lipca 1997 w Lizbonie) – portugalska aktorka, która wystąpiła m.in. w serialu Netfliksa "Warrior Nun".

</doc>
<doc id="4883002" url="https://pl.wikipedia.org/wiki?curid=4883002" title="Dąbrowa (gmina Narewka)">
Dąbrowa (gmina Narewka)



</doc>
<doc id="4883004" url="https://pl.wikipedia.org/wiki?curid=4883004" title="Dąbrowa (powiat pilski)">
Dąbrowa (powiat pilski)



</doc>
<doc id="4883016" url="https://pl.wikipedia.org/wiki?curid=4883016" title="Bryś-Folwark">
Bryś-Folwark

Bryś-Folwark – część wsi Skrzatusz w Polsce, położona w województwie wielkopolskim, w powiecie pilskim, w gminie Szydłowo.
W latach 1975–1998 Bryś-Folwark administracyjnie należał do województwa pilskiego.

</doc>
<doc id="4883018" url="https://pl.wikipedia.org/wiki?curid=4883018" title="Różanka (województwo wielkopolskie)">
Różanka (województwo wielkopolskie)



</doc>
<doc id="4883019" url="https://pl.wikipedia.org/wiki?curid=4883019" title="Bhuppae Sunniwat">
Bhuppae Sunniwat

Bhuppae Sunniwat (taj. บุพเพสันนิวาส) – tajski serial telewizyjny emitowany od 21 lutego do 11 kwietnia 2018 przez stację Channel 3.

</doc>
<doc id="4883021" url="https://pl.wikipedia.org/wiki?curid=4883021" title="Dąbrowa (powiat średzki)">
Dąbrowa (powiat średzki)



</doc>
<doc id="4883025" url="https://pl.wikipedia.org/wiki?curid=4883025" title="Paradoks wyboru">
Paradoks wyboru

Paradoks wyboru. Dlaczego więcej oznacza mniej? (tytuł oryg. "The Paradox of Choice. Why More is Less") – książka amerykańskiego psychologa Barry'ego Schwartza z gatunku "non-fiction" wydana w 2004 roku.
W książce Schwartz argumentuje, że wyeliminowanie wielości wyborów konsumenckich może znacznie zmniejszyć niepokoje kupujących. "„Autonomia, oraz wolność wyboru są krytyczne dla naszego samopoczucia, a możliwość wyboru świadczy o naszej wolności oraz autonomii. Jednakowoż, mimo że współcześni Amerykanie mają większy wybór niż jakakolwiek grupa ludzi dotychczas, a zatem, przypuszczalnie, więcej wolności i autonomii, zdają się jednak nie czerpać z tego korzyści psychologicznych.”" – Barry Schwartz
Teza Schwartza.
Schwartz zbiera argumenty z różnych dziedzin współczesnej psychologii, które badają w jaki sposób na szczęście wpływa sukces lub porażka w osiągnięciu celu.
Kiedy wybieramy.
Schwartz porównuje różne wybory które napotykają Amerykanów w życiu codziennym podczas porównywania mnogości wyborów od prostych wyborów pomiędzy produktami w hipermarkecie do wielości różnych zajęć dostępnych dla studentów uczelni Ivy League." "Jest obecnie kilka czasopism oraz książek dedykowanych zjawisku ruchu "dobrowolnej prostoty". Ideą tego ruchu jest to, że mamy zbyt duży wybór, zbyt wiele decyzji, za mało czasu aby robić to co jest naprawdę istotne (...) zajmowanie się naszymi własnymi "pragnieniami" oraz skupienie na tym co "chcemy" zrobić, nie dociera do mnie jako rozwiązanie problemu zbyt dużego wyboru." "- Barry SchwartzSchwartz utrzymuje, że to właśnie po to abyśmy mogli skupić się na własnych potrzebach, wszystkie te wybory pojawiły się w pierwszej kolejności.
Jak wybieramy.
Schwartz opisuje, że strategia konsumenta dotycząca większości dobrych decyzji będzie obejmować następujące kroki:
Schwartz odnosi idee psychologa Herberta A. Simona z lat pięćdziesiątych XX wieku do psychologicznego stresu, z którym boryka się dziś większość konsumentów. Zwraca uwagę na kilka ważnych różnic między, jak to określił Simon, "maksymalizatorami" i "ukontentowanymi". "Maksymalizator" jest jak perfekcjonista, ktoś, kto musi mieć pewność, że każdy jego zakup lub decyzja była najlepszą, jaką można było podjąć. Sposób, w jaki maksymalizator wie na pewno, polega na rozważeniu wszystkich alternatyw, jakie może sobie wyobrazić. Stwarza to psychologicznie zniechęcające zadanie, które może stać się jeszcze bardziej zniechęcające wraz ze wzrostem liczby opcji. Alternatywą dla maksymalizacji jest bycie satysfakcjonującym", ukontentowanym". "Ukontentowany" ma kryteria i standardy, ale nie martwi się możliwością, że może być coś lepszego. Ostatecznie Schwartz zgadza się z konkluzją Simona, że "satysfakcja" jest w rzeczywistości strategią "maksymalizującą".
Dlaczego cierpimy.
Schwartz integruje różne psychologiczne modele szczęścia, pokazując, w jaki sposób można rozwiązać problem wyboru za pomocą różnych strategii. Należy zauważyć, że każda z tych strategii ma swój własny pakiet komplikacji psychologicznych.
Krytyka.
Próby powtórzenia paradoksu wyboru w innych badaniach przyniosły mieszane sukcesy. Metaanaliza obejmująca badania z 50 niezależnych badań nie wykazała żadnego znaczącego związku między wyborem a lękiem, ale spekulowano, że wariancja w badaniach otwiera możliwość, że przeciążenie wyborem może być związane z pewnymi wysoce specyficznymi i jeszcze słabo poznanymi warunkami wstępnymi.
Nowa metaanaliza, przeprowadzona w 2015 roku i obejmująca 99 badań, była w stanie określić, kiedy ograniczenie możliwości wyboru dla klientów najprawdopodobniej zwiększy sprzedaż. W badaniu zidentyfikowano cztery kluczowe czynniki – złożoność zbioru wyboru, trudność zadania decyzyjnego, niepewność preferencji i cel decyzji – które łagodzą wpływ wielkości sortymentu na przeciążenie wyborem. Udokumentowano również, że biorąc pod uwagę zmienne moderujące, ogólny wpływ wielkości sortymentu na przeciążenie wyborem jest znaczący – jest to sprzeczne z danymi przedstawionymi we wcześniejszych badaniach metaanalitycznych.

</doc>
<doc id="4883032" url="https://pl.wikipedia.org/wiki?curid=4883032" title="Gruszki (powiat hajnowski)">
Gruszki (powiat hajnowski)



</doc>
<doc id="4883036" url="https://pl.wikipedia.org/wiki?curid=4883036" title="Kościół św. Józefa Robotnika w Osowcu-Wegrach">
Kościół św. Józefa Robotnika w Osowcu-Wegrach



</doc>
<doc id="4883047" url="https://pl.wikipedia.org/wiki?curid=4883047" title="Obozy koncentracyjne Lety i Hodonín">
Obozy koncentracyjne Lety i Hodonín



</doc>
<doc id="4883053" url="https://pl.wikipedia.org/wiki?curid=4883053" title="Gruszki (województwo małopolskie)">
Gruszki (województwo małopolskie)



</doc>
<doc id="4883054" url="https://pl.wikipedia.org/wiki?curid=4883054" title="Ernst Toch">
Ernst Toch

Ernst Toch (ur. 7 grudnia 1887 w Wiedniu, zm. 1 października 1964 w Los Angeles) – amerykański kompozytor pochodzenia żydowskiego.
Życiorys.
Urodził się w rodzinie pochodzenia żydowskiego, jego ojciec handlował skórami. W rodzinie nie było tradycji muzycznych, Ernst w wieku 8 lat zaczął uczyć się samodzielnie gry na fortepianie. Nauczył się także notacji muzycznej i dla ćwiczeń kopiował kwartety smyczkowe Mozarta, na podstawie których zaczął pisać pierwsze własne kompozycje. W 1905 roku jego "VI Kwartet smyczkowy" został wykonany przez wiedeński Rosé-Quartet. W latach 1907–1911 studiował filozofię, historię sztuki i muzykologię na Uniwersytecie Wiedeńskim. W 1909 roku otrzymał przyznawaną przez władze Wiednia Mozart-Preis, a rok później przyznawaną przez władze Berlina Mendelssohn-Preis, co umożliwiło mu studia muzyczne w konserwatorium we Frankfurcie, gdzie jego nauczycielami byli Iwan Knorr (kompozycja) i Willy Rehberg (fortepian). W 1913 roku podjął pracę w Hochschule für Musik w Mannheimie, w czasie I wojny światowej został jednak zmobilizowany do wojska i spędził cztery lata na froncie. Po powrocie z wojny osiadł w Mannheimie, gdzie w latach 1918–1929 udzielał prywatnie lekcji kompozycji. W 1921 roku na podstawie pracy "Beiträge zur Stilkunde der Melodie" uzyskał tytuł doktora na uniwersytecie w Heidelbergu (w 1942 roku został mu odebrany przez władze III Rzeszy). Od 1929 roku działał w Berlinie jako pianista.
W 1933 roku opuścił hitlerowskie Niemcy i wyjechał do Paryża, następnie do Londynu. W 1935 roku wyemigrował do Stanów Zjednoczonych. Podjął pracę wykładowcy w New School for Social Research w Nowym Jorku. W 1936 roku przeniósł się do Los Angeles. Pisał muzykę do filmów powstających w Hollywood. W latach 1938–1948 był wykładowcą kompozycji na University of Southern California. W 1940 roku przyznano mu amerykańskie obywatelstwo. Napisał pracę "The Shaping Forces in Music" (1948). Do grona jego uczniów należeli Gerald Strang, Alex North, Russell Garcia i André Previn.
Członek National Institute of Arts and Lettres (1957). Odznaczony Wielkim Krzyżem Zasługi Orderu Zasługi Republiki Federalnej Niemiec (1957) oraz austriackim Krzyżem Honorowym za Naukę i Sztukę (1963). W 1956 roku otrzymał Nagrodę Pulitzera w dziedzinie muzyki za "III symfonię".
Twórczość.
Muzyka Tocha wyrasta z tradycji XIX-wiecznej niemieckiej muzyki romantycznej. W początkowym okresie nawiązywał do twórczości Brahmsa, już w "IX Kwartecie smyczkowym" z 1919 roku zastosował jednak rozszerzoną tonalność. W latach 20. zwrócił się w kierunku neoklasycyzmu. W okresie międzywojennym uchodził za muzyka awangardowego, interesował się nowinkami technicznymi, pisał muzykę do filmów i dla radia. W pierwszych latach pobytu w USA zajmował się głównie tworzeniem muzyki filmowej, dopiero po 1945 roku skoncentrował się na komponowaniu monumentalnych dzieł instrumentalnych. Utwory z okresu amerykańskiego nie spotkały się jednak ze zrozumieniem publiczności.
Bogata spuścizna kompozytora znajduje się w An Ernst Toch Archive, założonym w 1966 roku przy University of Southern California w Los Angeles.

</doc>
<doc id="4883064" url="https://pl.wikipedia.org/wiki?curid=4883064" title="Soldau (KL)">
Soldau (KL)



</doc>
<doc id="4883069" url="https://pl.wikipedia.org/wiki?curid=4883069" title="Obóz koncentracyjny Blechhammer">
Obóz koncentracyjny Blechhammer



</doc>
<doc id="4883079" url="https://pl.wikipedia.org/wiki?curid=4883079" title="Sun Jin">
Sun Jin

Sun Jin (chiń. 孫晉; ur. 13 marca 1980 w Nantong) – chińska tenisistka stołowa, medalistka olimpijska, multimedalistka mistrzostw świata. Pod koniec kariery zawodniczej reprezentowała Hongkong.
W 2000 roku wystąpiła na igrzyskach olimpijskich w Sydney. Wzięła udział w dwóch konkurencjach – zdobyła srebrny medal olimpijski w grze podwójnej (wspólnie z Yang Ying), a w grze pojedynczej zajęła 17. miejsce.
W latach 1999–2001 zdobyła sześć medali mistrzostw świata (dwa złote, trzy srebrne i jeden brązowy), a w latach 1998–2000 trzy medale mistrzostw Azji (dwa złote i jeden brązowy). W ostatnich latach kariery, między 2008 a 2010 rokiem, występowała w barwach Hongkongu.

</doc>
<doc id="4883080" url="https://pl.wikipedia.org/wiki?curid=4883080" title="Władysław Paluchowski">
Władysław Paluchowski

Władysław Jacek Paluchowski – polski psycholog, dr hab. nauk humanistycznych, profesor nadzwyczajny Instytutu Psychologii Wydziału Nauk Historycznych i Pedagogicznych Uniwersytetu Wrocławskiego i Akademii Sztuk Pięknych w Poznaniu.
Życiorys.
W 1970 ukończył studia psychologiczne na Uniwersytecie im. Adama Mickiewicza, 6 marca 1978 obronił pracę doktorską "Psychologiczne determinanty struktury zachowania się w sytuacji konfliktu w świetle aktywistycznej koncepcji człowieka T. Tomaszewskiego", 1 stycznia 1991 habilitował się na podstawie pracy zatytułowanej "Diagnozowanie osobowości. Testowanie - interpretacja - interwencja". 23 grudnia 2010 nadano mu tytuł profesora w zakresie nauk humanistycznych. Został zatrudniony na stanowisku profesora w Instytucie Psychologii na Wydziale Nauk Społecznych Uniwersytetu im. Adama Mickiewicza w Poznaniu, w Katedrze Nauk Ekonomicznych na Wydziale Prawa i Administracji Uniwersytetu im. Adama Mickiewicza, oraz w Katedrze Promocji i Krytyki Sztuki na Wydziale Edukacji Artystycznej Akademii Sztuk Pięknych w Poznaniu.
Był profesorem nadzwyczajnym Instytutu Psychologii Wydziału Nauk Historycznych i Pedagogicznych Uniwersytetu Wrocławskiego i Akademii Sztuk Pięknych w Poznaniu.
Jest członkiem w Komitecie Psychologii na I Wydziale Nauk Humanistycznych i Społecznych Polskiej Akademii Nauk i Zespołu Interdyscyplinarnego do spraw Współpracy Naukowej z Zagranicą (Zespół Specjalistyczny, Interdyscyplinarny, Doradcze i Zadaniowe Ministra) Ministerstwa Nauki i Szkolnictwa Wyższego.

</doc>
<doc id="4883095" url="https://pl.wikipedia.org/wiki?curid=4883095" title="Błoto (województwo małopolskie)">
Błoto (województwo małopolskie)



</doc>
<doc id="4883096" url="https://pl.wikipedia.org/wiki?curid=4883096" title="Andrzej Ładyżyński">
Andrzej Ładyżyński

Andrzej Ładyżyński – polski pedagog, dr hab. nauk humanistycznych, profesor nadzwyczajny Instytutu Pedagogiki Wydziału Nauk Historycznych i Pedagogicznych Uniwersytetu Wrocławskiego
Życiorys.
28 września 1994 obronił pracę doktorską "Szkoły zawodowe a gospodarka Galicji doby autonomicznej", 18 listopada 2009 habilitował się na podstawie pracy zatytułowanej "Społeczne i kulturowe uwarunkowania adopcji w Polsce" . Został zatrudniony na stanowisku adiunkta w Dolnośląskiej Wyższej Szkole Służb Publicznych „Asesor” we Wrocławiu i prorektora w Wyższej Szkole Zarządzania „Edukacja” we Wrocławiu.
Jest profesorem nadzwyczajnym Instytutu Pedagogiki Wydziału Nauk Historycznych i Pedagogicznych Uniwersytetu Wrocławskiego.

</doc>
<doc id="4883104" url="https://pl.wikipedia.org/wiki?curid=4883104" title="Antonio Garcia-Pagan Zamora">
Antonio Garcia-Pagan Zamora

Antonio Garcia-Pagan Zamora (ur. 12 sierpnia 1947 w Kartagenie) – hiszpański polityk i samorządowiec, poseł do Kongresu Deputowanych, od 1986 do 1987 poseł do Parlamentu Europejskiego.
Życiorys.
Absolwent ekonomii na Uniwersytecie Complutense w Madrycie. Zajął się prowadzeniem firmy z branży doradczej oraz innych przedsiębiorstw.
W 1976 zaangażował się w działalność polityczną w ramach Hiszpańskiej Socjalistycznej Partii Robotniczej, należał do regionalnych i krajowych władz partii. W latach 80. sprawował funkcję ministra w rządzie prowincji Murcja, zasiadał także w Zgromadzeniu Parlamentarnym NATO, gdzie kierował delegacją PSOE. W latach 1982–1989 był członkiem Senatu II i III kadencji z okręgu Murcja. Od 1 stycznia 1986 do 5 lipca 1987 wykonywał mandat posła do Parlamentu Europejskiego w ramach delegacji krajowej. Przystąpił do Grupy Socjalistów, należał m.in. do Komisji ds. Gospodarczych i Walutowych oraz Polityki Przemysłowej. W 1987 kandydował na burmistrza Kartageny, w latach 1990–1994 był radnym tego miasta. W 2016 zawieszono go w prawach członka partii po ujawnieniu w toku afery Panama Papers, że prowadził spółki w rajach podatkowych.
Żonaty z Susaną Bonnardeaux, ma dwoje dzieci.

</doc>
<doc id="4883108" url="https://pl.wikipedia.org/wiki?curid=4883108" title="Steinach (Szwajcaria)">
Steinach (Szwajcaria)

Steinach – gmina w Szwajcarii, w kantonie St. Gallen. W 2018 roku liczyła 3606 mieszkańców.

</doc>
<doc id="4883119" url="https://pl.wikipedia.org/wiki?curid=4883119" title="Lorenco Šimić">
Lorenco Šimić

Lorenco Šimić (ur. 15 lipca 1996 w Splicie) – chorwacki piłkarz występujący na pozycji obrońcy we włoskim klubie US Lecce. Wychowanek Hajduka Split. Były piłkarz Zagłębia Lubin. W trakcie swojej kariery grał także w takich klubach, jak Howerła Użhorod, UC Sampdoria, Empoli FC, SPAL 2013, HNK Rijeka oraz DAC 1904 Dunajská Streda. Były młodzieżowy reprezentant Chorwacji.

</doc>
<doc id="4883125" url="https://pl.wikipedia.org/wiki?curid=4883125" title="Germanica Wratislaviensia">
Germanica Wratislaviensia

„Germanica Wratislaviensia” jest naukowym czasopismem germanistycznym, które od 1957 roku jest redagowane w Instytucie Filologii Germańskiej Uniwersytetu Wrocławskiego i jest jednocześnie najstarszym polskim czasopismem naukowym, podejmującym tematy z zakresu filologii germańskiej. Czasopismo ukazuje się raz do roku i publikowane są w nim rozprawy naukowe, recenzje oraz sprawozdania wyłącznie w języku niemieckim. Wydawcą czasopisma jest Wydawnictwo Uniwersytetu Wrocławskiego.
Obszary, jakie obejmują publikowane w "Germanica Wratislaviensia" artykuły to między innymi: historia literatury niemieckiej i niemieckojęzycznej, teoria i estetyka literatury, historia nauki, historia języka niemieckiego, lingwistyka kontrastywna, lingwistyka stosowana, socjolingwistyka, niemcoznawstwo, kulturoznawstwo, badania śląskoznawcze, translatoryka, glottodydaktyka, germanistyka interkulturowa oraz nowe media.
Oprócz wybitnych germanistów polskich i niemieckich do kręgu Autorów publikujących w czasopiśmie należą również młodzi naukowcy.
Redakcja czasopisma współpracuje także z szerokim gronem uznanych naukowców polskich i zagranicznych o międzynarodowej renomie, którzy wybierani są jako recenzenci przesłanych do Redakcji manuskryptów: do każdego artykułu naukowego dobierani są dwaj recenzenci, którzy oceniają przesłany im tekst poufnie i anonimowo (tzw. "double-blind review") za pomocą formularza. Lista recenzentów jest publikowana w każdym numerze czasopisma, a kompletna i aktualizowana lista recenzentów "Germnica Wratislaviensia" dostępna jest na stronie Czasopism Naukowych w Sieci.
Czasopismo "Germanica Wratislaviensia" jest indeksowane w następujących bazach danych: The Central European Journal of Social Sciences and Humanities, Federacja Bibliotek Cyfrowych, Europeana, Cambridge Scientific Abstracts (CSA, ProQuest), Index Copernicus, Pol-index, Czasopisma Naukowe w Sieci (CNS).

</doc>
<doc id="4883128" url="https://pl.wikipedia.org/wiki?curid=4883128" title="Jacek Galiński">
Jacek Galiński

Jacek Galiński – polski pisarz współczesny, autor głównie komediowych powieści kryminalnych, z wykształcenia scenarzysta.
Życiorys.
Absolwent Warszawskiej Szkoły Filmowej i Wydziału Nauk Ekonomicznych Uniwersytetu Warszawskiego. Laureat konkursu na opowiadanie związanego z Międzynarodowym Festiwalem Kryminału Wrocław 2019, zdobywca tytułu Hultaj Literacki 2019, nominowany do Grand Prix Festiwalu Kryminalna Warszawa 2019. W 2019 wydał debiutancką książkę "Kółko się pani urwało", którą rozpoczął pięcioczęściowy cykl z Zofią Wilkońską, wredną i dziarską staruszką.

</doc>
<doc id="4883131" url="https://pl.wikipedia.org/wiki?curid=4883131" title="Łozowe (województwo podlaskie)">
Łozowe (województwo podlaskie)



</doc>
<doc id="4883133" url="https://pl.wikipedia.org/wiki?curid=4883133" title="Stanisław Witkowski (psycholog)">
Stanisław Witkowski (psycholog)

Stanisław Aleksander Witkowski – polski psycholog, dr hab. nauk humanistycznych, profesor nadzwyczajny Instytutu Psychologii Wydziału Nauk Historycznych i Pedagogicznych Uniwersytetu Wrocławskiego i Wydziału Zamiejscowego w Lubinie Uczelni Jana Wyżykowskiego.
Życiorys.
Obronił pracę doktorską, 16 grudnia 1996 habilitował się na podstawie pracy zatytułowanej "Psychologiczna prognoza efektywności kierowania. Możliwości i ograniczenia". Został zatrudniony na stanowisku profesora nadzwyczajnego w Instytucie Psychologii na Wydziale Nauk Historycznych i Pedagogicznych Uniwersytetu Wrocławskiego i na Wydziale Zamiejscowym w Lubinie Uczelni Jana Wyżykowskiego.
Był rektorem, prorektorem Uczelni Zawodowej Zagłębi Miedziowej w Lubinie i dziekanem na Wydziale Zamiejscowym w Lubinie Uczelni Jana Wyżykowskiego.

</doc>
<doc id="4883140" url="https://pl.wikipedia.org/wiki?curid=4883140" title="Drohiczyn Miasto">
Drohiczyn Miasto

Drohiczyn Miasto (, ) – przystanek kolejowy w miejscowości Drohiczyn, w rejonie drohiczyńskim, w obwodzie brzeskim, na Białorusi. Leży na linii Homel - Łuniniec - Żabinka.
Przystanek istniał przed II wojną światową. Nosił wówczas tę samą nazwę.

</doc>
<doc id="4883146" url="https://pl.wikipedia.org/wiki?curid=4883146" title="Protesty na Białorusi (2020–2021)">
Protesty na Białorusi (2020–2021)

Protesty na Białorusi w latach 2020–2021 – protesty, które objęły swoim zasięgiem całe terytorium Białorusi. Wybuchły w wyniku złej polityki władz Białorusi wobec pandemii COVID-19, spadku poziomu życia i sfałszowania wyników wyborów prezydenckich z 9 sierpnia 2020 roku. Były to największe protesty w historii niepodległej Białorusi. W protestach zginęły co najmniej 4 osoby, a co najmniej 33 tys. poddano represjom. Protesty wygasły po 25 marca 2021 roku.
Geneza i przebieg protestów.
W 2020 roku w wyniku postępującego spadku poziomu życia i bagatelizowania postawy władz wobec pandemii COVID-19 spadło poparcie dla urzędującego od 1994 roku prezydenta Białorusi Alaksandra Łukaszenki. Na 9 sierpnia 2020 roku wyznaczono przeprowadzenie wyborów prezydenckich. Poszukując jakiejkolwiek alternatywy Białorusini popierali kontrkandydatów Łukaszenki. Początkowo największym poparciem cieszył się Wiktar Babaryka i Siarhiej Cichanouski. Cichanouski, zamierzający wziąć udział w kampanii prezydenckiej jako kandydat na prezydenta Białorusi, w swojej kampanii porównywał Łukaszenkę do karalucha. Cichanouskiego aresztowano 9 maja. 18 czerwca aresztowano Wiktara Babarykę. Po aresztowaniu Siarhieja Cichanouskiego, 15 maja jego żona Swiatłana ogłosiła start w wyborach prezydenckich. Z Cichanouską współpracowała Maryja Kalesnikawa, wcześniej będąca z prawnikiem Maksimem Znakiem liderką sztabu wyborczego Babaryki, oraz Wieranika Cepkała, żona i kierowniczka sztabu wyborczego Waleryja Cepkały, wykluczonego ze startu w wyborach prezydenckich.
Antyrządowe protesty rozpoczęły się 24 maja 2020 roku. Pierwsze protesty były związane z nieudaną polityką władz w obliczu pandemii COVID-19.
Po opublikowaniu pierwszych oficjalnych sondaży wyjściowych, które świadczyły o uzyskaniu przez urzędującego prezydenta Alaksandra Łukaszenki ponad 80% głosów, protesty ogarnęły wiele miast w całym kraju, a ich głównym celem było uczciwe przeliczenie głosów i dymisja prezydenta Łukaszenki. Wieczorem 9 sierpnia doszło do starć pomiędzy przeciwnikami Łukaszenki a wojskiem i policją. Aresztowano ok. 3 tys. osób. 14 sierpnia Swiatłana Cichanouska ogłosiła swoje zwycięstwo wyborcze i ogłosiła powołanie Rady Koordynacyjnej, mającej przygotować warunki przekazania władzy w sposób pokojowy. Pierwsze posiedzenie Rady odbyło się 18 sierpnia. W składzie Rady Koordynacyjnej znaleźli się:
19 sierpnia Rada Europejska ogłosiła, że nie uznaje wyników wyborów prezydenckich. 23 września został zaprzysiężony na kolejną kadencję Alaksandra Łukaszenkę.
23 sierpnia w Mińsku odbył się największy wiec powyborczy. Brało w nim udział ok. 200 tys. osób. Kolejne protesty odbywały się w dniach wolnych od pracy. 7 września białoruskie służby porwały Kalesnikawą. Przewieźli ją do granicy z Ukrainą, zmuszając ją do opuszczenia kraju. W odpowiedzi Kalesnikawa podarła swój paszport. 13 września w wielu miastach odbył się Marsz bohaterów. Co najmniej 100 tys. osób protestowało w samym Mińsku. Według oficjalnych danych w całym kraju zatrzymano 774 osoby, z czego około 500 w Mińsku. 26 października na Białorusi odbył się strajk generalny. Nasilenie protestów nastąpiło w połowie listopada, po pobiciu 31-letniego Ramana Bandarenki dnia 12 listopada. Pomimo operacji Bandarenka zmarł dzień później.
W wyniku niesprzyjającej pogody i licznych aresztowań pod koniec 2020 roku protesty znacząco osłabły. Na początku 2021 roku głoszono, że wiosną dojdzie do wznowienia aktywności ulicznej przeciwników Łukaszenki. 25 marca obchodzono "Dzień Wolności", rocznicę powstania w 1918 roku Białoruskiej Republiki Ludowej. Policja zatrzymała ok. 200 uczestników manifestacji rocznicowej. 24 maja Alaksandr Łukaszenka podpisał nowe przepisy prawne, utrudniające organizowanie protestów i wprowadzające obowiązek autoryzacji wszystkich imprez masowych przez władze miejskie. Nowe przepisy zabraniają reporterom uczestnictwo w imprezach masowych w trakcie swojej pracy i pełnienia roli obserwatorów. W tym samym miesiącu zablokowano dostęp do portali informacyjnych Nasza Niwa i Tut.by, zaś telewizję Biełsat uznano za ekstremistyczną. W lipcu sądy białoruskie zdelegalizowały liczne organizacje pozarządowe.
W 2021 roku władze Białorusi aresztowały część przywódców protestów, inni liderzy wyemigrowali. 23 maja 2021 roku na lotnisku w Mińsku został aresztowany 25-letni Raman Pratasiewicz, dziennikarz i redaktor naczelny portalu informacyjnego Nexta. Władze Białorusi oskarżono o porwanie dziennikarza i terroryzm. 6 września Maryja Kalesnikawa i prawnik Maksim Znak zostali skazani na 11 i 10 lat więzienia za nawoływanie do działań "godzących w bezpieczeństwo państwa" oraz prowadzenie "formacji ekstremistycznej".
14 grudnia Siarhiej Cichanouski został skazany na 18 lat kolonii karnej.
Represje.
W odpowiedzi na protesty w dniach od 9 do 12 sierpnia 2020 roku siły bezpieczeństwa Białorusi aresztowały 7 tys. demonstrantów i osób postronnych. Do końca 2020 roku aresztowano ponad 33 tys. osób. Dziennikarze relacjonujący protesty byli zatrzymywani, bici bądź deportowani. Władze Białorusi zablokowały dziesiątki stron internetowych i czasowo ograniczyli dostęp do Internetu. Podczas zatrzymań zginęły co najmniej cztery osoby: Alaksandr Tarajkouski, Alaksandr Wichor, Giennadij Szutow i Raman Bandarenka. W więzieniu zmarł również Witold Aszurek. Według raportu Human Rights Watch zatrzymani byli bici i rażeni prądem. Co najmniej jeden mężczyzna doświadczył gwałtu pałką. Policja często odmawiała zatrzymanym jedzenia, wody, korzystania z toalety oraz konfiskowała lekarstwa. Zatrzymanym odmawiano dostępu do prawnika. Według Centrum Obrony Praw Człowieka „Wiosna” na początku 2022 roku na Białorusi przebywało 969 więźniów politycznych. Co najmniej 1285 osób skazano w sprawach karnych o podłożu politycznym, za udział w protestach w 2021 roku.
Reakcje międzynarodowe.
Początkowo władze białoruskie oskarżały rząd Rosji o współorganizowanie protestów. W pierwszych dniach po wyborach wśród aresztowanych cudzoziemców najwięcej było Rosjan. Represje wobec Rosjan sprawiły, że do protestów dołączyli zwolennicy bliskich relacji z Rosją. Po 12 sierpnia 2020 roku władze białoruskie zaczęły oskarżać Polskę, Litwę i Ukrainę o organizowanie protestów na zlecenie władz Stanów Zjednoczonych. Minister spraw zagranicznych Białorusi Uładzimir Makiej podczas wspólnej konferencji prasowej z ministrem spraw zagranicznych Rosji Siergiejem Ławrowem głosił, że władze Białorusi zostały oszukane przez "zachodnich partnerów". 27 sierpnia 2020 roku prezydent Rosji Władimir Putin poinformował o utworzeniu specjalnych oddziałów policyjnych mogących wesprzeć siły białoruskie w razie dalszej eskalacji protestów.
Po wyborach prezydenckich Polska i Litwa, jako liderzy międzynarodowej koalicji wspierającej opozycję na Białorusi, zainicjowały sankcje unijne wobec władz Białorusi i udzieliły azylu uchodźcom politycznym. Władze Litwy jako jedne z pierwszych w Unii Europejskiej zakwestionowały oficjalny wynik wyborów prezydenckich. Do Wilna wyemigrowała Swiatłana Cichanouska i Rada Koordynacyjna, będąca reprezentacją białoruskiej opozycji. W odpowiedzi wobec działań Polski, 25 marca władze Białorusi aresztowały działaczy Związku Polaków na Białorusi (m.in. przewodniczącą Związku Andżelikę Borys i publicystę Andrzeja Poczobuta). W 2021 roku władze Białorusi i Rosji podpisały kilka umów dotyczących wykorzystania rosyjskich portów bałtyckich do obsługi handlu zagranicznego Białorusi. Nowe umowy z Rosją miały osłabić współpracę gospodarczą Białorusi z Litwą. Następnie latem 2021 roku rząd Białorusi osłabił kontrolę granicy z Litwą, w celu przepuszczenia tysięcy emigrantów z Azji Centralnej na obszar Unii Europejskiej. Władze Ukrainy po raz pierwszy w historii jawnie poparły opozycję białoruską i opowiedziały się za wprowadzeniem sankcji. W odpowiedzi propaganda białoruska określała Ukrainę mianem groteskowego państwa, kultywującego pamięć o zbrodniach dokonanych przez Ukraińską Powstańczą Armię i dywizje SS-Galicja. Prezydent Ukrainy Wołodymyr Zełenski został nazwany amerykańską marionetką.
Po wyborach prezydenckich prawie sto osób odpowiedzialnych za prześladowanie protestujących i tłumienie demonstracji objęto zakazem wjazdu na obszar Unii Europejskiej. Po porwaniu Ramana Protasiewicza, w czerwcu 2021 roku Unia Europejska zabroniła lądowania, startów i przelotów samolotów białoruskich przewoźników nad swoim terytorium oraz zabroniła swoim liniom korzystania z przestrzeni powietrznej Białorusi. W przeciwieństwie do poprzednich sankcji, wprowadzonych m.in. po sfałszowaniu wyników wyborów prezydenckich w 2006 i 2010 roku i prześladowaniu opozycji sprzeciwiającej się fałszerstwom wyborczym, sankcje nałożone w latach 2020 i 2021 były bardziej dotkliwe gospodarczo. Państwa Unii Europejskiej, Stany Zjednoczone i Kanada uznały Swiatłanę Cichanouską za legalnego prezydenta Republiki Białorusi. Poprzez kanały informacyjne wzywała Białorusinów do kontynuowania protestów i innych form oporu przeciwko rządom Łukaszenki.
29 września 2020 roku Kanada i Wielka Brytania nałożyły sankcje gospodarcze i zakaz wyjazdu na ich terytorium prezydenta Alaksandra Łukaszenki i dziesięciu przedstawicieli jego administracji.

</doc>
<doc id="4883147" url="https://pl.wikipedia.org/wiki?curid=4883147" title="Stanisław Witkowski (chemik)">
Stanisław Witkowski (chemik)

Stanisław Witkowski – polski chemik, dr hab. nauk chemicznych, profesor Katedry Chemii Organicznej Wydziału Chemii Uniwersytetu w Białymstoku.
Życiorys.
Obronił pracę doktorską, 15 grudnia 2004 habilitował się na podstawie pracy zatytułowanej "Synteza i badania strukturalne pochodnych witaminy E". 28 lutego 2020 nadano mu tytuł profesora w zakresie nauk ścisłych i przyrodniczych. Został zatrudniony na stanowisku profesora nadzwyczajnego w Instytucie Chemii na Wydziale Biologicznum i Chemicznym Uniwersytetu w Białymstoku.
Jest profesorem Katedry Chemii Organicznej Wydziału Chemii Uniwersytetu w Białymstoku.

</doc>
<doc id="4883154" url="https://pl.wikipedia.org/wiki?curid=4883154" title="Elga Andersen">
Elga Andersen

Elga Andersen, właśc. Helga Hymmen (ur. 2 lutego 1935 w Dortmundzie, zm. 7 grudnia 1994 w Nowym Jorku) – niemiecka aktorka filmowa i telewizyjna. 

</doc>
<doc id="4883155" url="https://pl.wikipedia.org/wiki?curid=4883155" title="Stanisław Witkowski (ksiądz)">
Stanisław Witkowski (ksiądz)

Stanisław Witkowski MS (ur. 7 maja 1960 w Rzeszowie) – polski duchowny katolicki, biblista, dr hab., adiunkt Instytutu Nauk Biblijnych Wydziału Teologicznego Uniwersytetu Papieskiego Jana Pawła II w Krakowie, wykładowca w Seminarium Redemptoris Mater w Trieście (Włochy) i w Winnicy (Ukraina). W Dominikańskim Studium Filozofii i Teologii prowadzi wykłady „Apokalipsa. Listy do Kościołów”.
Życiorys.
Stanisław Witkowski jest absolwentem Papieskiej Akademii Teologicznej w Krakowie i Papieskiego Instytutu Biblijnego (Biblicum) w Rzymie. Święcenia prezbiteratu otrzymał w Dębowcu 25 maja 1986 z rąk bp. Mariana Jaworskiego. 17 grudnia 1999 obronił pracę doktorską „Dwa eschatologiczne obrazy Jeruzalem (Ap 21,1 – 22,5) jako opis niebiańskiego Kościoła”, a w 2012 na podstawie rozprawy „«Wielki Babilon» w Janowej Apokalipsie jako kryptonim imperialnego Rzymu oraz wrogiego Bogu świata” uzyskał stopień doktora habilitowanego. Do jego zainteresowań należy problematyka dotycząca zagadnień synoptycznych oraz kwestie z zakresu pism Jana Ewangelisty i teologii Pawła z Tarsu.
Zatrudniony na stanowisku adiunkta w Instytucie Nauk Biblijnych na Wydziale Teologicznym Uniwersytetu Papieskiego Jana Pawła II w Krakowie, jest wykładowcą na Katedrze Egzegezy Nowego Testamentu tej uczelni. Jest także wykładowcą w Seminariach Redemptoris Mater w Trieście (Włochy) i w Winnicy (Ukraina). W Dominikańskim Studium Filozofii i Teologii prowadzi zajęcia nt. „Apokalipsa. Listy do Kościołów”.
Publikacje.
Stanisław Witkowski jest autorem licznych monografii i artykułów:

</doc>
<doc id="4883156" url="https://pl.wikipedia.org/wiki?curid=4883156" title="Lipniki (przystanek kolejowy)">
Lipniki (przystanek kolejowy)

Lipniki (, ) – przystanek kolejowy w miejscowości Lipniki, w rejonie drohiczyńskim, w obwodzie brzeskim, na Białorusi. Leży na linii Homel - Łuniniec - Żabinka.
Przed II wojną światową istniała w tym miejscu mijanka.

</doc>
<doc id="4883157" url="https://pl.wikipedia.org/wiki?curid=4883157" title="Uskorienije">
Uskorienije

Uskorienije (, tłum. ‘przyspieszenie’) – nazwa reform w gospodarce Związku Socjalistycznych Republik Radzieckich przeprowadzonych w latach 1985–1987. Uskorienije wraz z pieriestrojką (przebudową) i głasnostią (jawnością) były programami zmian w polityce gospodarczo-społecznej ZSRR, przeprowadzanymi przez Sekretarza Generalnego KC KPZR Michaiła Gorbaczowa.
Cele.
Uskorienije miało na celu uzdrowienie systemu komunistycznego w ZSRR poprzez nadanie ustroju socjalistycznemu nowoczesnej formy w sferze życia społecznego, utrzymanie pozycji supermocarstwa i wyjścia z kryzysu gospodarczego. Osiągnięcie tych założeń miało być możliwe za sprawą wzmocnienia dyscypliny i kontroli procesów wytwórczych, ograniczenie biurokracji i poprawę organizacji w zakładach produkcyjnych. Według Gorbaczowa zniesienie ograniczeń miało uwolnić „pełny potencjał socjalizmu”.
Przebieg zmian w gospodarce ZSRR.
Uskorienije realizowano w latach 1985–1987. Początkowo stanowiło jedyną zasadniczą strategię, która miała umożliwić Związkowi Radzieckiemu dogonienie Zachodu, podczas gdy pieriestrojka i głasnost były strategiami pomocniczymi, umożliwiającymi szybsze wdrożenie uskorienija.
Uskorienije kładło nacisk na zwiększenie wzrostu gospodarczego ZSRR. Było to konieczne ze względu na postępującą degradację gospodarki. Zgodnie z programem przyspieszenia między innymi zmniejszono inwestycje w przemyśle zbrojeniowym na odnowienie parku maszynowego w ZSRR. Warunkiem sukcesu było osiągnięcie kompromisu ze Stanami Zjednoczonymi w sprawie rozbrojenia (zakończona sukcesem) oraz znalezienie źródeł finansowania reformy (zakończona niepowodzeniem). Możliwość pozyskania przez ZSRR środków finansowych ograniczył spadek światowych cen surowców energetycznych w 1986 roku.
Skutki.
Uskorienije nie przyniosło zamierzonych efektów między innymi w wyniku niedostosowania się urzędników do nowych zaleceń. Trzy reformy Gorbaczowa, choć nie dotyczyły bezpośrednio polityki narodowościowej Związku Radzieckiego, miały wpływ na ujawnienie się konfliktów etnicznych (między innymi w Górskim Karabachu).
W innych krajach bloku wschodniego wdrażano reformy wzorowane na uskorieniju, pieriestrojce i głasnosti.

</doc>
<doc id="4883158" url="https://pl.wikipedia.org/wiki?curid=4883158" title="Hubert Adamczyk">
Hubert Adamczyk

Hubert Adamczyk (ur. 23 lutego 1998 w Bydgoszczy) – polski piłkarz występujący na pozycji pomocnika w polskim klubie Arka Gdynia. W trakcie swojej kariery grał także w takich klubach, jak Cracovia, Olimpia Grudziądz, Wisła Płock oraz GKS Tychy. Były młodzieżowy reprezentant Polski.
Kariera klubowa.
Początki kariery.
Adamczyk swoją karierę zaczął w Zawiszy Bydgoszcz. W 2012 zaczął być obserwowany przez pracujących dla Chelsea skautów, Janusza i Bartosza Olędzkich, zaś dwa lata później, w lipcu 2014, został zawodnikiem akademii londyńskiego klubu. Wcześniej zainteresowanie jego osobą wyrażały też Legia Warszawa, Lech Poznań oraz Liverpool. Polak przez pierwsze pół roku po przenosinach do Londynu nie mógł jednak rozgrywać oficjalnych spotkań, gdyż z przyczyn formalnych nie otrzymał na to zgody od FIFA.
W styczniu 2015 Adamczyk zadebiutował w zespole do lat 21 wchodząc na boisko na ostatnie 20 minut spotkania Premier League International Cup z FC Porto. Z kolei w lutym tego samego roku zaczął odbywać pod wodzą ówczesnego trenera José Mourinho treningi z członkami pierwszej drużyny. 3 lipca 2015 Polak podpisał z Chelsea pierwszy profesjonalny kontrakt. Kilka miesięcy później miał zostać wypożyczony do Brøndby IF, do czego finalnie nie doszło. Ostatecznie też Adamczyk nigdy nie zadebiutował w pierwszej drużynie angielskiego klubu.
Cracovia i wypożyczenie do Olimpii Grudziądz.
W pewnym momencie Adamczyk otrzymał ofertę m.in. od Legii Warszawa. Ostatecznie jednak 15 stycznia 2016 został nowym zawodnikiem Cracovii, z którą podpisał trzyletnią umowę. W barwach klubu zadebiutował 6 marca tego samego roku zmieniając Jakuba Wójcickiego w 88. minucie przegranego 1:2 meczu Ekstraklasy z Lechem Poznań. Był to jego ostatni występ w pierwszym zespole w sezonie 2015/16, gdyż potem częściej grał w trzecioligowych rezerwach. 4 grudnia 2016 Adamczyk po raz pierwszy wyszedł w podstawowym składzie Cracovii i pozostał na boisku do 61. minuty zremisowanego 1:1 spotkania Ekstraklasy z Górnikiem Łęczna. W sumie w koszulce Cracovii wystąpił w sześciu meczach ligowych.
31 sierpnia 2017 Adamczyk został wypożyczony na rok do pierwszoligowej Olimpii Grudziądz. 8 września tego samego roku zadebiutował w barwach klubu zmieniając Daniela Ferugę w 78. minucie wygranego 1:0 meczu I ligi z Ruchem Chorzów. 24 kwietnia 2018 w 51. minucie zremisowanego 2:2 spotkania ligowego ze Stalą Mielec zdobył natomiast swoją pierwszą bramkę w barwach klubu, która była jednocześnie jego pierwszym golem w seniorskim futoblu. W sumie w sezonie 2017/18 wystąpił w barwach klubu w 18 meczach zdobywając przy tym jednego gola, ale nie uchronił klubu przed spadkiem.
Wisła Płock i wypożyczenie do GKS-u Tychy.
Po zakończeniu sezonu 2017/18 Adamczyk powrócił do Cracovii, ale 31 sierpnia 2018 został sprzedany do Wisły Płock, skąd od razu wypożyczono go do pierwszoligowego GKS-u Tychy. W barwach tego klubu zadebiutował 8 września zmieniając kontuzjowanego Kacpra Piątka w 41. minucie przegranego 1:4 meczu I ligi z Bytovią Bytów. Tydzień później zdobył premierową bramkę dla GKS-u w 67. minucie zremisowanego 2:2 spotkania ligowego ze Podbeskidziem Bielsko-Biała. 26 września po raz pierwszy w karierze wystąpił w Pucharze Polski, a także strzelił gola podczas przegranego 1:2 meczu w Legionovią Legionowo. Z kolei 13 października dwukrotnie pokonał bramkarza Wigier Suwałki podczas zremisowanego 2:2 spotkania ligowego. Ostatecznie sezon 2018/19 zakończył z 27 występami oraz 7 golami, będąc drugim najskuteczniejszym strzelcem GKS-u.
Latem 2019 Adamczyk wrócił do Wisły Płock i udał się wraz z nią na przedsezonowe zgrupowanie w Grodzisku Mazowieckim. Jednakże podczas sparingowego meczu z AEK Larnaka musiał opuścić boisko w 25. minucie z powodu kontuzji. 1 października przeszedł on zabieg szycia łąkotki w prawym kolanie, a po kilku tygodniach rozpoczął rehabilitację. Do gry powrócił 23 lutego 2020 – wtedy też zadebiutował w barwach Wisły zmieniając Torgila Gjertsena w 83. minucie zremisowanego 1:1 meczu ligowego z Zagłębiem Lubin. 6 lipca w 68. minucie wygranego 1:0 spotkania ligowego z Górnikiem Zabrze zdobył natomiast swoją pierwszą bramkę w barwach klubu oraz w Ekstraklasie, zapewniając tym samym Wiśle utrzymanie. Sezon 2019/20 zakończył z 11 występami na koncie oraz 1 bramką.
Arka Gdynia.
Latem 2020 pojawiły się informacje, że Adamczyk dołączy do Arki Gdynia. Ostatecznie jednak 14 lipca przedłużył on kontrakt z Wisłą do 30 czerwca 2021. 16 maja 2021 Wisła oficjalnie potwierdziła, że Adamczyk znalazł się gronie piłkarzy, których umowy nie zostaną przedłużone. Cztery dni później zawodnik na trzy lata związał się z Arką.

</doc>
<doc id="4883161" url="https://pl.wikipedia.org/wiki?curid=4883161" title="Ogdemier (przystanek kolejowy)">
Ogdemier (przystanek kolejowy)

Ogdemier (, ) – przystanek kolejowy w miejscowości Ogdemier, w rejonie drohiczyńskim, w obwodzie brzeskim, na Białorusi. Leży na linii Homel - Łuniniec - Żabinka.

</doc>
<doc id="4883174" url="https://pl.wikipedia.org/wiki?curid=4883174" title="Uskorienie">
Uskorienie



</doc>
<doc id="4883178" url="https://pl.wikipedia.org/wiki?curid=4883178" title="Dorian Harewood">
Dorian Harewood

Willie Dorian Harewood (ur. 6 sierpnia 1950 w Dayton) – amerykański aktor filmowy, telewizyjny i głosowy. Jego znakiem rozpoznawczym jest niski głos.
Życiorys.
Wczesne lata.
Urodził się w Dayton w Ohio jako syn Estelle Olivii i Emersona MacAulaya Harewoodów. Wychowywał się z pięciorgiem rodzeństwa, dwoma braćmi – Emersonem i Philipem oraz trzema siostrami – Theolandą, Floranne i Lawandą. W 1972 ukończył Konserwatorium Muzyczne na Uniwersytecie w Cincinnati.
Kariera.
W 1971 przyjął zastępstwo na Broadwayu w roli Valentine’a w komedii Williama Shakespeare’a "Dwaj panowie z Werony". W 1975 odniósł sukces i otrzymał nagrodę Theatre World za rolę Clarence’a w przedstawieniu "Nie oddzwaniaj". W 1976 wystąpił jako Carlyle w produkcji off-Broadwayowskiej "Chorągiewki" ("Streamers") autorstwa Davida Rabe’a w reżyserii Mike’a Nicholsa.
W miniserialu ABC "" ("Roots: The Next Generations", 1979) został obsadzony w roli Simona Haleya, ojca autora Alexa Haleya. W biograficznym dramacie telewizyjnym "Historia Jessego Owensa" ("The Jesse Owens Story", 1984) zagrał autentyczną postać sportowca olimpijskiego Jessego Owensa. Za rolę saksofonisty jazzowo–bluesowego Clarence’a „Cool Papa” Charlestona w serialu NBC "Odlecieć stąd" ("I’ll Fly Away", 1992) został uhonorowany nagrodą NAACP Image Awards.
Życie prywatne.
14 lutego 1979 ożenił się z Nancy Harewood. Mają córkę Olivię i syna Johna.

</doc>
<doc id="4883187" url="https://pl.wikipedia.org/wiki?curid=4883187" title="Vetra VBR4">
Vetra VBR4



</doc>
<doc id="4883190" url="https://pl.wikipedia.org/wiki?curid=4883190" title="Maciej z Koła">
Maciej z Koła

Maciej z Koła (ur. ok. 1375 w Kole, zm. 1441) – polski duchowny katolicki, rektor Akademii Krakowskiej, profesor teologii i prawnik. Kanonik wieluński, uniejowski i poznański, prałat kolegiaty w Skalbmierzu.
Życiorys.
Pochodzenie i wykształcenie.
Był synem Marcina, najprawdopodobniej mieszczanina kolskiego. Dokładna data urodzin Macieja z Koła nie jest znana, lecz przyjmuje się, że przyszedł na świat około 1375. Studiował na Wydziale Sztuk Wyzwolonych Uniwersytetu Praskiego, gdzie w 1395 zdobył tytuł bakałarza, a 4 lata później magistra sztuk. Przypuszcza się, że mógł podjąć także studia medyczne lub prawnicze. 
Działalność uniwersytecka w Krakowie.
Najprawdopodobniej w 1403 rozpoczął pracę jako wykładowca na krakowskim Wydziale Sztuk oraz opiekun biblioteki uniwersyteckiej. W tym samym czasie studiował również prawo kanoniczne. Po 1405 uzyskał stopień bakałarza, a w 1408 lub 1414 licencjata prawa kanonicznego. Jego promotorem był Stanisław ze Skarbimierza. Najprawdopodobniej nie odbył promocji doktorskiej, gdyż do 1435 tytułował się stopniem licencjata, a ze stopniem doktora wystąpił w źródłach tylko raz: w 1439. Najprawdopodobniej około 1417 uzyskał stopień bakałarza na Wydziale Teologii, a 10 lipca 1428 uzyskał tam doktorat. 
W semestrze zimowym 1423/24 pełnił funkcję rektora Akademii Krakowskiej.
Działalność religijna.
W latach 1403 i 1408 był proboszczem w Mąkolnie. W 1403 zasiadał w wieluńskiej kapitule kolegiackiej, skąd prawdopodobnie 5 lat później przeszedł do kapituły w Uniejowie. W tym samym roku otrzymał prowizję papieską na altarię św. Leonarda w krakowskiej katedrze oraz rezerwację kanonikatu w tamtejszej kapitule katedralnej. 
W latach 1411–12 był zastępcą Michała z Krowicy w krakowskim sądzie biskupim. Przed 10 lipca 1426 został kanonikiem w poznańskiej kapitule katedralnej, w posiedzeniach której brał udział w latach 1431−34. W 1435 ufundował przy kaliskiej kolegiacie Wniebowzięcia NMP kolegium mansjonarzy.
Na początku tego samego roku objął również prałaturę – kustodię w kolegiacie w Skalbmierzu. Na przełomie 1439 i 1440 przeniósł się w wyniku zamiany z kapituły poznańskiej do kapituły w Uniejowie.
Twórczość.
Twórczość naukowa Macieja z Koła nie jest znana, a jego dzieła najprawdopodobniej się nie zachowały. Znane są natomiast rękopisy prac drobnych, noty i glosy. Przypisuje mu się noty prawnicze do tekstów m.in. Bonifacego VIII, Jana z Lignano i innych uczonych.
Oprócz tego przypisuje mu się także głosy i noty w rękopisach zawierających traktaty astrologiczne i medyczne. Poza tym w rękopisie zawierającym "De proprietatibus rerum" Bartłomieja Anglika umieścił własny, polsko-łacińsko-niemiecki słownik nazw roślin. Jego komentarze zidentyfikowano również w dziełach teologicznych takich autorów jak: Hieronim ze Strydonu, Henryk z Langenstein, Bernard z Clairvaux czy Tomasz z Akwinu i Piotr Lombard. Maria Kowalczyk przypisuje mu także autorstwo kazania o Stanisławie ze Szczepanowa pod tytułem "Talis decebat, ut esset nobis pontifex" oraz prawdopodobnie również mowy "Sobrii estote". Wszystkie posiadane przez siebie dzieła podarował pod koniec życia bibliotece uniwersyteckiej.
Śmierć.
Maciej z Koła zmarł najprawdopodobniej na przełomie września i października 1441. Zachowała się mowa, którą na pogrzebie wygłosił Bartłomiej z Radomia, datowana na tydzień po niedzieli 1 października 1441.

</doc>
<doc id="4883192" url="https://pl.wikipedia.org/wiki?curid=4883192" title="Mecz piłkarski Rosja – Ukraina (1999)">
Mecz piłkarski Rosja – Ukraina (1999)

Mecz piłkarski Rosja – Ukraina – mecz piłki nożnej rozegrany 9 października 1999 roku w Moskwie na stadionie Łużniki pomiędzy drużynami Rosji i Ukrainy. Był to ostatni mecz obu zespołów w grupie 4 eliminacji do Mistrzostw Europy w Piłce Nożnej 2000. 
Tło i przebieg.
Reprezentacje Rosji i Ukrainy przed tym spotkaniem formalnie zmierzyły się ze sobą tylko raz, 5 września 1998 w meczu pierwszej kolejki fazy grupowej tych eliminacji na Stadionie Olimpijskim w Kijowie (we wcześniejszych latach piłkarze rosyjscy i ukraińscy grali w barwach dwóch reprezentacji piłkarskich: Związku Radzieckiego, a następnie Wspólnoty Niepodległych Państw). Ukraińcy wygrali to spotkanie 3:2. Ponownie te dwie ekipy spotkały się w ostatniej, dziesiątej serii gier.
9 października na Stadion Łużniki przyszło prawie 80 000 kibiców, w tym mer Moskwy Jurij Łużkow, premier kraju Władimir Putin, Władimir Żyrinowski, czy Giennadij Sielezniow. Drużyna rosyjska przeważała przez większą część meczu, jednak to co najistotniejsze dla jego przebiegu wydarzyło się w ciągu ostatnich piętnastu minut czasu podstawowego. Najpierw w 75 minucie Walerij Karpin dał Sbornej prowadzenie, a dwanaście minut później Filimonow popełnił błąd przy próbie interwencji po strzale Andrija Szewczenki z rzutu wolnego, de facto wrzucając piłkę do własnej bramki. Mecz zakończył się wynikiem 1:1, dzięki czemu Ukraina awansowała do baraży (które później przegrała z reprezentacją Słowenii), a Rosjanie zajęli trzecie miejsce w grupie. 
Tabela finałowa.
Źródło: UEFA

</doc>
<doc id="4883198" url="https://pl.wikipedia.org/wiki?curid=4883198" title="1 Gwardyjska Brygada Rakietowa">
1 Gwardyjska Brygada Rakietowa

1 Gwardyjska Orszańska Brygada Rakietowa, ros. 1-я гвардейская ракетная Оршанская орденов Суворова и Кутузова бригада - związek taktyczny Sił Zbrojnych ZSRR i FR.
Historia.
8 lipca 1920 roku w składzie 48 Dywizji Strzeleckiej sformowany został dywizjon artylerii ciężkiej. Dywizjon został następnie przeformowany w 75 Gwardyjski Pułk Artylerii i 14 Gwardyjską Brygadę Artylerii Ciężkiej. Brygada swój chrzest bojowy przeszła pod Wajnikołą w lipcu 1941 roku. II Wojnę Światową zakończyła z tytułem wyróżniającym „Gwardyjska”, nazwą wyróżniającą „Orszańska” (za przełamanie obrony niemieckiej pod Orszą w 1944 roku), Orderem Suworowa (za walki o Królewiec w 1945 roku) i Kutuzowa. Po wojnie brygada stacjonowała w m. Dołgorukowo w obwodzie kaliningradzkim. W 1960 roku przekształcono ją w 114 Brygadę Rakiet Operacyjno-Taktycznych i przezbrojono w rakiety 9K72 Elbrus (SS-1c/d Scud), a następnie 9K79-1 Toczka (SS-21). W 1966 roku brygadę przemieszczono do Bornego Sulinowa i włączono w skład Północnej Grupy Wojsk. Z terytorium Polski wyprowadzono ją w lipcu 1991 roku i przemieszczono do Krasnodaru, włączając w skład 49 Armii Ogólnowojskowej jako 1 Gwardyjską Orszańską Brygadę Rakiet Operacyjno-Taktycznych. Od 2012 roku brygada stacjonuje w m. Molkino w Kraju Krasnodarskim. Brygada wyposażona jest w zestawy rakietowe 9K720 Iskander.
Skład brygady.
Na koniec lat 80:
Na rok 2020: 

</doc>
<doc id="4883201" url="https://pl.wikipedia.org/wiki?curid=4883201" title="Kolej leśna Schorfheide">
Kolej leśna Schorfheide

Kolej leśna Schorfheide (niem. "Waldbahn Schorfheide") – rozebrana wąskotorowa kolej leśna o rozstawie szyn 600 mm, funkcjonująca w przeszłości na terenach lasów puszczy Schorfheide w Brandenburgii, na północ od Berlina. Największymi stacjami na linii były: Höpe na zachodzie, Döllnkrug nad jeziorem Großdöllner (niem. "Großdöllner See") na północnym wschodzie i Werblinersee na południowym wschodzie.
Historia.
W 1882, z inicjatywy Forstmeistera von Hövel, wybudowano pierwsze torowiska o rozstawie szyn 600 mm w systemie kolei polowej, od złoża Michen nad Werbellinsee do kompleksów leśnych Schorfheide. Koleją tą wywożono drewno z lasów państwowych. Zadania te powierzono kilku przedsiębiorstwom kolejowym. Spodziewano się, że sprzedaż drewna z okolic Michen przyniesie znaczne dochody lasom pruskim, w związku z czym kolej cieszyła się wsparciem urzędników cesarskich. Podobne linie kolejowe zostały zbudowane w pobliżu Bad Freienwalde i Eggesin.
2 maja 1884 otwarto pierwszą, sześciokilometrową linię stałego toru wraz z jednym kilometrem torowiska patentowego. Tor patentowy (przenośny) mógłby, jeśli byłoby to konieczne, być szybko przekładany w obszarze pozyskiwania drewna.
Gwałtowna rozbudowa sieci nastąpiła począwszy od 1895 i odbywała się pod kierownictwem brygad kolejowych armii pruskiej. Funkcjonowanie kolei leśnej służyło również wojsku - ćwiczono tu rekrutów w zakresie obsługi kolei, naprawy sprzętu, obsługi maszyn i prac drzewnych. W 1904 zbudowano linię do kamieniołomów w pobliżu Grimnitz i Althüttendorf (być może z inicjatywy administracji leśnej). Linię tę połączono z trasą kolei leśnej. Uzyskany materiał budowlany był używany do dalszej rozbudowy kolei leśnych, a także dróg publicznych. Linia ta pozostawała w eksploatacji do 1917. W latach 1904 i 1905 były na kolei próbnie użytkowane lokomotywy benzolowe, które sprawdziły się i zostały potem zakupione. Wcześniej używano trakcji konnej. Konie były w stanie uciągnąć od 20 do 25 metrów sześciennych drewna w jednym pociągu. Lokomotywy benzolowe ciągnęły od 120 do 150 metrów sześciennych drewna, wymagając jednak lepszego podtorza. W 1908 dobudowano linię w kierunku rzeki Haweli. Na części trasy administracja leśna była wyposażona w system telefoniczny. W pobliżu leśniczówki Pötze zbudowano stację techniczną. Do 1910 ułożono co najmniej 61 km torowisk, na których częściowo zamontowano szyny i podkłady z tras, które istniały przed 1896. Docelowo sieć miała liczyć 75 km. Do poszczególnych odcinków kolei leśnej dobudowywały swoje bocznice lokalne przedsiębiorstwa, m.in. tartak Vogelsang, cegielnia Roth (z koleją polową o długości 1,5 km do wyrobiska gliny po drugiej stronie jeziora Werbellin), żwirownia Baumann w Althüttendorf (z własną siecią kolejową o długości 7,5 km, pomiędzy wyrobiskami kamienia, a żwirownią, np.do Groß Ziethen - system ten działał do lat 60. XX wieku), tartak Joachimsthal, tartak Groß Schönebeck, tartak Liebenwalde, cegielnia w rejonie złoża Burgwall i inne.
Kryzys sprzedaży drewna w latach 1912-1913 doprowadził do pierwszego ograniczenia rozmiarów sieci i demontaży niektórych odcinków. Po I wojnie światowej wojsko utraciło zainteresowanie koleją, nie mogła też ona liczyć na przychylność urzędników cesarskich, jak to miało miejsce wcześniej. Od 1925 działalność przewozowa została znacznie ograniczona, co mogło być spowodowane wyeksploatowaniem systemu. Istnieje również przypuszczenie, że istnienie kolei w pobliżu siedziby Hermanna Göringa w Carinhall, nie podobało się temu nazistowskiemu dygnitarzowi, który chciał zachować dziki charakter Schorfheide. Ostatecznie sieć została zamknięta w 1936.
Tabor.
Na kolei użytkowane były następujące lokomotywy:
Pozostałości.
Do czasów obecnych nie przetrwały żadne odcinki kolei. Czytelne w terenie są natomiast pozostałości starotorza i nasypów m.in. pomiędzy Vogelsang i Steinfeld.

</doc>
<doc id="4883206" url="https://pl.wikipedia.org/wiki?curid=4883206" title="Ellenfeldstadion">
Ellenfeldstadion

Ellenfeldstadion – stadion piłkarski w Neunkirchen, w Niemczech. Został otwarty w 1912 roku. Może pomieścić 18 000 widzów. Swoje spotkania rozgrywają na nim piłkarze klubu Borussia Neunkirchen.
Historia.
W listopadzie 1911 roku Borussia Neunkirchen wydzierżawiła od właściciela miejscowego browaru zamkowego, Otto Schmidta, teren pod budowę własnego boiska. Pierwszy mecz rozegrano na nim 7 kwietnia 1912 roku przeciwko drużynie piłkarskiej 105 Regimentu Piechoty ze Strasburga (6:3), ale oficjalne otwarcie stadionu miało miejsce 14 lipca 1912 roku, kiedy to na obiekcie rozegrano „Narodowe Gry Olimpijskie” z udziałem 22 reprezentacji z całego Cesarstwa Niemieckiego.
14 lipca 1920 roku gospodarze rozegrali mecz towarzyski z odbywającym tournée po Niemczech, Szwajcarii i Terytorium Saary węgierskim MTK Budapeszt (2:3). Spotkanie to obejrzało rekordowe wówczas 10 000 widzów, co było impulsem do wybudowania dużej, częściowo zadaszonej, drewnianej trybuny, otwartej w 1921 roku. Trybuna ta spłonęła w grudniu 1928 roku. Ubezpieczyciel wypłacił odszkodowanie, jednak pod warunkiem wykorzystania środków na budowę nowej trybuny. Nową, betonową trybunę główną z zapleczem socjalnym, szatniami i prysznicami oddano do użytku wiosną 1930 roku. Koszt jej budowy znacznie przekroczył kwotę odszkodowania oraz możliwe wpływy z biletów i w 1932 roku Borussia stanęła na krawędzi bankructwa. Z pomocą finansową klubowi przyszło wówczas dwóch miejscowych kupców żydowskich.
W 1948 roku Borussia skorzystała z prawa pierwokupu i stała się właścicielem terenu, na którym stał stadion. W latach 50. XX wieku stadion został zmodernizowany, a po jego wschodniej stronie stanęła hala sportowa, która odtąd jest elementem krajobrazu obiektu. Po awansie Borussii do Bundesligi w 1964 roku dokonano rozbudowy obiektu. Wybudowano wówczas nowe, istniejące do dziś, betonowe trybuny od strony południowej (powiększenie trybuny głównej) i za zachodnią bramką. Borussia spędziła ogółem trzy sezony w Bundeslidze: 1964/1965, 1965/1966 i 1967/1968. Choć przed II wojną światową klub borykał się z problemami finansowymi, po wojnie środki płynące z prężnie działającego w mieście przemysłu ciężkiego pozwoliły na osiągnięcie sukcesów sportowych i rozwój infrastruktury. Upadek przemysłu ciężkiego spowodował jednak regres sportowy i organizacyjny. W 1990 roku zadłużona Borussia sprzedała stadion miastu.
W 2002 roku nad trybuną główną powstało nowe zadaszenie, zainstalowano na niej również 2300 plastikowych krzesełek. W planach były dalsze modernizacje, ale na przeszkodzie stanęły problemy finansowe. 30 sierpnia 2003 roku w meczu 1/32 finału Pucharu Niemiec Borussia zmierzyła się na własnym obiekcie z Bayernem Monachium. W odpowiedzi na ogromne zainteresowanie, po stronie północnej postawiono dodatkowe, tymczasowe trybuny. Stadion zapełnił się w komplecie (spotkanie obejrzało z trybun 23 400 widzów), ale Bayern wygrał po jednostronnym pojedynku 5:0.

</doc>
<doc id="4883207" url="https://pl.wikipedia.org/wiki?curid=4883207" title="Wydział Prawa, Administracji i Zarządzania Uniwersytetu Jana Kochanowskiego w Kielcach">
Wydział Prawa, Administracji i Zarządzania Uniwersytetu Jana Kochanowskiego w Kielcach



</doc>
<doc id="4883216" url="https://pl.wikipedia.org/wiki?curid=4883216" title="Itziar Castro">
Itziar Castro

Itziar Castro (ur. 14 lutego 1977) – hiszpańska aktorka, znana z roli Goyi w serialu Uwięzione. Była nominowana do nagrody Goya.

</doc>
<doc id="4883220" url="https://pl.wikipedia.org/wiki?curid=4883220" title="Zillya!">
Zillya!

Zillya! – oprogramowanie antywirusowe, którego producentem jest ukraińska firma ALLIT Service LLC. Firma oferuje podstawową ochronę antywirusową (w postaci programu Zillya! Antivirus) oraz bardziej rozbudowane pakiety bezpieczeństwa: Zillya! Internet Security i Zillya! Total Security. Oprogramowanie zostało stworzone w 2009 r.
Na Ukrainie oprogramowanie Zillya! liczy 0,5 mln aktywnych instalacji, z czego większość to instalacje darmowej wersji produktu.

</doc>
<doc id="4883228" url="https://pl.wikipedia.org/wiki?curid=4883228" title="Bitwa o Zambrów">
Bitwa o Zambrów



</doc>
<doc id="4883230" url="https://pl.wikipedia.org/wiki?curid=4883230" title="Biblia Germanica">
Biblia Germanica

Biblia Germanica, także Biblia Kobergera – dziewiąta edycja Pisma Świętego w języku niemieckim, w dialekcie wysokoniemieckim. Została wydrukowana w Norymberdze w roku 1483 roku przez Antona Kobergera. Powszechnie nazywana również Biblią Kobergera. Najbardziej okazałe graficznie niemieckie wydanie Pisma Świętego w czasach poprzedzających Reformację.
Opis.
Biblia Germanica została opublikowana w Norymberdze 17 lutego 1483 roku u Antona Kobergera, w jednej z największych drukarni w XV wieku. Była wydana w dwóch tomach w formacie "in folio". Ta edycja Pisma Świętego należąca do inkunabułów opierała się podobnie jak inne ówczesne wydania niemieckie na Biblii Mentelina. Wydanie miało nakład 1500 egzemplarzy. Zawierała ona 109 drzeworytów czym wyróżniała się pośród innych wczesnych niemieckich wydań Pisma Świętego. Strony tej edycji zostały ponumerowane.
Biblia Germanica została opublikowana w trzech wersjach: pierwsza zawierała drzeworyty niekolorowane, druga miała drzeworyty kolorowane ręcznie, a trzecia wersja „"de luxe"” posiadała specjalnie dobrane kolory oraz pierwszy inicjał każdej księgi biblijnej iluminowany. Scena stworzenia na piątej karcie pierwszego tomu jest zarówno ręcznie kolorowana, jak i iluminowana. Drewniane formy użyte do wydrukowania ilustracji w Biblii Kobergera pochodzą bezpośrednio z Biblii wydrukowanych w Kolonii przez Heinricha Quentella w 1478 i 1479 roku. Ich autorem był anonimowy twórca znany jako Mistrz Biblii Kolońskich.
Anton Koberger od 1477 wydał co najmniej 15 edycji "Biblia Latina" lecz tylko jedną edycję Pisma Świętego w języku niemieckim (1483). Wynikało to z oficjalnego zakazu wydawania Pisma Świętego w językach narodowych który w roku 1485 wydał arcybiskup
Moguncji Berthold von Henneberg.

</doc>
<doc id="4883234" url="https://pl.wikipedia.org/wiki?curid=4883234" title="Fanny La Fan">
Fanny La Fan



</doc>
<doc id="4883236" url="https://pl.wikipedia.org/wiki?curid=4883236" title="Michelle Dubois">
Michelle Dubois



</doc>
<doc id="4883237" url="https://pl.wikipedia.org/wiki?curid=4883237" title="Monsieur Alphonse">
Monsieur Alphonse



</doc>
<doc id="4883238" url="https://pl.wikipedia.org/wiki?curid=4883238" title="Denise Laroque">
Denise Laroque



</doc>
<doc id="4883239" url="https://pl.wikipedia.org/wiki?curid=4883239" title="Kurt von Strohm">
Kurt von Strohm



</doc>
<doc id="4883240" url="https://pl.wikipedia.org/wiki?curid=4883240" title="Erich von Klinkerhoffen">
Erich von Klinkerhoffen



</doc>
<doc id="4883241" url="https://pl.wikipedia.org/wiki?curid=4883241" title="Hans Geering">
Hans Geering



</doc>
<doc id="4883242" url="https://pl.wikipedia.org/wiki?curid=4883242" title="Carstairs">
Carstairs



</doc>
<doc id="4883243" url="https://pl.wikipedia.org/wiki?curid=4883243" title="Stray Sheep">
Stray Sheep

STRAY SHEEP – piąty album studyjny japońskiego piosenkarza Kenshiego Yonezu, wydany w Japonii 5 sierpnia 2020 roku, pierwszy wydany przez SME Records. Ukazał się w trzech wersjach: regularnej i trzech limitowanych. Osiągnął 1 pozycję w rankingu Oricon i pozostał na liście przez 97 tygodni. W pierwszym tygodniu sprzedał się w liczbie kopii, a łącznie – egzemplarzy. Zdobył status płyty Milion.
Piosenka „Kanden” została wykorzystana jako piosenka przewodnia TV dramy "MIU404" stacji TBS. „Umi no yūrei” została wykorzystana jako piosenka przewodnia filmu anime "Kaijū no kodomo".
Lista utworów.
Wszystkie utwory zostały napisane i skomponowane przez Kenshiego Yonezu. 

</doc>
<doc id="4883244" url="https://pl.wikipedia.org/wiki?curid=4883244" title="Friedrich Kayßler">
Friedrich Kayßler



</doc>
<doc id="4883245" url="https://pl.wikipedia.org/wiki?curid=4883245" title="Parafia św. Moniki w Kajkowie">
Parafia św. Moniki w Kajkowie

Parafia świętej Moniki w Kajkowie – parafia rzymskokatolicka znajdująca się w archidiecezji warmińskiej, w dekanacie Ostróda – Wschód.

</doc>
<doc id="4883248" url="https://pl.wikipedia.org/wiki?curid=4883248" title="Maria Recamier">
Maria Recamier



</doc>
<doc id="4883249" url="https://pl.wikipedia.org/wiki?curid=4883249" title="Louise (’Allo ’Allo!)">
Louise (’Allo ’Allo!)



</doc>
<doc id="4883250" url="https://pl.wikipedia.org/wiki?curid=4883250" title="Hubert Gruber">
Hubert Gruber



</doc>
<doc id="4883251" url="https://pl.wikipedia.org/wiki?curid=4883251" title="Helga Geerhart">
Helga Geerhart



</doc>
<doc id="4883254" url="https://pl.wikipedia.org/wiki?curid=4883254" title="Engelbert von Smallhausen">
Engelbert von Smallhausen



</doc>
<doc id="4883255" url="https://pl.wikipedia.org/wiki?curid=4883255" title="Leopold von Flockenstuffen">
Leopold von Flockenstuffen



</doc>
<doc id="4883257" url="https://pl.wikipedia.org/wiki?curid=4883257" title="Parafia św. Benedykta Opata w Lubajnach">
Parafia św. Benedykta Opata w Lubajnach

Parafia świętego Benedykta Opata w Lubajnach – parafia rzymskokatolicka znajdująca się w archidiecezji warmińskiej, w dekanacie Ostróda – Wschód.

</doc>
<doc id="4883262" url="https://pl.wikipedia.org/wiki?curid=4883262" title="Chevrolet Trailblazer">
Chevrolet Trailblazer



</doc>
<doc id="4883264" url="https://pl.wikipedia.org/wiki?curid=4883264" title="Bitwa pod Glinianką">
Bitwa pod Glinianką

Bitwa pod Glinianką – walki polskiego 62 pułku piechoty ppłk. Władysława Grabowskiego z pododdziałami sowieckich 8., 10. i 17 Dywizji Strzelców w czasie pościgu prowadzonego w ramach operacji warszawskiej.
Sytuacja ogólna.
4 lipca 1920 ruszyła II ofensywa sowieckiego Frontu Zachodniego pod hasłem: "Na zachodzie ważą się losy wszechświatowej rewolucji – po trupie Polski wiedzie droga do wszechświatowego pożaru... Na Wilno – Mińsk – Warszawę – marsz!". W pierwszej dekadzie lipca przełamany został front polski nad Autą, a wojska Frontu Północno-Wschodniego gen. Stanisława Szeptyckiego cofały się pod naporem ofensywy czerwonoarmistów Michaiła Tuchaczewskiego.
Kolejne próby zatrzymania wojsk sowieckich prących na zachód nie przynosiły spodziewanych rezultatów. Obchodzący ugrupowanie obronne od północy 3 Korpus Kawalerii Gaja wymuszał dalszy odwrót wojsk polskich. Tempo natarcia wojsk sowieckich, jak na owe czasy, wydawało się oszałamiające i wynosiło ok. 20–30 km na dobę.
Wojsko Polskie traciło kolejno „linię dawnych okopów niemieckich”, linię Niemna i Szczary, czy wreszcie linię Bugu. Wojska polskie cofały się nadal, a kolejną naturalną przeszkodą terenową dogodną do powstrzymania sowieckiej ofensywy była Wisła. W godzinach wieczornych 6 sierpnia Naczelne Dowództwo Wojska Polskiego wydało rozkaz do przegrupowania i reorganizacji wojsk.
16 sierpnia ruszyła kontrofensywa znad Wieprza. Zmieniło to radykalnie losy wojny. Od tego momentu Wojsko Polskie było w permanentnej ofensywie.
15 Dywizja Piechoty gen. Władysława Junga uderzyła z położenia obronnego na przedmościu warszawskim.
Walki pod Glinianką.
17 sierpnia dowódca 15 Dywizji Piechoty gen. Władysław Jung postawił zadanie, by 62 pułk piechoty wzmocniony 5 baterią 15 pułku artylerii polowej przegrupował się do Glinianki. Maszerujący w awangardzie I batalion por. Teofila Lorka osiągnął wieczorem Gliniankę. Jego 3 kompania zorganizowała ubezpieczenie postoju, a reszta batalionu zajęła kwatery w wiosce. Około 22.00 wieś zaatakowały, wycofujące się spod Warszawy, silne oddziały sowieckie. Zaskoczony batalion został wyparty z Glinianki, utracił cały tabor i dwa ckm-y.
Po uporządkowaniu pododdziałów dowódca I batalionu wyprowadził kontratak i odbił wioskę. Podczas szturmu poległ sierżant Jan Koper i 4 szeregowców. Godzinę później z dworu Glinianka wyszedł kolejny sowiecki atak i Polacy ponownie zostali wyparci z wioski. Porucznik Lorek obsadził 4 kompanią sierż. Michała Nowaka drogi prowadzące z Glinianki na wschód, a sam z resztą batalionu postanowił obejść wieś od południa i dołączyć do głównych sił pułku. Pod Glinianką pozostała także grupa piechurów z różnych pododdziałów. Oddział ten z własnej inicjatywy zajął stanowiska na północ od Glinianki i stąd ostrzeliwał nieprzyjaciela ogniem broni maszynowej. W tym czasie II i III batalion 62 pp zostały zatrzymane ogniem prowadzonym z dworu Glinianka. Dowódca 62 pp ppłk Władysław Grabowski wydał rozkaz natychmiastowego uderzenia na Gliniankę III batalionem i dwoma kompaniami II batalionu. Wzmocnił też swój I batalion oddziałem zwiadowców. W Woli Karczewskiej batalion por. Lorka zaatakował napotkany oddział sowieckiej kawalerii, rozproszył go i zadał mu poważne straty.
O świcie 18 sierpnia wieś i dwór Glinianka od zachodu zaatakowały siły główne 62 pułku piechoty. Atak poprzedziła nawała ogniowa dziewiętnastu ckm i 5 baterii 15 pułku artylerii polowej kierowana przez podporucznika Stefana Eitnera. W pierwszym rzucie uderzył III batalion porucznika Kazimierza Szcześniaka. Wykorzystując zamieszanie w szeregach nieprzyjaciela, dowódca I/62 pp por. Lorek uderzył na dwór od południa. Zaatakowani z dwóch stron Sowieci stawili słaby opór, a gdy w walce na bagnety Polacy zdobyli dwór i stojącą obok baterię, zaczęli masowo rzucać broń. Ubezpieczająca atak 4 kompania dopełniła okrążenia i z worka zdołały wydostać się nieliczne grupki czerwonoarmistów.
Bilans walk.
W ataku na dwór Glinianka 62 pułk piechoty wziął 783 jeńców, 4 działa i 27 ckm oraz kilkaset wozów taborowych, a 61 pułkowi piechoty przekazano około 600 jeńców. Jeńcy pochodzili z 8., 10. i 57 Dywizji Strzelców.
W walkach pod Glinianką Polacy stracili około 90 poległych i rannych, z tego w 4 kompanii aż 52.

</doc>
<doc id="4883267" url="https://pl.wikipedia.org/wiki?curid=4883267" title="Parafia św. Andrzeja Boboli w Szyldaku">
Parafia św. Andrzeja Boboli w Szyldaku

Parafia świętego Andrzeja Boboli w Szyldaku – parafia rzymskokatolicka znajdująca się w archidiecezji warmińskiej, w dekanacie Ostróda – Wschód.

</doc>
<doc id="4883271" url="https://pl.wikipedia.org/wiki?curid=4883271" title="Most w Stobnicy">
Most w Stobnicy

Most w Stobnicy – most nad Wartą pomiędzy miejscowościami Stobnica i Brączewo w Polsce, w województwie wielkopolskim, na granicy powiatów szamotulskiego i obornickiego.
Stalowy most o długości 245 m i masie 600 t, ma nitowaną konstrukcję kratownicową o siedmiu przęsłach o rozpiętości od 17,8 m do 83,3 m i jest zawieszony 18,2 m nad lustrem wody. Konstrukcja wykorzystuje przęsła wspornikowe i podczepione do ich końców przęsła podwieszane zgodnie z systemem opracowanym przez Heinricha Gerbera. Kratownicowe przęsło nurtowe jest nieznacznie dłuższe niż prześwit pomiędzy filarami i łączy się bezpośrednio z przęsłami blachownicowymi nad terenami zalewowymi, a w miejscu tego łączenia nie ma filarów. Obiekt jest jednym z nielicznych w Polsce mostów wspornikowych. Przez most przebiegała rozebrana jednotorowa linia kolejowa Wronki–Oborniki.
Historia.
W 1520 Stobnica otrzymała przywilej budowy mostu na Warcie, którego jednak nigdy nie zrealizowała. Most kolejowy nad Wartą w Stobnicy powstał w związku z budową linii kolejowej Wronki – Oborniki. Realizatorem robót była firma Klose z Poznania, a stalowe elementy mostu wykonano w Zakładzie Budowy Mostów Zjednoczonych Hut Króla i Laury w Królewskiej Hucie. Został wzniesiony w latach 1909"–"1910. Pierwszy odcinek tej linii, z Wronek do Jaryszewa Obornickiego i mostu nad Wartą, oddano do użytku 1 lutego 1910 r. Pierwszy pociąg przejechał po moście 8 maja 1910 r., a 26 czerwca 1910 r. pomyślnie przeszedł on próby wytrzymałościowe, dzięki czemu 1 lipca oficjalnie i uroczyście otwarto pozostałą część linii kolejowej do Obornik.
Most dwukrotnie próbowano wysadzić w związku z prowadzonymi działaniami wojennymi. 1 września 1939 r. próbę zniszczenia mostu podjęli polscy saperzy, ale nawierzchnia jedynie złamała się i upadła do wody. Niemcy zabezpieczyli most przed całkowitym zniszczeniem, wykorzystując m.in. stalowe liny, a w 1941 r. firma Brücken- und Stahlbau Beuchelt &amp; Co zrealizowała zadanie odbudowy konstrukcji na potrzeby ruchu towarowego, gdyż nieopodal wybudowano betoniarnię. Ponownie próbował go wysadzić wycofujący się przed Armią Czerwoną Wehrmacht, jednak uszkodzenia były mniejsze niż w 1939 r. i most jeszcze w tym samym roku naprawiono, przywracając go do użytku. Linia kolejowa funkcjonowała w ruchu pasażerskim do 1 października 1991 r., kiedy wstrzymano ruch osobowy, a 15 grudnia 2000 została całkowicie zamknięta (wstrzymanie ruchu towarowego). Od tego czasu nieczynny most był wykorzystywany przez miejscową ludność jako przeprawa piesza łącząca Stobnicę z Brączewem. W 2001 r. linia była już nieprzejezdna, gdyż tory częściowo rozebrano, a częściowo rozkradziono.
Most figuruje w wojewódzkiej ewidencji zabytków. W 2009 r. został wpisany do rejestru zabytków (nr rej. 716/Wlkp./A) ze względu na unikalną konstrukcję blachownicowo-kratownicową. W 2012 r. PKP PLK przekazało go Skarbowi Państwa w formie jednostronnej darowizny, ale w 2019 r. darowiznę uznano za naruszającą przepisy o ochronie zabytków, ponieważ jako zabytek most przedstawiał zbyt dużą wartość. Niezależnie od tego, most pozostaje w zarządzie starosty szamotulskiego. W tym samym roku uchylono wpis mostu do rejestru zabytków, gdyż wykryto w nim błędny zapis numerów działek. W związku z tym procedurę unieważnienia darowizny przerwano, ale jednocześnie ponownie wszczęto procedurę wpisu obiektu do rejestru zabytków.
O rewitalizację mostu starają się członkowie Inicjatywy Stobnica-Brączewo, która w 2018 r. wystosowała petycję do ministra infrastruktury, marszałka województwa wielkopolskiego, wojewody wielkopolskiego, starostów obornickiego i szamotulskiego, wójta i burmistrza Obrzycka oraz burmistrza Obornik o odrestaurowanie mostu w celu przystosowania go do funkcji pieszo-rowerowej. W 2018 r. prowadzona była budowa ścieżki rowerowej na nasypie kolejowym (szlak rowerowy Oborniki – Stobnica) w ramach budowy ścieżki rowerowej przez Puszczę Notecką. Most był brany również pod uwagę do rewitalizacji w ramach rządowego programu "Mosty dla regionów".
W związku z rozwojem sytuacji wokół mostu w Pilchowicach w sierpniu 2020 r. PKP PLK zwróciło się do producentów filmu "Mission: Impossible 7" z propozycją wykorzystania w zamian mostu w Stobnicy. Jednocześnie zarówno PKP PLK jak i PKP SA zaprzeczyły, jakoby zarządzały mostem. Producenci ostatecznie ogłosili rezygnację z zamiaru poszukiwań mostu na potrzeby filmu.
We wrześniu 2020 r. konstrukcja została wpisana do rejestru zabytków.

</doc>
<doc id="4883272" url="https://pl.wikipedia.org/wiki?curid=4883272" title="The Slovak Spectator">
The Slovak Spectator

The Slovak Spectator – anglojęzyczny tygodnik wydawany na Słowacji. Został zapoczątkowany w 1995 roku. Należy do wydawcy Petit Press.

</doc>
<doc id="4883273" url="https://pl.wikipedia.org/wiki?curid=4883273" title="Slovak Spectator">
Slovak Spectator



</doc>
<doc id="4883274" url="https://pl.wikipedia.org/wiki?curid=4883274" title="Bojary (sielsowiet Pirogańce)">
Bojary (sielsowiet Pirogańce)

Bojary (; ) – wieś na Białorusi, w obwodzie grodzieńskim, w rejonie werenowskim, w sielsowiecie Pirogańce, przy linii kolejowej Lida – Bieniakonie. Od wschodu sąsiaduję z Werenowem.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, do 11 kwietnia 1929 w gminie Bieniakonie, następnie w gminie Werenów. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4883275" url="https://pl.wikipedia.org/wiki?curid=4883275" title="Škoda/Vetra/MZK">
Škoda/Vetra/MZK

Škoda/Vetra/MZK – typ trolejbusu, który powstał w wyniku przebudowy czechosłowackich trolejbusów Škoda 8Tr i francuskiego Vetra VBR. Przebudowę przeprowadzono w 1959 r. w warsztatach przewoźnika Miejskie Zakłady Komunikacyjne w Warszawie.
Konstrukcja.
Pierwszy trolejbus Škoda/Vetra/MZK powstał z połączenia Škody 8Tr nr 116 i Vetry VBR nr 44. Nadwozie Škody skrócono za ostatnimi drzwiami, a nadwozie Vetry pozbawiono przedniej części. Tak przygotowane nadwozia połączono przegubem, w wyniku czego powstał czteroosiowy trolejbus o długości zbliżonej do 18 metrów. Otrzymał on numer taborowy 1-116. Kolejne dwa trolejbusy przegubowe (nr 2-121 i 3-129) skonstruowano już w oparciu wyłącznie o wyposażenie i nadwozia Škód 8Tr. 
Dostawy.
W 1959 r. powstały 3 trolejbusy.

</doc>
<doc id="4883276" url="https://pl.wikipedia.org/wiki?curid=4883276" title="Wojcieszuny">
Wojcieszuny



</doc>
<doc id="4883279" url="https://pl.wikipedia.org/wiki?curid=4883279" title="Wojcieszuny (Białoruś)">
Wojcieszuny (Białoruś)

Wojcieszuny (; ) – wieś na Białorusi, w obwodzie grodzieńskim, w rejonie werenowskim, w sielsowiecie Pirogańce.
W XIX w. folwark. W dwudziestoleciu międzywojennym leżały w Polsce, w województwie nowogródzkim, w powiecie lidzkim, do 11 kwietnia 1929 w gminie Siedliszcze, następnie w gminie Werenów. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4883280" url="https://pl.wikipedia.org/wiki?curid=4883280" title="Góry Króla Leopolda">
Góry Króla Leopolda



</doc>
<doc id="4883282" url="https://pl.wikipedia.org/wiki?curid=4883282" title="Petit Press">
Petit Press

Petit Press – wydawnictwo funkcjonujące na słowackim rynku medialnym. Powstało w wyniku fuzji dwóch wydawnictw: bratysławskiego VMV oraz koszyckiego Lúč. Jego portfolio obejmuje ponad 30 ogólnosłowackich i regionalnych periodyków drukowanych.
Petit Press wydaje periodyki drukowane w językach słowackim, węgierskim i angielskim. Do wydawnictwa należą m.in.: SME, Korzár, regionalne tygodniki MY, magazyny Tv svet, Profit, Lišiak, Doma v záhrade, Magazín zdravia i O knihách, tygodnik The Slovak Spectator, sieć bezpłatnych gazet ECHO.
Wydawnictwo zarządza siecią serwisów internetowych zrzeszonych w domenach sme.sk i ujszo.com. W 2004 r. weszło do branży książkowej ("Svetová knižnica SME – 20. storočie").
Zatrudnia ponad 600 osób i poza działalnością wydawniczą prowadzi również sieć dystrybucyjną oraz dwie drukarnie w Bratysławie i Koszycach.

</doc>
<doc id="4883283" url="https://pl.wikipedia.org/wiki?curid=4883283" title="Charles Tournemire">
Charles Tournemire

Charles Arnould Tournemire (ur. 22 stycznia 1870 w Bordeaux, zm. 4 listopada 1939 w Arcachon) – francuski kompozytor i organista.
Życiorys.
Podstawy edukacji muzycznej otrzymał w rodzinnym Bordeaux, gdzie w wieku zaledwie 11 lat został organistą w kościele św. Piotra, w później w bazylice św. Seweryna. W latach 1886–1891 student Konserwatorium Paryskiego, gdzie uczył się kompozycji u Césara Francka i gry na organach u Charlesa-Marie Widora. Był też uczniem Vincenta d’Indy’ego w Schola Cantorum de Paris. W 1898 roku jako następca Gabriela Pierné objął stanowisko organisty tytularnego bazyliki św. Klotyldy w Paryżu. W 1903 roku za kantatę "Le sang de la sirène" zdobył główną nagrodę w konkursie muzycznym miasta Paryża. W 1919 roku otrzymał posadę profesora kameralistyki w Konserwatorium Paryskim. Wiele czasu spędzał na wyspie Ouessant w Bretanii, skąd czerpał inspirację do wielu swoich utworów.
Twórczość.
Jego dorobek obejmuje 73 opusy, zróżnicowane pod względem gatunkowym. Początkowo tworzył w stylu eklektycznym, łącząc dorobek muzyki późnoromantycznej z nawiązaniami do twórczości Francka i Debussy’ego. W połowie lat 20. XX wieku wypracował własny, indywidualny styl, cechujący się wykorzystaniem skal modalnych oraz mistyczno-medytacyjnym klimatem, wypływającym z inspiracji Biblią i tradycją chrześcijańską. Był wysoko ceniony jako organista. Nawiązując do J.S Bacha stworzył "L’orgue mystique", cykl opartych na melodiach chorału gregoriańskiego 51 suit organowych przeznaczonych na każdą niedzielę roku liturgicznego.
Był autorem prac "César Franck" (1931), "Précis d’exécution, de registration et d’improvisation à l’orgue" (1936) i "Petite méthode d’orgue" (1949).

</doc>
<doc id="4883286" url="https://pl.wikipedia.org/wiki?curid=4883286" title="ASD Poznań">
ASD Poznań



</doc>
<doc id="4883288" url="https://pl.wikipedia.org/wiki?curid=4883288" title="Wołodkiszki">
Wołodkiszki

Wołodkiszki (; ) – wieś na Białorusi, w obwodzie grodzieńskim, w rejonie werenowskim, w sielsowiecie Pirogańce.
W XIX w. zaścianek. W dwudziestoleciu międzywojennym leżały w Polsce, w województwie nowogródzkim, w powiecie lidzkim, do 11 kwietnia 1929 w gminie Siedliszcze, następnie w gminie Werenów. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4883289" url="https://pl.wikipedia.org/wiki?curid=4883289" title="Ringier Axel Springer SK">
Ringier Axel Springer SK

Ringier Axel Springer SK – wydawnictwo funkcjonujące na słowackim rynku medialnym. Pod względem liczby posiadanych tytułów prasowych jest największym wydawnictwem na gruncie słowackim. Jego portfolio obejmuje m.in. Nový Čas, Nový Čas Pre Ženy weekly, Život, Nový Čas Nedeľa, Nový Čas Krížovky, Eva. Jest także właścicielem portalu internetowego Azet.sk.
Powstało 1 września 2004 r. w wyniku fuzji dwóch domów wydawniczych: Euroskop Ringier oraz Vydavateľstvo časopisov a novín. Jest częścią międzynarodowej grupy mediowej Ringier Axel Springer Media AG.

</doc>
<doc id="4883290" url="https://pl.wikipedia.org/wiki?curid=4883290" title="Most kolejowy w Stobnicy">
Most kolejowy w Stobnicy



</doc>
<doc id="4883291" url="https://pl.wikipedia.org/wiki?curid=4883291" title="Ringier Axel Springer Slovakia">
Ringier Axel Springer Slovakia



</doc>
<doc id="4883293" url="https://pl.wikipedia.org/wiki?curid=4883293" title="Halo.Radio">
Halo.Radio

Halo.Radio – polskie radio internetowe działające od 1 października 2019 roku do 12 sierpnia 2022 roku. Powstało z inicjatywy Jakuba Wątłego. Stacja finansowana była przez słuchaczy. Jej ostatnie hasło reklamowe brzmiało: „Halo.Radio mówi wszystko!”.
Historia.
Stacja była początkowo tworzona niemal wyłącznie przez byłych dziennikarzy kanału Superstacja, gdzie zajmowali się komentowaniem wydarzeń społeczno-politycznych, lecz ich programy zniknęły z anteny z powodu zmiany profilu stacji.
W kampanię promującą radio zaangażowali się m.in.: Janusz Chabior, Andrzej Chyra, Bogusław Chrabota, Wojciech Kalarus, Sylwia Chutnik, Andrzej Seweryn, Ewa Łętowska, Łona, Adam Mazguła, Małgorzata Rozenek-Majdan, Bogna Świątkowska, Hanna Machińska, Marcin Matczak, Tomasz Sekielski, Areta Szpura, Agnieszka Holland, Jan Tomasz Gross, Adam Bodnar, Rafał Sonik, Kazik Staszewski.
W październiku i listopadzie 2020 z rozgłośni odeszło kilkunastu dziennikarzy. Miało to związek z różnicami w koncepcji dotyczącej prowadzenia radia oraz trudną sytuacją finansową – ta ostatnia spowodowała, że wakaty nie zostały obsadzone do końca roku, a w zamian radio uzupełniło program powtórkami i muzyką, obniżyło też wynagrodzenia pozostającym autorom. Najpopularniejsze programy zostały przeniesione do pasm z największą słuchalnością. W październiku 2020 redaktorem naczelnym stacji został Mariusz Rokos. Z pełnienia tej funkcji zrezygnował w grudniu 2021.
W styczniu 2021 radio wystartowało z nową ramówką – na antenę wprowadzone zostały serwisy informacyjne nadawane o pełnych godzinach (niekiedy połączone z wiadomościami sportowymi i prognozą pogody), a także magazyn sportowy i motoryzacyjny oraz felietony, programy poradnikowe i lifestylowe. W związku ze zmianami do redakcji dołączyła grupa nowych dziennikarzy. Zmieniona została też oprawa muzyczna stacji i wprowadzono nowe dżingle reklamowo-informacyjne. Stare hasło reklamowe: „Gadamy i trochę gramy” zostało zastąpione nowym, które brzmiało: „Halo.Radio mówi wszystko”. W lutym tego samego roku na antenie rozgłośni rozpoczęto emisję felietonów osób reprezentujących głównie światopogląd lewicowy, czasem antyklerykalny (wśród autorów znaleźli się m.in.: Magdalena Środa, Joanna Scheuring-Wielgus, Sylwia Chutnik, Tadeusz Bartoś, Przemysław Witkowski, czy Jarosław Gugała).
W poniedziałek 1 marca 2021 roku stacja nie wyemitowała żadnej audycji w godzinach od 10:00 do 13:00, poza krótkim, pięciominutowym felietonem Bartosza Fijałka o godzinie 12:50. W tym czasie na antenie nadawana była wyłącznie muzyka i powtarzany był komunikat o złej kondycji finansowej radia i niewielkiej liczbie wpłat na jego funkcjonowanie. Informacja ta została udostępniona także w formie oświadczenia w mediach społecznościowych Halo.Radia. Sytuacja powtarzana była wielokrotnie o różnych godzinach, a na antenie w porach emisji nie pojawiały się pojedyncze odcinki programów.
Od maja 2021 z powodu braków finansowych oraz ciągłego odpływu słuchaczy, na antenie od poniedziałku do piątku emitowane były wyłącznie felietony, które były wielokrotnie powtarzane. Między nimi nadawane były utwory muzyczne. Audycje premierowe pojawiały się w radiu tylko w soboty do maja 2022. W niedziele całość ramówki wypełniała muzyka. 24 maja Mariusz Rokos, redaktor naczelny radia poinformował, że wówczas wspierających stację było nieco ponad 140 osób, a ich łączne miesięczne wsparcie wynosiło ok. 2300 zł. W tym samym miesiącu stacja przestała emitować programy w formie video, które od początku nadawania Halo.Radia można było oglądać dzięki serwisom YouTube, Facebook i MixCloud.
Dnia 8 lipca liczba stałych patronów, wspierających radiostację swoją comiesięczną wpłatą wyniosła 122 osoby, co dawało ok. 2 tys. zł regularnego wsparcia. Pod koniec roku 2021 było to już tylko 79 patronów, wspierających stację średnią kwotą ok. 2300 zł. W czerwcu 2022 średnia miesięczna stałych wpłat darczyńców wyniosła już tylko 575 zł.
12 sierpnia 2022 roku stacja zakończyła nadawanie i dodatkowo w tym samym dniu strona internetowa Halo.Radia została zlikwidowana. Osoby, które wcześniej pobrały aplikację umożliwiającą słuchanie rozgłośni, mają dostęp do nadawanych na okrągło audycji powtórkowych.
Stacja, pomimo zakończenia emisji, nadal zbierała środki na platformach crowdfundingowych takich jak Patronite. Profile w tych platformach zostały zablokowane przez właścicieli serwisów po publikacjach medialnych.
Ramówka i profil stacji.
Ramówkę rozgłośni do maja 2021 stanowiły przede wszystkim audycje publicystyczne o tematyce politycznej i społecznej z telefonicznym udziałem słuchaczy, przerywane różnorodną muzyką. W paśmie antenowym emitowane były w soboty programy popularnonaukowe, poradnikowe i lifestylowe. Sporadycznie zdarzały się też programy o ściśle politycznej tematyce. Pasmo niedzielne wypełnione było wyłącznie muzyką.
Do stałych współpracowników należeli między innymi: Jarosław Gugała, Monika Piątkowska, Leszek Talko, Magdalena Środa, Przemysław Witkowski, Tadeusz Bartoś i inni. Ze stacją w przeszłości współpracowali między innymi: Wiktor Bater, Jan Hartman, Marcin Celiński, Bartosz Staszewski, Piotr Szumlewicz, Tomasz Piątek, Roman Kurkiewicz, Konrad Szołajski, Monika Płatek, Wiktor Niedzicki, Andrzej Krajewski, Tomasz Jastrun i Jacek Zimnik, Mariusz Rokos.
Halo Radio było rozgłośnią antyklerykalną – w stacji niejednokrotnie intensywnie informowano o różnych sytuacjach związanych z udziałem duchownych katolickich. Stacja organizowała i propagowała akcje w rodzaju ciężarówek jeżdżących po Polsce z banerami „Ile kosztuje nas kościół katolicki?”. Samą instytucję Kościoła w radiu określało się jako „przestępczą i skorumpowaną organizację, która w naszym kraju posiada szereg przywilejów i jest stawiana ponad prawem”. W stacji promowane są też mniejszości seksualne. Rozgłośnia w sprawach obyczajowo-światopoglądowych opowiada się za szeroko rozumianą wolnością wyboru.
Dostępność.
Radia można było słuchać dzięki serwisowi MixCloud oraz autorskiej aplikacji na smartfony i odbiorniki internetowe. Wszystkie audycje dostępne były po premierze w formie podcastów na stronie internetowej stacji. Rozgłośni można było słuchać także dzięki dekoderom Canal+.

</doc>
<doc id="4883297" url="https://pl.wikipedia.org/wiki?curid=4883297" title="Wiencuki">
Wiencuki

Wiencuki (, "Wincuki"; , "Wincuki") – wieś na Białorusi, w obwodzie grodzieńskim, w rejonie werenowskim, w sielsowiecie Pirogańce.
Do II wojny światowej wieś i zaścianek. W dwudziestoleciu międzywojennym leżały w Polsce, w województwie nowogródzkim, w powiecie lidzkim, do 11 kwietnia 1929 w gminie Siedliszcze, następnie w gminie Werenów. Po II wojnie światowej w granicach Związku Radzieckiego. Od 1991 w niepodległej Białorusi.

</doc>
<doc id="4883298" url="https://pl.wikipedia.org/wiki?curid=4883298" title="Wincuki">
Wincuki



</doc>
<doc id="4883300" url="https://pl.wikipedia.org/wiki?curid=4883300" title="Czerwony Dwór (gmina Niemenczyn)">
Czerwony Dwór (gmina Niemenczyn)

Czerwony Dwór () – wieś na Litwie położona w rejonie wileńskim okręgu wileńskiego, 27 km na północny wschód od Wilna, nad niewielkim jeziorem Czerwonodworskim.
Historia.
Własność.
W średniowieczu tutejsze ziemie należały do majątku książęcego, później królewskiego, włości niemenczyńskiej. Z czasem znalazły się na terenie ciwuństwa wileńskiego. Z dokumentów z 1554 roku wynika, że istniał tu wtedy dwór i ziemia bojarów Tuszczułów (późniejsza wieś Tuszczewle później należała do Czerwonego Dworu). Prawdopodobnie z ciwuństwa wileńskiego wydzielono majątek, którego właścicielem na początku XVII wieku został Jan Dziewiałtowski. W 1646 roku Czerwony Dwór należał do małoletnich Dziewiałtowskich. W 1701 roku był już własnością Konstantego Jasienieckiego Woyny, podkomorzego brasławskiego, który przejął majątek po ojcu, Aleksandrze Wojnie, kasztelanie nowogródzkim. Żoną Konstantego była Marianna księżna Ogińska, która wychodziła za mąż trzy razy. Z czasem majątek przeszedł w ręce hetmana Michała Józefa Massalskiego, wnuka Marianny z jej małżeństwa z Michałem księciem Massalskim, który zmarł w 1677 roku. Do końca XVIII wieku Czerwony Dwór został w rękach rodziny Massalskich. W drugiej połowie XVIII wieku majątek należał do Ignacego Massalskiego, syna Michała Józefa, targowiczaninia, biskupa wileńskiego w latach 1762–1794. Na przełomie XVIII i XIX wieku dobra te należały już do podpułkownika Ignacego i Salomei z Dziekońskich Parczewskich herbu Nałęcz. Ich dzieci: Róża (1799–1852), Aleksander (~1800–1860), Konstanty i ich przyrodni brat Antoni (1815–1897) wspólnie odziedziczyli Czerwony Dwór po śmierci Ignacego. Po wybuchu powstania listopadowego Konstanty Parczewski zorganizował oddział partyzancki, którego liczebność wynosiła 200–1000 osób. W jego oddziałach partyzanckich przez krótki okres walczyła m.in. Emilia Plater. Po załamaniu się powstania na Litwie Parczewski musiał uchodzić do Francji. Na początku XX wieku majątek należał do Tomasza Parczewskiego (wnuka Antoniego, 1882–1932), po I wojnie światowej – do Ignacego Parczewskiego (ojca Tomasza), a przed 1939 rokiem – do Jana (1879–1956) i Andrzeja (1894–1978) Parczewskich, braci Tomasza.
Historia folwarku i wsi.
Co najmniej od początku XIX wieku stała tu drewniana kaplica katolicka parafii niemenczyńskiej, wybudowana prawdopodobnie jeszcze za czasów biskupa Massalskiego. Już za jego czasów w majątku działały: browar, młyny, tartaki, wapiennik i cegielnia. Spis inwentarzowy z 1778 roku tak przedstawia zabudowania gospodarcze folwarku:
Dzięki Parczewskim na początku XIX wieku dwór stał się jednym z najważniejszych kompleksów przemysłowych ówczesnej Litwy. Specjalizowano się w produkcji piwa, w tym portera i piwa bawarskiego. W dwudziestoleciu międzywojennym produkowano tu piwo na skalę przemysłową. Powstały spółki:
Po II wojnie światowej browar został przejęty przez przedsiębiorstwo piwowarskie z Wilna, a na terenie majątku działał kołchoz „Gulbinų”.
Opodal wsi znajduje się tzw. Święta lub Luciańska Skała, duża skała zlepieńcowa nad brzegiem Wilii, koło wsi Luciany (). Niegdyś związana z kultem pogańskim, nawet po przyjęciu chrześcijaństwa okoliczna ludność zbierała się tu w celu składania ofiar (znaleziono sporo odłamków ceramiki, drobne monety), później zaczęto przy skale zostawiać nieduże drewniane krzyżyki itp. Obchodzono tu różne okoliczne święta. Wypływające spod skały źródełko według wierzeń ma uzdrawiającą moc. Skała ta należała do majątku Parczewskich, Aleksander Parczewski postawił w tym miejscu krzyż z figurą Jezusa, ze skarbonką u spodu. Skała ta stanowiła cel ulubionej przechadzki właściciela i jego rodziny.
Ruina pałacu.
Zanim Parczewscy zbudowali tu swą nową siedzibę, w Czerwonym Dworze istniał już dobrze rozbudowany folwark, o czym świadczy spis inwentarzowy z 1778 roku:
Ów skromny, drewniany dwór stanowił najprawdopodobniej rezydencję Parczewskich w pierwszej połowie XIX wieku. Obok niego w 1800 roku wzniesiono murowaną, piętrową oficynę.
W połowie XIX wieku Aleksander Parczewski rozpoczął budowę okazałej rezydencji, zrealizowaną jedynie w części: powstał eklektyczny z przewagą cech neoklasycystycznych trzykondygnacyjny pałacyk, trzyosiowy na swych głównych elewacjach i dwuosiowy na bocznych, wzniesiony na rzucie prostokąta, z niskim parterem, wysokim pierwszym piętrem i niższym piętrem drugim. Kondygnację parterową i górne rozdzielał profilowany gzyms. Górne elewacje były ozdobione zdwojonymi pilastrami toskańskimi. Dom był przykryty wysokim, gładkim, gontowym, czterospadowym dachem, wspartym na kroksztynach, zwieńczonym białym centralnym kominem.
Po I wojnie światowej zaczęto dobudowywać skrzydła do tego korpusu, które zatracały szlachetny kształt oryginalnej budowli: z jednej strony powstało trójosiowe, dwukondygnacyjne skrzydło, po drugiej stronie – dobudowano również dwukondygnacyjną, założoną na planie półkola, werandę. Następnie na osi głównej dodano jeszcze jedno, dwuosiowe skrzydło, prostopadłe do głównej fasady, w którym znalazły się hol i klatka schodowa. Główne wejście poprzedzono niewielkim tarasem, okolonym murkami, na których stały rzeźby sfinksów. Nad najnowszym skrzydłem urządzono taras, otoczony żeliwną balustradą, wprawioną w murowane, kwadratowe cokoły. Ostatnim etapem przebudowy była zmiana kształtu dachu na dwuspadowy, z trójkątnymi szczytami po bokach.
Dom był otoczony przez park krajobrazowy, do dziś zachowały się jedynie pojedyncze stare drzewa.
W dawnym folwarku w dalszym ciągu funkcjonuje browar w ogromnym budynku z drugiej połowy XIX wieku, o złożonej bryle, składającej się z kilku wysokich, masywnych korpusów. Zachowały się również parterowe budynki dojrzewalni piwa i warsztatu produkcji beczek oraz wciąż używane mieszkalne czworaki. Pozostałe zabudowania są już tylko ruinami.
Majątek Czerwony Dwór został opisany w 4. tomie "Dziejów rezydencji na dawnych kresach Rzeczypospolitej" Romana Aftanazego.

</doc>
<doc id="4883302" url="https://pl.wikipedia.org/wiki?curid=4883302" title="Likucie">
Likucie

Likucie (; ) – wieś na Białorusi, w obwodzie witebskim, w rejonie brasławskim, w sielsowiecie Słobódka.
Historia.
W czasach zaborów wieś leżała w granicach Imperium Rosyjskiego.
W latach 1921–1945 wieś a następnie kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 41 osób, wszystkie były wyznania rzymskokatolickiego i zadeklarowały polską przynależność narodową. Było tu 8 budynków mieszkalnych. W 1931 w 12 domach zamieszkiwało 57 osób.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4883306" url="https://pl.wikipedia.org/wiki?curid=4883306" title="Huta (sielsowiet Pirogańce)">
Huta (sielsowiet Pirogańce)

Huta (; ) – wieś na Białorusi, w obwodzie grodzieńskim, w rejonie werenowskim, w sielsowiecie Pirogańce.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, do 11 kwietnia 1929 w gminie Bieniakonie, następnie w gminie Werenów. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4883309" url="https://pl.wikipedia.org/wiki?curid=4883309" title="Mykoła Korynewski">
Mykoła Korynewski

Mykoła Antonowycz Korynewski (ukr. Микола Антонович Кориневський, ur. 18 stycznia 1948 w Mołczanowie, zm. 11 sierpnia 2020) – ukraiński fizyk, dr hab., profesor Uniwersytetu Szczecińskiego.
Życiorys.
W 1970 ukończył studia na Uniwersytecie Lwowskim. W latach 1972–2011 zatrudniony we lwowskim Instytucie Fizyki Materii Skondensowanej. W 1977 roku uzyskał stopień kandydata nauk fizyczno-matematycznych ze specjalnością fizyka teoretyczna. Od 1997 roku doktor, a od 2011 – profesor. Był zatrudniony na stanowisku profesora nadzwyczajnego w Instytucie Fizyki na Uniwersytecie Szczecińskim.
Zmarł 11 sierpnia 2020.

</doc>
<doc id="4883311" url="https://pl.wikipedia.org/wiki?curid=4883311" title="Czech News Center">
Czech News Center

Czech News Center (CNC), dawniej Ringier Axel Springer CZ a.s. – dom mediowy funkcjonujący na rynku czeskim. Wydaje szereg dzienników (m.in. Blesk, Aha!, Sport) i magazynów oraz zarządza usługami i serwisami informacyjnymi. Jest właścicielem internetowego magazynu komputerowego Živě.cz.
Jedynym akcjonariuszem Czech News Center jest firma Czech Media Invest posiadana przez Daniela Křetínskýego (50%), Patrika Tkáča (40%) i Romana Korbačkę (10%).

</doc>
<doc id="4883316" url="https://pl.wikipedia.org/wiki?curid=4883316" title="Mafra (ujednoznacznienie)">
Mafra (ujednoznacznienie)



</doc>
<doc id="4883317" url="https://pl.wikipedia.org/wiki?curid=4883317" title="Łozowiki (rejon brasławski)">
Łozowiki (rejon brasławski)

Łozowiki (, "Łazowiki"; , "Łozowiki") – dawny chutor na Białorusi, w obwodzie witebskim, w rejonie brasławskim, w sielsowiecie Słobódka.
Historia.
W czasach zaborów w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 56 osób, wszystkie były wyznania rzymskokatolickiego i zadeklarowały polską przynależność narodową. Było tu 11 budynków mieszkalnych. W 1931 w 12 domach zamieszkiwało 51 osób.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4883319" url="https://pl.wikipedia.org/wiki?curid=4883319" title="Mladá fronta DNES">
Mladá fronta DNES



</doc>
<doc id="4883321" url="https://pl.wikipedia.org/wiki?curid=4883321" title="Mafra (Czechy)">
Mafra (Czechy)

Mafra – czeska grupa mediowa. Wydaje m.in. czeskie dzienniki „Mladá fronta DNES” i „Lidové noviny”. Jest także właścicielem serwisu informacyjnego iDNES.cz.
Przedsiębiorstwo należy do holdingu Agrofert.

</doc>
<doc id="4883322" url="https://pl.wikipedia.org/wiki?curid=4883322" title="Oton Iveković">
Oton Iveković

Oton Iveković (ur. 17 kwietnia 1869 w Klanjcu, zm. 4 lipca 1939 tamże) – jeden z najwybitniejszych chorwackich malarzy, przedstawiciel historyzmu, działał w okresie chorwackiego odrodzenia narodowego. Malował patriotyczne i romantyczne kompozycje historyczne oraz bardziej bezpośrednie sceny rodzajowe, szkice i pejzaże. Tworzył również duże malowidła ścienne o tematyce folklorystycznej, alegorycznej i religijnej. Ilustrował książki oraz pracował jako scenograf i projektant kostiumów w Zagrzebiu. Oprócz tego był wykładowcą akademickim, redaktorem czasopism, publicystą, organizatorem wystaw sztuki oraz autorem relacji z podróży po Włoszech i Ameryce. Brat architekta Cyryla Metodego Ivekovića.
Biografia.
Studiował u Ferdinanda Quiquereza w Zagrzebiu, od 1886 r. w Wiedniu, następnie w Monachium i Karlsruhe. Pracował jako nauczyciel rysunku w Gimnazjum w Zagrzebiu i w Szkole Rzemieślniczej, a od 1908 r. był wykładowcą w Szkole Sztuk Pięknych (później Akademii Sztuk Pięknych). Podczas I Wojny Światowej był malarzem wojskowym. Pod koniec życia przeszedł na emeryturę do zamku Veliki Tabor położonym na Hrvatskim zagorju. Iveković był najbardziej płodnym i najwybitniejszym autorem chorwackiego malarstwa historycznego. Wnikliwie studiował historię i ubiór z epoki, którą malował. Starał się jak najbardziej realistycznie i obiektywnie przedstawić atmosferę dawnych lat. Malował sceny z życia możnych rodów chorwackich, Zrinskich i Frankopanów, oraz inne sceny z chorwackiej historii narodowej.

</doc>
<doc id="4883326" url="https://pl.wikipedia.org/wiki?curid=4883326" title="Idnes.cz">
Idnes.cz

idnes.cz (zapis stylizowany: iDNES.cz) – czeski portal informacyjny. Został założony w 1998 roku jako magazyn online Mladej fronty DNES. Jest najczęściej odwiedzaną witryną internetową w Czechach. Serwis był notowany w rankingu Alexa globalnie na miejscu: 1529 (grudzień 2020), w Czechach: 5 (grudzień 2020).

</doc>
<doc id="4883327" url="https://pl.wikipedia.org/wiki?curid=4883327" title="IDNES">
IDNES



</doc>
<doc id="4883337" url="https://pl.wikipedia.org/wiki?curid=4883337" title="Adam Karaś">
Adam Karaś

Adam Karaś (ur. 18 września 1896, zm. 21 października 1986 w Krakowie) – krakowski fotograf i filmowiec. Współpracował z bratem Wiktorem, z którym prowadził firmę „Bracia Karaś”.
Praktykował w zakładzie „De Paris” Antoniego Czajki przy ul. Basztowej w Krakowie, a od 1912 roku u Józefa Kuczyńskiego. Własny zakład prowadził wraz z bratem od 1925 roku w domu rodzinnym przy ul. Czarnowiejskiej 5, a od 1932 przy ul. Szewskiej 12. Pod tym adresem Adam Karaś działał do swojej śmierci.
Karaś prowadził działalność usługowo-rzemieślniczą, wykonując portrety fotograficzne, legitymacyjne, okolicznościowe, tableaux itp. Był również fotoreporterem, w okresie międzywojennym współpracował z pismem „Nowości Ilustrowane”. Udokumentował m.in. przybycie Józefa Piłsudskiego na Wawel z okazji opublikowania Aktu 5 listopada w 1916 roku czy sprowadzenie do Krakowa zwłok Juliusza Słowackiego w 1927 roku. Do najczęściej publikowanych ujęć jego autorstwa należy widok manifestacji pod odwachem 31 października 1918 roku, czyli w dniu wyzwolenia miasta. Karaś był także autorem fotomontaży.
W okresie międzywojennym wraz z bratem kręcił filmy krótkometrażowe.
Po jego śmierci wdowa zabiegała o utworzenie w jego pracowni muzeum, co jednak ostatecznie nie doszło do skutku. Spuścizna w postaci fotografii i sprzętu trafiła do Muzeum Fotografii w Krakowie, częściowo także do Krakowskiego Towarzystwa Fotograficznego.

</doc>
<doc id="4883342" url="https://pl.wikipedia.org/wiki?curid=4883342" title="Sąd Konstytucyjny (Kongo)">
Sąd Konstytucyjny (Kongo)

Sąd Konstytucyjny Konga (fr. "Cour Constitutionnelle du Congo") – kongijski sąd konstytucyjny, organ władzy sądowniczej. Został utworzony na mocy konstytucji z dnia 20 stycznia 2002 roku.
Historia.
Sąd Konstytucyjny został utworzony na mocy konstytucji z dnia 20 stycznia 2002 roku i zastąpił tym samym istniejącą wcześniej Radę Konstytucyjną (fr. "Conseil Constitutionnel"), która wraz z sądem najwyższym (fr. "Cour suprême") odpowiadała za kontrolę konstytucyjności ustaw, traktatów i zobowiązań międzynarodowych. Wówczas jego organizację i funkcjonowanie określała ustawa organiczna nr 1-2003 z dnia 17 stycznia 2003 roku.
W przeważającej części uprawnienia pozostały takie same, jak uprawnienia poprzednio przyznane Radzie Konstytucyjnej: kontrola zgodności ustaw, traktatów i umów międzynarodowych z konstytucją; kontrola prawidłowości wyborów prezydenckich, parlamentarnych i senatorskich; kontrola referendów; wydawanie zawiadomień o zgodności ustaw organicznych z Konstytucją.
Obecnie Sąd Konstytucyjny działa na podstawie konstytucji z 2015 roku oraz na podstawie ustawy organicznej nr 28-2018 z dnia 7 sierpnia 2018 roku.
Członkowie.
Sąd Konstytucyjny składa się z dziewięciu członków, w tym co najmniej sześciu prawników. Sędziowie nominowani są w następujący sposób:
Kadencja członków Sądu Konstytucyjnego trwa cztery lata i może być przedłużona dwukrotnie. Członkowie Sądu nie mogą pełnić innych funkcji państwowych. Członkiem Sądu nie może być osoba skazana.
28 grudnia 2018 roku, na podstawie art. 6 ustawy organicznej nr 28-2018 z dnia 7 sierpnia 2018 roku, przed Zgromadzeniem Narodowym zostali zaprzysiężeni wszyscy członkowie Sądu.
Prezydium.
Prezesa Sądu Konstytucyjnego powołuje prezydent spośród członków Sądu.
Dekretami nr 2018-456 i 2018-457 z dnia 15 grudnia 2018 roku, prezesem Sądu Konstytucyjnego został Auguste Iloki, a wiceprezesem Pierre Passi.
Obowiązki prezesa.
Prezes Sądu Konstytucyjnego kieruje uroczystymi obradami i jawnymi rozprawami Sądu. Odpowiada za funkcjonowanie Sądu Konstytucyjnego i dyscyplinę jego członków o raz jest jego przedstawicielem. Jest także głównym dysponentem środków niezbędnych do jego funkcjonowania. Określa, w drodze rozporządzenia, przepisy finansowe przyjęte przez Zgromadzenie Ogólne Sądu Konstytucyjnego.
Sekretariat generalny.
Sekretariat Generalny Sądu Konstytucyjnego jest centralnym organem administracyjnej organizacji Sądu. Na jej czele stoi sekretarz generalny powołany przez Radę Ministrów.
Odpowiada za:
Sekretarz generalny.
Sekretarz Generalny kieruje z upoważnienia prezesa obsługą prawną, administracyjną, finansową i protokolarną. Może on, z upoważnienia prezesa, podpisywać wszystkie akty lub decyzje administracyjne. Spisuje także protokół z posiedzeń, pod którym podpisuje się prezes Sądu.
Obecnym sekretarzem generalnym jest Antonim Mokoko, jego zastępcą jest Emmanuel Poupet.
Siedziba.
Sąd Konstytucyjny mieści się na Boulevard Alfred Raoul 543 w Brazzaville.

</doc>
<doc id="4883359" url="https://pl.wikipedia.org/wiki?curid=4883359" title="MF Dnes">
MF Dnes



</doc>
<doc id="4883360" url="https://pl.wikipedia.org/wiki?curid=4883360" title="MF DNES">
MF DNES



</doc>
<doc id="4883361" url="https://pl.wikipedia.org/wiki?curid=4883361" title="Blandine Ebinger">
Blandine Ebinger

Blandine Ebinger, pierwsze nazwisko Loeser (ur. 4 listopada 1899 w Berlinie, zm. 25 grudnia 1993 tamże) – niemiecka aktorka filmowa i teatralna oraz wokalistka.
Córka pianisty Gustafa Loesera i aktorki Margarete Wezel. Pierwotnie nazywała się Blandine Loeser, nosząc nazwisko ojca, ale po adopcji przez neurologa Ernsta Ebingera otrzymała jego nazwisko. Karierę aktorską rozpoczęła jako ośmiolatka na scenie teatru w Lipsku. Od 1913 występowała w różnych berlińskich teatrach. W 1916 została zaangażowana do niemego filmu Danny’ego Kadena „Pawilon X cytadeli” (premiera w styczniu 1917), w którym zadebiutowała na ekranie. Grała w kolejnych filmach i w teatrze, ale zajmowała się także śpiewem i już przed 1920 była jedną z gwiazd berlińskiej piosenki kabaretowej. Od 1928 należała do zespołu Deutsches Theater, gdzie grała role klasyczne. Wyemigrowała do USA w 1937. Po drugiej wojnie światowej wróciła do Berlina, znów pracowała w teatrze i filmie. Po utworzeniu dwóch państw niemieckich początkowo wystąpiła w kilku filmach wschodnioniemieckich, następnie grała w produkcjach zachodnioniemieckich. Od połowy lat pięćdziesiątych pracowała również dla telewizji.

</doc>
<doc id="4883370" url="https://pl.wikipedia.org/wiki?curid=4883370" title="Most kolejowy w Otmuchowie">
Most kolejowy w Otmuchowie

Most kolejowy w Otmuchowie – most kolejowy nad Nysą Kłodzką w Otmuchowie, w województwie opolskim, w Polsce. Jest to czteroprzęsłowy most o długości 150 m. Został wybudowany w 1893 roku w ramach budowy linii kolejowej z Otmuchowa do Bernartic. Ruch kolejowy na odcinku linii przebiegającym przez most został wstrzymany w 1961 roku. W 2017 roku obiekt przejęła gmina Otmuchów, w planach jest adaptacja mostu na kładkę rowerową.
Most wybudowano w 1893 roku w ramach budowy linii kolejowej z Otmuchowa do Bernartic. Odcinek linii z Otmuchowa do Dziewiętlic uruchomiono 1 listopada 1893 roku, graniczny odcinek z Dziewiętlic do Bernartic został otwarty 2 lipca 1896 roku. Po zakończeniu II wojny światowej odcinek graniczny przestał być używany i linia z Otmuchowa kończyła się w Dziewiętlicach. W 1961 roku wstrzymano ruch na tej linii (w eksploatacji pozostawiono jedynie krótki odcinek ze stacji Otmuchów do cukrowni), a w kolejnych latach nieużywaną linię rozebrano. Most nad Nysą Kłodzką przetrwał jednak do początków XXI wieku. W 2017 roku most na własność przejęła gmina Otmuchów, która w planach ma jego adaptację na kładkę rowerową.
Jest to most czteroprzęsłowy, wykonany w stalowej, nitowanej konstrukcji kratowej. Jego długość wynosi 150 m. Największe z czterech przęseł mostu przerzucone jest nad korytem Nysy Kłodzkiej, pozostałe trzy znajdują się na terenie zalewowym. Potocznie most zwany jest „Mostem Cukrowniczym”.

</doc>
<doc id="4883381" url="https://pl.wikipedia.org/wiki?curid=4883381" title="Mykola Korynevskii">
Mykola Korynevskii



</doc>
<doc id="4883386" url="https://pl.wikipedia.org/wiki?curid=4883386" title="Ługi (Białoruś)">
Ługi (Białoruś)

Ługi (; ) – wieś na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów wieś leżała w granicach Imperium Rosyjskiego.
W latach 1921–1945 wieś a następnie kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwały tu 142 osoby, 113 było wyznania rzymskokatolickiego, a 39 staroobrzędowego. Jednocześnie 81 mieszkańców zadeklarowało polską przynależność narodową, 32 białoruską, a 29 rosyjską. Było tu 26 budynków mieszkalnych. W 1931 w 29 domach zamieszkiwało 146 osób.
Miejscowość należała do parafii rzymskokatolickiej w Słobódce i prawosławnej w m. Kirylino. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Drujsku.

</doc>
<doc id="4883393" url="https://pl.wikipedia.org/wiki?curid=4883393" title="Mykola Korynevskyy">
Mykola Korynevskyy



</doc>
<doc id="4883398" url="https://pl.wikipedia.org/wiki?curid=4883398" title="Edward Richard Jacobson">
Edward Richard Jacobson

Edward Richard Jacobson (ur. 20 marca 1870 we Frankfurcie nad Menem, zm. 29 grudnia 1944 w Semarang) – holenderski przyrodnik i badacz fauny Indonezji. Jego nazwisko noszą nazwy wielu gatunków zwierząt indonezyjskich, np.: "Cnemaspis jacobsoni", "Diacamma jacobsoni", "Aenictus jacobsoni", "Polyrhachis jacobsoni", "Dolichoderus jacobsoni" oraz "Varroa jacobsoni".
Zmarł 29 grudnia 1944 roku w japońskim obozie koncentracyjnym podczas japońskiej okupacji Holenderskich Indii Wschodnich w trakcie drugiej wojny światowej.

</doc>
<doc id="4883406" url="https://pl.wikipedia.org/wiki?curid=4883406" title="KLF">
KLF



</doc>
<doc id="4883411" url="https://pl.wikipedia.org/wiki?curid=4883411" title="Likopodium">
Likopodium

Likopodium ("Sporae lycopodii") – zarodniki roślin widłakowatych, głównie widłaka goździstego, rzadziej jałowcowatego i widlicza spłaszczonego, mające postać żółtego, bardzo miałkiego proszku. Ze względu na specyficzne właściwości proszek ten wykorzystywany był lub rzadziej wciąż jest jako lubrykant, środek wybuchowy i leczniczy. Jego zastosowanie jest coraz bardziej ograniczone ze względu na działanie uczulające i powstanie zamienników produkowanych przemysłowo. Spadek zapotrzebowania jest istotny dla perspektywy ochrony widłaków, dla których pozyskanie likopodium było poważnym zagrożeniem.
Właściwości fizyko-chemiczne.
Proszek składa się z zarodników. 1 dm3 zarodników waży ok. 0,75 kg i zawiera ich od 36 do 40 miliardów. Poszczególne zarodniki mają 29–33 μm średnicy. Mają one kształt tetradryczny – trójściennej piramidy o wypukłej podstawie. Otoczone są dwuwarstwową ścianą komórkową, przy czym zewnętrzna warstwa (egzyna) jest silnie urzeźbiona. Proszek nie ma zapachu ani smaku. Jest bardzo „ruchliwy” i poddaje się najlżejszym podmuchom. Ostrożnie wysypywany zachowuje się jak ciecz układając się równą warstwą na podłożu. W dotyku nieco lepki czy też tłusty – przylepia się do palców. W zimnej wodzie pływa na powierzchni, po przegotowaniu tonie. Zarodniki pływają w chloroformie, a toną w alkoholu i terpentynie.
Zarodniki zawierają głównie olej (ok. 50%), poza tym węglowodany (poniżej 5%), białka (ok. 6%), kwasy organiczne, sole mineralne, w tym zwłaszcza glinu. W co najwyżej śladowych ilościach występują w zarodnikach alkaloidy, które w dużej ilości obecne są zwykle w pędach widłaków.
Olej z zarodników widłaków ma barwę jasnożółtawą do żółtozielonej i jest lekko gorzkawy w smaku. Jego ciężar właściwy wynosi 0,936 g/cm3, liczba kwasowa wynosi 28,6, liczba zmydlania – 195, liczba jodowa – 81. W jego skład wchodzi fitosteryna i gliceryna łączące się z nasyconymi i nienasyconymi kwasami tłuszczowymi: oleinowym, stearynowym, palitynowym, likopodiowym. W ścianach zarodnika zawarta jest sporopolenina i błonnik.
Zastosowanie.
Surowiec leczniczy i kosmetyczny.
Likopodium stosowane było zewnętrznie jako zasypka dla niemowląt, na odparzenia, wypryski i rany, działając w takich przypadkach wysuszająco, ochładzająco i kojąco. Walorem likopodium w takich zastosowaniach było to, że zarodniki nie pęcznieją od wilgoci i nie ułatwiają rozwoju mikroorganizmów. Analogicznie stosowano też likopodium do przesypywania pigułek (zapobiegało to ich sklejaniu się) i w kosmetyce (w proszkach do makijażu).
Wewnętrznie stosowano likopodium dawniej (stosowano dawkę 1–3 g trzy razy dziennie), z czasem coraz rzadziej, w połowie XX wieku głównie w postaci nalewek spirytusowych. Wykorzystywano w ten sposób zarodniki w leczeniu chorób wątroby i dróg moczowych, uważane były za lek uspokajający, przeciwbólowy, rozluźniający, stosowane były przy kamicy nerkowej i żółciowej, w krztuśccu i astmie oskrzelowej. Jeszcze szerszy był zakres ich stosowania w homeopatii. Wykorzystywano też likopodium w weterynarii ludowej (w przypadku biegunki u bydła i przy zarazie płucnej).
Leczniczo preparaty z zarodnikami widłaka stosowane były w medycynie tradycyjnej. W medycynie eksperymentalnej i nowoczesnej nie są wykorzystywane. Substancje czynne (alkaloidy) wykazujące działanie na zdrowie ludzi zawarte są w zielu widłaka, a nie w zarodnikach.
Materiał wybuchowy.
Ze względu na dużą zawartość tłuszczy likopodium jest łatwopalne, przy czym ostrożnie podpalone płonie ogniem spokojnym i równym. Zmieszane z powietrzem jest wybuchowe, spalając się w bardzo gwałtownym i jasnym płomieniu, nie dając przy tym niemal wcale dymu. Z tego powodu likopodium znalazło zastosowanie podczas tworzenia efektów specjalnych w przemyśle filmowym, w teatrach, występach kuglarskich, wykorzystywano je jako źródło światła przy wywoływaniu zdjęć w początkach fotografii, w sztucznych ogniach (popularnie było wykorzystywane przez pirotechników chińskich) oraz przy wyrobie amunicji smugowej i flar.
Przeciwwskazania.
Ograniczono wykorzystanie likopodium, zwłaszcza jako lubrykantu i w kosmetykach, ze względu na reakcje uczuleniowe (od łagodnych stanów zapalnych po ostre ataki astmy). U niektórych osób uczulenie na likopodium objawia się wysypką podobną do tej, jaka występuje w wyniku kiły. Potencjalnie niebezpieczne jest też wdychanie zarodników – opisano przypadek chemicznego zapalenia płuc (obrzęku płuc) spowodowanego inhalacją rozpylonych zarodników.
Pozyskiwanie.
Zarodniki widłaków zbiera się w lipcu i sierpniu, tuż przed dojrzeniem zarodni. Zarodnie ścinane są nożyczkami (zrywanie ich niszczy rośliny i skutkuje utratą części plonu), czasem specjalnymi – z pojemnikiem na kłosy przymocowanym do dolnego ostrza. Ścięte kłosy zbiera się następnie do worków płóciennych, papierowych lub naczyń metalowych, które służą do przeniesienia surowca do pomieszczeń, suchych, ciepłych i wolnych od ruchu powietrza. Rozścielone między arkuszami papieru zarodnie są kilkukrotnie w parodniowych odstępach delikatnie młócone. Plon przesiewa się na sitach. Likopodium bywało fałszowane za pomocą: gipsu, talku, kredy, siarki, mąki, krochmalu, pyłku sosny i innych roślin. Zanieczyszczenia wykrywano po zapachu (pyłek sosny), dodając próbkę surowca do wody, w którym dodatki mineralne opadały, a inne powodowały zmętnienie, spalając próbkę (zapach dwutlenku siarki nie powinien być wyczuwalny). Likopodium przechowywano w naczyniach szklanych lub kilkuwarstwowych torbach z gęstego płótna i papieru. 
W dwudziestoleciu międzywojennym głównymi dostawcami likopodium była Rosja, Polska i kraje skandynawskie. W Polsce corocznie tysiące kilogramów likopodium pozyskiwano z województw: wileńskiego, nowogródzkiego i białostockiego. Towar z Polski nie był ceniony ze względu na jego słabe oczyszczenie, częste fałszowanie składu i wagi. W połowie XX wieku największym producentem likopodium był Związek Radziecki, następnie Polska, Japonia i Kanada. Największymi importerami były kraje Zachodniej Europy i Stany Zjednoczone. W Polsce surowiec zbierano głównie we wschodniej i północno-wschodniej części kraju. W drugiej połowie XX wieku zapotrzebowanie na likopodium i jego pozyskanie spadło.
Pozyskanie kłosów zarodnionośnych wskazywane jest jako jedna z głównych przyczyn zagrożenia dla widłaka goździstego. Występujące w Polsce widłaki podlegają ochronie prawnej – na pozyskanie zarodników konieczne jest zezwolenie na odstępstwa od zakazów. Mimo ochrony prawnej widłaków, do 2001 roku ścinanie ich kłosów zarodnikowych było wyłączone z zakazów.

</doc>
<doc id="4883415" url="https://pl.wikipedia.org/wiki?curid=4883415" title="Rywalizacja Chelsea z Tottenhamem">
Rywalizacja Chelsea z Tottenhamem

Rywalizacja Chelsea z Tottenhamem, znana również jako Derby północno-zachodniego Londynu – nazwa meczów piłkarskich pomiędzy dwoma klubami z Londynu – Chelsea F.C. i Tottenhamem Hotspur. Chelsea rozgrywa swoje domowe mecze na Stamford Bridge, a Tottenham na Tottenham Hotspur Stadium (wcześniej grał na White Hart Lane). 
Statystyki meczów.
Na podstawie:
Porównanie sukcesów.
Na podstawie: 

</doc>
<doc id="4883437" url="https://pl.wikipedia.org/wiki?curid=4883437" title="Zenon-José Luis Paz">
Zenon-José Luis Paz

Zenon-José Luis Paz (ur. 1 marca 1941 w Fuente del Arco, zm. 24 września 2018 w Llerenie) – hiszpański polityk i samorządowiec, senator, od 1986 do 1987 poseł do Parlamentu Europejskiego.
Życiorys.
Urodził się w Fuente del Arco, jednak po kilku miesiącach z rodziną przeniósł się do Llereny. Zaangażował się w działalność polityczną w ramach Hiszpańskiej Socjalistycznej Partii Robotniczej. Od 1974 do 1979 zasiadał w radzie miejskiej Llereny, a od 1979 do 1983 – w parlamencie prowincji Badajoz. W latach 1982–1986 był członkiem Senatu II kadencji z okręgu Badajoz. Od 1 stycznia 1986 do 5 lipca 1987 wykonywał mandat posła do Parlamentu Europejskiego w ramach delegacji krajowej. Przystąpił do Grupy Socjalistów, należał do Komisji Budżetowej. W latach 1987–1995 był alkadem Llereny.

</doc>
<doc id="4883442" url="https://pl.wikipedia.org/wiki?curid=4883442" title="Witold Obrębski">
Witold Obrębski

Witold Obrębski (ur. 6 grudnia 1891, zm. ?) – polski prawnik i urzędnik konsularny.
Życiorys.
Ukończył studia prawnicze. Od 1923 pełnił obowiązki w polskiej służbie zagranicznej, m.in. od 15 stycznia 1923 do 1 września 1932 był naczelnikiem wydziału Departamentu Konsularnego MSZ oraz kier. konsulatu/konsulem generalnym w Marsylii (1932–1939). Następnie był konsulem generalnym w Paryżu (1939–1940), delegatem PCK na płd. Francji (1940–) oraz ponownie konsulem generalnym w Marsylii (1944–1945).

</doc>
<doc id="4883445" url="https://pl.wikipedia.org/wiki?curid=4883445" title="Elína Tzénggo">
Elína Tzénggo



</doc>
<doc id="4883449" url="https://pl.wikipedia.org/wiki?curid=4883449" title="Maly Delschaft">
Maly Delschaft

Maly Delschaft (ur. 4 grudnia 1898 w Hamburgu, zm. 20 sierpnia 1995 w Berlinie) – niemiecka aktorka filmowa i teatralna. 

</doc>
<doc id="4883454" url="https://pl.wikipedia.org/wiki?curid=4883454" title="11 Batalion Strzelców (1939)">
11 Batalion Strzelców (1939)

baon strzelców nr 11 – oddział piechoty Wojska Polskiego II RP.
Historia.
W garnizonie Brody stacjonował II batalion 43 pułku piechoty, mający status oddziału detaszowanego.
27 sierpnia 1939, zgodnie z planem mobilizacyjnym „W”, dotychczasowy II/43 pp został przekształcony w baon strzelców nr 11, natomiast w jego miejsce, w Dubnie, został sformowany nowy II baon 43 pp. Pod względem ewidencyjnym baon strzelców nr 11 należał do Ośrodka Zapasowego Strzelców.
31 sierpnia 1939 batalion strzelców nr 11 został przydzielony do Wołyńskiej Brygady Kawalerii. 
1 września 1939, w trakcie bitwy pod Mokrą, batalion osłaniał lewe skrzydło brygady, broniąc Łobodna. 
Organizacja wojenna i obsada personalna 1 września 1939.
Organizacja wojenna i obsada personalna 1 września 1939
Odznaczeni Virtuti Militari.
Za udział w walkach w trakcie Kampanii wrześniowej odznaczonych orderem Virtuti Militari zostało jedenastu żołnierzy batalionu:

</doc>
<doc id="4883455" url="https://pl.wikipedia.org/wiki?curid=4883455" title="José Luis García Raya">
José Luis García Raya

José Luis García Raya (ur. 11 lutego 1941 w Guadix, zm. 24 czerwca 2009 w La Herradura, gmina Almuñécar) – hiszpański polityk i samorządowiec, poseł do Kongresu Deputowanych, od 1986 do 1989 poseł do Parlamentu Europejskiego.
Życiorys.
Zdobył wykształcenie wyższe, pracował jako urzędnik w Servicio Nacional de Productos Agrarios (SENPA). Zaangażował się w działalność polityczną w ramach Hiszpańskiej Socjalistycznej Partii Robotniczej. W latach 1982–1986 zasiadał w Kongresie Deputowanych II kadencji z okręgu Zamora. Od 1 stycznia 1986 do 5 lipca 1987 wykonywał mandat posła do Parlamentu Europejskiego w ramach delegacji krajowej, w 1987 wybrano go w wyborach powszechnych. Przystąpił do Grupy Socjalistów. Został wiceprzewodniczącym Komisji ds. Kontroli Budżetu (1987–1989), należał też m.in. do Komisji ds. Rolnictwa, Rybołówstwa i Rozwoju Wsi. W 1989 nie ubiegał się o reelekcję, następnie latach 1991–1995 był alkadem Guarix. Później wycofał się z polityki, w 2006 działał jako doradca minister Magdaleny Álvarez.
Żonaty z Rosario Chillón Igelmo, miał czworo dzieci; jego siostra także działała w PSOE. Imieniem Garcii Rayi nazwano plac w rodzinnej miejscowości.

</doc>
<doc id="4883456" url="https://pl.wikipedia.org/wiki?curid=4883456" title="Chevrolet TrailBlazer EXT">
Chevrolet TrailBlazer EXT



</doc>
<doc id="4883458" url="https://pl.wikipedia.org/wiki?curid=4883458" title="José Luis Garcia Raya">
José Luis Garcia Raya



</doc>
<doc id="4883460" url="https://pl.wikipedia.org/wiki?curid=4883460" title="Atanazy (Herman)">
Atanazy (Herman)

Atanazy, imię świeckie Ołeksandr Ołeksandrowicz Herman (ur. 22 stycznia 1982 r. w Dniprodzierżyńsku) – biskup Ukraińskiego Kościoła Prawosławnego Patriarchatu Moskiewskiego.
Życiorys.
Urodził się w mieszanej ukraińsko-białoruskiej rodzinie robotniczej. Został ochrzczony w dzieciństwie. Wychowywał się i uczył się w szkole średniej w Dniprodzierżyńsku, następnie w Jelizawetiwce (obw. dniepropetrowski). Następnie w 2000 r. ukończył techniczną szkołę zawodową w Petrykiwce, zaś w latach 2000–2002 odbył zasadniczą służbę wojskową w wojskach kolejowych. Do 2005 r. pracował jako robotnik.
W 2005 r. podjął naukę w seminarium duchownym przy Ławrze Poczajowskiej, ukończył ją cztery lata później. 5 marca 2009 r. arcybiskup tarnopolski i krzemieniecki Sergiusz postrzygł go na mnicha, nadając mu imię zakonne Atanazy na cześć świętego mnicha i męczennika Atanazego Brzeskiego. 21 marca 2009 r. ten sam hierarcha udzielił mu święceń diakońskich, zaś 1 stycznia 2010 r. wyświęcił go na kapłana.
W 2015 r. w trybie zaocznym ukończył studia na Kijowskiej Akademii Duchownej. Od roku następnego służył w eparchii wołyńskiej, w cerkwi Wszystkich Świętych Ziemi Wołyńskiej w Łucku. W styczniu 2017 r. został podniesiony do godności archimandryty, zaś w lipcu tego samego roku objął obowiązki przewodniczącego eparchialnego wydziału ds. monasterów, a także wykładowcy Wołyńskiego Seminarium Duchownego. Od maja 2018 r. służył w katedralnym soborze Opieki Matki Bożej w Łucku.
18 marca 2020 r. został nominowany na biskupa kamień-kaszyrskiego, wikariusza eparchii wołyńskiej. Jego chirotonia biskupia odbyła się 28 marca tego samego roku w cerkwi Trójcy Świętej monasteru św. Pantelejmona w Kijowie, pod przewodnictwem metropolity kijowskiego i całej Ukrainy Onufrego.

</doc>
