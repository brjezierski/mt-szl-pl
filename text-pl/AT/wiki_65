<doc id="4883461" url="https://pl.wikipedia.org/wiki?curid=4883461" title="(Life May Be) A Big Insanity">
(Life May Be) A Big Insanity

(Life May Be) A Big Insanity – utwór muzyczny niemieckiej piosenkarki Sandry wydany w 1990 roku na płycie "Paintings in Yellow".
Piosenkę napisali Michael Cretu i Klaus Hirschburger, a wyprodukował Cretu. Był to drugi singel z czwartego albumu Sandry, "Paintings in Yellow", wydany wiosną 1990 roku. Spotkał się on ze średnim sukcesem na listach przebojów w Niemczech i Francji. Teledysk do piosenki wyreżyserował Howard Greenhalgh.

</doc>
<doc id="4883464" url="https://pl.wikipedia.org/wiki?curid=4883464" title="Bartosz Mamak">
Bartosz Mamak

Bartosz Stanisław Mamak (ur. w 1991 r.) – polski artysta, doktor sztuki, nauczyciel akademicki w Collegium Da Vinci w Poznaniu, współtwórca grupy artystyczno-projektowej BiG POSTER, zajmującej się tworzeniem plakatów oraz organizacją warsztatów graficznych. Autor wielu grafik, krojów liter, identyfikacji wizualnych oraz ilustracji, w tym także do książek.
Działalność naukowa.
11 grudnia 2020 r. na Wydziale Grafiki i Komunikacji Wizualnej na Uniwersytecie Artystycznym w Poznaniu. obronił rozprawę doktorską napisaną pod kierunkiem prof. dr. hab. Grzegorz Marszałka pt: "Żywy plakat! Redefinicja plakatu w kontekście nowych mediów" i pracy praktycznej pt. "Kryzys klimatyczny. Nie zabijajmy się!". Autor publikacji z zakresu sztuki postmodernistycznej i plakatu.
Działalność zawodowa.
Aktualnie zatrudniony w Collegium Da Vinci w Poznaniu 
Nagrody i wyróżnienia.
Laureat nagród w krajowych i międzynarodowych konkursach graficznych, zdobywca: Brązowego Medal na 8. Virtual Biennale w Pradze (2015); Srebrnego Medalu na Shenzhen International Poster Festival w Chinach (2016), laureat Golden Bee Biennal Graphic Design w Moskwie (2016), Srebrnego Medalu na International Poster Biennale w Lublinie (2017), pierwszego miejsca w Międzynarodowym Konkursie Plakatowym w Moskwie (International Moscow Poster Competition) (2020), 2 miejsce w Konkursie Własności Intelektualnej w Warszawie (2020), Wyróżnienia Honorowego w Wirtualnym Biennale w Pradze (11th Virtual Biennale in Prague) (2021). Finalista plebiscytu Nieprzeciętni (2021). W 2022 r. Laureat stypendium Ministtra Nauki i Szkolnictwa Wyższego.
Wystawy.
Brał udział w wielu wystawach zbiorowych w Polsce, m.in. w Warszawie, Gdańsku, Wrocławiu, Szczecinie, a także na świecie, w krajach takich jak Boliwia, Chiny, Czechy Ekwador, Grecja, Hiszpania, Litwa, Macedonia, Rosja czy Szkocja.

</doc>
<doc id="4883466" url="https://pl.wikipedia.org/wiki?curid=4883466" title="Kościół poewangelicki w Lwówku">
Kościół poewangelicki w Lwówku

Kościół poewangelicki – dawna świątynia protestancka znajdująca się w mieście Lwówek, w powiecie nowotomyskim, w województwie wielkopolskim.
Jest to świątynia wzniesiona według projektu Antoniego Höhne w latach 1778–97. Budowla jest murowana, wybudowano ją z kamieni i cegieł. Reprezentuje cechy stylów: późnobarokowego i klasycystycznego. Po 1945 roku została zamieniona na magazyn, a później była nieużytkowana i niszczała.
Kościół został zbudowany dzięki staraniom sędziego poznańskiego Łukasza Bnińskiego. Świątynia jest salowa, zwrócona jest prezbiterium w kierunku południowym. W 1797 roku od strony północnej. do bryły kościoła została dobudowana wieża, zwieńczona cebulastym dachem hełmowym. We wnętrzu znajdują się drewniane empory, wykonane przez cieślę Tomasza z Sierakowa. Od kilku lat jest remontowana. Wieża została odrestaurowana po 1990 roku.

</doc>
<doc id="4883467" url="https://pl.wikipedia.org/wiki?curid=4883467" title="One More Night (singel Sandry)">
One More Night (singel Sandry)

One More Night – utwór muzyczny niemieckiej piosenkarki Sandry wydany w 1990 roku na płycie "Paintings in Yellow".
Piosenkę napisali Michael Cretu, Klaus Hirschburger i Frank Peterson, a wyprodukował ją Cretu. Jest ona utrzymana w konwencji ballady miłosnej. Był to trzeci i ostatni singel promujący czwarty album Sandry, "Paintings in Yellow". Został wydany jesienią 1990 roku i spotkał się ze średnim sukcesem na liście przebojów w Niemczech. Teledysk do utworu wyreżyserował Dieter Trattmann. W 2006 roku remiks piosenki ukazał się na płycie "Reflections".

</doc>
<doc id="4883468" url="https://pl.wikipedia.org/wiki?curid=4883468" title="Awtowelo 650">
Awtowelo 650

Awtowelo 650 (ros. Автовело-650), potocznie Sokol (ros. Сокол) – radziecki samochód wyścigowy zbudowany w 1952 roku, stworzony na zlecenie Wasilija Stalina przez zespół przedwojennych pracowników Auto Uniona. Pojazd był napędzany silnikiem 2,0 w specyfikacji V12 i z założenia miał być zgodny z regulaminem Formuły 2. W związku z nieudanym silnikiem, zmianą przepisów Formuły 2 i uwięzieniem Wasilija Stalina projekt został zarzucony. Zbudowano dwa egzemplarze modelu, z czego w całości przetrwał jeden.
Tło.
W drugiej połowie lat 30. w wyścigach Grand Prix najpoważniejszymi konkurentami byli Mercedes-Benz i Auto Union. Po zakończeniu II wojny światowej miasto Chemnitz, w którym miał siedzibę Auto Union, znalazło się w radzieckiej strefie wpływów. W czerwcu 1946 roku Sowieci wskrzesili dział badawczo-rozwojowy przedwojennego Auto Uniona pod nazwą NTBA (Научно-Техническое Бюро Автомобилестроения, "Nauczno-Techniczeskoje Biuro Awtomobilestrojenija"), które z kolei stało się częścią radziecko-niemieckiej spółki Awtowelo. W fabryce pracowało około 120 osób, w tym w znacznej części przedwojenni pracownicy Auto Uniona. Połowa z nich opracowywała projekty dla ZSRR, a połowa do radzieckiej strefy okupacyjnej Niemiec. W tym okresie Wasilij Stalin wyszedł z inicjatywą stworzenia radzieckiego zespołu wyścigowego, mogącego z powodzeniem rywalizować z zachodnimi przeciwnikami. W 1947 roku NTBA utworzył zespół z zadaniem wykorzystania przedwojennej wiedzy do budowy odpowiedniego samochodu. Pierwotnie planowano wskrzesić nieukończony przedwojenny projekt Auto Uniona E, jednak w październiku 1947 roku wskutek ogłoszenia przepisów Formuły 2 z silnikami dwulitrowymi zarzucono ten pomysł i rozpoczęto pracę nad właściwym pojazdem. Projekt otrzymał nazwę Typ 650.
Po zawiązaniu projektu Typ 650 zmieniono nazwę biura na Entwicklungswerk Chemnitz, a dyrektorem departamentu wyścigowego został W. Myszkin. Za rozwój silnika był odpowiedzialny Walter Träger, układem przeniesienia napędu zajął się Adolf Hahn, nad podwoziem pracowali Lange i Pietzsch, karoserię projektował Kordewahn, a za ogólny projekt był odpowiedzialny Otto Seidan. Myszkin zdołał zapewnić to, czego potrzebowali konstruktorzy niezależnie od kosztów, wliczając w to nowe opony Pirelli z Włoch czy dużą ilość paliwa.
Projekt.
Inspiracją dla stworzenia Awtowelo 650 były przedwojenne projekty, w szczególności Auto Uniona D. Według założeń Seidana pojazd wykazywał znaczne podobieństwo do modelu D, wliczając w to identyczny układ wydechów. W ostatecznej wersji wydechy te łączyły się w dwa prowadzące do tyłu. Walter Träger – współtwórca silnika D w 1938 roku, opracował nowy silnik V12 o pojemności 1992 cm³ z czterema wałkami rozrządu w głowicy. Istnieje prawdopodobieństwo, że jednostka ta była rozwinięciem silnika niedokończonego modelu E, na co wskazuje Peter Kirchberg, odnosząc się również do problemów z kolektorami dolotowymi, pierwotnie przeznaczonymi do użycia w układzie doładowania. Z drugiej strony odległość między cylindrami, średnica cylindrów i skok tłoka były inne aniżeli w Auto Unionach. Cechą charakterystyczną Awtowelo 650 było nieefektywne zasilanie trzeciego cylindra przez gaźnik Solex, co mogłoby wskazywać na założenie użycia sprężarki. To rozwiązanie miało na celu efektywne działanie przy wysokich prędkościach poprzez wytworzenie ciśnienia w komorze silnika, a co za tym idzie, wtłoczenie większej ilości tlenu do gaźników i wytworzenie doładowania w kolektorach. To rozwiązanie było stosowane w hot rodach, a także niektórych BMW, Audi i Mercedesach z lat 70. i 80.
Podwozie w znacznej części było identyczne z Auto Unionem D i dzieliło z nim wiele elementów, jak przednia oś. Z drugiej strony tylna oś różniła się, co miało związek z ułożeniem układu przeniesienia napędu: w Auto Unionie znajdował się on za tylną osią, a w modelu 650 między osią a silnikiem.
Niektóre różnice między modelami Auto Union D, Auto Union E i Awtowelo 650 przedstawia poniższa tabela:
Testowanie i wyścigi.
Pierwsze testy odbył prawdopodobnie pod koniec 1951 roku dawny motocyklista Auto Uniona Fritz Trägner. Miały one miejsce przed siedzibą Entwicklungswerk Chemnitz. Później odbyto testy na autostradzie A4 w Glauchau, podczas których osiągnięto prędkość 180 km/h. Wśród kandydatów do testowania pojazdu byli Edgar Barth i Heinz Melkus, których jednak z powodu braku doświadczenia nie przeznaczono do tego zadania.
Do kwietnia 1952 roku ukończono dwa egzemplarze 650. Wasilij Stalin zamówił w związku z tym samolot do NRD, aby je odebrać. Pojazdy przybyły do Moskwy 8 kwietnia, gdzie miały być ponownie zmontowane. Jednakże początkowo radzieccy mechanicy nie uruchomili pojazdów, nie znając gaźników Solex. Zamiast tego zamontowali oni gaźniki Opla, dzięki czemu uruchomiono pojazdy, jednak brakowało im mocy.
Mimo niezadowalających testów, oba samochody uczestniczyły w wyścigu mistrzostw Moskwy 30 czerwca 1952, a ich kierowcami byli członkowie CSKA Moskwa, Pawieł Baranow i Wasilij Kuzniecow. Obaj zawodnicy odpadli z wyścigu wskutek problemów z gaźnikiem. Mniej więcej w tym czasie samochody nazwano Sokol. Określenie to pochodziło od propagandowego przydomka pilotów, często używanym w prasie i radiu. Po nieudanym wyścigu w Moskwie Stalin odesłał oba pojazdy do Chemnitz celem obejrzenia ich. Po udoskonaleniu samochodów w NRD zostały one ponownie przesłane do ZSRR.
Po śmierci Józefa Stalina i dojściu do władzy Nikity Chruszczowa aresztowano Wasilija Stalina, a projekt Awtowelo został zarzucony. W 1953 roku pojazd został przekazany do AWE-Rennkollektiv, również znajdującym się w korporacji Awtowelo, gdzie był testowany. Jednakże problemy podczas testów, w tym awaryjność silnika, spowodowały, że AWE nigdy nie wystawił Sokola w wyścigach Formuły 2, jak planowano.
Dalsze losy modelu.
Sokol po przekazaniu AWE-Rennkollektiv został wykorzystany do projektu EMW R1/53. Przy projektowaniu EMW posłużono się tylną osią Sokola, w tym drążkiem skrętnym i układem osi De Dion. Drążek skrętny w obu projektach był zamontowany do podwozia za pomocą wspornika A.
W 1957 roku pojazd pokazano w filmie "Rywale przy kierownicy".
Dalsze losy modelu pozostawały nieznane aż do 1976 roku. Wówczas to zachodnioniemiecki magazyn „Automobil &amp; Motorrad Chronik” opublikował artykuł o Auto Unionie E, w którym sugerował, jakoby ten samochód nadal istniał w NRD. Następnie mężczyzna znany jako Klaus Wegner zauważył pozostałości tajemniczego samochodu w zakładzie zajmującym się recyklingiem stali w Lipsku. Wegner przekonał pracowników do przetopienia jego DKW zamiast pojazdu, który następnie odholował na swoje podwórko. W październiku 1977 z Wegnerem skontaktował się kolekcjoner Martin Schröder, który zakupił samochód za 80 000 marek zachodnioniemieckich. Schröder nie zdołał jednak przemycić samochodu do RFN, ponieważ został on skonfiskowany za odszkodowaniem przez firmę Interport. Kilka tygodni później Interport sprzedał pojazd Brytyjczykowi Tomowi Wheatcroftowi. Wheatcroft zlecił odnowienie silnika byłym mechanikom BRM, po czym przekazał go do Donington Museum.
Drugi egzemplarz w okresie NRD był wystawiany w muzeum Uniwersytetu Technicznego w Dreźnie, ale jego stan stopniowo się pogarszał.
W 2003 roku samochód uczestniczył w festiwalu w Goodwood, a jego kierowcą był Rick Hall. Natomiast w 2010 roku pojazd pojawił się na wystawie Techno Classica by Hall &amp; Hall.

</doc>
<doc id="4883470" url="https://pl.wikipedia.org/wiki?curid=4883470" title="Sokol 650">
Sokol 650



</doc>
<doc id="4883480" url="https://pl.wikipedia.org/wiki?curid=4883480" title="Zillya">
Zillya



</doc>
<doc id="4883481" url="https://pl.wikipedia.org/wiki?curid=4883481" title="Panas">
Panas



</doc>
<doc id="4883487" url="https://pl.wikipedia.org/wiki?curid=4883487" title="Konrad Smoleński">
Konrad Smoleński

Konrad Smoleński (ur. 8 grudnia 1977 r. w Kaliszu) – artysta sztuk wizualnych, muzyk, fotograf.
Wykształcenie.
W 2002 r. ukończył Akademię Sztuk Pięknych w Poznaniu, gdzie w latach 2002–2009 pracował jako asystent.
Działalność twórcza.
Tworzy sztukę łączącą muzykę, performance, instalacje, wideo. Członek zespołów muzycznych Mama, Kristen, K.O.T., Sixa, BNNT. Uczestniczył w działaniach Stada Prusa, a w 2003 roku działał jak animator sceny Pink Punk. Realizował także teledyski, m.in. „Leję z ciebie” do piosenki Czykity (2003) czy „The Great Defectator” (2007) z wykorzystaniem materiału found-footage, a także filmy, takie jak „ZONA”. Współpracuje z warszawską galerią Leto. 
Nagrody.
W 2011 roku został laureatem nagrody Spojrzenia Fundacji Deutsche Bank, w 2015 roku był nominowany do Zurich Art Prize.
Linki zewnętrzne.
http://www.konradsmolenski.com/
https://culture.pl/pl/tworca/konrad-smolenski

</doc>
<doc id="4883495" url="https://pl.wikipedia.org/wiki?curid=4883495" title="Kim Chwa-chin">
Kim Chwa-chin

Kim Chwa-chin (hangul 김좌진, hancha 金佐鎭), zwany także jako Baekya (hangul 백야, hancha 白冶; ur. 16 grudnia 1889 w Hongseong, zm. 24 stycznia 1930 w Mandżurii) – koreański generał, działacz niepodległościowy i anarchistyczny, który odegrał ważną rolę we wczesnych próbach rozwoju anarchizmu w Korei.
Życiorys.
Urodził się w zamożnej rodzinie (z rodu Andong Kim) w Hongseong, w prowincji Chungcheong. Jego ojcem był Kim Hyeong-gyu. W wieku 18 lat Kim publicznie spalił rejestr pięćdziesięciu rodzin niewolników, po czym dokonał ich wyzwolenia i zapewnił każdej z nich wystarczającą ilość ziemi do życia. Był to pierwszy przypadek emancypacji niewolników we współczesnej Korei.
Działalność.
Kim Chwa-chin od wczesnych lat walczył z japońskim imperializmem. W 1919 założył armię północnego urzędu administracji wojskowej (hangul 북로군정서군, hancha 北路軍政署軍). Jako generał dowodził Koreańską Armią Niepodległościową w bitwie o Cheongsanri.
Kiedy w 1929 grupy anarchistyczne i nacjonalistyczne założyły w Mandżurii w prefekturze Shinmin wspólnotę rebeliantów, Kim Chwa-chin został wybrany na przywódcę swoich sił zbrojnych. Oskarżono go o organizowanie i prowadzenie ataków partyzanckich na Japończykach. Chociaż japońscy żołnierze byli znacznie bardziej doświadczeni i lepiej uzbrojeni niż formacja Kima, to ataki partyzantów odniosły sukces zarówno w obronie młodej anarchistycznej społeczności Shinmin, jak i w zachęcaniu innych grup w północno-wschodniej Azji do opierania się okupantom.
Został zamordowany w 1930 podczas przeprowadzania naprawy młyna ryżowego zbudowanego w Shinminie przez Koreańską Federację Anarchistyczną. Mimo że sam zabójca nigdy nie został odnaleziony, jego asystent został złapany i stracony.
Shinmin po Kim Chwa-chin.
Po zamordowaniu Kim Chwa-china ruch anarchistyczny w Mandżukuo oraz Korei został poddany masowym represjom. Japonia wysłała wojska do ataku na Shinmin od południa, podczas gdy siły Kuomintangu atakowały od północy. Latem 1931 roku najważniejsi anarchiści z Shinmin zostali zabici, a wojna na dwóch frontach stawała się nie do utrzymania. Anarchiści przeszli do podziemia, a anarchistyczne Shinmin przestało w praktyce istnieć.
Jako przywódca koreańskiego ruchu niepodległościowego, Kim jest pamiętany zarówno w Korei Północnej, jak i Południowej. W 1991 miasto Hongseong przywróciło mu jego miejsce urodzenia. Obecnie w październiku każdego roku odbywa się festiwal na jego cześć

</doc>
<doc id="4883511" url="https://pl.wikipedia.org/wiki?curid=4883511" title="Trudawaja (stacja kolejowa)">
Trudawaja (stacja kolejowa)

Trudawaja (, ) – stacja kolejowa w miejscowości Trudawaja, w rejonie janowskim, w obwodzie brzeskim, na Białorusi. Leży na linii Homel – Łuniniec – Żabinka.
Stacja istniała przed II wojną światową. Nosiła wówczas nazwę "Snitowo". Starą nazwę można było dostrzeć na budynku stacyjnym jeszcze w 2005.

</doc>
<doc id="4883517" url="https://pl.wikipedia.org/wiki?curid=4883517" title="Sprawa Bluma">
Sprawa Bluma

Sprawa Bluma () – niemiecki film dramatyczny w reżyserii Ericha Engela, zrealizowany w 1948 w okupowanych Niemczech.

</doc>
<doc id="4883525" url="https://pl.wikipedia.org/wiki?curid=4883525" title="Trójkąt Lubelski">
Trójkąt Lubelski

Trójkąt Lubelski (lit. "Liublino trikampis", ukr. Люблінський трикутник, "Liublinskyi trykutnyk"; w skrócie L3) – trójstronny sojusz regionalny, utworzony 28 lipca 2020 w Lublinie dla współpracy politycznej, ekonomiczej, kulturalnej i społecznej między trzema państwami europejskimi: Litwą, Polską i Ukrainą. Jej celem jest wzmocnienie dialogu pomiędzy tymi państwami oraz pomoc Ukrainie w odzyskaniu integralności terytorialnej i integracji z Unią Europejską i NATO.
Cele.
Działalność Trójkąta Lubelskiego ma sprowadzać się do organizowania szczytów z udziałem przywódców krajów członkowskich, ministrów spraw zagranicznych oraz wymiany informacji i powołania oficerów łącznikowych w resortach spraw zagranicznych.
Pierwsze takie spotkanie odbyło się 28 lipca 2020 w Lublinie, pomiędzy Linasem Linkevičiusem (Litwa), Jackiem Czaputowiczem (Polska) i Dmytro Kułebą (Ukraina), podczas którego powołano organizację.
Podczas spotkania w Wilnie 7 lipca 2021 szefowie dyplomacji krajów zrzeszonych w L3, Zbigniew Rau (Polska), Gabrielius Landsbergis (Litwa) i Dmytro Kułeba (Ukraina), podpisali "Deklarację o wspólnym europejskim dziedzictwie i wspólnych wartościach" narodów dawnej Rzeczypospolitej – Korony Królestwa Polskiego i Wielkiego Księstwa Litewskiego. Okazją do przyjęcia dokumentu była 230. rocznica uchwalenia Konstytucji 3 Maja oraz Zaręczenia Wzajemnego Obojga Narodów (20 października) w 1791. Dokument stanowi wyraz historycznych związków trzech państw i narodów, otwartych na przyszłe członkostwo demokratycznej Białorusi. Sygnatariusze przywołują wspólne dziedzictwo krajów regionu Europy środkowo-wschodniej, które odegrało istotną rolę w kształtowaniu historii politycznej, prawnej i kulturalnej starego kontynentu oraz tradycji demokratycznych i wolności obywatelskich w Europie.
Podczas spotkania podpisana została także Mapa Drogowa rozwoju Trójkąta Lubelskiego. Dokument prezentuje główne kierunki współpracy, m.in. prowadzenie trójstronnego dialogu politycznego, wspólne inicjatywy Trójkąta podejmowane wobec partnerów międzynarodowych, działania w obszarze bezpieczeństwa i obrony, bezpieczeństwa zdrowotnego, energetycznego i cyberbezpieczeństwa, aktywność w zakresie wsparcia gospodarczego, kulturalnego i akademickiego oraz działania strategiczne na rzecz zwalczania zagrożeń hybrydowych i dezinformacyjnych.
5 października 2021 w ramach Warsaw Security Forum odbyło się spotkanie ministrów spraw zagranicznych Trójkąta Lubelskiego.
2 grudnia 2021 prezydenci Trójkąta Lubelskiego przeprowadzili pierwsze wspólne rozmowy i przyjęli oświadczenie wzywające społeczność międzynarodową do zaostrzenia sankcji wobec Federacji Rosyjskiej w związku z trwającą agresją na Ukrainę. Szefowie państw zażądali też od Kremla wycofania wojsk rosyjskich z granic Ukrainy i terytoriów czasowo okupowanych. W oświadczeniu prezydenci potwierdzili swoje zaangażowanie we wzmacnianie bezpieczeństwa energetycznego Europy i wyrazili zaniepokojenie projektem Nord Stream 2. Przywódcy zgodzili się współpracować, aby przeciwstawić się rosyjskim próbom monopolizacji europejskiego rynku gazu i wykorzystywania energii jako broni geopolitycznej. Prezydenci wyrazili także wzajemne poparcie w obliczu sztucznie stworzonego przez reżim Łukaszenki kryzysu migracyjnego na granicach UE.

</doc>
<doc id="4883528" url="https://pl.wikipedia.org/wiki?curid=4883528" title="One Night in Bangkok (album)">
One Night in Bangkok (album)

One Night in Bangkok (pol. Jedna Noc w Bangkoku) – album koncertowy niemieckiego zespołu thrash metalowego Sodom wydany 28 lipca 2003 roku przez Steamhammer/SPV. Album ten został nagrany w Bangkoku w 2002 roku podczas azjatyckiej trasy koncertowej zespołu promującej dziesiąty album studyjny grupy pt. „M-16”. Album ten składa się z dwóch płyt, na których zostały zarejestrowane nagrania z koncertu.
Lista utworów.
Dysk 1:
Dysk 2:

</doc>
<doc id="4883538" url="https://pl.wikipedia.org/wiki?curid=4883538" title="Maroonned Live">
Maroonned Live

Marooned Live – album koncertowy niemieckiego zespołu thrash metalowego Sodom wydany 1 września 1994 roku przez Steamhammer/SPV. Został nagrany podczas koncertu zespołu 10 maja 1994 roku w Hamburgu podczas trasy koncertowej pomującej album Get What You Deserve.

</doc>
<doc id="4883547" url="https://pl.wikipedia.org/wiki?curid=4883547" title="Málaga (prowincja)">
Málaga (prowincja)



</doc>
<doc id="4883571" url="https://pl.wikipedia.org/wiki?curid=4883571" title="Nowy Testament rakowski">
Nowy Testament rakowski



</doc>
<doc id="4883572" url="https://pl.wikipedia.org/wiki?curid=4883572" title="Nowy Testament rakowiecki">
Nowy Testament rakowiecki



</doc>
<doc id="4883577" url="https://pl.wikipedia.org/wiki?curid=4883577" title="Berlińska ballada">
Berlińska ballada

Berlińska ballada () – niemiecki film komediowy w reżyserii Roberta A. Stemmle, zrealizowany w 1948 w okupowanych Niemczech. 
Historyk kina, Lotte H. Eisner, uznała obraz za ugodowy i przeciętny. 

</doc>
<doc id="4883578" url="https://pl.wikipedia.org/wiki?curid=4883578" title="Katedra pw. Najświętszej Maryi Panny w Konstancji">
Katedra pw. Najświętszej Maryi Panny w Konstancji

Katedra pw. Najświętszej Maryi Panny w Konstancji - świątynia rzymskokatolicka w Konstancji, Badenii-Wirtembergii nad jeziorem Bodeńskim.
Pierwszy kościół zbudowany około roku 600 jako katedra biskupstwa Konstancji. Od zniesienia diecezji w 1821 roku pełnił funkcję kościoła parafialnego. W 1955 roku podniesiona do rangi bazyliki mniejszej.

</doc>
<doc id="4883580" url="https://pl.wikipedia.org/wiki?curid=4883580" title="Jankes na dworze króla Artura (film 1949)">
Jankes na dworze króla Artura (film 1949)



</doc>
<doc id="4883587" url="https://pl.wikipedia.org/wiki?curid=4883587" title="Iłla Szkuryn">
Iłla Szkuryn



</doc>
<doc id="4883588" url="https://pl.wikipedia.org/wiki?curid=4883588" title="Julián Grimaldos Grimaldos">
Julián Grimaldos Grimaldos

Julián Grimaldos Grimaldos (ur. 30 marca 1941 w Tresjuncos) – hiszpański polityk, nauczyciel i filolog, były zakonnik (augustianin), senator, od 1986 do 1989 poseł do Parlamentu Europejskiego.
Życiorys.
Pochodzi z rodziny rolniczej, jeden z jego przodków w 1910 zaginął na wiele lat, co spowodowało tzw. crimen de Cuenca (aferę związaną z błędem sądowym i wymuszeniem zeznań). Uczył się w niższym seminarium duchownym w Leganés, wyświęcono go na augustianina w monastyrze na Escorialu. Został skierowany na naukę do Irlandii, gdzie kształcił się w zakresie filozofii. Studiował filologię angielską na University of Cambridge i Uniwersytecie Londyńskim. W późniejszym okresie odszedł z zakonu w związku z karierą polityczną i chęcią poślubienia kobiety. Pracował jako tłumacz i nauczyciel języka angielskiego na Uniwersytecie Complutense w Madrycie.
Początkowo należał do Ludowej Partii Socjalistycznej, potem zaangażował się w działalność Hiszpańskiej Socjalistycznej Partii Robotniczej. Został członkiem egzekutywy PSOE w prowincji i aktywistą Unión General de Trabajadores (w ramach organizacji zrzeszającej nauczycieli FETE). W latach 1982–1986 zasiadał w Senacie II kadencji z okręgu Cuenca. W latach 1983–1986 należał do Zgromadzenia Parlamentarnego Rady Europy.
Od 1 stycznia 1986 do 5 lipca 1987 wykonywał mandat posła do Parlamentu Europejskiego w ramach delegacji krajowej, w 1987 wybrano go w wyborach powszechnych. Przystąpił do Grupy Socjalistów. Został przewodniczącym Delegacji ds. stosunków z Jugosławią (1987–1989), należał też do Komisji ds. Stosunków Gospodarczych z Zagranicą oraz Komisji ds. Rozwoju i Współpracy. W latach 1991–1995 był członkiem parlamentu Kastylii-La Manchy, od 1993 do 1995 jako jego reprezentant zasiadał w Senacie V kadencji. Później powrócił do pracy nauczyciela, zaś od 2004 do 2008 zajmował stanowisko subdelegata rządu w prowincji Cuenca.

</doc>
<doc id="4883589" url="https://pl.wikipedia.org/wiki?curid=4883589" title="Julián Grimaldos">
Julián Grimaldos



</doc>
<doc id="4883590" url="https://pl.wikipedia.org/wiki?curid=4883590" title="Bitwa pod Zambrowem (1920)">
Bitwa pod Zambrowem (1920)

Bitwa pod Zambrowem – walki pościgowe prowadzone 21–22 sierpnia 1920 roku w rejonie Zambrowa przez polski 62 pułk piechoty, podczas Bitwy Warszawskiej.
Za cenę niewielkich strat 62 pp zdołał rozbić bolszewicką 5 Dywizję Strzelców, biorąc licznych jeńców i znaczną zdobycz wojenną.
Preludium.
W pierwszej fazie Bitwy Warszawskiej 15 Wielkopolska Dywizja Piechoty, w skład której wchodził 62 pułk piechoty, uczestniczyła w obronie przedmościa warszawskiego. 17 sierpnia 1920 roku dywizja wsparta czołgami przełamała front bolszewickiej 10 Dywizji Strzelców i wyzwoliła Dębe Wielkie.
17–18 sierpnia 62 pp stoczył w Gliniance zaciekły bój z elementami bolszewickich 8, 10 i 17 Dywizji Strzelców, które wycofywały się spod Warszawy. Za cenę dużych strat Polakom udało się okrążyć i zniszczyć znaczne siły nieprzyjaciela. Wzięto blisko 1,4 tys. jeńców.
Po zakończeniu bitwy pod Glinianką 62 pp odszedł do Mińska Mazowieckiego, a następnie przez Liw, Kosów Lacki i Małkinię dotarł do Zarębów Kościelnych.
Przebieg bitwy.
21 sierpnia o godzinie 4:00 nad ranem płk Władysław Grabowski otrzymał rozkaz, aby do południa opanować odległy o 35 kilometrów Zambrów. Pułkownik natychmiast polecił zarekwirować najlepsze wozy, na które załadowano żołnierzy III batalionu dowodzonego przez por. Kazimierza Szcześniaka. Wyruszyli oni niezwłocznie w kierunku Zambrowa, a w ślad za nimi wymaszerowali żołnierze pozostałych batalionów.
III batalion szybko posuwał się do przodu. Mijane grupy czerwonoarmistów rozpraszano ogniem karabinów maszynowych, które zainstalowano na podwodach. Około godziny 11:00 żołnierze por. Szcześniaka dotarli do Zambrowa, który opanowali po krótkiej walce. Zaskoczony przeciwnik nie stawiał większego oporu. Kwaterujący w mieście sztab bolszewickiej 3 Armii ratował się pośpieszną ucieczką samochodami pancernymi. Jako że do Zambrowa nadal zmierzały wycofujące się kolumny nieprzyjaciela, porucznik zabezpieczył zachodnie i południowe obrzeża miasta.
Meldunek o wyzwoleniu Zambrowa nie od razu dotarł do płk. Grabowskiego. Znalazłszy się w rejonie wsi Dworaki, dowódca pułku postanowił osobiście wybrać się na rekonesans. Zabrał ze sobą swego adiutanta ppor. Kowalczyka, ppor. Jagłę oraz trzech ordynansów. W pewnym momencie usłyszawszy odgłosy strzałów, udał się wraz z Jagłą na pobliskie wzgórze, gdzie napotkani chłopi poinformowali go, że widzieli polski batalion zmierzający wozami do Zambrowa. Donieśli jednocześnie, że za polskim oddziałem, w godzinnym odstępie czasu, wyruszyły oddziały bolszewickiej piechoty. Chwilę później pułkownik ujrzał na szosie nieprzyjacielską kolumnę. Grabowski z Jagłą oddali do bolszewików wiele strzałów z rewolwerów, do walki włączył się także ppor. Kowalczyk, który znalazł przy drodze porzuconą przez III batalion furmankę z karabinem maszynowym. Grupce oficerów wkrótce przyszły na pomoc główne siły pułku: najpierw 8. kompania, a w ślad za nią reszta II batalionu. Bolszewicka kolumna została otoczona i zmuszona do kapitulacji. Okazało się wtedy, że w polskie ręce wpadł sztab bolszewickiej 5 Dywizji Strzelców. Wzięto do niewoli około tysiąca jeńców, w tym sztab dywizji i sztaby dwóch brygad. Zdobyto także liczne wozy taborowe.
Tymczasem liczne kolumny sowieckie, które nie zdawały sobie sprawy z tego, że Zambrów znajduje się już w polskich rękach, nadal zmierzały do miasta. Żołnierze III batalionu pozwalali przeciwnikowi podejść na najbliższą odległość, po czym rozpraszali go gwałtownym ogniem broni maszynowej. Wzięto w ten sposób około 2 tys. jeńców, zdobyto dwa działa i kilkadziesiąt ckm, a także liczne materiały wojenne i archiwum 5 DS.
W dokumentach sztabowych 62 pp odnotowano, że w jednej ze wsi pod Zambrowem bolszewicki oddział zaatakowali samorzutnie miejscowi chłopi, w tym kobiety. Te ostatnie miały następnie doprowadzić do polskiego sztabu kilkudziesięciu jeńców wraz ze zdobyczną baterią artylerii.
Główne siły 62 pp wkroczyły do Zambrowa 22 sierpnia o godzinie 9:00 rano. Rozbicie bolszewickiej 5 DS okupiono stratą zaledwie kilkunastu rannych.
Upamiętnienie.
Bój pod Zambrowem był jedną z bitew i potyczek wojny polsko-bolszewickiej upamiętnionych na okolicznościowych tablicach, które 10 czerwca 2020 roku prezydent Andrzej Duda wręczył przedstawicielom samorządów i instytucji z województw, na których terenie znajdują się miejsca związane z Bitwą Warszawską 1920 roku.

</doc>
<doc id="4883591" url="https://pl.wikipedia.org/wiki?curid=4883591" title="Bitwa pod Ostrożanami">
Bitwa pod Ostrożanami

Bitwa pod Ostrożanami – bój pomiędzy polskim III batalionem 5 pułku piechoty Legionów a bolszewicką 81 Brygadą Strzelców, stoczony 20 sierpnia 1920 roku w rejonie Ostrożan pod Drohiczynem, podczas Bitwy Warszawskiej. 
Dzięki uzyskaniu efektu zaskoczenia polski batalion zadał przeciwnikowi znaczne straty i uniemożliwił 81 BS wzięcie udziału w bitwie białostockiej.
Preludium.
16 sierpnia 1920 roku oddziały Frontu Środkowego pod osobistym dowództwem Naczelnego Wodza Józefa Piłsudskiego rozpoczęły znad Wieprza kontruderzenie na odsłoniętą flankę bolszewickiego Frontu Zachodniego. Polska kontrofensywa szybko uzyskała całkowite powodzenie. W ciągu dwóch dni rozbito południowe skrzydło nacierającej na przedmoście warszawskie 16 Armii Nikołaja Sołłohuba oraz przecięto jej najważniejsze linie komunikacyjne. Już 18 sierpnia Naczelny Wódz nakazał wojskom Frontu Środkowego przejść do działań pościgowych, odciąć bolszewikom drogi odwrotu oraz uniemożliwić im ustabilizowanie frontu w oparciu o linię Bugu.
W składzie tzw. Armii Pościgowej dowodzonej przez gen. Edwarda Śmigłego-Rydza znalazła się m.in. 1 Dywizja Piechoty Legionów. Miała ona przeprowadzić uderzenie wzdłuż osi: Międzyrzec Podlaski–Łosice–Drohiczyn. W nocy z 18 na 19 sierpnia po zaciętej walce zdobyła przeprawę na Bugu w Drohiczynie, przecinając główną drogę odwrotu bolszewickiej 16 Armii oraz zadając ciężkie straty jej 8 i 17 Dywizjom Strzelców. Następnie, ubezpieczana przez 3 DP Leg, rozpoczęła natarcie w kierunku Białej Podlaskiej i Białegostoku.
Przebieg bitwy.
Wieczorem 19 sierpnia we wsi Łopusze zatrzymał się na nocleg III batalion 5 pułku piechoty Legionów. Niedługo później dowódca batalionu por. Władysław Muzyka otrzymał rozkaz uderzenia na Ostrożany, w których – jak donosił polski zwiad – zatrzymały się znaczne siły przeciwnika.
Batalion wyruszył z Łopuszy o północy. Porucznik Muzyka postanowił podzielić swoje siły na dwie kolumny. 9. kompanię pod dowództwem ppor. Zdzisława Zajączkowskiego skierował do Smorczewa z zadaniem obejścia Ostrożan od zachodu. Pod swoim osobistym dowództwem pozostawił natomiast główne siły batalionu, tj. 10., 11., 12. kompanie piechoty oraz kompanię ckm. Miały one przeprowadzić frontalne natarcie na Ostrożany od południowego zachodu.
W rejonie Ostrożan znajdowała się w tym czasie 81 Brygada Strzelców, wchodząca w skład 27 Dywizji Strzelców Witowta Putny – jednostki uznawanej w Armii Czerwonej za elitarną. Nieprzyjaciel nie wystawił ubezpieczeń, dzięki czemu żołnierze Muzyki pod osłoną ciemności bez przeszkód wkroczyli do wsi. Śpiący w chatach bolszewicy mimo zaskoczenia stawili jednak twardy opór. Doszło do walki wręcz. Ostatecznie czerwonoarmiści zostali wyparci ze wsi, tracąc około 50 zabitych, wśród których znalazł się dowódca pułku. Polacy wzięli około 120 jeńców, a także zdobyli osiem karabinów maszynowych, motocykl oraz wiele wozów taborowych z amunicją, materiałami sanitarnymi i sprzętem łączności. Polskie straty ograniczyły się do kilku zabitych.
Mniej więcej w tym samym czasie kompania ppor. Zajączkowskiego podeszła pod Smorczewo, w którym jak się okazało stacjonował sztab 81 BS wraz z oddziałem ochrony. Również i tu Polakom udało się uzyskać efekt zaskoczenia. Silnym uderzeniem zdobyto wieś, zabito około trzydziestu czerwonoarmistów, a kolejnych stu wzięto do niewoli. Wśród jeńców znalazł się dowódca 81 BS wraz ze swoimi sztabowcami. Polacy zdobyli także liczne wozy taborowe oraz dokumenty sztabowe. Po zakończeniu walki 9. kompania wraz ze zdobyczą przeszła do Ostrożan.
Pierwszy kontratak bolszewicy przeprowadzili wkrótce po ucieczce z Ostrożan. Drugi nastąpił rankiem 20 sierpnia, przeprowadzono go głównymi siłami 81 BS. Czerwonoarmiści zostali odparci po zaciętej walce. W trakcie starcia dużą rolę odegrały dwie baterie 1 pułku artylerii polowej Legionów. W walce wyróżnił się także st. sierż. Roczniak z 11. kompanii, który na czele plutonu odwodowego zainicjował brawurowe przeciwuderzenie, do którego poderwała się cała polska linia.
Bolszewicy, którzy usiłowali wywalczyć sobie drogę odwrotu na wschód, przystąpili około południa do kolejnego kontrataku. Zostali jednak odparci, ponosząc ciężkie straty. Pojawienie się w Ostrożanach I batalionu 5 pp Leg. zmusiło ich ostatecznie do przerwania walki.
Bilans.
W trakcie wielogodzinnego boju 81 BS straciła około 120 zabitych i wielu rannych. Polacy wzięli także około 300 jeńców.
III batalion 5 pp Leg. okupił swój sukces utratą siedmiu zabitych i dwudziestu rannych.
Bitwa pod Ostrożanami miała duże znaczenie taktyczne. 81 BS została związana walką i oderwała się od głównych sił 27 Dywizji Strzelców, w efekcie czego ta ostatnia przystąpiła do bitwy białostockiej znacznie osłabiona.

</doc>
<doc id="4883592" url="https://pl.wikipedia.org/wiki?curid=4883592" title="Muzeum Warszawskiej Metropolii Prawosławnej">
Muzeum Warszawskiej Metropolii Prawosławnej

Muzeum Warszawskiej Metropolii Prawosławnej – muzeum kościelne znajdujące się w Centrum Kultury Prawosławnej przy ulicy Świętych Cyryla i Metodego 4 w Warszawie.
Opis.
Pierwsze plany utworzenia w Warszawie muzeum diecezjalnego pojawiły się na przełomie lat 50. i 60. XX wieku. Kolekcja prawosławnej sztuki sakralnej zaczęła być gromadzona od lat 80.. 
Muzeum utworzono w 1983 jednak przed długi czas nie miało ono siedziby. Placówka wznowiła działalność w 2007 w siedzibie metropolity warszawskiego przy al. „Solidarności” 52. W 2016 zakończono prace nad ekspozycją stałą w nowej siedzibie muzeum, w sali znajdującej się na parterze sąsiedniego budynku przy ul. Świętych Cyryla i Metodego 4, odzyskanego przez Polski Autokefaliczny Kościół Prawosławny w 2010.
W zbiorach znajdują się m.in. ikony, krzyże, szaty liturgiczne, księgi oraz inne przedmioty związane z kulturowym i duchowym dziedzictwem prawosławia. 
Muzeum posiada oddział, Muzeum Ikon, przy ul. Lelechowskiej 5 w dzielnicy Ochota, otwarty w 2011.

</doc>
<doc id="4883593" url="https://pl.wikipedia.org/wiki?curid=4883593" title="Parafia Najświętszej Trójcy w Brzydowie">
Parafia Najświętszej Trójcy w Brzydowie

Parafia Najświętszej Trójcy w Brzydowie – parafia rzymskokatolicka znajdująca się w archidiecezji warmińskiej, w dekanacie Ostróda – Zachód.

</doc>
<doc id="4883602" url="https://pl.wikipedia.org/wiki?curid=4883602" title="Parafia Świętych Apostołów Piotra i Pawła w Durągu">
Parafia Świętych Apostołów Piotra i Pawła w Durągu

Parafia Świętych Apostołów Piotra i Pawła w Durągu – parafia rzymskokatolicka znajdująca się w archidiecezji warmińskiej, w dekanacie Ostróda – Zachód.

</doc>
<doc id="4883605" url="https://pl.wikipedia.org/wiki?curid=4883605" title="Parafia Miłosierdzia Bożego w Reszkach">
Parafia Miłosierdzia Bożego w Reszkach

Parafia Miłosierdzia Bożego w Reszkach – parafia rzymskokatolicka znajdująca się w archidiecezji warmińskiej, w dekanacie Ostróda – Zachód.

</doc>
<doc id="4883606" url="https://pl.wikipedia.org/wiki?curid=4883606" title="Bitwa pod Mrozami">
Bitwa pod Mrozami

Bitwa pod Mrozami – walki polskiego 65 pułku piechoty ppłk. Franciszka Korewy z oddziałami sowieckich 8. i 10 Dywizji Strzelców w czasie pościgu prowadzonego w ramach operacji warszawskiej.
Sytuacja ogólna.
4 lipca 1920 ruszyła II ofensywa sowieckiego Frontu Zachodniego pod hasłem: "Na zachodzie ważą się losy wszechświatowej rewolucji – po trupie Polski wiedzie droga do wszechświatowego pożaru... Na Wilno – Mińsk – Warszawę – marsz!". W pierwszej dekadzie lipca przełamany został front polski nad Autą, a wojska Frontu Północno-Wschodniego gen. Stanisława Szeptyckiego cofały się pod naporem ofensywy czerwonoarmistów Michaiła Tuchaczewskiego.
Kolejne próby zatrzymania wojsk sowieckich prących na zachód nie przynosiły spodziewanych rezultatów. Obchodzący ugrupowanie obronne od północy 3 Korpus Kawalerii Gaja wymuszał dalszy odwrót wojsk polskich. Tempo natarcia wojsk sowieckich, jak na owe czasy, wydawało się oszałamiające i wynosiło ok. 20–30 km na dobę.
Wojsko Polskie traciło kolejno „linię dawnych okopów niemieckich”, linię Niemna i Szczary, czy wreszcie linię Bugu. Wojska polskie cofały się nadal, a kolejną naturalną przeszkodą terenową dogodną do powstrzymania sowieckiej ofensywy była Wisła. W godzinach wieczornych 6 sierpnia Naczelne Dowództwo Wojska Polskiego wydało rozkaz do przegrupowania i reorganizacji wojsk.
16 sierpnia ruszyła kontrofensywa znad Wieprza. Zmieniło to radykalnie losy wojny. Od tego momentu Wojsko Polskie było w permanentnej ofensywie.
Walki pod Mrozami.
16 sierpnia 65 pułk piechoty wspierany przez 1 baterię 16 pułku artylerii polowej maszerował na północ przez Żelechów, Latowicz i Kuflew. Po drodze staczał drobne potyczki z tyłowymi oddziałami sowieckimi. Wieczorem dotarł do Mrozów i zorganizował tu odpoczynek nocny. Rejon ześrodkowania pułku ubezpieczały placówki. Spodziewano się uderzeń ze strony wycofujących się spod Warszawy oddziałów 16 Armii Nikołaja Sołłohuba.
O świcie 18 sierpnia elementy rozpoznawcze przekazały informację o marszu taborów i oddziałów sowieckich na północny wschód.
5 i 6 kompania pułku zamknęły w okolicach Kałuszyna szosę Warszawa – Siedlce, a siły główne pułku obsadziły stanowiska na zachód od Mrozów.
Wkrótce z lasów położonych na zachód od Mrozów uderzyła piechota 8 Dywizji Strzelców. Zatrzymano ją ogniem broni maszynowej, a kontratak kompanii kpt. Tadeusza Müllera odrzucił ją do lasu. Kontratakująca kompania kontynuowała pościg i dotarła aż pod Cegłów, tracąc kontakt z głównymi siłami pułku. Około 13.00 przeciwnik wznowił natarcie. W centrum polskiego ugrupowania czerwonoarmiści opanowali wzgórze na zachodnim skraju Mrozów, ale dalsze ich działania zostały powstrzymane przed przednim skrajem obrony 1 kompanii 65 pp. Nieprzyjaciel odniósł jednak powodzenie na skrzydłach i około 14.30 Sowieci podeszli od północy i południa do pierwszych zabudowań miasteczka. Dowódca pułku wsparł obronę pierwszego rzutu ostatnim odwodem – kompanią techniczną pułku, a sam udał się na stanowiska artylerii, które prowadziły ogień na wprost do nieprzyjaciela. Nacierający dalej czerwonoarmiści zepchnęli dwukompanijny II/65 pp w głąb zabudowy Mrozów, a wycofująca się polska piechota odsłoniła stanowiska ogniowe własnej artylerii. Gdy tyraliery nieprzyjacielskie podeszły do jej stanowisk, obsługi armat nie przerwały ognia, a strzelały dalej zadając przeciwnikowi ciężkie straty i chwilowo zatrzymały jego natarcie. Dało to czas mjr. Eustachemu Serafinowiczowi na uporządkowanie 7 i 8 kompanii i wyprowadzenie kontrataku „na bagnety”. Niemal jednocześnie uderzyła na nieprzyjaciela wracająca spod Cegłowa kompania szturmowa. W walce wręcz odrzucono nieprzyjaciela do lasu. Oskrzydlone od północy i wyczerpane bojem sowieckie oddziały po krótkich negocjacjach około 17.00 złożyły broń.
Bilans walk.
W bitwie pod Mrozami 65 pułk piechoty wziął około 800 jeńców, zdobył 4 działa i 7 ckm-ów. Wieczorem ujęto jeszcze kilkudziesięciu czerwonoarmistów z rozbitej pod Jędrzejowem 22 Brygady Strzelców i z 1 pułku kawalerii Czerwonych Komunardów. Straty polskie wyniosły 7 poległych oraz 30 rannych.

</doc>
<doc id="4883607" url="https://pl.wikipedia.org/wiki?curid=4883607" title="Parafia św. Wojciecha w Tyrowie">
Parafia św. Wojciecha w Tyrowie

Parafia świętego Wojciecha w Tyrowie – parafia rzymskokatolicka znajdująca się w archidiecezji warmińskiej, w dekanacie Ostróda – Zachód.

</doc>
<doc id="4883609" url="https://pl.wikipedia.org/wiki?curid=4883609" title="Katharsis. O uzdrowicielskiej mocy natury i sztuki">
Katharsis. O uzdrowicielskiej mocy natury i sztuki

Katharsis. O uzdrowicielskiej mocy natury i sztuki – wydana w 2002 roku książka polskiego profesora medycyny Andrzeja Szczeklika, traktująca o medycynie i sztuce lekarskiej z licznymi odniesieniami do filozofii, poezji, muzyki, sztuki wraz z rozważaniami nad konfrontacją lekarza i pacjenta z chorobą, cierpieniem i przemijaniem. 
O książce.
Jest to jedna z cyklu trzech książek tego autora, które bywają nazywane trylogią o uzdrowicielskiej mocy natury i sztuki. 
"Katharsis…" należy do gatunku literatury non-fiction i jest zbiorem dwunastu esejów:
Każdy rozdział książki poprzedzony jest stroną, na której zamieszczono ilustrację z reprodukcją dzieła sztuki.
Wstęp do książki napisał Czesław Miłosz.

</doc>
<doc id="4883611" url="https://pl.wikipedia.org/wiki?curid=4883611" title="Grzegorz Kersten">
Grzegorz Kersten

Grzegorz Kersten (ur. 23 września 1949 w Warszawie, zm. 26 maja 2020 w Ottawie) – polski teoretyk decyzji. 
Życiorys.
Ukończył ekonometrię w Szkole Głównej Planowania i Statystyki, gdzie w latach 1974–1984 pracował w Instytucie Zarządzania i Doskonalenia Kadr, a w 1981 uzyskał doktorat. Działał w NSZZ „Solidarność” i współpracował z wydawnictwem NOW-a 2. W 1983 wyemigrował z rodziną do Belgii, a następnie do Kanady. 
Zajmował się teorią decyzji oraz systemami wspomagania negocjacji i negocjacji elektronicznych. 
W latach 1985–1999 pracował w Uniwersytecie Carleton w Ottawie, a w latach 1999–2020 był profesorem w Concordia University w Montrealu. Wykładał także jako visiting professor na licznych uczelniach. Był redaktorem naczelnym czasopisma „Group Decision and Negotiation”. 
Założyciel Fundacji Kerstenów: w latach 2011–2012 prezes zarządu, a w latach 2012–2020 przewodniczący rady fundacji. 
Życie prywatne.
Syn Krystyny i Adama Kerstenów.

</doc>
<doc id="4883617" url="https://pl.wikipedia.org/wiki?curid=4883617" title="Monaster Peć">
Monaster Peć

Monaster Peć (alb. "Patrikana e Pejës", serb. "Манастир Пећка патријаршија", "Manastir Pećka patrijaršija") – średniowieczny klasztor Serbskiego Kościoła Prawosławnego w pobliżu miejscowości Peć w Kosowie. 

</doc>
<doc id="4883618" url="https://pl.wikipedia.org/wiki?curid=4883618" title="MTV Music 24 Polska">
MTV Music 24 Polska



</doc>
<doc id="4883621" url="https://pl.wikipedia.org/wiki?curid=4883621" title="TOML">
TOML

TOML to format plików konfiguracyjnych. Stworzony został z myślą o łatwości czytania i pisania dzięki oczywistej semantyce, która stawia sobie za cel „minimalizm” i ma na celu jednoznaczne mapowanie do słownika. Jego specyfikacja jest typu open source i jest wspierana przez wkład od społeczności. TOML jest używany w wielu projektach oprogramowania i jest zaimplementowany w wielu językach programowania. Nazwa „TOML” to skrót od „Tom's Obvious, Minimal Language” odnoszący się do jego twórcy, Toma Prestona-Wernera. 
Składnia.
Składnia TOML składa się głównie z par codice_1, codice_2 i codice_3. Składnia TOML nieco przypomina składnię plików INI, ale w przeciwieństwie do nich zawiera formalną specyfikację, podczas gdy format pliku INI posiada wiele konkurencyjnych wariantów. 
Jego specyfikacja zawiera listę obsługiwanych typów danych: String, Integer, Float, Boolean, Datetime, Array i Table. 
Przykład.
title = "TOML Example"
[owner]
name = "Tom Preston-Werner"
dob = 1979-05-27T07:32:00-08:00 # Data
[database]
server = "192.168.1.1"
ports = [ 8001, 8001, 8002 ]
connection_max = 5000
enabled = true
[servers]
 # Wcięcia (tab lub spacje) są dozwolone ale nie wymagane
 [servers.alpha]
 ip = "10.0.0.1"
 dc = "eqdc10"
 [servers.beta]
 ip = "10.0.0.2"
 dc = "eqdc10"
[clients]
data = [ ["gamma", "delta"], [1, 2] ]
hosts = [
 "alpha",
 "omega"
Porównanie z innymi formatami.
Poniższa tabela opiera się na specyfikacji TOML jest porównaniem z innymi popularnymi formatami plików konfiguracyjnych (INI, JSON i YAML). Na konferencji SciPy 2017 został zaprezentowany język BespON jako format pliku konfiguracyjnego odpowiedniego dla modelowania i symulacji. Pojawiło się tam także omówienie możliwości wykorzystania do tego celu języka TOML. 
Krytyka.
Od pierwszego wydania TOML spotkał się z kilkoma krytykami. Projekt StrictYAML wymienia następujące punkty jako problematyczne w TOML: 
Projekt libconfini opublikował od tego czasu bardziej obszerną krytykę TOML z prowadzoną perspektywy INI, wymieniając (między innymi) następujące punkty jako problematyczne: 

</doc>
<doc id="4883624" url="https://pl.wikipedia.org/wiki?curid=4883624" title="Granica Wolnego Miasta Krakowa z Cesarstwem Austriackim">
Granica Wolnego Miasta Krakowa z Cesarstwem Austriackim

Granica Wolnego Miasta Krakowa z Cesarstwem Austriackim – dawna granica państwowa między Wolnym Miastem Kraków a Cesarstwem Austriackim. Istniała w okresie istnienia Wolnego Miasta Krakowa, w latach 1815–1846. Granicę na całej jej długości stanowiła rzeka Wisła.
Granica istniała od momentu powstania Wolnego Miasta Krakowa 18 października 1815 roku, do czasu jego likwidacji i włączenia do Cesarstwa Austriackiego 16 listopada 1846 roku.
Granicę na całej jej długości stanowiła rzeka Wisła. Rozpoczynała się u ujścia Przemszy do Wisły (okolice Oświęcimia), gdzie zbiegały się granice Wolnego Miasta Krakowa, Cesarstwa Austriackiego i Królestwa Prus, a kończyła u ujścia do Wisły Potoku Kościelnickiego (okolice Niepołomic), gdzie zbiegały się granice Wolnego Miasta Krakowa, Cesarstwa Austriackiego i Królestwa Polskiego (Imperium Rosyjskiego).
Podgórze i pozostałe tereny na prawym brzegu Wisły, znajdujące się obecnie w granicach administracyjnych miasta Krakowa, znajdowały się wówczas poza obszarem Wolnego Miasta Kraków, w granicach Cesarstwa Austriackiego.

</doc>
<doc id="4883625" url="https://pl.wikipedia.org/wiki?curid=4883625" title="Traianos Dellas">
Traianos Dellas



</doc>
<doc id="4883629" url="https://pl.wikipedia.org/wiki?curid=4883629" title="Yang Ying">
Yang Ying

Yang Ying (chiń. 杨影; ur. 13 lipca 1977 w Xuzhou) – chińska tenisistka stołowa, medalistka olimpijska, multimedalistka mistrzostw świata. 
W 2000 roku wystąpiła na igrzyskach olimpijskich w Sydney. Wzięła udział w jednej konkurencji – zdobyła srebrny medal olimpijski w grze podwójnej (wspólnie z Sun Jin).
W latach 1997–2001 zdobyła siedem medali mistrzostw świata (cztery złote, dwa srebrne i jeden brązowy), w 1998 roku złoty medal igrzysk azjatyckich w grze drużynowej, a w 2000 roku trzy medale mistrzostw Azji (dwa złote i jeden brązowy). 

</doc>
<doc id="4883630" url="https://pl.wikipedia.org/wiki?curid=4883630" title="Konstandinos Chalkias">
Konstandinos Chalkias



</doc>
<doc id="4883633" url="https://pl.wikipedia.org/wiki?curid=4883633" title="Kościół św. Stanisława Biskupa w Miedzichowie">
Kościół św. Stanisława Biskupa w Miedzichowie

Kościół świętego Stanisława Biskupa – rzymskokatolicki kościół parafialny należący do parafii pod tym samym wezwaniem (dekanat lwówecki archidiecezji poznańskiej).
Jest to świątynia wzniesiona w 1906 roku jako kościół protestancki, ewangelicko-augsburski. Do Niemców należała do 1945 roku, także w tym samym roku została poświęcona jako katolicka. W nawie bocznej znajduje się obraz Matki Boskiej Częstochowskiej namalowany przez jednego z więźniów obozu w Dachau, przywieziony przez pierwszego proboszcza parafii, księdza Stanisława Tischera, który przebywał w tym obozie. W nawie bocznej znajduje się również ołtarz pochodzący z dawnego kościoła katolickiego, rozebranego w czasie wojny przez Niemców. Wnętrze świątyni nakryte jest sklepieniem kolebkowym.

</doc>
<doc id="4883638" url="https://pl.wikipedia.org/wiki?curid=4883638" title="Jan Karol Worłowski">
Jan Karol Worłowski

Jan Karol Worłowski herbu Lubicz – skarbnik kowieński w latach 1673-1696.
W 1674 roku był elektorem Jana III Sobieskiego z Księstwa Żmudzkiego.

</doc>
<doc id="4883642" url="https://pl.wikipedia.org/wiki?curid=4883642" title="Joanna Wawrzyniak">
Joanna Wawrzyniak

Joanna Wawrzyniak (ur. 1975) – polska historyczka i socjolożka, wykładowczyni Uniwersytetu Warszawskiego.
Życiorys.
Joanna Wawrzyniak w 1999 uzyskała tytuł magistra historii na Uniwersytecie Warszawskim, zaś rok później Master of Arts nauk politycznych na Uniwersytecie Środkowoeuropejskim w Budapeszcie. W 2007 doktoryzowała się w Instytucie Socjologii UW w dyscyplinie nauk humanistycznych, specjalność – socjologia historyczna, na podstawie napisanej pod kierunkiem Marcina Kuli pracy "Ofiary, męczennicy i bohaterowie II wojny. Studium dynamiki pamięci społecznej na przykładzie organizacji kombatanckiej ZboWiD". W 2019 habilitowała się na WFiS UW w dziedzinie nauk społecznych, dyscyplina – nauki socjologiczne, przedstawiając dzieło "Polska socjologia historyczna pamięci zbiorowej w kontekście międzynarodowym: tradycje i transformacje".
Od 2008 zawodowo związana z Instytutem Socjologii UW (od 2020 Wydziałem Socjologii), w tym jako wicedyrektorka Instytutu (2014–2016). Założycielka Pracowni Pamięci Społecznej na UW. W roku akademicki 2018/2019 wykładała także w Europejskim Instytucie Uniwersyteckim we Florencji. Zrealizowała szereg grantów i projektów, w tym jako kierowniczka. Jej zainteresowania naukowe obejmują: pamięć zbiorową i biograficzną, socjologię historyczną, socjologię i antropologię ekonomiczną.
Wyróżniona nagrodami rektora UW (2008, 2011, 2012, 2015, 2016), tygodnika Polityka (2009), nagrodą na najlepszą pracę magisterską im. Jana Józefa Lipskiego (2000).
Posługuje się polskim, angielskim i francuskim.

</doc>
<doc id="4883644" url="https://pl.wikipedia.org/wiki?curid=4883644" title="Topola Pławianka">
Topola Pławianka

Topola Pławianka – pomnikowa topola biała. Najwyższa topola w Polsce. Rośnie na terenie Błoni nad Sanem w Stalowej Woli. Mierzy 41,5 metra wysokości, a jej wiek szacuje się na 180 lat (dane na rok 2020).
Jest jednym z najwyższych drzew liściastych w kraju rosnących na terenach przekształconych przez człowieka i czwartą wśród najgrubszych topól białych w Polsce. Okaz żeński. Rośnie ono samotnie w naturalnym siedlisku łęgowym wśród innych topól białych i czarnych. Stan zdrowotny topoli "Pławianki" jest bardzo dobry. Drzewo przeszło kompleksową pielęgnację w 2018 r. Nazwa własna nawiązuje do dawnej wsi Pławo, na terenie której rośnie. Pławianka jest drzewem o pojedynczym pniu, rozwidlającym się wyżej na dwa konary przewodnikowe. Pokrój topoli jest wąski i wyniosły, regularny, a pień bez oznak uszkodzeń. Drzewo zostało na wniosek dendrologa Ernesta Rudnickiego wpisane do rejestru pomników przyrody ożywionej pod nazwą własną "Pławianka" na mocy uchwały Nr XXXI/308/2020 Rady Miejskiej w Stalowej Woli z dnia 29 lipca 2020 r. wraz z trzema innymi topolami rosnącymi na terenie stalowowolskich błoni.

</doc>
<doc id="4883646" url="https://pl.wikipedia.org/wiki?curid=4883646" title="Roman Wegnerowicz">
Roman Wegnerowicz

Roman Wegnerowicz (ur. 9 sierpnia 1883 w Warszawie, zm. 24 października 1950 w Pointe-Saint-Charles, Montreal) – polski publicysta, żołnierz, urzędnik konsularny i dyplomata.
Kierował Związkiem Walki Czynnej w Warszawie, członek PPS, legionista. W polskiej służbie zagranicznej od 1918, w której pełnił następujące funkcje – sekretarza Misji Politycznej w Czechach z siedzibą w Pradze (1918–1919), urzędnika MSZ (1919–1926), konsula w Marsylii (1926–1932), konsula generalnego w Stambule (1932–1934), radcy handlowego w Ankarze (1933–1937), kier. kons. gen. w Trieście (1937–1939). W 1943 emigrował do Kanady, gdzie zajął się farmerstwem w Fulford pod Montrealem. Pochowany na Cmentarzu Matki Bożej Śnieżnej ("Cimetière Notre-Dame-des-Neiges") w Montrealu.

</doc>
<doc id="4883651" url="https://pl.wikipedia.org/wiki?curid=4883651" title="Adam Wierciak">
Adam Wierciak

Adam Edward Leopold Wierciak (ur. 13 października 1894 w Jodłówce, zm. 17 października 1970) – pułkownik uzbrojenia, inżynier Wojska Polskiego, kawaler Orderu Virtuti Militari.
Życiorys.
Adam Edward Leopold Wierciak urodził się 13 października 1894 w Jodłówce, pow. brzeskim, w rodzinie Jakuba. 18 marca 1919, jako podoficer byłych Legionów Polskich został mianowany z dniem 1 marca tego roku podporucznikiem artylerii. Pełnił wówczas służbę w 2 Krakowskim pułku artylerii polowej. Następnie służył w 1 pułku artylerii górskiej. W jego szeregach walczył na wojnie z bolszewikami i został odznaczony Orderem Virtuti Militari. 3 maja 1922 został zweryfikowany w stopniu porucznika ze starszeństwem z dniem 1 czerwca 1919 i 270. lokatą w korpusie oficerów artylerii. W 1923 był odkomenderowany z macierzystego pułku na studia na Politechnice Lwowskiej. W następnym roku, po zakończeniu studiów, wrócił do pułku. 1 grudnia 1924 został awansowany na kapitana ze starszeństwem z dniem 15 sierpnia 1924 i 88. lokatą w korpusie oficerów artylerii. W lipcu 1925 został przeniesiony do korpusu oficerów artylerii z równoczesnym wcieleniem do Okręgowego Zakładu Uzbrojenia Nr 1 w Warszawie i przydziałem do Artyleryjskiej Komisji Doświadczalnej. Następnie pełnił służbę w Instytucie Badań Materiałów Uzbrojenia (Centrala Badań Poligonowych w Rembertowie). 2 grudnia 1930 został awansowany na majora ze starszeństwem z dniem 1 stycznia 1931 i 7. lokatą w korpusie oficerów uzbrojenia. W marcu 1931 został przeniesiony do Departamentu Uzbrojenia Ministerstwa Spraw Wojskowych na stanowisko referenta. W czerwcu 1934 został przeniesiony do Kierownictwa Zaopatrzenia Uzbrojenia na stanowisko szefa wydziału, a z dniem 1 października tego roku został przesunięty na stanowisko zastępcy kierownika Zaopatrzenia Uzbrojenia. Na stopień podpułkownika został awansowany ze starszeństwem z dniem 19 marca 1937 i 5. lokatą w korpusie oficerów uzbrojenia. W marcu 1939 pełnił służbę w Biurze Przemysłu Wojennego MSWojsk. w Warszawie na stanowisku szefa Wydziału Organizacji. W czasie kampanii włoskiej walczył na stanowisku szefa służby materiałowej 2 Korpusu Polskiego.
Był żonaty z Marią z Müllerów (1897–1953).
Zmarł 17 października 1970. Został pochowany na cmentarzu parafialnym przy ul. Jagiellońskiej w Zielonce (sektor E-20-18). 

</doc>
<doc id="4883652" url="https://pl.wikipedia.org/wiki?curid=4883652" title="Wydział Fizyki, Matematyki i Informatyki Politechniki Krakowskiej">
Wydział Fizyki, Matematyki i Informatyki Politechniki Krakowskiej



</doc>
<doc id="4883654" url="https://pl.wikipedia.org/wiki?curid=4883654" title="Fotos Tzavellas">
Fotos Tzavellas



</doc>
<doc id="4883657" url="https://pl.wikipedia.org/wiki?curid=4883657" title="Bernard Stiegler">
Bernard Stiegler

 Bernard Stiegler (ur. 1 kwietnia 1952 w Villebon-sur-Yvette (Essonne), zm. 5 sierpnia 2020 w Épineuil-le-Fleuriel) – francuski filozof, był dyrektorem Instytutu Badań i Innowacji, który założył w 2006 przy Centre Georges-Pompidou. Stał również na czele stowarzyszenia Ars Industrialis, międzynarodowej grupy refleksji, którą powołał w 2005. Jeden z najważniejszych przedstawicieli nowej filozofii francuskiej, który w centrum swojej refleksji umieścił technikę. Jego najbardziej znaną pracą jest tryptyk "La technique et le temps" [Technika i czas], składający się z tomów: "La Faute d’Épiméthée" [Wina Epimeteusza], "La Désorientation" [Dezorientacja] oraz "Le Temps du cinéma et la question du mal-être" [Czas kina a kwestia nieszczęśliwości]
Wpływy, tematyka i cel prac.
Na heterodoksyjną myśl Stieglera wpływ wywarli: Platon, Arystoteles, Jacques Derrida, Gilbert Simondon, André Leroi-Gourhan, Martin Heidegger, Edmund Husserl, Immanuel Kant, Sigmund Freud, Karl Marx, Friedrich Nietzsche, Gilles Deleuze, André Gorz, Henri Bergson, Georges Canguilhem, Erwin Schrödinger, Alfred Lotka i Nicolas Georgescu-Roegen.
Kluczowymi obszarami myśli Stieglera są: technika, czas, indywiduacja, noeza, automatyzacja, algorytmizacja, cyfryzacja, pragnienie, troska, libido w kapitalizmie, krytyka marketingu, praca, konsumpcjonizm, konsumencki kapitalizm, edukacja, entropia, antropocen.
Głównym celem filozoficzno-aktywistycznego przedsięwzięcia Stieglera było określenie nowych ram ekonomii politycznej na miarę wyzwań XXI wieku, począwszy od fundującego jego myśl przekonania, że wszystkie relacje w czasie są w nim zakorzenione technologicznie. To zakorzenienie skłoniło Stieglera do gruntownego przemyślenia techniczności życia, a w szczególności życia ludzkiego. Swoje prace Stiegler poświęcił wyzwaniom wynikającym z transformacji społecznych, politycznych, ekonomicznych, epistemologicznych i psychologicznych, które są związane z rozwojem technologicznym. Stiegler włączył w obręb swojej rozległej refleksji filozoficznej wiedzę z zakresu termodynamiki, biologii, antropologii, historii techniki, informatyki i ekonomii. Jego ostatnie prace koncentrują się na kwestiach związanych z antropocenem i kryzysem klimatycznym. W ostatnich latach swojej aktywności współpracował z młodzieżą z Młodzieżowego Strajku Klimatycznego.
Biografia.
Lata młodości.
Bernard Stiegler dorastał w Sarcelles, gminie położonej na północnych przedmieściach Paryża. Jego ojciec był inżynierem elektrykiem, zatrudnionym we francuskiej telewizji publicznej jako pracownik techniczny, matka pracowała w banku. W wywiadzie dla „Le Monde” z 2006 Stiegler twierdził, że wychował się w wyniesionej z rodziny kulturze robotniczej, która ukształtowała w nim zamiłowanie do czytania, zainteresowanie muzyką i historią sztuki. Swoich rodziców wspominał jako proletariat, który żywi podziw dla kultury. Począwszy od połowy lat siedemdziesiątych kultura ta zostanie według niego zniszczona przez pierwszy program francuskiej telewizji. „Wychowała mnie telewizja publiczna generała de Gaulle’a. To dzięki niej, w wieku dwunastu lat, odkryłem Ajschylosa i tragedię grecką” – mówił, twierdząc, że można było wówczas być „biednym i wyedukowanym”. Wiele ze swoich późniejszych analiz poświęci telewizji i jej stopniowemu upadkowi za sprawą ekonomii niedbalstwa, jakie charakteryzowało „rewolucję konserwatywną” jako ideologiczną podbudowę neoliberalizmu chicagowskiej szkoły ekonomii.
W 1968 Stiegler przerwał edukację na II klasie liceum i zaangażował się w wydarzenia paryskiego maja 1968. W tym samym roku zapisał się do Francuskiej Partii Komunistycznej, by opuścić ją osiem lat później z powodu proradzieckiej polityki Georges’a Marchais, ówczesnego pierwszego sekretarza PCF.
Doświadczenie więzienne.
Po 1968 podejmował się różnych prac: był zwykłym robotnikiem, pracował w biurze architektonicznym, odpowiadał za planowanie prac konserwacyjnych w Sarcelles, by wreszcie osiedlić się wraz ze swoją pierwszą żoną i córką Barbarą w gospodarstwie rodziny żony, położonym nieopodal Monflanquin, i zostać rolnikiem. Susza, która nawiedziła w 1976 część Europy zmusiła go do sprzedaży gospodarstwa. Założył wówczas małą restaurację w Tuluzie, by następnie w byłym klubie nocnym urządzić bar muzyczny o nazwie „Piana dni” i organizować koncerty muzyków jazzowych. To tam poznał Gérarda Granela, filozofa wykładającego na Uniwersytecie w Tuluzie i pasjonata jazzu, który zostaje jego przyjacielem. Ponieważ jednak bar nie przynosił dochodów, a bank odmówił mu prawa do korzystania z przyznanego debetu, Stiegler postanowił dokonać skoku na bank, aby spłacić debet. Próba zakończyła się powodzeniem. Następnie okradł trzy inne agencje bankowe.
Podczas ostatniej próby rabunkowej z bronią w ręku Stiegler został przyłapany przez policję na gorącym uczynku, a następnie skazany na karę więzienia, która, dzięki pomocy dobrego adwokata, wyniosła jedynie pięć lat. Stiegler publicznie wyznawał, że bez kary więzienia źle by skończył.
Pobyt w więzieniu wykorzystał na lekturę prac językoznawczych i filozoficznych. Na spotkaniu z czytelnikami na Big Book Festiwal w czerwcu 2018 w Warszawie wyznawał, że stał się filozofem dzięki ciszy więziennej celi, a także dzięki Granelowi: Granel otrzymał w drodze wyjątku pozwolenie na dostarczanie mu do więzienia książek, natomiast Stiegler, na skutek podjęcia trzytygodniowego strajku głodowego, wymusił na personelu zakładu umieszczenie go w jednoosobowej celi. Szczególne wrażenie wywarła na nim lektura "Kursu językoznawstwa ogólnego" de Saussure’a i "O gramatologii" Jacques’a Derridy. Czytał również wnikliwie fenomenologię Husserla. Pod wrażeniem tych lektur Stiegler podjął korespondencyjne studia filozoficzne na Uniwersytecie w Tuluzie. Ponieważ nie miał matury, przystąpił do egzaminu wstępnego, który zdał z sukcesem. Swoją pracę magisterską poświęconą Platonowi postanowił wysłać Derridzie, który odpisał na jego list i odtąd wspierał. Jako „pisarz więzienny” nabrał zamiłowania do nauczania i pomagał osadzonym w przygotowaniach do matury. Sam natomiast narzucił sobie prawdziwą ascezę, która okazała się decydująca w procesie filozoficznego formowania.
Swoje doświadczenie więzienne Stiegler opisał w autobiograficznym tekście "Przejście w akt". Swoje „stawanie się filozofem” opisuje jako „stawanie-się-filozofem w akcie”, o którym zadecydowało przypadkowe (przypadłe, akcydentalne) „przejście do czynu” (obrabowanie banku). Przejście w akt i przejście do czynu ["passage à l’acte"] są tutaj ze sobą nierozerwalnie związane. Z jednej strony chodzi o przejście z potencji w akt w odniesieniu do arystotelesowskiej koncepcji duszy, a z drugiej strony – o dwuznaczność terminu „przejście do czynu”. W psychoanalizie termin ten oznacza bowiem gwałtowne działanie, dokonanie pod wpływem niecodziennego i nieświadomego impulsu czynu negatywnego:
To w tym złożonym znaczeniu aktu swoje „stawanie-się-filozofem w akcie” Stiegler rozpoznaje jako „efekt anamnezy wytworzonej przez obiektywną sytuację w akcydentalnym biegu mojego istnienia”, a lata odsiadywania kary za swój czyn wspomina jako
Lata 1980–1989.
Po wyjściu z więzienia, w 1983 Stiegler pracował dla izby adwokackiej TEN w charakterze konsultanta do spraw rozwoju technologicznego i miejskiego.
W 1984 i między innymi dzięki wsparciu Derridy, został mianowany na okres sześciu lat dyrektorem programowym w Collège international de philosophie.
W 1987 przygotował wystawę "Pamięci przyszłości" ["Mémoires du futur"] w Centre Georges-Pompidou.
W 1989 powierzono mu misję utworzenia grupy badawczej przy Bibliotece Narodowej Francji, której celem było opracowanie koncepcji stanowisk czytelniczych wspomaganych komputerowo oraz systemu adnotacji tekstów. Efektem prac grupy było utworzenie prototypu przemysłowego przez AIS Berger-Levrault. Projekt został przerwany w 1993 na skutek zmiany składu rządu za prezydentury François Mitterranda, która pociągnęła za sobą zmianę dyrekcji BNF.
Lata 1990–1999.
W 1993 Bernard Stiegler obronił swoją rozprawę doktorską pt. "La Faute d’Épiméthée: la technique et le temps" [Wina Epimeteusza: technika i czas], napisaną pod kierunkiem Jacques’a Derridy, którą opublikuje rok później jako pierwszą część tryptyku "La technique et le temps". „Oto doktorat, który przejdzie do historii” – powiedział podczas obrony Derrida.
W tym samym roku Stiegler objął stanowisko profesora nadzwyczajnego w Uniwersytecie Technologicznym w Compiègne, gdzie kierował utworzoną z jego inicjatywy jednostką badawczą COSTECH (skrót od nazwy „Umiejętności, Organizacje i Systemy Techniczne”). Został również zastępcą dyrektora generalnego Narodowego Instytutu Audiowizualnego (INA).
Lata 2000–2020.
W 2002 Stiegler został dyrektorem Instytutu Badawczo- Koordynacyjnego Akustyki / Muzyki (IRCAM). Funkcję tę pełnił do 2006, kiedy to objął stanowisko dyrektora ds. rozwoju kulturalnego Centre Pompidou.
W 2005 wraz z Markiem Créponem, George’em Collinsem, Catherine Perret i Caroline Stiegler założył stowarzyszenie Ars Industrialis. Organizacja obrała sobie za cel wypracowanie podstaw pod „przemysłową politykę technologii ducha i umysłu”. Ars Industrialis w krótkim czasie stało się stowarzyszeniem międzynarodowym, zrzeszającym badaczy i badaczki z wielu dziedzin (filozofów, psychoanalityczki, antropologów, fizyczki, informatyków, przedstawicielki nauk inżynieryjnych, językoznawców, prawniczki i architektów), a także pisarki i artystów. Inspirując się publikowanymi na bieżąco wielowątkowymi pracami Stieglera, Ars Industrialis podjęło szereg działań zmierzających do uwolnienia życia ducha od jego podporządkowania imperatywom gospodarki rynkowej. W lutym 2020, w odpowiedzi na kolejne kryzysy antropocenu i działania podejmowane przez światową młodzież, Ars Industrialis zostało przekształcone w Stowarzyszenie Przyjaciół Pokolenia Thunberg.
Od 2006 kierował Instytutem Badań i Innowacji (IRI) przy Centre Georges-Pompidou, który utworzył wraz z Vincentem Puigiem. Pomyślany jako obserwatorium i laboratorium jednocześnie, IRI obrał sobie za cel rozwijanie nowych praktyk i technologii kulturalnych i kognitywnych w dobie cyfryzacji, algorytmizacji i automatyzacji. Wyniki transdyscyplinarnych prac prowadzonych i inicjowanych przez IRI, przedstawiane w ramach corocznego cyklu konferencji "Entretiens du Nouveau Monde Industriel" [Spotkania Nowego Świata Przemysłowego] w Centre Pompidou, zostały opublikowane w pracach zbiorowych pod redakcją Stieglera: "Digital Studies. Organologie des savoirs et technologies de la connaissance" [Digital Studies. Organologia umiejętności i technologie poznania] (2014), "La Toile que nous voulons. Le web néguentropique" [Sieć, jakiej chcemy. Negentropijne www] (2017), "La vérité du numérique. Recherche et enseignement supérieur à l’ère des technologies numérique"s [Prawda cyfrowości. Prowadzenie badań i nauczanie wyższe w epoce technologii cyfrowych] (2018) oraz "Le nouveau génie urbain" [Nowy geniusz miejski] (2020).
W 2010, w małej miejscowości Épineuil-le-Fleuriel, założył otwartą szkołę filozoficzną Pharmakon. Szkoła prowadziła zajęcia i seminaria skierowane do studentów, doktorantów, licealistów i mieszkańców, organizowała również szkoły letnie.
We wrześniu 2018, w Serpentine Galleries w Londynie, z inicjatywy Bernarda Stieglera powstał kolektyw badawczy Internacja, którego celem było wypracowanie alternatywy dla dominującego modelu makroekonomicznego na bazie odkryć współczesnych nauk i w obliczu zmiany klimatycznej. Efekty prac kolektywu zostały przedstawione w dniach 17–18 grudnia 2020 na konferencji w Centre Pompidou, a następnie 10 stycznia 2020 w Genewie, w setną rocznicę utworzenia Ligi Narodów. Prace te zostały następnie opublikowane w książce "Bifurquer. „Il n’y a pas d’alternative" [Odbić w inną drogę. „Nie ma alternatywy”].
Śmierć.
Bernard Stiegler zmarł 5 sierpnia 2020 w wieku 68 lat. Odszedł w swoim domu urządzonym w dawnym młynie w Épineuil-le-Fleuriel, gdzie przeprowadził się w 2012.
Życie prywatne.
Bernard Stiegler był żonaty i miał czworo dzieci. Jego najstarsza córka Barbara Stiegler (ur. 1971) jest filozofką i profesorką na Wydziale Filozofii Uniwersytetu Bordeaux-Montaigne.
Najważniejsze pojęcia i obszary działalności.
Filozofia a technika.
Dla Stieglera kwestia techniki jest kwestią filozofii "per se:" technika to podstawowe zagadnienie filozofii, która w ujęciu Stieglera byłaby filozofią pierwszą. W "Filozofowaniu z przypadłości", Stiegler precyzuje:
Według Stieglera filozofia grecka ukonstytuowała się tracąc z oczu kwestię "techne". Stiegler mówi o wyparciu i zaprzeczeniu tej kwestii przez filozofię. Jak przekonuje, u początków filozofii technika zostaje (nie)rozpoznana jako narzędzie w rękach sofistów. W fundującym metafizykę geście filozofia uznaje "techne" za coś, co jest wobec wiedzy zewnętrzne, pełni rolę pomocniczą, o ile nie poślednią, w związku z czym wytwory "techne", podobnie jak same narzędzia techniczne, nie zasługują na miano problemu domagającego się prawdziwie filozoficznych dociekań. Poszukujący prawdy filozof może wprawdzie posługiwać się "techne", której modelowym przykładem jest pismo, jednak sama "techne" w żaden sposób nie uczestniczy w procesie konstytuowania się czy odkrywania filozoficznej prawdy. Technika nie ma w sobie nic oryginalnego, ani źródłowego; jest uznawana zawsze za pochodną, której istnienie samo z siebie zakładałoby więc istnienie źródła (pełnego i utożsamianego z pełnowartościową i prawdziwą wiedzą). Na bazie takiego metafizycznego założenia, argumentuje Stiegler, problem wytwórczości stanie się dla filozofii pseudoproblemem: "techne" zostanie (nie)rozpoznana jako "pseudos". We wstępie do pierwszego tomu tryptyku "Technika i czas" czytamy:
Trudno byłoby ograniczyć zakres techniki. Dla Stieglera technika jest synonimem ludzkiego działania. Przez "techne" nie należy rozumieć wyłącznie tego, co przez to słowo rozumieli starożytni Grecy: wbrew zwyczajowemu rozumieniu, "techne" nie sprowadza się wyłącznie do umiejętności wykonawstwa, które nadają formę lub znaczenie materii.
Kwestia człowieka.
Stiegler stoi na stanowisku, że narodziny tego, co ludzkie są zbieżne z narodzinami techniki. Technika jest nie tylko wynalazkiem, lecz również wymyśleniem człowieka: człowiek to istota żywa o podwójnym pochodzeniu, które należy rozpatrywać zarówno na płaszczyźnie biologicznej, jak i technologicznej. Inspirując się pracami antropologa , historyka Bertranda Gille’a i filozofa Gilberta Simondona, Stiegler wypracowuje oryginalną antropologię, w której ta ostatnia jest technologią, dowodząc przy tym antropotwórczej roli techniki w procesie hominizacji. Antropogeneza to innymi słowy techneza. Dlatego też historii nie sposób rozpatrywać podług idei, zgodnie z którą „podmiotem” dziejowym jest ludzkość, podczas gdy technika ma jedynie status przedmiotu. W odniesieniu do relacji między tym, co ludzkie a tym, co techniczne, pytanie „kto”, czy „co” pozostaje nierozstrzygalne.
Na płaszczyźnie filozoficznej Stiegler przedefiniowuje kategorię człowieka jako istotę pozbawioną esencji: człowieczeństwo nie posiada esencji, gdyż „esencja” ludzka składa się z artefaktów. Mówiąc w kontekście życia i pochodzenia ludzkiego o „źródłowym wybrakowaniu” ["défaut d’origine"], czy też pierwotnej skazie lub wadzie (w znaczeniu, jakie te określenia są zwyczajowo stosowane do opisania towaru, na przykład gdy mowa o wadzie fabrycznej), Stiegler argumentuje, że jest to wybrakowanie, którego trzeba [le "défaut qu’il faut"].
W tym arcyludzkim wybrakowaniu zalety istot żywych, jakimi są ludzie, mogą się objawić i ukształtować jedynie za pośrednictwem sztucznego dodatku, z którym życie ludzkie jest nieredukowalnie sprzęgnięte. Dlatego też owa esencja, której w istocie brak i która z(a)wiera się w fundującej polis techniczności, zawsze stanowi przedmiot debat, kontrowersji, polemik, a nawet wojen. Ludzie mogą jedynie toczyć spory (lub boje) o „własne” zalety, a antropotwórcza (i państwotwórcza) techniczność zawsze wiąże się z nieuchronnym ryzykiem walki o życie: walki pokojowej i toczonej na przyjacielskich zasadach lub wojny między wrogami.
Kwestia techniki jako kwestia czasu.
Rozpoznając źródłowy stosunek człowieka do techniki, Stiegler uważa, że stosunek ten jest również zjawiskiem czasowości w zakresie w jakim to technika tworzy czas. Stiegler dokonuje takiego rozpoznania poprzez reinterpretację Bycia i czasu. Twierdzi on, że myśl Heideggera powinna zostać przedefiniowana począwszy od tego, czego Heidegger pomyśleć nie zdołał: o ile w ogóle istnieje coś takiego jak autentyczna czasowość, której szukał Heidegger, to dostęp do niej może prowadzić jedynie za pośrednictwem przedmiotów, artefaktów, a szerzej – technik. Bez tego zapośredniczenia dostęp do przeszłości i przyszłości jest niemożliwy. W odniesieniu do tak rozumianej relacji między człowieczeństwem, techniką a czasem, kluczowe miejsce w rozumowaniu Stieglera zajmuje reinterpretacja mitu o Prometeuszu i jego bracie Epimeteuszu, który to mit napotykamy w Platońskim dialogu "Protagoras". Reinterpretacji historii o zapomnieniu zapominalskiego Epimeteusza, a także krytycznemu odczytaniu Heideggerowskiego ujęcia czasu jest poświęcona druga część pierwszego tomu "La technique et le temps".
Farmakon.
Technika ma dla Stieglera strukturę nieredukowalnie farmakologiczną. "Techne" to farmakon, a więc coś, co ma właściwości lecznicze i trujące jednocześnie. Obecność pojęcia farmakonu we współczesnej debacie filozoficznej zawdzięczamy Jacques’owi Derridzie i jego reinterpretacji Platońskiego Fajdrosa, gdzie jako farmakon jest przedstawione pismo. Platon odrzuca farmakon z uwagi na sztuczki, jakie mogą stać się pisma udziałem. Pismo zostaje zatem odrzucone jako jednoznacznie trujące, a Platon przeciwstawia mu zdolność anamnezy oraz zdolność myśli do autonomicznego istnienia i działania. W swojej reinterpretacji Derrida pokazuje, że taka autonomia myśli jest nie do utrzymania o tyle, o ile zawsze musi liczyć się z heteronomią, jaką w tym wypadku przedstawia sobą pismo. To, co Platon sobie przeciwstawia (wyrażającą się w mowie myśl i pismo) tak naprawdę nieustannie się przenika; zamiast z opozycją mamy tutaj do czynienia z kompozycją.
W filozofii Stieglera pojęcie farmakonu ma o wiele szerszy zasięg niż u Derridy i ulega znacznej reinterpretacji. Po pierwsze farmakonem jest technika jako taka, a nie wyłącznie pismo, które można wziąć za jedną z możliwych technik. Dlatego też w pracach Stieglera często mowa o "pharmaka", których nieredukowalnie farmakologiczna struktura nabrała znaczenia po rewolucji przemysłowej i w toku tego, co Stiegler w późniejszych pracach określi jako ewolucję egzosomatyczną. Zwróci on przy tym szczególną uwagę na fakt, że sama ta ewolucja zachodzi w procesie ekonomicznym. Z uwagi na całkowite podporządkowanie przyczyn celowych imperatywowi policzalnej efektywności jako nowej przyczynie sprawczej dominującego modelu ekonomicznego i technologicznego, toksyczne działanie "pharmaka", które na obecnym etapie ewolucji przybrały formę potężnych organizmów, jest nieporównywalnie silniejsze.
Po drugie, Stiegler farmakon definiuje jako obiekt przejściowy, twórczo rozwijając pojęcie obiektu przejściowego zaproponowane przez brytyjskiego psychoanalityka i pediatrę Donalda Winnicotta. Stawia tezę, że z jednej strony obiekt przejściowy jest pierwszym farmakonem, a z drugiej – że nie dotyczy wyłącznie relacji między dzieckiem a matką (lub ojcem, niańką i wszelką władzą, która dziecku sprzyja i je chroni). Rozumowanie Stieglera jest następujące: matka pozwala dziecku – lub nie – przysposobić sobie jego sytuację przejściową (farmakologiczną), przez co może w dziecku wzbudzić poczucie, że życie jest warte przeżycia. Pozwalając dziecku w ten sposób przysposobić sobie farmakon, matka jednocześnie uczy je, jak odłączyć się od obiektu przejściowego i wejść w inne przestrzenie przejściowe i nawiązać innego typu relacje. Dlatego też, argumentuje Stiegler, obiekt przejściowy
Deregulacja klimatu i entropocen.
Począwszy od 2015, rozwijając tezy wypracowane w tryptyku "La technique et le temps" i nadając im inny wymiar w obliczu wydarzeń, Bernard Stiegler za swój główny przedmiot refleksji obiera szeroko pojętą zmianę klimatyczną. Na szczególną uwagę zasługują tutaj prace: "La Société automatique: 1. L’avenir du travail" [Społeczeństwo automatyczne 1. Przyszłość pracy] (2015), "Dans la disruption: Comment ne pas devenir fou?" [W zaburzeniu. Jak nie zwariować?] (2017), "Qu’appelle-t-on Panser? Au-delà de l’Entropocène 1. L’immense régression" [Co zwie się opatrywaniem myślą? 1. Poza entropocen. Potężny regres] (2018), wydany pierwotnie w języku angielskim "The Neguanthropocene" [Negantropocen] (2018) oraz tekst "Le nouveau conflit des facultés et des fonctions dans l’Anthropocène" [Nowy konflikt fakultetów i funkcji w antropocenie], opublikowany wraz z trzema tomami "La technique et le temps", zebranymi w jeden wolumin (2018) i zapowiadającymi cztery kolejne, nad którymi Stiegler pracował. Wychodząc od analiz Erwina Schrödingera w "Czym jest życie?", prac Alfreda Lotki poświęconym ewolucji organów egzosomatycznych i bioekonomii heterodoksyjnego ekonomisty rumuńskiego Nicolasa Georgescu-Roegena, a także gromadząc wokół siebie naukowców i naukowczynie z różnych dyscyplin wiedzy, Stiegler wypracowuje zestaw nowych pojęć, które nie tylko kompleksowo diagnozują systemowo ze sobą powiązane kryzysy antropocenu, lecz również kreślą możliwości ich przezwyciężenia. Wszystkie te pojęcia z jednej strony znajdują odzwierciedlenie w pracach kolektywu Internacja, a z drugiej – są rozwijane przez współpracowników Stieglera.
Pojęcia wypracowane przez Stieglera w ostatnich pracach zostały opisane przez jego polskiego tłumacza i współpracownika Michała Krzykawskiego.
Entropia: pojęcie transwersalne, którego zakres znaczeniowy nie ogranicza się do entropii w ujęciu termodynamicznym. Entropia nie jest w tym ujęciu wyłącznie wielkością fizyczną, o której mówi druga zasada termodynamiki: entropia układu termodynamicznego, na skutek rozpraszania energii i przyrostu ciepła, rośnie. z perspektywy termodynamicznej wzrost entropii to proces samorzutny i nieodwracalny. Jednak wzrost entropii może być generowany sztucznie, a więc technologicznie, a także za sprawą organizacji przemysłowej i przyjętego modelu ekonomicznego. Na poziomie ogólnym entropia jest wielkością opisującą tendencję do dezorganizacji, destrukturyzacji i bezładu: im entropia jest większa, tym mniejszy staje się potencjał dynamiczny układu i jego zdolność do zachowania możliwości odnowy na drodze samoprzekształcenia. Kluczową rolę odgrywają w tym ujęciu ustalenia poczynione przez Erwina Schrödingera. Austriacki fizyk dowiódł, że fizyczne zjawisko wzrostu entropii układów nie obejmuje układów życia organicznego w sposób całkowity, organizmy mają bowiem zdolność odkładania w czasie nieuchronnego wzrostu entropii. Sposobem na to odraczanie, które z tego właśnie względu jest nieustanną walką z entropią, jest organizowanie się i wytwarzanie czegoś, co w języku biologii ewolucyjnej zostanie później nazwane „nowością”: nową strukturą, która pozwala organizmowi pełnić nową funkcję.
Entropocen: termin, który definiuje i kompleksowo diagnozuje antropocen. Antropocen to era, którą przede wszystkim charakteryzuje proces skomasowanego wzrostu entropii we wszystkich jej postaciach: fizycznej, biologicznej i informacyjnej. Biorąc entropię za pojęcie transwersalne, można również mówić o entropii psychospołecznej w zakresie, w jakim oznaczałaby ona powszechną apatię (polityczną i zbiorową) oraz powszechny brak woli (politycznej i zbiorowej), które są symptomem równie powszechnej dezorientacji w obliczu wyzwań antropocenu (entropocenu).
Ekonomia głównego nurtu zaniedbała kwestię entropii i w tym sensie można ją uznać za „strukturalny archaizm naukowy”. Wyjście z entropocenu musiałoby zatem wiązać się z wypracowaniem takiego globalnego modelu makroekonomicznego, który sprzyjałby walce z entropią, zamiast generować jej wzrost.
Negentropia lub „entropia ujemna”: określenie wprowadzone przez Schrödingera, który za jego pomocą opisał sposób funkcjonowania organizmów żywych. Organizmy wytwarzają negentropię poprzez biologiczną zdolność do zmniejszania wzrostu entropii ujmowanej z perspektywy termodynamicznej i w skali Wszechświata, w którym, zgodnie ze strzałką czasu, wszystko, co istnieje się zatraca. Ta biologiczna zdolność organizmów to inaczej metabolizm, a więc wymiana materii i energii z otoczeniem. Przy czym samo zjawisko życia jest nieuchronne związane ze zjawiskiem wzrostu entropii: Jak pisze Schrödinger, istota metabolizmu polega na tym, że pozbywając się entropii organizm, póki utrzymuje się przy życiu, nieuchronnie entropię produkuje. Posiłkując się ustaleniami Schrödingera i zauważając, że entropia rośnie w procesie ekonomicznym, Georgescu-Roegen posługiwał się w tym kontekście terminami entropia niska (odpowiadająca negentropii produkowanej przez wymianę metaboliczną na płaszczyźnie biologicznej) i entropia wysoka (której wzrost z perspektywy termodynamicznej jest nieuchronny, a który jednakowoż może zostać za sprawą tej wymiany zmniejszony).
Antyentropia: pojęcie to zostało wprowadzone przez Francisa Bailly’ego, Giuseppe Longo i Maëla Montévila. Podążając w ślad za intuicjami Schrödingera, badacze ci utrzymują, że aparat pojęciowy z zakresu termodynamiki (a ściślej: pojęcie negentropii) nie wyjaśnia nam wystarczająco dobrze zasad organizowania się organizmów, o których uczy nas biologia. Pojęcie antyentropii ma za zadanie tę lukę wypełnić. Antyentropia byłaby zatem tendencją do strukturyzowania, różnorodności i wytwarzania nowości, jaka charakteryzuje organizmy żywe. Tendencja ta może się jednak uaktywnić jedynie na płaszczyźnie lokalnej, również w obrębie bardziej złożonych i powiązanych ze sobą układów (systemów) termodynamicznie otwartych. Wytwarzenie antyentropii to „samo życie” – rozumiane jako walka z rozproszeniem energii i dezorganizacją jako tego rozproszenia następstwem, poprzez wynajdywanie nowych funkcji i wytwarzanie nowych organów.
Egzosomatyzacja: pojęcie ukute przez Stieglera jako rozwinięcie ewolucji organów egzosomatycznych, opisanej przez Alfreda Lotkę. Łaciński przedrostek "exo" oznacza „na zewnątrz”, a "soma" to ciało. Organy egzosomatyczne to organy wytwarzane poza ciałem. Do tego, aby przeżyć (czytaj: odroczyć wzrost entropii) wszystkie organizmy żywe używają organów endosomatycznych, a więc wytwarzanych wewnątrz ciała (zgodnie ze znaczeniem łacińskiego przedrostka "endo"). W 1944 Lotka zdiagnozował u gatunku ludzkiego nieporównywalnie szybszy względem poprzednich epok rozwój organów sztucznych (egzosomatycznych), które stanowią podpory organów biologicznych i kształtują odtąd otoczenie ludzkie, a także epokę określaną dzisiaj jako antropocen. Ewolucja egzosomatyczna jest zatem przedłużeniem ewolucji biologicznej gatunku ludzkiego. Posiłkując się obserwacjami Lotki i rozumiejąc proces ekonomiczny jako przedłużenie procesu biologicznego, Nicolas Georgescu-Roegen stwierdził, że kluczową rolę w kształtowaniu tego procesu odgrywa wykorzystanie organów egzosomatycznych dając tym samym do zrozumienia, że biologię zastąpiła ekonomia. Rozwijając analizy rumuńskiego ekonomisty Stiegler kładzie nacisk na fakt, że egzosomatyzacja może w procesie ekonomicznym przyczyniać się zarówno do wytwarzania entropii, jak i antyentropii. Organy egzosomatyczne mają zatem nieredukowalnie farmakologiczną strukturę: mają właściwości trujące (generują wzrost entropii) i lecznicze (generują wzrost antyentropii) jednocześnie. Przy czym termin egzosomatyzacja nie odnosi wyłącznie do urządzeń lub obiektów technicznych. Określa ona wszelkie sposoby organizowania się organizmów i instytucji, a tym samym wytwarzanie rozmaitych form życia technicznego.
Antropia: neologizm utworzony przez Stieglera. W pewnym zakresie nawiązuje on znaczeniowo do tego, co w języku ekologii jest nazywane antropizacją (efektem oddziaływania człowieka na krajobraz). Przede wszystkim jednak termin ten uczula na fakt istnienia entropii specyficznie ludzkiej: antropii, której wzrost generuje z kolei wzrost entropii fizycznej (ocieplenie klimatu) i biologicznej (zamieranie różnorodności). Za wzrost entropii w pierwszej kolejności odpowiada wzrost antropii wytwarzanej w obrębie dominującego modelu makroekonomicznego i za pomocą organów egzosomatycznych, których ewolucja została podporządkowana imperatywom tego modelu, w wyniku czego egzosomatyzacja odpowiada za wzrost antropii i entropii. Dlatego też walka z entropią musi być jednocześnie walką z antropią. Antropię, która generuje entropię, należy zatem rozpoznać na płaszczyźnie logicznej, a nie biologicznej lub termodynamicznej. Na tejże właśnie płaszczyźnie logicznej dostrzegamy, że głównym problemem entropocenu jest wadliwy model makroekonomiczny, który generuje antropię, a w konsekwencji entropię.
Antyantropia: pojęcie wprowadzone przez Stieglera jako rozwinięcie antyentropii. Ma on za zadanie podkreślić fakt, że o ile do wytwarzania antyentropii są zdolne wszystkie organizmy żywe, o tyle antyantropię możemy wytwarzać jedynie jako ludzie w procesie ekonomicznym. Do wytwarzania antyantropii służą różnorodne i kultywowane w obrębie stowarzyszonych ze sobą lokalności formy wiedzy. Wiedzę należy tutaj rozumieć na sposób praktyczny: wiedza to umiejętność.
Negantropocen: pojęcie wprowadzone przez Stieglera, ukute poprzez przekształcenie Schrödingerowskiego terminu negentropia. Negantropocen to inaczej antropocen nie nieludzki, ale też nie antyludzki. Termin ten ma za zadanie określać nową erę, która może nadejść w modelu makroekonomicznym generującym wzrost antyantropii, a co za tym idzie antyentropii. Taki model nie tyle faworyzowałby „odwrót od wzrostu” ["décroissance"], ile przede wszystkim zrywałby definitywnie z „błędnym wzrostem” ["mécroissance"], przedefiniowując tym samym samo pojęcie wzrostu i rewaloryzując wiedzę, która innemu wzrastaniu sprzyja.
Lokalność: pojęcie transwersalne i skalowalne. Walka z entropią jest możliwa jedynie na płaszczyznach powiązanych ze sobą lokalności: od biosfery, która w układzie słonecznym jest lokalnością dla wszystkich organizmów, funkcjonujących w skali makro, mikro, mezo i nano, do zlokalizowanych na konkretnych terytoriach miejskich i wiejskich, choć do nich się nieograniczających i przez nie nieograniczonych ekosystemów biologicznych, społecznych, technologicznych i gospodarczych. Organizm, a także samą lokalność, którą on sam wytwarza jako miejsce na płaszczyźnie czasowej, to jest odraczając nieuchronny wzrost entropii, należy tutaj rozumieć w odniesieniu do funkcjonowania układów termodynamicznie otwartych.
Troska o młodzież.
Jako jeden z nielicznych filozofów Stiegler na poważnie brał głos młodzieży. Aktywnie wspierał młodzież w zainicjowanej przez nią walce o klimat. Do odbudowywania więzi międzypokoleniowej, której upadek i jego przyczyny opisał we Wstrząsach, dążył poprzez zawiązywanie sojuszu między ludźmi nauki a „pokoleniem Grety”. W swojej ostatniej książce, "Qu’appelle-t-on panser? 2. La leçon de Greta Thunberg" [Co zwie się opatrywaniem myślą? 2. Lekcja Grety Thunberg] (2020), Stiegler wyraża przekonanie, że młodzież w kwestiach związanych ze zmianą klimatu jest bardziej odpowiedzialna i zorientowana niż dorośli. O ciężkiej próbie, na którą młode pokolenie jest wystawione, Stiegler pisze w następujący sposób:
O ile jednak Stiegler bezwarunkowo wspierał młodzież w jej apelach do polityków, aby respektowali oni głos nauki i za tym głosem podjęli decyzję na miarę sytuacji, o tyle nie szczędził również wysiłków, aby przekonywać ją, że przyszłość jawi się jako beznadziejna i niemożliwa z braku nowych pojęć, próbując tym samym zaszczepić w młodzieży zamiłowanie do myślenia filozoficznego w ścisłym powiązaniu z naukami.

</doc>
<doc id="4883661" url="https://pl.wikipedia.org/wiki?curid=4883661" title="Moscho Tzavella">
Moscho Tzavella



</doc>
<doc id="4883663" url="https://pl.wikipedia.org/wiki?curid=4883663" title="Luan Jujie">
Luan Jujie

Luan Jujie (; ur. 14 lipca 1958 w Nankinie) – chińska florecistka, mistrzyni olimpijska z Los Angeles. Jest pierwszą reprezentantką Chin, która zdobyła złoty medal na Igrzyskach Olimpijskich w szermierce. Posiada obywatelstwo Kanady.
Życiorys.
Przed szermierką uprawiała również badminton i lekkoatletykę. W wieku 17 lat dołączyła do kadry reprezentacji Chin. Szybko awansowała w międzynarodowym rankingu, zdobywając 2. miejsce w Mistrzostwach Świata Juniorów w 1978 i złoto na Igrzyskach Narodowych Chin w 1979, Międzynarodowym Turnieju Szermierki Kobiet w 1983 i Mistrzostwa Świata 1984.
Przeprowadziła się do Edmonton. W 1994 roku otrzymała obywatelstwo Kanady. Reprezentowała Kanadę podczas Letnich Igrzysk Olimpijskich 2008 w Pekinie.

</doc>
<doc id="4883664" url="https://pl.wikipedia.org/wiki?curid=4883664" title="Okręty typu Freedom">
Okręty typu Freedom

Okręty typu Freedom, również okręty walki przybrzeżnej typu Freedom – seria amerykańskich okrętów stworzonych do walki na wodach przybrzeżnych, opracowanych w ramach programu "Littoral Combat Ship". Są to szybkie okręty o napędzie konwencjonalnym i bardzo wysokiej manewrowości, przeznaczone w pierwszej kolejności do operacji na wodach płytkich i przybrzeżnych.
Historia.
Pierwszym bodźcem wymuszającym rozpoczęcie prac nad nową klasą okrętów zdolną do walki na wodach płytkich, jak i do walki asymetrycznej, był atak terrorystyczny z 12 października 2000 roku na stojący w porcie Aden w Jemenie niszczyciel rakietowy USS "Cole" (DDG-67), w wyniku którego zginęło 17 marynarzy, a rannych zostało 39 innych. Dodatkowo po wydarzeniach z 11 września 2001 roku, w wyniku prowadzonych operacji odwetowych okazało się, że ówczesna koncepcja prowadzenia walki przez US Navy nie była przystosowana do działań asymetrycznych. Rozpoczęto tym samym realizację programów nowych okrętów – krążowników typu "CG(X)" oraz niszczyciele typu "DDG(X)". Jednak rosnące koszta realizacji nowych projektów spowodowały, że program "CG(X)" zarzucono, a "DDG(X)" ograniczono finalnie do 3 jednostek typoszeregu.
Planowano zbudować nowe fregaty, które miały by zastąpić wówczas używane typu "Oliver Hazard Perry", jednak ostatecznie z realizacji projektu nowych fregat rakietowych zrezygnowano na rzecz okrętów do działań przybrzeżnych klasy LCS ("Littoral Combat Ship"). W wyniku prac koncepcyjnych rozpoczętych w październiku 2001 opracowano szczegółowe wymagania techniczne dla nowych. Oprócz dużej prędkości i zwrotności, okręty miały być zbudowane w technologii modułowej, która miała umożliwiać szybkie dostosowanie okrętów do konkretnych misji. Prace nad nowymi prototypowymi okrętami zlecono koncernom zbrojeniowym General Dynamics (typ "Independence") i Lockheed Martin (typ "Freedom"). Szybkie tempo opracowania całego projektu przy zachowaniu niewielkich kosztów miało być osiągnięte dzięki wykorzystaniu przy budowie okrętów technologii opracowanych na potrzeby rynku cywilnego. Jednostki prototypowe, opracowywane niezależnie, miały zostać poddane testom porównawczym, które miały zadecydować o złożeniu zamówień budowę jednostek seryjnych. Finalnie zdecydowano się wybrać produkty obu firm.
W odpowiedzi na program LCS, firmy Lockheed Martin oraz Marinette Marine zaproponowały jednostki w klasycznym układzie kadłuba (w odróżnieniu od okrętów "Independence" będącymi trimaranami). Lockheed Martin otrzymał kontrakt na budowę pierwszej jednostki typu "Freedom" w grudniu 2004 roku. Stępkę pod jednostkę położono w czerwcu 2005 roku w stoczni Marinette Marine w Wisconsin, zaś wodowanie odbyło się we wrześniu 2006 roku. Okręt został dostarczony do odbiorcy we wrześniu 2008 roku, został wcielony do służby w United States Navy 8 listopada 2008 roku jako USS „Freedom” otrzymując numer burtowy LCS-1. Łącznie zaplanowano budowę szesnastu okrętów, z czego piętnaście jednostek już wybudowano, zaś 10 zostało wcielonych do służby.
Konstrukcja.
Opis ogólny.
Okręty typu "Freedom" są jednostkami o wyporności standardowej 3050 ton, szerokości 17 metrów oraz długości 115 metrów. Zanurzenie jednostek wynosi 4,3 metra. 
Okręty tego typu zbudowane są w układzie klasycznego jednokadłubowca, którego sztywny kadłub wykonano ze stali, co wyróżnia go od konkurencyjnego projektu, którym w całość jednostek zbudowana została z aluminium. Nadbudówka umiejscowiona jest w centralnej części okrętu. Zbudowana jest jako jedna, zwarta, jednobryłowa z aluminiową nadbudówką obejmującą całość okrętów. Jej ściany przednie, pochylone są w górę w celu nadania jednostkom właściwości stealth. Nadbudówka dzieli się na dwie główne części: mostek nawigacyjny wraz z śródokręciem oraz hangarem lotniczym w jej tylnej części. Hangar ma jedną bramę segmentową. W centralnej części nadbudówki na dachu znajdują się systemy obserwacji oraz maszt na którym umieszczony jest między innymi radar. Z tyłu za masztem znajdują się przewody kominowe. 
Nad rufą znajduje się pokład lotniczy, zaś pod nim, w części rufowej kadłuba umiejscowiony jest specjalny zanurzony dok, przeznaczony do obsługi oraz przechowywania łodzi motorowych. Dodatkowo łodzie motorowe mogą być opuszczane i podnoszone za pomocą rampy bocznej umiejscowionej na lewej burcie.
Siłownia okrętowa.
Na napęd okrętów "Freedom" składają się dwie turbiny gazowe Rolls-Royce MT30 o łącznej mocy 48 000 koni mechanicznych, oraz dwa silniki wysokoprężne Colt-Pielstick 16PA6B o łącznej mocy 9100 koni mechanicznych. Całość napędza cztery pędniki wodnoodrzutowe Rolls-Royce KaMeWa. Energię elektryczną zapewniają cztery zespoły prądotwórcze Isotta Fraschini V1708 o mocy 800 kW każdy. Siłownia zbudowana jest w układzie CODAG.
Tak skonfigurowany układ napędowy pozwala na osiągnięcie prędkości maksymalnej wynoszącej 47 węzłów. Zasięg jednostek tego typu to 3500 mil morskich przy prędkości 18 węzłów, a przy prędkości maksymalnej 1500 mil morskich.
Wyposażenie elektroniczne.
Okręty wyposażone są w trójwspółrzędny, wielofunkcyjny radar średniego zasięgu HENSOLD EADS TRS-3D montowany do okrętu LCS-17, zaś od LCS-17 (włącznie z nim) montowana będzie nowsza wersja powyższej stacji radiolokacyjnej, oznaczona jako TRS-4D, w Stanach Zjednoczonych znana pod nazwą AN/SPS-75. Radar ten pracuje w paśmie C, ma obracaną antenę skanowania frazowego oraz system identyfikacji swój-obcy. Stacja ma możliwość jednoczesnego śledzenia do 750 obiektów oraz wykrywania nisko lecących pocisków przeciwokrętowych w odległości do 21 km.
Typ "Freedom" ma złożony system kierowania ogniem FCS Dora. W jego skład wchodzi mikrofalowa stacja radiolokacyjna działająca w paśmie K, która wyposażona jest w charakterystyczną, okrągłą antenę. Po prawej stronie umiejscowiona jest kamera termowizyjna, kamera obserwacji czołowej w podczerwieni oraz dalmierz laserowy. Powyższe elementy ulokowane są w stabilizowanej żyroskopowo podstawie. 
Okręty mają rozbudowany układ walki elektronicznej oparty na zintegrowanym układzie EW ("Electronic Warfare") ITT Corporation ES-3601 z pasywnym odbiornikiem sygnałów radarowych i elektronicznych ("ESM"), systemem ostrzegającym o opromieniowywaniu radarem RWR ("Radar Warning Reciver") oraz aktywnym podsystemem Terma EW, którego częścią jest system SKWS ("Soft-Kill Weapon System") Terma Mk 137 dla czterech zestawów, sześciu moździerzy wyrzutni celów pozornych Mk 36 SRBOC oraz radary nawigacyjne Sperry Marine BridgeMaster E. Wyrzutnie celów pozornych umiejscowione są na dachu nadbudówki, obok miejsc na stanowiska armat kal. 30 mm.
Podczas projektowania postawiono na sieciocentryczność jednostek opartą o wymianę danych pomiędzy własnymi jednostkami jak i sojuszniczymi. Okręty te mają taktyczny system wymiany danych NTDS ("Naval Tactical Data System") składających się z łącz danych Link 1TDL, Link 11 oraz Link 16. Całość zintegrowana jest z systemem wspierania dowodzenia i zarządzania walką COMBATSS-21. Dodatkowo w skład systemu wchodzą systemy łączności radiowej, satelitarnej SATCOM, cywilnej komunikacji satelitarnej INMARSAT oraz nawigacji satelitarnej NAVSAT.
Uzbrojenie.
Uzbrojenie podstawowe jest takie same jak na konkurencyjnych okrętach typu "Independence". Składa się ono z morskiej armaty uniwersalnej Bofors Mk 110 L/70 kalibru 57 mm, będąca jednocześnie głównym uzbrojeniem okrętów tego typu. Uzbrojenie przeciwlotnicze składa się z pojedynczego zestawu Raytheon SeaRAM dla 11 pocisków bliskiego zasięgu RIM-116 Rolling Airframe Missile. Dodatkowo całość uzupełniają cztery wielkokalibrowe karabiny maszynowe M2HB kalibru 12,7 mm. Okręty mają jednak dodatkowo miejsce po bokach wyspy, gdzie znajduje się maszt na montaż systemu artyleryjskiego CIGS Mk 46 Bushmaster II kalibru 30 mm, po jednej armacie na każdą burtę.
Planowane jest aby okręty wyposażyć w wymienne, niezależne moduły misji, czyli pakiet uzbrojenia dostosowany do pełnionego przez jednostkę zadania: zwalczanie okrętów podwodnych, niszczenia min morskich, jednostką bojową mogącą niszczyć okręty przeciwnika oraz jednostką patrolową. Jednak do tej pory żaden z modułów misji nie jest w pełni gotowy do służby, przez co rola jednostek ogranicza się tylko do jednostek patrolowych.
Moduły misji.
Projektując okręty skupiono się na zastosowaniu przy ich budowie konstrukcji modułowej, pozwalającej na montaż danego typu uzbrojenia zależnie od wykonywanej misji. Zaprojektowano trzy oddzielne moduły uzbrojenia przeznaczone do niszczenia min morskich – Mine Warfare ("MIW"), zwalczania okrętów podwodnych Anti-submarine Warfare ("ASW") oraz moduł przeznaczony do zwalczania okrętów nawodnych przeciwnika Surface Warfare ("SUW"). Każdy moduł wnosi dodatkowe uzbrojenie okrętowe. Jednostki pozbawione modułów uzbrojenia ograniczają się jedynie o funkcji patrolowej.
Każdy moduł uzbrojenia miał być montowany i dostarczany na okręty zależnie od pełnionej misji wraz z obsługą systemów. Jednak problemem jednostek, jak i samych modułów jest to, że żaden z systemów walki nie został ukończony do dnia dzisiejszego, przez co okręty ograniczają się do pełnienia funkcji patrolowych i zwalczania piractwa.

</doc>
<doc id="4883668" url="https://pl.wikipedia.org/wiki?curid=4883668" title="Granica Wolnego Miasta Krakowa z Królestwem Prus">
Granica Wolnego Miasta Krakowa z Królestwem Prus

Granica Wolnego Miasta Krakowa z Królestwem Prus – dawna granica państwowa między Wolnym Miastem Kraków a Królestwem Prus. Istniała w okresie istnienia Wolnego Miasta Krakowa, w latach 1815–1846. Granicę na całej jej długości stanowiła rzeka Przemsza.
Granica istniała od momentu powstania Wolnego Miasta Krakowa 18 października 1815 roku, do czasu jego likwidacji i włączenia do Cesarstwa Austriackiego 16 listopada 1846 roku.
Granicę na całej jej długości stanowiła rzeka Przemsza. Granica rozpoczynała się u zbiegu Białej i Czarnej Przemszy (początek Przemszy), gdzie stykały się granice Wolnego Miasta Krakowa, Królestwa Prus i Królestwa Polskiego (Imperium Rosyjskiego); miejsce to po włączeniu obszaru Wolnego Miasta Krakowa do Cesarstwa Austriackiego zyskało miano Trójkąta Trzech Cesarzy. Kończyła się ona natomiast u ujścia Przemszy do Wisły, gdzie stykały się granice Wolnego Miasta Krakowa, Królestwa Prus i Cesarstwa Austriackiego.

</doc>
<doc id="4883669" url="https://pl.wikipedia.org/wiki?curid=4883669" title="Rheinische Post">
Rheinische Post

Rheinische Post – niemiecki dziennik założony w 1946 roku. Znajduje się wśród pięciu najczęściej czytanych niemieckich dzienników.

</doc>
<doc id="4883670" url="https://pl.wikipedia.org/wiki?curid=4883670" title="Stanisław Aleksander Górski">
Stanisław Aleksander Górski

Stanisław Aleksander Górski herbu Nałęcz – stolnik mścisławski w latach 1668-1686.
W 1674 roku był elektorem Jana III Sobieskiego z Księstwa Żmudzkiego.

</doc>
<doc id="4883672" url="https://pl.wikipedia.org/wiki?curid=4883672" title="Pete Way">
Pete Way

Pete Way wł. Peter Frederick Way (ur. 7 sierpnia 1951 w Enfield, Middlesex, zm. 14 sierpnia 2020) – brytyjski basista rockowy. Najbardziej znany jako basista w UFO, z którym grał od 1969 do 1982, krótko w latach 1988–1989 i ponownie od 1991 do 2008 roku. Way był również znany jako członek i założyciel zespołów Waysted i Fastway. Grał także z Michaelem Schenker Group i Ozzym Osbournem.
Kariera.
Karierę rozpoczął jako muzyk studyjny dla wielu artystów. Grał w zespołach z przyjaciółmi z liceum, a później stworzył zespół z przyjaciółmi Philem Moggiem, Andym Parkerem i Mickiem Boltonem. Później stał się to oryginalny skład UFO. Po dwóch studyjnych albumach z oryginalnym gitarzystą, zespół zwerbował gitarowego wunderkinda Michaela Schenkera ze Scorpions. Później zespół podpisał kontrakt z gitarzystą i klawiszowcem i wieloletnim przyjacielem Paulem Raymondem. Grupa wydała wiele albumów i singli i była dwa razy w brytyjskiej liście top 40 hitów. 
Nie podążając bardziej komercyjnie dostępnemu kierunkowi, w jakim UFO podążało we wczesnych latach 80., Way założył Fastway wraz z byłym gitarzystą Motörhead „Fast” Eddiem Clarkiem. Pete nie był w stanie uwolnić się od kontraktu, który podpisał z Chrysalis i ustąpił, aby grać na basie dla Ozzy'ego Osbourne'a podczas trasy Diary of a Madman. 
W 1982 roku Way wraz z Fin Muirem, Paulem Raymondem, Frankiem Noonem i Ronniem Kayfieldem założyli Waysted. Ich debiutancki album Vices został wydany w 1982 roku i osiągnął 78 miejsce na brytyjskiej liście przebojów. Trzeci album zespołu, "Save your Prayers", był ich największym sukcesem w Ameryce. 
W 1992 roku Way dołączył do Phila Mogga w zreformowanym UFO i wydał album "High Stakes &amp; Dangerous Men". Jednak Way nie mógł uczestniczyć w trasach koncertowych albumu UFO "The Visitor" w 2009 roku z powodu choroby; i ponieważ miał problemy z narkotykami, a Stany Zjednoczone nie pozwoliły mu na wjazd do kraju. Od tego czasu nie grał z UFO, ale występował gościnnie z Michaelem Schenkerem. Way wydał dwa albumy pod szyldem Damage Control, pierwszy album Damage Control został nagrany z Robinem George'em, Spike i Chrisem Slade; druga została nagrana jako trio z Robinem i Pete'em, którzy dzielą się wokalem. 
W czasach świetności UFO w latach 70. używał basu Fender Precision, który wraz z jego charakterystycznymi spodniami w paski w dużej mierze wpłynął na wygląd sceniczny Steve'a Harrisa. 
Way przeszedł na basy Gibson Thunderbird, które są znane z ostrego rockowego brzmienia; jednak skomentował, że używa Epiphone Thunderbirda, ponieważ stwierdził, że wydaje się mieć grubsze brzmienie. Znany był również z używania basów Ibaneza, w szczególności różowego basu Ibanez Iceman i Washburn B-20, dla którego został przedstawiony w kampanii reklamowej. Jego wizerunek został również wykorzystany w kampanii reklamowej basów Artex. 
W 2017 roku wydał autobiografię, z pomocą profesjonalnego pisarza Paula Reesa, zatytułowaną "A Fast Ride Out of Here: Confessions of Rock's Most Dangerous Man".
W 2018 roku założył zespół Pete Way Band wraz z gitarzystą Kamilem Woj i Jasonem Poole'em, a także nagrał gościnnie bas w utworze Warfare wraz z Evo i Fast Eddiem Clarke zatytułowanym "„Misanthropy”", który ukaże się w 2020 roku nakładem Cherry Red Records.
W czerwcu 2019 roku PWB rozpoczęło trasę koncertową po Wielkiej Brytanii w nowym składzie składającym się z dwóch byłych członków UFO.
Śmierć.
Way zmarł 14 sierpnia 2020 roku w wieku 69 lat, tydzień po jego urodzinach, po zagrażających życiu obrażeniach, które odniósł w wypadku dwa miesiące wcześniej. Pozostawił żonę, dwie córki Zowie i Charlotte oraz młodszy brata Neilla.
Pete Way zmarł zaledwie dziesięć tygodni po swoim byłym koledze z UFO, gitarzyście Paulu Chapmanie i rok po klawiszowcu Paulu Raymondzie, pozostawiając wokalistę Phila Mogga i perkusistę Andy'ego Parkera jako jedynych żyjących członków składu.

</doc>
<doc id="4883677" url="https://pl.wikipedia.org/wiki?curid=4883677" title="Jerzy Otto Druw">
Jerzy Otto Druw

Jerzy Otto Druw (Druff) herbu Wczele – strażnik żmudzki w latach 1656-1691.
W 1674 roku był elektorem Jana III Sobieskiego z Księstwa Żmudzkiego.

</doc>
<doc id="4883679" url="https://pl.wikipedia.org/wiki?curid=4883679" title="Düsseldorf Arena">
Düsseldorf Arena



</doc>
<doc id="4883681" url="https://pl.wikipedia.org/wiki?curid=4883681" title="Kazimierz Konstanty Przyałgowski">
Kazimierz Konstanty Przyałgowski

Kazimierz Konstanty Przyałgowski herbu Nieczuja (zm. w 1704 roku) – chorąży dorpacki w latach 1673-1703.
W 1674 roku był elektorem Jana III Sobieskiego z Księstwa Żmudzkiego.

</doc>
<doc id="4883684" url="https://pl.wikipedia.org/wiki?curid=4883684" title="Gačionys (rejon rakiszecki)">
Gačionys (rejon rakiszecki)

Gačionys (hist., pol. Gaczany) – wieś na Litwie położona w rejonie rakiszeckim okręgu poniewieskiego, 18 km na południe od Rakiszek.
Historia.
Własność.
Według wzmianki z 1596 roku Gaczany należały do majątku Jużynty. Według tradycji rodzinnej już od początku XVIII wieku należały do rodziny Rosenów herbu własnego (Poraj), spolonizowanych inflanckich baronów, wywodzących się z zakonu kawalerów mieczowych, którzy przybyli na Inflanty z Saksonii w XIII wieku. W 1870 roku była to własność Jana Rosena, w 1881 roku majątek należał do Justyna Rosena, syna Jana, na początku XX wieku właścicielem Gaczan, do 1940 roku, był Piotr (1865–1945), syn Justyna.
W 1900 roku majątek Rosenów liczył 517 dziesięcin ziemi (565 ha). Po rozparcelowaniu majątku przez władze litewskie w latach 20. XX wieku Rosenom pozostawiono 150 ha.
W 1940 roku Piotr Rosen wraz z synem Antonim (1920–2015) musieli opuścić Gaczany, rodzina została zesłana na Syberię, a majątek znacjonalizowano. W 1944 roku Antoni Rosen został aresztowany przez NKWD i zesłany do łagru. Udało mu się z niego wydostać i wrócić do Polski, zamieszkał w Warszawie, zachowując jednak również obywatelstwo litewskie. Tu w 1947 roku urodził się jego syn Piotr.
W latach 90. XX wieku Antoni i Piotr podjęli starania o reprywatyzację majątku, zakończone powodzeniem w 1999 roku. Rodzina odzyskała niszczejący dworek i 150 ha, w tym 53-hektarowe jezioro Gaczańskie ().
Dwór.
W miejsce poprzedniego dworu, który stał nieopodal, inż. Jan Rosen wzniósł w 1858 roku (w 1870 roku) według własnego projektu nowy, modrzewiowy, późnoklasycystyczny dwór, który stoi do dziś. Jest to dom parterowy, na planie prostokąta, dziewięcioosiowy, z trzyosiową piętrową częścią centralną, poprzedzoną od strony podjazdu parterowym portykiem, którego sześć kolumn dźwiga obszerny balkon, otoczony drewnianą balustradą.
Od strony ogrodu przy środkowej części dworu jest wysoki taras pokryty falistym, blaszanym dachem, wspartym na ośmiu drewnianych filarach i otoczony drewnianą balustradą. Okna w elewacji ogrodowej oraz w obu czteroosiowych elewacjach bocznych są prostokątne z dość szerokimi, wydatnymi obramieniami, pomalowanymi na biało. Okna elewacji frontowej są zróżnicowane: najbardziej skrajne są większe, kwadratowe, ozdobione trójkątnymi naczółkami. Natomiast te, które są bliżej portyku, mają zamknięcia półkoliste. Pozostałe okna na parterze są takie same jak te w elewacji ogrodowej. Natomiast na piętrze okna po bokach portfenetru są zamknięte łamanymi łukami, a okienko nad nimi ma zwieńczenie trójkątne. Cały budynek pokrywa obecnie blaszany dach – dwuspadowy nad częścią piętrową i dwuspadowy z naczółkami nad parterowymi skrzydłami. W XIX wieku portyk wyglądał inaczej: posiadał dwie kondygnacje. Na parterze sześć doryckich kolumn dźwigało balkon otoczony tralkową balustradą, a na nim kolejne sześć doryckich kolumn, znacznie smuklejszych i nie tak wysokich jak na parterze, podpierało facjatę. W 1894 roku syn Jana Rosena, Justyn, dokonał pewnej przebudowy budynku dworskiego, a szczególnie portyku, na znany z dzisiejszego kształtu dworu.
Wnętrze dworu ma układ dwutraktowy. Naprzeciwko drzwi wejściowych znajduje się hol z marmurowym kominkiem, pełniący rolę „salonu wstępnego”. Po jego lewej stronie znajdują się schody prowadzące na piętro, po prawej – w trakcie frontowym – duży salon, a równolegle do niego w trakcie ogrodowym – duża jadalnia z kuchennym piecem. Te dwa pomieszczenia zajmują całe prawe skrzydło dworu. Obok jadalni jest pokój biblioteczny, z którego jest wyjście na taras ogrodowy. Parter części środkowej i prawe skrzydło stanowią część reprezentacyjną dworu, z charakterystycznymi kasetonowi sufitami i podłogami z dębowych paneli ułożonych w kwadraty. W lewym skrzydle i na piętrze części środkowej znajdują się pokoje mieszkalne i gościnne.
Na początku XX wieku, kiedy właścicielem Gaczan był Piotr Rosen, syn Justyna, częstym jego gościem był Józef Weyssenhoff, który tu częściowo napisał powieść „Puszcza”, a w powieści „Soból i panna” sportretował Piotra Rosena w postaci Stanisława Pucewicza.
W czasach radzieckich we dworze działała administracja kołchozu, biblioteka, dom kultury, mieszkania rodzin pracowników kołchozu i magazyny. W jednym z pokoi – nawet kurnik. W 1970 roku umieszczono jeszcze w nim sklep. Dwór został zdewastowany.
Park w Gaczanach zajmował początkowo 4 hektary, miał charakter regularny, staropolski. Przeważały aleje wysadzane 300-letnimi lipami.
W 2006 roku dwór i park odzyskały dawny blask. Zachowała się zewnętrzna konstrukcja, położono nowy, blaszany dach, wzmocniono fundamenty, rozebrano wewnętrzne przepierzenia, doprowadzając układ wnętrza do stanu sprzed II wojny światowej. We dworze, otoczonym ponownie pięknym parkiem, urządzono pensjonat z pokojami dla 16 osób. Właściciel reklamuje go jako „Dwór polski na Litwie”. Goście mają do dyspozycji siedem sypialni z łazienkami, dwa salony, bogatą kuchnię, bibliotekę z książkami w języku polskim, litewskim, francuskim i włoskim, pięknie utrzymany 6-hektarowy park i 53-hektarowe jezioro.
Od 1992 roku dwór jest w rejestrze zabytków Litwy.
Majątek Gaczany został opisany w 4. tomie "Dziejów rezydencji na dawnych kresach Rzeczypospolitej" Romana Aftanazego.

</doc>
<doc id="4883686" url="https://pl.wikipedia.org/wiki?curid=4883686" title="Politika">
Politika

Politika – serbski dziennik, założony w 1904 roku. Jego nakład wynosi 75 tys. egzemplarzy (2009).

</doc>
<doc id="4883688" url="https://pl.wikipedia.org/wiki?curid=4883688" title="Press (Serbia)">
Press (Serbia)

Press – serbski dziennik. Należał do gazet typu tabloid. Był wydawany w latach 2005–2012.

</doc>
<doc id="4883689" url="https://pl.wikipedia.org/wiki?curid=4883689" title="Danas">
Danas

Danas – serbski dziennik. Został założony w 1997 roku.

</doc>
<doc id="4883690" url="https://pl.wikipedia.org/wiki?curid=4883690" title="Marina Awstrijska">
Marina Awstrijska

Marina Aleksandrowna Awstrijska, ros. Марина Александровна Австрийская (ur. 21 czerwca 1967 w Moskwie) – radziecka łyżwiarka figurowa, startująca w parach sportowych z Jurijem Kwaszninem. Uczestniczka igrzysk olimpijskich (1984), dwukrotna mistrzyni świata juniorów (1982, 1983), medalistka zawodów międzynarodowych oraz wicemistrzyni Związku Radzieckiego (1984).
30 października 2000 roku urodziła córkę Aleksandrę, która uprawiała łyżwiarstwo figurowe, zaś Marina była jedną z jej trenerek.
Osiągnięcia.
Z Jurijem Kwaszninem

</doc>
<doc id="4883691" url="https://pl.wikipedia.org/wiki?curid=4883691" title="Blic">
Blic

Blic – serbski dziennik. Należy do gazet typu tabloid. Jego nakład wynosi ponad 150 tys. egzemplarzy.
Powstał we wrześniu 1996 roku.

</doc>
<doc id="4883697" url="https://pl.wikipedia.org/wiki?curid=4883697" title="APMTV">
APMTV



</doc>
<doc id="4883698" url="https://pl.wikipedia.org/wiki?curid=4883698" title="JESC 2011">
JESC 2011



</doc>
<doc id="4883699" url="https://pl.wikipedia.org/wiki?curid=4883699" title="Vreme">
Vreme

Vreme – serbski tygodnik. Został założony w październiku 1990.

</doc>
<doc id="4883700" url="https://pl.wikipedia.org/wiki?curid=4883700" title="Omega Diatribe">
Omega Diatribe

Omega Diatribe – węgierski zespół muzyczny wykonujący muzykę z pogranicza takich gatunków jak groove metal, metalcore czy djent.
Historia.
Zespół został założony w 2008 roku w Budapeszcie z inicjatywy gitarzysty Gergő Hájera oraz basisty Ákosa Szathmáry. 21 października 2013 roku światło dzienne ujrzał debiutancki album zatytułowany "Iapetus". Uzyskał on także nominacje w kategorii "Album roku" na Węgrzech. 26 lutego 2015 roku zespół wydał minialbum studyjny pt. "Abstract Ritual" nakładem wytwórni muzycznej Independent Ear Records. W 2016 roku Omega Diatribe zagrało koncert podczas dwunastej edycji festiwalu Euroblast odbywającego się w Kolonii w Niemczech. 1 kwietnia 2018 roku zespół wydał swój drugi album studyjny "Trinity" nakładem ukraińskiej wytwórni muzycznej Metal Scrap Records. 3 czerwca 2018 w Bielsku-Białej zespół zagrał koncert w klubie Rudeboy w ramach trasy "XI Years of Chaos" zorganizowanej z okazji jedenastych urodzin częstochowskiego zespołu Chaos Engine Research. 4 września 2020 roku miała miejsce premiera trzeciego albumu studyjnego pt. "Metanoia". Album ten został wydany pod szyldem wytwórni muzycznej Metal Scrap Records.
Muzycy.
Obecni członkowie zespołu
Byli członkowie zespołu

</doc>
<doc id="4883701" url="https://pl.wikipedia.org/wiki?curid=4883701" title="Tragedia na Estadio Nacional">
Tragedia na Estadio Nacional

Tragedia na Estadio Nacional, znana również jako tragedia w Limie lub rzeź w Limie – nazwa wydarzeń, które miały miejsce 24 maja 1964 roku na Stadionie Narodowym w Limie podczas meczu młodzieżowych reprezentacji Peru i Argentyny, rozegranego w ramach kwalifikacji do olimpijskiego turnieju piłki nożnej w Tokio. 
Urugwajski sędzia Ángel Eduardo Pazos nie uznał wtedy bramki wyrównującej dla Peruwiańczyków. Oburzeni kibice wtargnęli więc na murawę, doszło także do starć z policją. Jest to jak dotąd największa tragedia w historii piłki nożnej.
Tło.
24 maja 1964 roku drużyna Peru gościła Argentynę na Estadio Nacional w stolicy kraju, Limie. Mecz rundy kwalifikacyjnej do turnieju piłkarskiego, który odbył się w ramach igrzysk olimpijskich w Tokio był postrzegany jako kluczowy dla Peru, zajmującego wówczas drugie miejsce w tabeli strefy CONMEBOL. W ostatnim meczu Peruwiańczycy mieli zmierzyć się z Brazylią. Mecz przyciągnął na stadion 53 000 widzów. 
Przebieg wydarzeń.
Od 60 minuty meczu po bramce Manfrediego Argentyna prowadziła 1:0. W 85 minucie (na pięć minut przed końcem) Peru wyrównało, lecz sędziujący to spotkanie Urugwajczyk Ángel Eduardo Pazos nie uznał gola. Ta decyzja rozjuszyła kibiców gospodarzy i spowodowała ich wtargnięcie na boisko. Mecz ostatecznie odwołano, a peruwiańska policja użyła gazu łzawiącego. Miało to uniemożliwić kolejnym kibicom wbiegnięcie na plac gry. Spowodowało to jednak masową panikę. 
Następstwa.
Oficjalna statystyka zmarłych w wyniku tragedii waha się między 328 a 350 osób, dane mogą być jednak niedoszacowane. Nawet taka liczba jest jednak wyższa niż ostateczny bilans ofiar tragedii na Hillsborough, tragedii na Heysel czy tragedii na Ibrox Park z 1902 roku. W następstwie tej katastrofy rząd ogłosił siedmiodniową żałobę narodową, flagi narodowe opuszczono do połowy masztów. Podjęto decyzję o zmniejszeniu pojemności stadionu z 53 000 do 42 000 miejsc, choć później została ona zwiększona do 47 000 z uwagi na rozgrywki o Copa América w 2004 roku. 

</doc>
<doc id="4883702" url="https://pl.wikipedia.org/wiki?curid=4883702" title="Snitowo (przystanek kolejowy)">
Snitowo (przystanek kolejowy)

Snitowo (, ) – przystanek kolejowy w miejscowości Snitowo, w rejonie janowskim, w obwodzie brzeskim, na Białorusi. Leży na linii Homel - Łuniniec - Żabinka.

</doc>
<doc id="4883703" url="https://pl.wikipedia.org/wiki?curid=4883703" title="Slobodna Dalmacija">
Slobodna Dalmacija

Slobodna Dalmacija – chorwacki dziennik, wydawany w Splicie. Został założony w 1943 roku. W 2005 roku został sprzedany grupie wydawniczej Europapress.

</doc>
<doc id="4883705" url="https://pl.wikipedia.org/wiki?curid=4883705" title="Dookoła Mazowsza 2020">
Dookoła Mazowsza 2020

Dookoła Mazowsza 2020 – 63. edycja wyścigu kolarskiego Dookoła Mazowsza, który odbył się w dniach od 15 do 18 lipca 2020. Impreza kategorii 2.2 była częścią UCI Europe Tour 2020.
Wyścig Dookoła Mazowsza 2020 był pierwszym międzynarodowym wyścigiem męskim z kalendarza UCI odbywającym się po przerwie spowodowanej pandemią COVID-19.
Wyniki etapów.
Etap 1.
Na 1. etapie zawodnicy mieli pokonać liczącą niespełna 170 kilometrów trasę, jednak około 30 kilometrów przed metę rywalizacja została przerwana, po czym odwołana w wyniku wypadku, w którym motocyklista spoza kolumny wyścigu zderzył się z samochodem zamykającym tę kolumnę.

</doc>
<doc id="4883706" url="https://pl.wikipedia.org/wiki?curid=4883706" title="24sata">
24sata

24sata – chorwacki dziennik. Należy do gazet typu tabloid. Został założony w 2005 roku. Jego nakład wynosi ponad 100 tys. egzemplarzy.

</doc>
<doc id="4883709" url="https://pl.wikipedia.org/wiki?curid=4883709" title="Chevrolet Spark EV">
Chevrolet Spark EV



</doc>
<doc id="4883712" url="https://pl.wikipedia.org/wiki?curid=4883712" title="Ileana Sonnabend">
Ileana Sonnabend

Ileana Sonnabend (ur. jako Ileana Schapira 29 października 1914 w Bukareszcie, zm. 21 października 2007 w Nowym Jorku) – amerykańska marszandka pochodzenia rumuńskiego.
Życiorys.
Ileana Schapira była córką bogatego rumuńskiego przemysłowca żydowskiego pochodzenia Michaiła Schapira oraz jego żony Marianne. Jej rodzice rozwiedli się, a matka wyszła za mąż za Johna Grahama, malarza pochodzenia rosyjskiego.
Kiedy miała 17 lat, poznała Leo Castelliego, który przyjechał do Bukaresztu, aby pracować w banku. Pobrali się w 1933 roku, a dwa lata później wyjechali do Paryża, gdzie zaczęli obracać się w kręgu surrealistów.
W 1939 roku, dzięki wsparciu finansowemu teścia, Leo Castelli, wraz ze swoim przyjacielem, architektem i dekoratorem wnętrz René Drouinem, otworzył na Place Vendôme, galerię sztuki specjalizującą się w malarstwie surrealistycznym oraz sztuce użytkowej. Po wybuchu II wojny światowej małżeństwo Castelli musiało opuścić Europę i wyjechało do Nowego Jorku, w czym wspomagał je ojciec Ileany. Pozostawiona w rękach wspólnika galeria funkcjonowała jako Galerie René Drouin.
W Nowym Jorku Ileana Castelli uczęszczała na wykłady na Uniwersytecie Columbia, na których poznała naukowca amatora Michaela Sonnabenda. W 1959 roku rozwiodła się z Castellim, a następnie wyszła za Sonnabenda i wraz z nim wyjechała do Rzymu, a potem do Paryża. W 1962 roku otworzyli na ulicy Quai des Grands-Augustins galerię, w której zaprezentowali prace Jaspera Johnsa. Otworzyli też drugą galerię na Rue Mazarine. Na wystawach organizowanych W swoich galeriach wprowadzili na rynek europejski przedstawicieli amerykańskiego pop-artu i minimalizmu, m.in. Andy’ego Warhola i Roya Lichtensteina, a także Jima Dine, Jamesa Rosenquista, Claesa Oldenburga, George’a Segala, Donalda Judda i Roberta Morrisa.
Galeria w Paryżu funkcjonowała do 1980 roku, choć w 1971 otworzyła kolejną galerię w nowojorskim SoHo, nazwaną Sonnabend Gallery. Prezentowała tam prace zarówno artystów amerykańskich (m.in. Mel Bochner, Barry Le Va, William Wegman, Vito Acconci oraz John Baldessari), jak europejskich (Jannis Kounellis, Mario Merz, Gilberto Zorio, Boyd Webb oraz Bernd i Hilla Becher). W galerii odbył się performance Vito Acconciego, zatytułowany "Seedbed", w którym artysta masturbował się pod rampą, po której chodzili widzowie, a wydawane przez niego dźwięki były emitowane przez głośniki.
Ileana Sonnabend przyjaźniła się ze swoim byłym mężem Leo Castellim, prowadzącym swoją galerię w pobliżu. Często spotykali się i konsultowali. W latach 80. XX w Sonnabend Gallery miały miejsce nowojorskie debiuty niemieckich artystów, m.in. A. R. Pencka, Jörga Immendorffa, czy Georga Baselitza. Wystawiano tam też prace artystów z nurtu neo-geometrycznego konceptualizmu (neogeo) takich jak Ashley Bickerton, Peter Halley czy Jeff Koons, a także malarzy Carrolla Dunhama i Terry’ego Wintersa.
W 2000 roku zamknęła swoje dotychczasowe galeria, i wraz z adoptowanym synem Antonio Homemem otworzyła nową w Chelsea.
Zmarła w 2007 roku, w swoim domu na Manhattanie, po kilkumiesięcznej chorobie.

</doc>
<doc id="4883718" url="https://pl.wikipedia.org/wiki?curid=4883718" title="Sonnabend Gallery">
Sonnabend Gallery



</doc>
<doc id="4883719" url="https://pl.wikipedia.org/wiki?curid=4883719" title="Zygotritonia">
Zygotritonia

Zygotritonia – rodzaj roślin należący do rodziny kosaćcowatych ("Iridaceae"), obejmujący 6 gatunków występujących w tropikalnej Afryce.
Nazwa naukowa rodzaju została nadana poprzez dodanie greckiego przedrostka ζυγος (zygos – jarzmo) do nazwy rodzaju tritonia i odnosi się do grzbiecistej budowy kwiatów tych roślin (u tritonii kwiaty są promieniste).
Zasięg geograficzny.
Rośliny z tego rodzaju występują jedynie w tropikalnej Afryce, na obszarze od wyżyny Futa Dżalon w Ghanie i Senegalu na zachodzie do Sudanu Południowego oraz Etiopii na wschodzie i Tanzanii i Malawi na południu. 
Biologia.
Wieloletnie geofity cebulowe. Kwitną od grudnia do początku marca ("Z. nyassana"), od lutego do maja ("Z. teretifolia") lub w okresie od połowy kwietnia do lipca (pozostałe gatunki).
Systematyka.
Rodzaj z plemienia "Watsonieae", z podrodziny "Crocoideae" z rodziny kosaćcowatych ("Iridaceae").

</doc>
<doc id="4883720" url="https://pl.wikipedia.org/wiki?curid=4883720" title="Leo Castelli Gallery">
Leo Castelli Gallery



</doc>
<doc id="4883723" url="https://pl.wikipedia.org/wiki?curid=4883723" title="Blikk">
Blikk

Blikk – węgierski dziennik. Należy do gazet typu tabloid. Został założony w 1994 roku.

</doc>
<doc id="4883728" url="https://pl.wikipedia.org/wiki?curid=4883728" title="SBM">
SBM



</doc>
<doc id="4883729" url="https://pl.wikipedia.org/wiki?curid=4883729" title="SB Maffija Label">
SB Maffija Label



</doc>
<doc id="4883730" url="https://pl.wikipedia.org/wiki?curid=4883730" title="Bretagne Classic Ouest-France 2020">
Bretagne Classic Ouest-France 2020

Bretagne Classic Ouest-France 2020 – 84. edycja wyścigu kolarskiego Bretagne Classic Ouest-France, która odbyła się 25 sierpnia 2020; wyścig był częścią UCI World Tour 2020.
Wyścig początkowo miał odbyć się 23 sierpnia 2020, jednak, ze względu na pandemię COVID-19, Międzynarodowa Unia Kolarska dokonała znaczących zmian w kalendarzu cyklu UCI World Tour 2020, w wyniku których zmagania w Bretanii zostały przeniesione na 25 sierpnia 2020.
Uczestnicy.
Lista startowa.
Legenda: DNF – nie ukończył, OTL – przekroczył limit czasu, DNS – nie wystartował, DSQ – zdyskwalifikowany.

</doc>
<doc id="4883733" url="https://pl.wikipedia.org/wiki?curid=4883733" title="Referendum w Republice Konga w 2015 roku">
Referendum w Republice Konga w 2015 roku

Referendum w Republice Konga w 2015 roku – referendum konstytucyjne przeprowadzone 25 listopada 2015 roku w Republice Konga. Dotyczyło zmiany istniejącej od 2002 roku konstytucji Konga, głównie w kontekście zapisów dotyczących prezydentury.
Tło.
Po zakończeniu wojny domowej w 1997 roku, do władzy doszedł Denis Sassou-Nguesso rozpoczęły się wówczas prace nad konstytucją. Nowa konstytucja została zatwierdzona w przeprowadzonym w 2002 roku referendum konstytucyjnym, według informacji rządowych 84,26% obywateli głosowało „za”. Konstytucja z 2002 roku wprowadzała silną funkcję prezydenta, niwelowała urząd premiera, a także osłabiała kompetencje władzy ustawodawczej. Długość kadencji prezydenta została wydłużona do siedmiu lat (z limitem dwóch kadencji) oraz wprowadzała ograniczenie maksymalnego wieku kandydata – 70 lat. Prezydent mógł także powoływać i odwoływać ministrów, natomiast parlament tracił możliwość odwoływania głowy państwa.
Sassou-Nguesso został wybrany prezydentem w 2002 oraz w 2009 roku.
Pomysł prac.
Pod koniec swojej drugiej kadencji Sassou-Nguesso przekroczył granicę wieku 70 lat, co oznaczało, że nie będzie mógł kandydować ponownie. W tym samym czasie rządząca Kongijska Partia Pracy, z którą związany był Sassou-Nguesso, rozpoczęła publiczną dyskusję na temat potrzeby nowelizacji konstytucji z 2002 roku. Opozycja zarzucała partii rządzącej, że nowa konstytucja zostanie wprowadzona tylko po to, by umożliwić prezydentowi możliwość ponownego kandydowania, sam Sassou Nguesso z początku nie dementował tych doniesień. Jeszcze przed ogłoszeniem oficjalnej daty referendum, przeciwnicy nowej konstytucji wezwali do demonstracji w Brazzaville. 27 września dziesiątki tysięcy ludzi maszerowało ulicami kongijskiej stolicy z okrzykami „Nie dla trzeciej kadencji”.
Proponowane zmiany.
Projekt zakładał konstytucję zbudowaną z 246 artykułów. Według projektu, konstytucja pozwalałaby na trzykrotne wybranie tej samej osoby na prezydenta, znosiła górną granicę wiekową 70 lat dla kandydatów, a także skracała długości kadencji prezydenckiej z siedmiu do pięciu lat. Ustanawiała również stanowisko premiera jako szefa rządu (dotychczas to prezydent pełnił jego obowiązki, a urząd premiera nie istniał).
Zmiany te pozwoliłyby prezydentowi Denisowi Sassou-Nguesso ubiegać się o reelekcję.
Przebieg referendum.
Ostatecznie, 5 października 2015 roku, ogłoszono, że referendum w sprawie nowej konstytucji odbędzie się 25 października. Okres kampanijny został zarządzony na okres między 9 a 23 października 2015 roku. Kampanię oficjalnie, swoim przemówieniem, otworzył minister spraw wewnętrznych Raymond Mboulou.
Protesty.
10 października przez Brazzaville przeszły protesty opozycji. Ponieważ demonstracja została rozproszona przez policję, protestujący zaatakowali posterunki policji. Według doniesień, w trakcie protestu cztery osoby zostały zastrzelone przez policjantów. 21 października protestujący ustawili barykady i płonące opony. Do akcji tłumienia protestów włączyło się także wojsko. Przeciwnicy referendum zapowiedzieli bojkot głosowania, widząc w nim jedynie sposób na utrzymanie władzy przez Sassou Nguesso. Paul-Marie Mpouele, lider opozycji, wezwał ludzi do sprzeciwu wobec referendum, ale przy tym do powstrzymania się od przemocy. Tymczasem, siły bezpieczeństwa otoczyły dom Guya Brice Parfaita Kolélasa, lidera opozycyjnego Kongijskiego Ruchu na Rzecz Demokracji i Rozwoju Integralnego (MCDDI), który brał udział w protestach.
Referendum.
Głosowanie odbyło się pokojowo, nie zarejestrowano żadnych doniesień o przemocy. Frekwencja poprawiła się w miarę upływu dnia (chociaż z początku wskazywano na niską frekwencję). Zgłaszane jednak były problemy logistyczne, które miały uniemożliwiać głosowanie. Pascal Tsaty Mabiala, lider Panafrykańskiego Związku na rzecz Demokracji Społecznej, argumentował 26 października, że z powodu niskiej frekwencji referendum należy unieważnić.
Raymond Mboulou, minister spraw wewnętrznych, ogłosił wyniki referendum 27 października. Wynikało z nich, że za przyjęciem nowej konstytucji głosowało 92,96% osób, przy frekwencji wynoszącej 72,44% obywateli. Koalicja opozycyjna nie zgodziła się z wynikiem i zapowiedziała protest oraz nieposłuszeństwo obywatelskie, do czasu wycofania dokumentu. 30 października opozycja zorganizowała ceremonię upamiętniającą protestujących zabitych w dniach 20–21 października. Opozycja podała także, że według nich zabito 17 osób (znacznie więcej niż wskazywały oficjalne dane). 2 listopada opozycja ogłosiła, że rezygnuje ze swoich nieposłuszeństw obywatelskich.
Nowa konstytucja została oficjalnie przyjęta przez prezydenta Sassou Nguesso 6 listopada 2015 roku.

</doc>
<doc id="4883734" url="https://pl.wikipedia.org/wiki?curid=4883734" title="Economia">
Economia

Economia a.s. – czeskie przedsiębiorstwo mediowe z siedzibą w Pradze. Zostało założone w 1990 r. Jest wydawcą dziennika „Hospodářské noviny” i tygodnika „Respekt” oraz właścicielem szeregu serwisów informacyjnych. Od 1999 r. większościowym udziałowcem był niemiecki Verlagsgruppe Handelsblatt, aż do przejęcia tejże grupy przez Zdenka Bakalę (2008).

</doc>
<doc id="4883735" url="https://pl.wikipedia.org/wiki?curid=4883735" title="Economia a.s.">
Economia a.s.



</doc>
<doc id="4883740" url="https://pl.wikipedia.org/wiki?curid=4883740" title="Fornebu Arena">
Fornebu Arena



</doc>
<doc id="4883743" url="https://pl.wikipedia.org/wiki?curid=4883743" title="Pod Papugami (utwór muzyczny)">
Pod Papugami (utwór muzyczny)



</doc>
<doc id="4883746" url="https://pl.wikipedia.org/wiki?curid=4883746" title="Omloop Het Nieuwsblad 2020">
Omloop Het Nieuwsblad 2020

Omloop Het Nieuwsblad 2020 – 75. edycja wyścigu kolarskiego Omloop Het Nieuwsblad, która odbyła się 29 lutego 2020; wyścig był częścią UCI World Tour 2020.
Uczestnicy.
Lista startowa.
Legenda: DNF – nie ukończył, OTL – przekroczył limit czasu, DNS – nie wystartował, DSQ – zdyskwalifikowany.

</doc>
<doc id="4883749" url="https://pl.wikipedia.org/wiki?curid=4883749" title="Syndrom de la Chapelle">
Syndrom de la Chapelle

Syndrom mężczyzny XX znany również jako Syndrom De La Chapelle, jest rzadką wrodzoną interpłciową przypadłością z 46 kariotypem XX (w innym przypadku kojarzone z płcią żeńską) ma męskie cechy fenotypowe, które mogą się różnić między przypadkami.
W 90 procentach przypadków jest spowodowany przez gen SRY chromosomu Y, który determinuje płeć męską u człowieka atypowo biorącym udział w procesie crossing over polegającym na wymianie informacji genetycznej między regionami pseudoautosomalnymi chromosomów X i Y podczas mejozy u ojca. Kiedy chromosom X z genem SRY łączy się z normalnym genem X u matki podczas zapłodnienia wynikiem jest mężczyzna XX. Maskulinizacja mężczyzn XX jest zmienna.
Syndrom jest możliwy do wykrycia różnymi sposobami i występują około raz na 20,000 noworodków płci męskiej, co jest o wiele rzadsze niż Zespół Klinefeltera. Leczenie jest z medycznego punktu widzenia niepotrzebne, lecz niektórzy podejmują decyzję o leczeniu, by wyglądać bardziej jak mężczyzna, lub kobieta.

</doc>
<doc id="4883751" url="https://pl.wikipedia.org/wiki?curid=4883751" title="Cadel Evans Great Ocean Road Race 2020">
Cadel Evans Great Ocean Road Race 2020

Cadel Evans Great Ocean Road Race 2020 – 6. edycja wyścigu kolarskiego Cadel Evans Great Ocean Road Race, która odbyła się 2 lutego 2020; wyścig był częścią UCI World Tour 2020.
Uczestnicy.
Lista startowa.
Legenda: DNF – nie ukończył, OTL – przekroczył limit czasu, DNS – nie wystartował, DSQ – zdyskwalifikowany.

</doc>
<doc id="4883752" url="https://pl.wikipedia.org/wiki?curid=4883752" title="Jurij Kwasznin">
Jurij Kwasznin

Jurij Aleksijewicz Kwasznin, ros. Юрий Алексиевич Квашнин (ur. 24 listopada 1964 w Moskwie) – radziecki łyżwiarz figurowy, startujący w parach sportowych z Mariną Awstrijską. Uczestnik igrzysk olimpijskich (1984), dwukrotny mistrz świata juniorów (1982, 1983), medalista zawodów międzynarodowych oraz wicemistrz Związku Radzieckiego (1984).
Osiągnięcia.
Z Mariną Awstrijską

</doc>
<doc id="4883756" url="https://pl.wikipedia.org/wiki?curid=4883756" title="Purpurowa ziemia">
Purpurowa ziemia

Purpurowa ziemia (tytuł oryg. "The Purple Plain") – brytyjski film wojenno-przygodowy z 1954 w reżyserii Roberta Parrisha. Adaptacja powieści Herberta Ernesta Batesa z 1947 pod tym samym tytułem.
Opis fabuły.
II wojna światowa na Pacyfiku, rok 1945. Bill Forrester – pilot kanadyjskich sił powietrznych służy w Birmie w szeregach brytyjskiego RAF-u jako ochotnik. Jest to weteran walk, wielokrotnie odznaczany, doświadczony, najlepszy pilot w eskadrze. Słynie z wyjątkowej zawziętości wobec wroga, w chęci walki z nim często posuwa się nawet do niesubordynacji. Podczas akcji, nie bacząc na ryzyko, bez wahania naraża życie swoje i innych członków załogi. Nie przysparza mu to przyjaciół zarówno pośród przełożonych, jak i latających z nim kolegów. Bill niemal co noc budzi się z krzykiem i biega po lotnisku w amoku, co dodatkowo przysparza mu opinii „świra”. Jedynie jego przyjaciel – doktor Harris rozumie, że postępowanie Billa to wynik traumy. Kilka lat wcześniej stracił on bowiem w niemieckim nalocie na Londyn świeżo poślubioną, ukochaną żonę. Po kolejnym „wybryku” Billa, w wyniku którego jego nawigator zostaje poważnie ranny, dowódca bazy postanawia usunąć go z jednostki. Zanim jednak do tego dochodzi, Harris zabiera Billa do pobliskiej wioski, gdzie znaleźli schronienie uciekinierzy z Rangunu – birmańscy chrześcijanie. Tam Bill poznaje piękną Annę, która bardzo szybko staje mu się bliska. Dzięki znajomości z nią Bill zaczyna odzyskiwać równowagę emocjonalną.
Niedługo później Bill otrzymuje zupełnie niewinne zadanie. Ma swoim Mosquito przetransportować do nieodległej bazy por. Blore’a i przy okazji wypróbować swojego nowego nawigatora – Carringtona. Trasa wiedzie wprawdzie przez terytorium okupowane przez Japończyków, lecz nie są tam oni zbyt aktywni. Banalna misja przekształca się w dramat, kiedy Bill na skutek awarii silnika zmuszony jest lądować na terytorium kontrolowanym przez wroga, w rejonie potocznie zwanym „purpurową ziemią” (stąd tytuł filmu). Sytuacja lotników nie wygląda dobrze – wprawdzie wszyscy przeżyli lądowanie, jednak Carrington jest ciężko poparzony i nie może chodzić. Pomiędzy Billem i Blorem wybucha spór odnośnie dalszego sposobu postępowania. Blore uważa, że należy zostać na miejscu i czekać na rychłą pomoc, Bill jest przekonany, że tylko dotarcie do odległej o 30 kilometrów rzeki, gdzie docierają brytyjskie patrole, może ich uratować przed Japończykami lub śmiercią z pragnienia. Ostatecznie zwycięża opcja Billa jako dowódcy. Niosąc rannego Carringtona na prowizorycznie skleconych noszach, trzej lotnicy wyruszają w powolną drogę. Ze względu na temperaturę, idą w nocy, a w dzień odpoczywają. Niespodziewany upadek Blore’a z wysokości, w rezultacie którego łamie on sobie obojczyk, niweczy plan. Nocą, od początku negatywnie nastawiony do pomysłu wędrówki Blore, opuszcza towarzyszy by powrócić do wraku. Wycieńczony słońcem, doznaje załamania nerwowego i strzela sobie w głowę. Bill próbuje go odnaleźć, jednak natrafia już tylko na zwłoki. Teraz Bill zmuszony jest nieść rannego Carringtona na własnych plecach. Jednak po jednej nocy ciężkiego i powolnego marszu rozumie, że bez wody nie dadzą rady. Za namową rannego kolegi postanawia pozostawić go na miejscu, a samemu szybkim marszem dotrzeć do rzeki i powrócić z wodą. Wyczerpany, resztkami sił dociera do celu. Tam natrafia na tubylców, którzy obydwóm pilotom pomagają dotrzeć do własnych linii. Natychmiast po powrocie ze szpitala, Bill swe pierwsze kroki kieruje do Anny.
O filmie.
Siódmy z kolei film twórcy m.in. "Casino Royale" był pierwszym obrazem wojennym w jego karierze. Spotkał się z przychylnym przyjęciem zarówno widzów, jak i krytyków. W Wielkiej Brytanii był jedenastym pod względem zysków ze sprzedaży biletów filmem w roku 1954. Rok później w Stanach Zjednoczonych i Kanadzie zarobił 1300 tys. dolarów.
Film otrzymał cztery nominacje do nagrody BAFTA – „Najlepszy film brytyjski”, „Najlepszy film z jakiegokolwiek źródła”, „Najlepszy aktor brytyjski” (Maurice Denham), „Najlepszy scenariusz brytyjski” (Eric Ambler).
Zdjęcia do filmu powstały w Elephant Pass i Sigiriji na Sri Lance (w okolicach, gdzie trzy lata później powstał słynny "Most na rzece Kwai") oraz w Iver (Wielka Brytania).
W filmie użyto oryginalnych samolotów Mosquito, sprowadzonych z Singapuru i Wielkiej Brytanii.

</doc>
<doc id="4883757" url="https://pl.wikipedia.org/wiki?curid=4883757" title="Dziewczyńskie porachunki">
Dziewczyńskie porachunki

Dziewczyńskie porachunki (ang. "Girl Fight") – amerykańsko-kanadyjski dramat z 2011 roku w reżyserii Stephena Gyllenhaala. Film oparty na prawdziwych wydarzeniach, jakie miały miejsce na Florydzie za sprawą pobicia nastolatki przez rówieśnice, którego nagranie zszokowało opinię publiczną w 2008 roku.
Fabuła.
Haley Macklin (Jodelle Ferland) jest sympatyczną nastolatką, która zaprzyjaźnia się z najpopularniejszymi dziewczynami w szkole. Kiedy dochodzi do konfliktu, koleżanki stają się brutalne, a filmik z pobitą Haley wrzucają do sieci. Uświadamiając sobie sytuację, w jakiej znalazła się ich córka, rodzice dziewczyny – Melissa (Anne Heche) i Ray (James Tupper) postanawiają walczyć o usunięcie nagrania oraz ukaranie sprawczyń.

</doc>
<doc id="4883759" url="https://pl.wikipedia.org/wiki?curid=4883759" title="Film bez tytułu">
Film bez tytułu

Film bez tytułu () – niemiecki film komediowy w reżyserii Rudolfa Jugerta, zrealizowany w 1948 w okupowanych Niemczech. 

</doc>
<doc id="4883761" url="https://pl.wikipedia.org/wiki?curid=4883761" title="Aha!">
Aha!

Aha! – czeski dziennik. Należy do gazet typu tabloid. Jego dzienny nakład wynosi 79 tys. egzemplarzy (grudzień 2015).
Powstał w 2004 r.

</doc>
<doc id="4883762" url="https://pl.wikipedia.org/wiki?curid=4883762" title="Janów Poleski (stacja kolejowa)">
Janów Poleski (stacja kolejowa)

Janów Poleski ( "Janau-Palieski"; , "Janow Polesskij") – stacja kolejowa w miejscowości Janów, w rejonie janowskim, w obwodzie brzeskim, na Białorusi. Leży na linii Homel - Łuniniec - Żabinka.
Stacja istniała przed II wojną światową. Nosiła wówczas tę samą nazwę. Przedwojenna nazwa zachowała się po dziś dzień również w językach białoruskim i rosyjskim, mimo że nazwa miasta Janowa w obu językach jest inna - miasto po białorusku nazywa się Іванава ("Iwanawa"), a po rosyjsku Иваново ("Iwanowo").
Dawniej Janów Poleski był również stacją krańcową linii wąskotorowych do Kamienia Koszyrskiego oraz do Iwacewiczów/Talechanów. Obie linie wąskotorowe obecnie nie istnieją (brak danych kiedy zostały one zlikwidowane).

</doc>
<doc id="4883769" url="https://pl.wikipedia.org/wiki?curid=4883769" title="Rafael Estrella Pedrola">
Rafael Estrella Pedrola

Rafael Estrella Pedrola (ur. 20 maja 1950 w Almeríi) – hiszpański polityk, geograf, historyk i dyplomata, wieloletni senator i poseł do Kongresu Deputowanych, od 1986 do 1987 poseł do Parlamentu Europejskiego.
Życiorys.
Ukończył studia z historii i geografii na Uniwersytecie w Granadzie, kształcił się też w zakresie filozofii i literatury. Został następnie nauczycielem akademickim na tej uczelni, doszedł do stanowiska profesora geografii. Autor publikacji naukowych dotyczących m.in. polityki śródziemnomorskiej i bliskowschodniej oraz stosunków Europy z Ameryką.
W 1974 zaangażował się w działalność polityczną w ramach Hiszpańskiej Socjalistycznej Partii Robotniczej, wstąpił też do związku zawodowego UGT. W latach 1979–1993 zasiadał w Senacie I, II, III i IV kadencji z okręgu Granada, kierował w nim komisjami spraw zagranicznych i obrony. Od 1 stycznia 1986 do 5 lipca 1987 wykonywał mandat posła do Parlamentu Europejskiego w ramach delegacji krajowej. Przystąpił do Grupy Socjalistów, należał do Komisji ds. Rozwoju i Współpracy.
W latach 1993–2006 zasiadał w Kongresie Deputowanych V, VI, VII i VIII kadencji (zrezygnował z mandatu w grudniu 2006), został rzecznikiem partii ds. międzynarodowych. Między 2000 a 2002 kierował Zgromadzeniem Parlamentarnym NATO. Od 2007 do 2012 pełnił funkcję ambasadora Królestwa Hiszpanii w Argentynie, następnie został wiceprezesem Real Instituto Elcano.
Życie prywatne.
Żonaty, ma dwóch synów. Znany jest jako jeden z promotorów użycia internetu i nowoczesnych technologii, m.in. jako pierwszy hiszpański parlamentarzysta otworzył w 1996 własną stronę internetową oraz blog. Angażował się także w akcje promujące hiszpańskojęzyczną Wikipedię.

</doc>
<doc id="4883771" url="https://pl.wikipedia.org/wiki?curid=4883771" title="Reflex (czasopismo)">
Reflex (czasopismo)

Reflex – czeski tygodnik społeczny. Został założony w 1989 roku.
Nakład pisma wynosi 60 tys. egzemplarzy (styczeń 2010).

</doc>
<doc id="4883777" url="https://pl.wikipedia.org/wiki?curid=4883777" title="Gloria (czasopismo)">
Gloria (czasopismo)

Gloria – chorwackie czasopismo kobiece. Jest najlepiej sprzedającym się tygodnikiem w Chorwacji. Jego nakład wynosi ok. 100 tys. egzemplarzy.
Tygodnik został zapoczątkowany w 1994 roku.

</doc>
<doc id="4883781" url="https://pl.wikipedia.org/wiki?curid=4883781" title="Hanza Media">
Hanza Media

Hanza Media (dawniej Europapress Holding, EPH) – przedsiębiorstwo mediowe funkcjonujące w Chorwacji oraz w regionie Europy Południowo-Wschodniej. Jego portfolio obejmuje pięć gazet, ponad 20 magazynów oraz 20 wydań cyfrowych.
Przedsiębiorstwo zatrudnia 744 pracowników.

</doc>
<doc id="4883782" url="https://pl.wikipedia.org/wiki?curid=4883782" title="Europapress Holding">
Europapress Holding



</doc>
<doc id="4883784" url="https://pl.wikipedia.org/wiki?curid=4883784" title="Bema pamięci żałobny-rapsod">
Bema pamięci żałobny-rapsod



</doc>
<doc id="4883785" url="https://pl.wikipedia.org/wiki?curid=4883785" title="Europapress">
Europapress



</doc>
<doc id="4883793" url="https://pl.wikipedia.org/wiki?curid=4883793" title="Małżeństwo w mroku">
Małżeństwo w mroku

Małżeństwo w mroku () – niemiecki film dramatyczny w reżyserii Kurta Maetziga, zrealizowany w 1947 w okupowanych Niemczech. 

</doc>
<doc id="4883802" url="https://pl.wikipedia.org/wiki?curid=4883802" title="Bell 429 GlobalRanger">
Bell 429 GlobalRanger

Bell 429 GlobalRanger – lekki, dwusilnikowy śmigłowiec opracowany przez Bell Helicopter i Korea Aerospace Industries. Pierwszy lot prototypu Bell 429 odbył się 27 lutego 2007 roku.
Historia rozwoju.
Bell 429 wykorzystuje całkowicie nową koncepcję modułowego płatowca i zaawansowaną konstrukcję łopaty wirnika z programu MAPL, lecz zachowuje układ napędowy z modelu Bell 427. Podstawowy model wyposażony jest w szklany kokpit i jest certyfikowany do lotów z jednym pilotem. Bell współpracował z firmami Korea Aerospace Industries oraz Mitsui Bussan Aerospace of Japan w rozwoju śmigłowca. Pierwszy oblot śmigłowca odbył się 27 lutego 2007 roku. Certyfikacja była pierwotnie planowana na koniec 2007 roku, lecz opóźnienia w harmonogramie programu, głównie spowodowane brakami części i materiałów wspólnych dla wszystkich producentów lotniczych w tym okresie, spowodowały, że producent wydłużył harmonogram rozwoju.
Konstrukcja.
Bell 429 posiada czterołopatowy wirnik nośny. Łopaty wirnika są wykonane z materiału kompozytowego. Śmigłowiec posiada opcjonalnie możliwość zamontowania tylnych drzwi zamykanych pod belką ogonową, aby ułatwić załadunek pacjenta w śmigłowcach w wersji medycznej. Bell 429 posiada szklany kokpit z trzyosiowym autopilot (opcjonalny zestaw czwartej osi) w standardzie. Standardowe podwozie to płozy, zaś śmigłowiec posiada możliwość montażu chowanego podwozia kołowego. Śmigłowiec może pracować z jednym niedziałającym silnikiem. Żywotność głównej przekładni wynosi 5000 godzin między remontami, a przekładni wirnika ogonowego 3200 godzin. 

</doc>
<doc id="4883804" url="https://pl.wikipedia.org/wiki?curid=4883804" title="Zamek w Clervaux">
Zamek w Clervaux

Zamek Clervaux – zamek z XII wieku w Clervaux, w północnej części Luksemburga. Zniszczony przez pożar podczas II wojny światowej podczas bitwy o Ardeny. Po wojnie został w pełni odbudowany. Znajdują się w nim urząd gminy oraz muzeum z wystawą fotografii Edwarda Steichena .
Historia.
Najstarsza, zachodnia część zamku pochodzi z XII wieku i została zbudowana przez Gerarda, hrabiego Sponheim, brata hrabiego Vianden. Pałac i wieże pochodzą prawdopodobnie z około 1400 roku, kiedy mieszkali w nim zamożni lordowie Brandenburga. W 1634 roku Claude de Lannoy zbudował sale reprezentacyjne, w tym dużą Salę Rycerską w hiszpańskim stylu Flandrii. W 1660 r. dobudowano stajnie, magazyny i budynki administracyjne. Ostatecznie w XVIII wieku zbudowano nowe stajnie. Z biegiem lat, podobnie jak inne zamki w Luksemburgu, Clervaux popadał w ruinę. częściowo odrestaurowany i używany jako hotel. Został zniszczony podczas bitwy pod Clervaux trwającej w dniach 16-18 grudnia 1944, która była częścią ofensywy w Ardenach. Po wojnie zamek został odrestaurowany i pełni funkcję siedziby trzech muzeów i władz miejskich.
Siedziba muzeów.
W zachodnim skrzydle od 1970 roku znajduje się Muzeum Modeli Zamków i Budowli warownych Luksemburga ("Musée de maquettes des châteaux et châteaux forts de Luxembourg 1:100"). Można w nim zobaczyć 22 modele zamków wykonane w skali 1:100 oraz dioramę pokazującą przebieg bitwy o Clervaux. 
Od 1974 roku w zamku mieści się Muzeum bitwy o Ardeny.
Na pierwszym i drugim piętrze wschodniego skrzydła od 1994 roku pokazywana jest wystawa Rodzina człowiecza, której kuratorem był Edward Steichen. Wystawą zarządza Centre national de l'audio-visuel.
Godziny zwiedzania.
Zamek jest otwarty dla zwiedzających codziennie od 10:00 do 18:00 z wyjątkiem poniedziałków oprócz stycznia i lutego.

</doc>
<doc id="4883805" url="https://pl.wikipedia.org/wiki?curid=4883805" title="Bell 429">
Bell 429



</doc>
<doc id="4883807" url="https://pl.wikipedia.org/wiki?curid=4883807" title="Kamienica przy ul. Tadeusza Kościuszki 16 w Sanoku">
Kamienica przy ul. Tadeusza Kościuszki 16 w Sanoku

Kamienica przy ul. Tadeusza Kościuszki 16 w Sanoku – budynek położony w Sanoku.
Jest umiejscowiona w centralnej części miasta w dzielnicy Śródmieście, u zbiegu ulicy Tadeusza Kościuszki i ulicy Adama Mickiewicza. Budynek jest dwukondygnacyjny i dwufrontowy. Elewacja południowa znajduje się przy ulicy Kościuszki, a elewacja zachodnia przy ulicy Mickiewicza. Naprzeciw fasady południowej znajduje się Plac Miast Partnerskich, a naprzeciw fasady zachodniej jest położona kamienica przy ul. Tadeusza Kościuszki 22.
Historia.
Pierwotnie budynek figurował pod numerem konskrypcyjnym 849. W latach 30. XX wieku kamienica mieściła się pod numerem 20 ul. Tadeusza Kościuszki.
W przeszłości kamienica stanowiła własność rodziny Eichel. Na początku 1911 w domu adwokata dr. Eichla zamieszkał lekarz dr Izydor Chotiner. 
Stefan Stefański określał budynek jako „kamienicę tudzież dom Eichla (wzgl. Ejchla)”. Jako właścicielki na początku lat 30. figurowały spadkobierczynie Halina i Eugenia Eichel. W tym czasie w budynku istniały dwa mieszkania, 11 tzw. ubikacji (pomieszczeń) i cztery sklepy. Do końca lat 30. w kamienicy mieszkał i miał swoją kancelarię adwokat, dr Wilhelm Eichel. Przeniósł on swoją kancelarię ze Skolego do Sanoka w 1904 (wówczas umieścił ją w domu L. Rotha naprzeciw kościoła). W kamienicy działał m.in. sklep ze słodyczami rodziny Englardów, którzy wytwarzali swoje wyroby w oficynie obok kamienicy przy ulicy Henryka Sienkiewicza 2. 
Po II wojnie światowej w kamienicy działała Miejska Biblioteka Publiczna. Od czasów PRL w lokalu narożnym działa zakład fryzjerski. W budynku do 2017 funkcjonowała Poradnia Psychologiczno-Pedagogiczna w Sanoku.
W 1995 kamienica została odnowiona od zewnątrz. Wejście do kamienicy znajduje się na południowej fasadzie, zaś drzwi w tym miejscu posiadają zdobienia. Budynek został wpisany do gminnego rejestru zabytków miasta Sanoka, opublikowanego w 2015.

</doc>
<doc id="4883810" url="https://pl.wikipedia.org/wiki?curid=4883810" title="Trudawaja">
Trudawaja



</doc>
<doc id="4883816" url="https://pl.wikipedia.org/wiki?curid=4883816" title="Ulož.to">
Ulož.to

Ulož.to – czeska strona internetowa umożliwiająca przechowywanie danych w ramach internetowej przestrzeni dyskowej. Jest to największy czeski serwis oferujący usługę hostowania plików.
Serwis Ulož.to umożliwia przeszukiwanie zasobów znajdujących się w repozytorium, również bez rejestracji, oraz ściąganie zgromadzonych treści, przy czym użytkownikom niezalogowanym narzuca się ograniczenie szybkości pobierania danych (300 kB na sekundę). Strony platformy są dostępne w czterech wersjach językowych: czeskiej (uloz.to), słowackiej (ulozto.sk), polskiej (zachowajto.pl) i angielskiej (ulozto.net). Oprócz tego oferowane są aplikacje dla systemów mobilnych.
Portal został założony 5 maja 2007. W grudniu 2020 r. był 22. stroną WWW w kraju pod względem popularności (według danych Alexa Internet). Największą popularność serwis zyskał w Czechach i na Słowacji.
Po stwierdzeniu na stronie obecności materiałów pornograficznych serwis został wycofany z głosowania w plebiscycie Křišťálová Lupa 2011. Od 2015 roku treści o tematyce erotycznej są dostępne za pośrednictwem serwisu PORNfile.cz.
Platforma jest często wykorzystywana do udostępniania treści chronionych prawem autorskim (muzyki, filmów i programów telewizyjnych). W 2022 r. aplikacja serwisu została usunięta ze sklepu Google Play w związku z zarzutami związanymi z piractwem.

</doc>
<doc id="4883819" url="https://pl.wikipedia.org/wiki?curid=4883819" title="Jerzy Jakubiszyn">
Jerzy Jakubiszyn

 Jerzy Jakubiszyn, ps. Dzinks (ur. 29 listopada 1938 w Warszawie, zm. 1997 we Wrocławiu) – polski mistrz lutnictwa, konstruktor i wytwórca gitar elektrycznych.
Życiorys.
Jerzy Jakubiszyn razem z młodszym bratem Kazimierzem prowadził warsztat lutniczy, który początkowo mieścił się w podwórku przy ul. Jedności Narodowej we Wrocławiu, a następnie przy ul. Rydygiera pod nazwą Artystyczna Pracownia Instrumentów Lutniczych „Artin”. Produkował własne konstrukcje, a także kopie światowych marek gitar elektrycznych, które przez trzy dekady zastępowały kilku pokoleniom polskich gitarzystów niedostępne w PRL-u drogie, markowe instrumenty. Naprawiał też inne instrumenty strunowe (m.in. skrzypce i mandoliny). Jego warsztat odwiedziła większość gwiazd i legend gitary w Polsce, m.in. Jacek Krzaklewski, Aleksander Mrożek, Andrzej Pluszcz, Mieczysław Jurecki, Leszek Cichoński, Stefan Machel, Romuald Piasecki (Romuald i Roman), Roman Runowicz (ELAR, Romuald i Roman), Janusz Konefał, Włodzimierz Krakus, czy Andrzej Wodziński (Easy Rider). Sporadycznie z jego usług korzystali także muzycy zagraniczni. Wszystkie elementy drewniane, metalowe i plastikowe do swoich gitar Jakubiszyn wykonywał samodzielnie, zaś wyroby sygnował markami: Wellins, J&amp;J, Artin i Beltone – był także producentem podzespołów dla innych wytwórców. 20 czerwca 1990 roku zdał egzamin w Izbie Rzemieślniczej we Wrocławiu i otrzymał dyplom mistrzowski w rzemiośle lutnictwo. W ostatnich latach życia nawiązał współpracę z jedną z niemieckich firm gitarowych. Na Facebooku istnieje grupa "Dzinks Jakubiszyn Guitar" skupiająca posiadaczy i miłośników gitar Jerzego Jakubiszyna.

</doc>
<doc id="4883826" url="https://pl.wikipedia.org/wiki?curid=4883826" title="W tamtych dniach">
W tamtych dniach

W tamtych dniach () – niemiecki film dramatyczny w reżyserii Helmuta Käutnera, zrealizowany w 1947 roku w okupowanych Niemczech. 

</doc>
<doc id="4883829" url="https://pl.wikipedia.org/wiki?curid=4883829" title="Łukiańce">
Łukiańce

Łukiańce (; ) – wieś na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów w granicach Imperium Rosyjskiego.
W latach 1921–1945 zaścianek a następnie osada leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 20 osób, 1 była wyznania rzymskokatolickiego a 19 staroobrzędowego. Jednocześnie 1 mieszkaniec zadeklarował polską przynależność narodową a 19 rosyjska. Były tu 3 budynki mieszkalne. W 1931 w 3 domach zamieszkiwało 20 osób.
Miejscowość należała do parafii rzymskokatolickiej w Słobódce i prawosławnej w Kirylinie. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4883832" url="https://pl.wikipedia.org/wiki?curid=4883832" title="Mapy.cz">
Mapy.cz

Mapy.cz – czeski serwis internetowy oraz darmowe aplikacje umożliwiające korzystanie z map webowych. Ich właścicielem jest czeski portal Seznam.cz. Projekt został zapoczątkowany pod koniec XX wieku, niedługo po powstaniu samej firmy Seznam.cz (w tamtym czasie zawierał jednak wyłącznie mapę Republiki Czeskiej oraz plany wybranych czeskich miast).
Oprócz planów miast i mapy topograficznej Mapy.cz zawierają również szlaki turystyczne. Usługa swoim zasięgiem wykracza poza terytorium Czech, oferowane przez nią mapy obejmują cały obszar Europy. Wśród funkcji aplikacji znajduje się planowanie trasy samochodem, komunikacją miejską, rowerem, pieszo i innymi drogami. 

</doc>
<doc id="4883833" url="https://pl.wikipedia.org/wiki?curid=4883833" title="Sąd Najwyższy (Korea Południowa)">
Sąd Najwyższy (Korea Południowa)

Sąd Najwyższy (kor. "대한민국 대법원") – naczelny organ władzy sądowniczej w Korei Południowej. Mieści się w Seulu.
Historia.
1 maja 1948 roku na mocy rozporządzenia nr 192 o przepisach wojskowych ogłoszono ustawę o rozdzieleniu sądów od ministerstwa sprawiedliwości i przeniesieniu najwyższej władzy sądowniczej do Sądu Najwyższego.
Na mocy konstytucji z 17 lipca 1948 roku sądownictwo zostało ustanowione jako jeden z trzech filarów władzy. Jego działanie, jak i sądów niższej instancji, określają przepisy prawne i ustawy. 
Członkowie.
W skład Sądu wchodzi 14 niezawisłych sędziów, w tym prezes Sądu Najwyższego, którego mianuje prezydent, za zgodą Zgromadzenia Narodowego. Prezydent wybiera także każdego z 13 pozostałych sędziów za rekomendacją prezesa i zgodą Zgromadzenia Narodowego. 
Prezes jest wybierany na sześcioletnią i nieodnawialną kadencję, natomiast pozostali sędziowie mogą zostać wybrani ponownie, także na sześcioletnią kadencję. Żadnego z nich nie można usunąć z pełnionej funkcji, z wyjątkiem sytuacji, w których sędzia został oskarżony o popełnienie czynu zabronionego lub dostał wyrok kary więzienia. Jeśli sędzia jest niezdolny do sprawowania powierzonych mu zadań, z powodu upośledzenia fizycznego lub mentalnego, może on zostać odwołany ze stanowiska i przejść na emeryturę. 
Kompetencje.
Sąd Najwyższy rozpatruje odwołania od wyroków lub orzeczeń wydanych przez sądy drugiej instancji (Sąd Apelacyjny) lub przez sekcje apelacyjne sądów rejonowych. Orzeka on również o ważności wyborów prezydenckich i powszechnych, a także jest uprawniony do ostatecznego orzekania o legalności uchwał, przepisów i zarządzeń administracyjnych. Sąd Najwyższy może też ustalać regulacje dotyczące procedur procesów sądowych i wydawać przepisy wewnętrzne. 
Zasady działania.
Konstytucja gwarantuje niezawisłość sędziów, a także zapewnia, że wszystkie decyzje przez nich podejmowane, wyroki i rozprawy będą ogólnodostępne, pod warunkiem, że nie zagrażają one bezpieczeństwu państwowemu, nie naruszają porządku publicznego, albo nie wpływają negatywnie na opinię publiczną. Gdy te warunki nie są spełnione, rozprawy sądowe mogą zostać utajnione. 

</doc>
<doc id="4883835" url="https://pl.wikipedia.org/wiki?curid=4883835" title="Most kolejowy nad Białą Przemszą w Maczkach">
Most kolejowy nad Białą Przemszą w Maczkach

Most kolejowy nad Białą Przemszą – most kolejowy nad Białą Przemszą na granicy Jaworzna i Sosnowca (niedaleko dzielnicy Maczki), w województwie śląskim, w Polsce. Jest to kamienny, sześcioprzęsłowy most o długości 70 m. Został otwarty w 1848 roku. Przez most przebiega linia kolejowa nr 133.
Most został oddany do użytku w 1848 roku. Znajduje się tuż za stacją Sosnowiec Maczki (pierwotnie pod nazwą Granica), ostatnią stacją Kolei Warszawsko-Wiedeńskiej na terenie Królestwa Kongresowego. Biegnący nad Białą Przemszą most był wówczas mostem granicznym, położonym na granicy Królestwa Kongresowego (Imperium Rosyjskiego) z Cesarstwem Austrii (później granica ta zmieniła się w granicę Imperium Rosyjskiego z Austro-Węgrami, a w trakcie I wojny światowej została zlikwidowana). 

</doc>
<doc id="4883838" url="https://pl.wikipedia.org/wiki?curid=4883838" title="Trudawaja (obwód brzeski)">
Trudawaja (obwód brzeski)

 
Trudawaja (; , "Trudowaja") – wieś na Białorusi, w obwodzie brzeskim, w rejonie janowskim, w sielsowiecie Horbacha. W 2009 roku liczyła 227 mieszkańców. Na północny wschód od miejscowości znajduje się stacja kolejowa.
Historia.
Początki miejscowości sięgają 1944 roku, kiedy powstało osiedle robotnicze przy miejscowych zakładach torfowych. Do końca lat 40. osiedle podlegało pod kołchoz „Majak sacyjalizmu”, a od 1950 roku – pod kołchoz „Maładaja hwardyja”. Według danych ze spisu powszechnego w 1959 roku miejscowość należała wówczas do sielsowietu Mohilna w rejonie janowskim i liczyła 538 mieszkańców. W latach 60. otwarto stały punkt szpitalny i szkołę. W latach 1962-1970 miejscowość wchodziła w skład rejonu drohiczyńskiego. W 1969 roku osiedle otrzymało status wsi oraz nazwę Trudawaja. W listopadzie 1970 roku wieś włączono do sielsowietu Snitowo. W 1979 roku w Trudawej zamieszkiwało 197 osób. W 2013 roku wieś włączono do sielsowietu Horbacha.

</doc>
<doc id="4883840" url="https://pl.wikipedia.org/wiki?curid=4883840" title="Łunie">
Łunie

Łunie (; ) – wieś na Białorusi, w obwodzie witebskim, w rejonie brasławskim, w sielsowiecie Słobódka.
Historia.
W czasach zaborów w granicach Imperium Rosyjskiego.
W latach 1921–1945 wieś a następnie kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 481 osób, wszystkie były wyznania rzymskokatolickiego. Jednocześnie 477 mieszkańców zadeklarowało polską przynależność narodową, 3 białoruską a 1 inną. Było tu 89 budynków mieszkalnych. W 1931 w 96 domach zamieszkiwało 438 osób.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4883858" url="https://pl.wikipedia.org/wiki?curid=4883858" title="Český slavík">
Český slavík

Český slavík (, pol. "Czeski Słowik") – czeska nagroda mająca na celu uhonorowanie wybitnych osiągnięć w czeskim przemyśle muzycznym. Została zapoczątkowana w 1996 r. jako kontynuacja nagrody „Zlatý slavík” (1962–1991). 

</doc>
<doc id="4883859" url="https://pl.wikipedia.org/wiki?curid=4883859" title="Czeski Słowik">
Czeski Słowik



</doc>
<doc id="4883860" url="https://pl.wikipedia.org/wiki?curid=4883860" title="Český slávik">
Český slávik



</doc>
<doc id="4883862" url="https://pl.wikipedia.org/wiki?curid=4883862" title="Gabriel Pierné">
Gabriel Pierné

Henri Constant Gabriel Pierné (ur. 16 sierpnia 1863 w Metzu, zm. 17 lipca 1937 w Ploujean) – francuski kompozytor, organista i dyrygent.
Życiorys.
Podstawy edukacji muzycznej otrzymał w domu, jego ojciec był śpiewakiem, matka zaś pianistką. Po wojnie francusko-pruskiej (1870–1871) rodzina przeniosła się z Metzu do Paryża. W 1872 roku rozpoczął studia w Konserwatorium Paryskim, gdzie jego nauczycielami byli Albert Lavignac (solfeż), Émile Durand (harmonia), Jules Massenet (kompozycja), Antoine François Marmontel (fortepian) i César Franck (organy). W czasie studiów zdobył pierwszą nagrodę z fortepianu (1879), kompozycji i fugi (1881) oraz gry na organach (1882). W 1882 roku otrzymał Prix de Rome za kantatę "Edith". Po trzyletnim pobycie w Rzymie wrócił do Paryża, gdzie udzielał lekcji muzyki. W latach 1890–1898 był organistą w bazylice św. Klotyldy w Paryżu, następnie podjął działalność dyrygenta. W 1903 roku został asystentem Édouarda Colonne’a, od 1910 do 1934 roku był pierwszym dyrygentem Concerts Colonne. Współpracował także z Siergiejem Diagilewem, dyrygował premierowym przedstawieniem "Ognistego ptaka" Igora Strawinskiego. Jako dyrygent propagował muzykę twórców współczesnych (m.in. Camille Saint-Saëns, César Franck, Gabriel Fauré, Claude Debussy, Maurice Ravel, Darius Milhaud). Od 1925 roku członek Académie des Beaux-Arts. W 1935 roku został odznaczony Legią Honorową.

</doc>
<doc id="4883872" url="https://pl.wikipedia.org/wiki?curid=4883872" title="Masalszczyzna (rejon brasławski)">
Masalszczyzna (rejon brasławski)

Masalszczyzna – dawna osada. Tereny, na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów zaścianek leżał w granicach Imperium Rosyjskiego.
W latach 1921–1945 zaścianek a następnie osada leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwały tu 22 osoby, wszystkie były wyznania rzymskokatolickiego i zadeklarowały polską przynależność narodową. Były tu 3 budynki mieszkalne. W 1931 w 3 domach zamieszkiwało 25 osób.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4883873" url="https://pl.wikipedia.org/wiki?curid=4883873" title="Chevrolet SS">
Chevrolet SS

Chevrolet SS – samochód osobowy klasy wyższej produkowany pod amerykańską marką Chevrolet w latach 2013 – 2017.
Historia i opis modelu.
W lutym 2013 roku Chevrolet przedstawił dużego sedana o nazwie SS jako kolejny wynik współpracy między australijskim, a amerykańskim oddziałem koncernu General Motors.
W ten sposób, produkowany lokalnie Holden Commodore właśnie zaprezentowanej czwartej generacji przeszedł modyfikacje z myślą o wymaganiach rynku Ameryki Północnej, zyskując kierownicę po lewej stronie, zmienione oświetlenie oraz oznaczenia Chevroleta.
W przeciwieństwie do australijskiego oryginału, Chevrolet SS dostępny był tylko w jednym, sportowym wariancie napędzanym 6,2-litrowym V8 o mocy 415 KM. Cechą charakterystyczną pojazdu był napęd tylny.
Koniec produkcji.
W styczniu 2017 roku Chevrolet potwierdził, że model SS zniknie ze sprzedaży w drugiej połowie roku i nie otrzyma następcy. Decyzja ta była rezultatem zakończenia produkcji modelu Holden Commodore oraz zakończenia działalności zakładów produkcyjnych General Motors w Australii.

</doc>
<doc id="4883881" url="https://pl.wikipedia.org/wiki?curid=4883881" title="Aal Bach">
Aal Bach

Cieki na Pomorzu Zachodnim:

</doc>
<doc id="4883882" url="https://pl.wikipedia.org/wiki?curid=4883882" title="Budowlani Olsztyn">
Budowlani Olsztyn



</doc>
<doc id="4883888" url="https://pl.wikipedia.org/wiki?curid=4883888" title="Stadion Budowlanych Olsztyn">
Stadion Budowlanych Olsztyn

Stadion Budowlanych Olsztyn – stadion do rugby w Olsztynie, w Polsce. Obiekt może pomieścić 500 widzów. W przeszłości stadion służył rugbystom klubu Budowlani Olsztyn, którzy rozgrywali na nim m.in. swoje spotkania w I lidze. Obecnie (2020) istnieje szansa na reaktywację rugby w Olsztynie i powrót rozgrywek na stadion przy ulicy Gietkowskiej.

</doc>
<doc id="4883890" url="https://pl.wikipedia.org/wiki?curid=4883890" title="Haikyū!! Second Season">
Haikyū!! Second Season

 – drugi sezon telewizyjnego serialu anime Haikyū!! wyprodukowanego na podstawie mangi autorstwa Haruichiego Furudate o tej samej nazwie, emitowany od 3 października 2015 do 26 marca 2016 na antenach MBS, Tokyo MX, CBC i BS11. Sezon składa się z 25 odcinków, obejmujących tomy od ósmego do połowy siedemnastego (rozdziały 72–149).
Produkcja i premiera.
Pierwsze informacje pojawiły się 19 grudnia 2014, wraz z wydaniem numeru 4-5/2015 magazynu „Shūkan Shōnen Jump”, gdzie podano do informacji, że serial anime otrzyma drugi sezon, natomiast 21 maja 2015 ogłoszono, że premiera odbędzie się w październiku na antenach MBS, Tokyo MX, CBC i BS11, zaś 29 sierpnia poinformowano, że odcinki emitowane będą premierowo na antenie MBS w każdy piątek o 26.58 (czasu japońskiego JST). Data premiery została ujawniona dopiero 28 września, wtedy produkcja ogłosiła, że pierwszy odcinek zostanie wyemitowany 3 października. Dwa dni po emisji na oficjalnej stronie podano do informacji, że drugi sezon składać się będzie z 25 odcinków, podobnie jak pierwszy sezon anime. Ostatni, 25. odcinek został wyemitowany 26 marca 2016.
Ponadto wszystkie odcinki dostępne są również na platformie Crunchyroll oraz Netflix.
Odcinek specjalny.
Odcinek specjalny OVA zatytułowany został pokazany 3 listopada 2015 podczas festiwalu Jump Festa. 21 grudnia zostało zapowiedziane wydanie na DVD, które zostało wydane 2 maja 2016, wraz z premierą 21. tomu mangi.
Blu-ray/DVD.
Wszystkie odcinki sezonu zostały skompilowane do dziewięciu wydań na Blu-ray i DVD. Pierwszy z nich pojawił się w sprzedaży 20 stycznia 2016, zaś ostatni – 14 września 2016.

</doc>
<doc id="4883891" url="https://pl.wikipedia.org/wiki?curid=4883891" title="Puchar Heinekena (2002/2003)">
Puchar Heinekena (2002/2003)

Puchar Heinekena 2002/2003 – ósma edycja Pucharu Heinekena, pierwszego poziomu europejskich klubowych rozgrywek w rugby union. Zawody odbyły się w dniach 11 października 2002 – 24 maja 2003 roku.
Najwięcej punktów w sezonie zdobył Stephen Jones, w klasyfikacji przyłożeń z siedmioma zwyciężyli zaś Vincent Clerc i Garan Evans.

</doc>
<doc id="4883892" url="https://pl.wikipedia.org/wiki?curid=4883892" title="Polecenia FTP">
Polecenia FTP

Polecenia FTP, to komendy kontrolne stosowane w komunikacji z serwerami protokołu FTP. Zostały one ustandaryzowane przez Internet Engineering Task Force w ramach inicjatywy Network Working Group. Poniżej znajduje się lista przykładowych poleceń FTP, możliwych do wysłania serwerom FTP, ich dokumentacja, oraz krótkie opisy implementacji zwierające informacje o przeznaczeniu, oraz możliwych odpowiedziach. Protokół FTP został zaprojektowany do działania w ramach dwóch połączeń TCP, jednym kontrolnym, służącym przesyłowi poleceń, oraz drugim połączeniu do transferu danych.

</doc>
<doc id="4883895" url="https://pl.wikipedia.org/wiki?curid=4883895" title="Chevrolet City Express">
Chevrolet City Express

Chevrolet City Express – samochód dostawczy klasy kompaktowej produkowany pod amerykańską marką Chevrolet w latach 2014 – 2018.
Historia i opis modelu.
W połowie maja 2013 roku Chevrolet ogłosił nawiązanie współpracy z japońskim Nissanem, na mocy którego w północnoamerykańskiej ofercie producenta miał pojawić się nowy, kompaktowy samochód dostawczy będący bliźniaczą konstrukcją wobec oferowanego już w tym regionie przez samego Nissana modelu NV200.
Po raz pierwszy nowy furgon stanowiący tańszą i mniejszą alternatywę dla topowego Chevroleta Express został przedstawiony amerykańskiej publiczności w 2014 roku. Pod kątem wizualnym, City Expres od bliźniaczego modelu Nissana odróżniał się jedynie innym wyglądem zderzaka i charakterystyczną atrapą chłodnicy z chromowaną poprzeczką z logo Chevroleta.
Koniec produkcji.
W lipcu 2018 roku Chevrolet ogłosił, że model City Express zostanie wycofany z oferty producenta z powodu niezadowalającego poziomu sprzedaży. Jako inną przyczynę podano kłopoty na polu kompatybilności części zamiennych wobec innych modeli koncernu General Motors.

</doc>
<doc id="4883899" url="https://pl.wikipedia.org/wiki?curid=4883899" title="Michejowce">
Michejowce

Michejowce (; ) – wieś na Białorusi, w obwodzie witebskim, w rejonie brasławskim, w sielsowiecie Słobódka.
Historia.
W czasach zaborów wieś leżała w granicach Imperium Rosyjskiego.
W latach 1921–1945 wieś, późniejsza kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka a następnie w gminie Brasław.
Według Powszechnego Spisu Ludności z 1921 roku zamieszkiwało tu 14 osób, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. W 1931 w 9 domach zamieszkiwało 68 osób.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Brasławiu.

</doc>
<doc id="4883900" url="https://pl.wikipedia.org/wiki?curid=4883900" title="Hertha Thiele">
Hertha Thiele

Hertha Thiele (ur. 8 maja 1908 w Lipsku, zm. 5 sierpnia 1984 we wschodnim Berlinie) – niemiecka aktorka filmowa, teatralna i telewizyjna.
Po 1933 odmówiła współpracy z propagandą III Rzeszy i straciła prawo wykonywania w Niemczech zawodu aktorskiego. Od 1937 przebywała na emigracji w Szwajcarii. Po drugiej wojnie światowej próbowała wrócić do Niemiec w 1949, podejmując pracę w radio w Berlinie, jednak nie dostała się do teatru i wróciła do Szwajcarii. Dopiero po wizycie u siostry w NRD w 1965 zdecydowała się zamieszkać na stałe we wschodniej części Niemiec. Pracowała w teatrach wschodniego Berlina, Lipska i Magdeburga oraz w enerdowskiej kinematografii i telewizji Deutscher Fernsehfunk.

</doc>
<doc id="4883901" url="https://pl.wikipedia.org/wiki?curid=4883901" title="Bitwa pod Zamieniem">
Bitwa pod Zamieniem

Bitwa pod Zamieniem – walki polskiego 58 pułku piechoty ppłk. Stanisława Wrzalińskiego z oddziałami sowieckiej 16 Armii w czasie pościgu prowadzonego w ramach operacji warszawskiej.
Sytuacja ogólna.
4 lipca 1920 ruszyła II ofensywa sowieckiego Frontu Zachodniego pod hasłem: "Na zachodzie ważą się losy wszechświatowej rewolucji – po trupie Polski wiedzie droga do wszechświatowego pożaru... Na Wilno – Mińsk – Warszawę – marsz!". W pierwszej dekadzie lipca przełamany został front polski nad Autą, a wojska Frontu Północno-Wschodniego gen. Stanisława Szeptyckiego cofały się pod naporem ofensywy czerwonoarmistów Michaiła Tuchaczewskiego.
Kolejne próby zatrzymania wojsk sowieckich prących na zachód nie przynosiły spodziewanych rezultatów. Obchodzący ugrupowanie obronne od północy 3 Korpus Kawalerii Gaja wymuszał dalszy odwrót wojsk polskich. Tempo natarcia wojsk sowieckich, jak na owe czasy, wydawało się oszałamiające i wynosiło ok. 20–30 km na dobę.
Wojsko Polskie traciło kolejno „linię dawnych okopów niemieckich”, linię Niemna i Szczary, czy wreszcie linię Bugu. Wojska polskie cofały się nadal, a kolejną naturalną przeszkodą terenową dogodną do powstrzymania sowieckiej ofensywy była Wisła. W godzinach wieczornych 6 sierpnia Naczelne Dowództwo Wojska Polskiego wydało rozkaz do przegrupowania i reorganizacji wojsk.
16 sierpnia ruszyła kontrofensywa znad Wieprza. Zmieniło to radykalnie losy wojny. Od tego momentu Wojsko Polskie było w permanentnej ofensywie.
Walki pod Zamieniem.
17 sierpnia maszerujący znad Wieprza w kierunku na Kałuszyn 58 pułk piechoty zorganizował odpoczynek nocny w Zamieniu. Rejon ześrodkowania ubezpieczony został placówkami. Spodziewano się uderzeń ze strony wycofujących się spod Warszawy oddziałów 16 Armii Nikołaja Sołłohuba.
Nocą z 17 na 18 sierpnia pułk został zaatakowany przez pododdziały sowieckiej 8., 10. i 17 Dywizji Strzelców uchodzące się w kierunku wschodnim. Przeciwnika zatrzymano, a rano zorganizowano kontratak.
Bilans walk.
Walki pod Zamieniem opóźniły marsz polskiej 14 Wielkopolskiej Dywizji Piechoty, która dopiero po południu ruszyła na Kałuszyn.
W bitwie rozbito części oddziałów 22., 24. 30. Brygad Strzelców i 17 Dywizji Strzelców. Wzięto 1500 jeńców, a wśród nich dowódcę 22 Brygady Strzelców, zdobyto 8 dział, kilkanaście ckm-ów i tabory.

</doc>
<doc id="4883905" url="https://pl.wikipedia.org/wiki?curid=4883905" title="Stadion CKiS-u w Pruszczu Gdańskim">
Stadion CKiS-u w Pruszczu Gdańskim

Stadion CKiS-u – wielofunkcyjny stadion w Pruszczu Gdańskim, w Polsce. Obiekt może pomieścić 2000 widzów. Swoje spotkania rozgrywająna nim piłkarze klubu MKS Czarni Pruszcz Gdański, a także rugbyści zespołu RC Czarni Pruszcz Gdański (klub ten w przeszłości występował w I lidze). Na stadionie odbywają się także festyny czy koncerty.

</doc>
<doc id="4883914" url="https://pl.wikipedia.org/wiki?curid=4883914" title="Eugeniusz Kłosek">
Eugeniusz Kłosek

Eugeniusz Lucjan Kłosek (ur. 1956) – polski historyk, dr hab. nauk humanistycznych, profesor nadzwyczajny i kierownik Katedry Etnologii i Antropologii Kulturowej Wydziału Nauk Historycznych i Pedagogicznych Uniwersytetu Wrocławskiego.
Życiorys.
W 1990 obronił pracę doktorską ""Swoi" i "obcy" na Górnym Śląsku po 1945 roku", 12 czerwca 2007 habilitował się na podstawie pracy zatytułowanej "Świadomość etniczna i kultura społeczności polskiej we wsiach Bukowiny rumuńskiej". Jest zatrudniony na stanowisku profesora nadzwyczajnego i kierownika w Katedrze Etnologii i Antropologii Kulturowej na Wydziale Nauk Historycznych i Pedagogicznych Uniwersytetu Wrocławskiego, oraz członka Komitetu Nauk Etnologicznych na I Wydziale Nauk Humanistycznych i Społecznych Polskiej Akademii Nauk.

</doc>
<doc id="4883918" url="https://pl.wikipedia.org/wiki?curid=4883918" title="Filozofia marksistowsko-leninowska">
Filozofia marksistowsko-leninowska

Filozofia marksistowsko-leninowska – radziecka wersja filozofii marksizmu, która powstała w latach 20. XX wieku i przez dziesięciolecia była oficjalną filozofią w Związku Radzieckim oraz w krajach bloku wschodniego.
Krótka charakterystyka.
Filozofia ta jako całość dzieli się na materializm dialektyczny i materializm historyczny, które łącznie stanowią jedną z trzech części składowych marksizmu-leninizmu jako nierozerwalnej jedności filozofii marksistowskiej, ekonomii politycznej i socjalizmu naukowego (albo naukowego komunizmu). Według ideologów radzieckich Karol Marx i Fryderyk Engels opracowali wyższą, jakościowo nową formę materialistycznego pojmowania świata, które ogarnia – w odróżnieniu od materializmu istniejącego poprzednio – nie tylko przyrodę, ale i społeczeństwo. Filozofia marksistowsko-leninowska obejmuje naukę o ogólnych zasadach i prawach bytu przyrody (ontologia, filozoficzne problemy przyrodoznawstwa), o rozwoju społeczeństwa ludzkiego (filozofia historii, socjologia), teorię poznania świata (gnozeologia), etykę, estetykę oraz swoją własną historię. Nieodłączną częścią składową filozofii marksistowsko-leninowskiej jest także naukowy ateizm. W ten sposób historycznie ukształtował się w filozofii marksistowskiej krąg jej problemów, teoretycznie, praktycznie i organizacyjnie zróżnicowały się jej działy.
Jednym z głównych elementów filozofii marksistowsko-leninowskiej było jej określenie jako rewolucyjnego przewrotu w filozofii. Istota tej rewolucji filozoficznej polega na organicznej jedności teorii z rewolucyjną praktyką, z walką przeciw kapitalizmowi. Jądro rewolucyjnego przewrotu dokonanego przez marksizm w filozofii zawarte jest w 11 tezie Marksa o Feuerbachu:
Twórcy marksizmu położyli kres charakterystycznemu dla filozofii przedmarksowskiej przeciwstawianiu teorii filozoficznej praktyce i powiązali w jedno rewolucyjną teorię i rewolucyjną praktykę, filozofię i politykę, przekształcając filozofię w narzędzie komunistycznego przeobrażenia życia społecznego. To właśnie warunkuje nową rolę społeczną filozofii marksistowsko-leninowskiej, która otwiera nową epokę w duchownym rozwoju ludzkości.
Dzięki Rewolucji październikowej światopogląd marksistowski po raz pierwszy w swej historii otrzymał szerokie wsparcie państwowe. Utworzono szereg instytutów propagandy marksizmu: (1918), Instytut Czerwonej Profesury (1921) i in. Ale obok ośrodków skupiających myślicieli marksistowskich, ich sympatyków i sprzymierzeńców istniały w pierwszych latach po rewolucji w Związku Radzieckim i takie, które krytycznie, a nawet wrogo odniosły się do rewolucji, władzy radzieckiej, marksizmu i socjalizmu. Zanim filozofia marksistowsko-leninowska powstała w jej ostatecznej formie, bolszewicy w 1922 roku wydalili z kraju rosyjskich intelektualistów (operacja znana jako "statek filozofów"), uznanych za wrogów nowego reżimu. Lenin w ten sposób pozbył się intelektualnej opozycji. W opracowywaniu filozofii marksistowsko-leninowskiej przez ideologów radzieckich ważną rolę odegrała praca Lenina „O znaczeniu wojującego materializmu”, gdzie Lenin przypisywał pierwszorzędne znaczenie obronie marksizmu i ateizmu, walce przeciw ideologii burżuazyjnej, zdemaskowaniu wszystkich współczesnych „dyplomowanych lokajów klechostwa”.
Władze radzieckie ustanowiły nadzór partyjny nad badaniami filozoficznymi, przejawy samodzielności myślenia podlegały prześladowaniom, i w końcu ideolodzy radzieccy doprowadziły filozofię marksizmu do wprost dogmatyzmu i fideizmu.
W systemie oświaty.
Za czasów ZSRR filozofia marksistowsko-leninowska była obowiązkowym przedmiotem studiów na wszystkich uczelniach wyższych. Nauka podstaw filozofii marksistowsko-leninowskiej była obowiązująca również w ramach odpowiedniego przedmiotu radzieckiego szkolnictwa średniego.

</doc>
<doc id="4883920" url="https://pl.wikipedia.org/wiki?curid=4883920" title="Filozofia marksistowska">
Filozofia marksistowska

Filozofia marksistowska – teorie i prace filozoficzne marksistów. W filozofii marksistowskiej istnieje podział na i filozofię radziecką.
Powstanie filozofii marksistowskiej.
W Związku Radzieckim zachowała całą swą pryncypialną wartość leninowska charakterystyka podstawowych cech procesu powstawania filozofii marksizmu. Karol Marks i Fryderyk Engels nie od razu stali się materialistami i komunistami, a tym bardziej twórcami materializmu dialektycznego i naukowego komunizmu. Na początku swej działalności Marks i Engels występują jako idealiści i , przyłączając się do lewego skrzydła szkoły heglowskiej. Lenin wskazywał, że do pierwszych dzieł dojrzałego marksizmu należą dopiero "" i "Manifest komunistyczny".

</doc>
<doc id="4883921" url="https://pl.wikipedia.org/wiki?curid=4883921" title="Internet taktylny">
Internet taktylny

Internet taktylny (ang. "Tactile Internet") – sieć internetowa charakteryzującą się małymi opóźnieniami, wyjątkowo krótkim czasem przesyłu, wysoką dostępnością, niezawodnością i wysokim poziomem bezpieczeństwa – przekazująca i odczytująca informacje dotykiem. Termin ten został zdefiniowany przez Międzynarodowy Związek Telekomunikacyjny (ITU) w sierpniu 2014 r.
Koncepcja działania.
Zdefiniowanie funkcjonalności.
Po raz pierwszy określenie "internet taktylny" użył w 2012 profesor komunikacji Gerhard Fettweis z Politechniki w Dreźnie, opisując jego funkcjonalność i zastosowania: "W ten sposób możesz na przykład zdalnie złapać spadający przedmiot lub sterować z połączonym samochodem na skrzyżowaniu. Jeśli zapewniasz haptyczną informację zwrotną, możesz również poczuć reakcję, która wydaje się natychmiastowa. Internet dotykowy będzie używany w takich dziedzinach, jak automatyzacja, edukacja, rozrywka, gry, rolnictwo, opieka zdrowotna i transport przemysłowy. Umożliwi to także ludziom zdalne sterowanie robotami w czasie rzeczywistym"
Technika internetu taktylnego opiera się na wielodostępnym przetwarzaniu brzegowym w chmurze (ang. Multi-access edge computing - MEC) z wykorzystaniem wirtualnej lub rzeczywistości rozszerzonej do sterowania sensorycznego i wyczuwalnego. W założeniu jest to nowy wymiar interakcji człowiek-maszyna, zapewniając niskie opóźnienie wystarczające do zbudowania interaktywnych systemów w czasie rzeczywistym.
Nowa technika została zaprojektowana do działania w dotykowym środowisku wirtualnym na odległość prawie 150 km w czasie mniejszym niż milisekunda. Tak krótki czas reakcji transakcji ma dodatkową zaletę w postaci zwiększenia bezpieczeństwa. Uwierzytelnienie jest zapewniane przez powiązaną fizyczną transmisję i wykorzystanie biometrycznych systemów dotykowych zwanych „nieklonowanymi funkcjami fizycznymi”.
Zastosowania.
Internet taktylny ma umożliwić szybką interakcję z odległymi osobami i systemami dostępnymi informatycznie, utrzymując czas reakcji rzędu milisekund. Dzięki tym właściwościom może znaleźć zastosowanie w takich dziedzinach jak automatyka przemysłowa, systemy transportowe, zdrowie, edukacja i poważne gry, jak np.:
Architektura i komponenty.
Architektura internetu taktylnego składa się z trzech odrębnych domen:

</doc>
<doc id="4883924" url="https://pl.wikipedia.org/wiki?curid=4883924" title="Zbigniew Przerembski">
Zbigniew Przerembski

Zbigniew Jerzy Przerembski (ur. 3 lutego 1952 w Szczecinie) – polski etnomuzykolog, dr hab. nauk humanistycznych, profesor nadzwyczajny Instytutu Muzykologii Wydziału Nauk Historycznych i Pedagogicznych Uniwersytetu Wrocławskiego i Instytutu Sztuki Polskiej Akademii Nauk.
Życiorys.
W 1979 ukończył studia historyczne na Uniwersytecie Warszawskim, 27 czerwca 1991 obronił pracę doktorską "Style i formy melodyczne polskich pieśni ludowych" (promotor: Ludwik Bielawski). 19 czerwca 2008 habilitował się na podstawie pracy zatytułowanej "Dudy. Dzieje instrumentu w kulturze staropolskiej". 16 czerwca 2015 nadano mu tytuł profesora w zakresie nauk humanistycznych.
Został zatrudniony na stanowisku profesora nadzwyczajnego w Instytucie Sztuki Polskiej Akademii Nauk oraz w Instytucie Muzykologii na Wydziale Nauk Historycznych i Pedagogicznych Uniwersytetu Wrocławskiego.

</doc>
<doc id="4883926" url="https://pl.wikipedia.org/wiki?curid=4883926" title="Franciszek Bohuszewicz">
Franciszek Bohuszewicz



</doc>
<doc id="4883930" url="https://pl.wikipedia.org/wiki?curid=4883930" title="Józef Suchodolski">
Józef Suchodolski



</doc>
<doc id="4883933" url="https://pl.wikipedia.org/wiki?curid=4883933" title="Tilkal">
Tilkal



</doc>
<doc id="4883935" url="https://pl.wikipedia.org/wiki?curid=4883935" title="Kamienica Bronisława Sukierta w Warszawie">
Kamienica Bronisława Sukierta w Warszawie



</doc>
<doc id="4883936" url="https://pl.wikipedia.org/wiki?curid=4883936" title="Formuła 2 – Barcelona 2020">
Formuła 2 – Barcelona 2020

Runda Formuły 2 na torze Circuit de Barcelona-Catalunya – runda szósta mistrzostw Formuły 2 w sezonie 2020.
Wyniki.
Kwalifikacje.
Źródło: motorsport.com
Główny wyścig.
Wyścig.
Źródło: motorsport.com
Sprint.
Wyścig.
Źródło: motorsport.com

</doc>
<doc id="4883938" url="https://pl.wikipedia.org/wiki?curid=4883938" title="Węgorzy Kąt">
Węgorzy Kąt

Węgorzy Kąt () – zatoka jeziora Dąbie wcinająca się od zachodu w wyspę Węgorzy Ostrów, na terenie województwa zachodniopomorskiego, w granicach miasta Szczecina; urzędowo pod nazwą "Węgorzy Kąt" od 13 maja 1949.

</doc>
<doc id="4883940" url="https://pl.wikipedia.org/wiki?curid=4883940" title="Aal Graben">
Aal Graben

Obiekty hydrograficzne na Pomorzu Zachodnim:

</doc>
<doc id="4883941" url="https://pl.wikipedia.org/wiki?curid=4883941" title="Aal See">
Aal See



</doc>
<doc id="4883949" url="https://pl.wikipedia.org/wiki?curid=4883949" title="LOWA W602a">
LOWA W602a

LOWA W602a – typ trolejbusu wytwarzanego w latach 50. XX wieku we wschodnioniemieckich zakładach LOWA w Werdau.
Konstrukcja.
LOWA W602a to wysokopodłogowy trolejbus dwuosiowy z nadwoziem o konstrukcji stalowej. Po prawej stronie pojazdu umieszczono dwoje drzwi, przy czym pierwsze drzwi były jednoskrzydłowe, a drugie dwuskrzydłowe harmonijkowe. Przód trolejbusu wyróżniał się obłym kształtem i dwoma dużymi reflektorami. Nad szybą przednią umiejscowiono niewielką kasetę na trasę linii. Każdą z osi trolejbusu napędzał jeden silnik prądu stałego o mocy 60 kW.
Dostawy.
Uwaga: Wykaz miast, do których dostarczono trolejbusy W602a, nie jest kompletny. Nie uwzględnia również miast, które otrzymały używane trolejbusy.

</doc>
<doc id="4883953" url="https://pl.wikipedia.org/wiki?curid=4883953" title="Młynek (rejon brasławski)">
Młynek (rejon brasławski)

Młynek (, "Młynok"; , "Młynok") – dawny chutor na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów zaścianek leżał w granicach Imperium Rosyjskiego.
W latach 1921–1945 zaścianek a następnie osada leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 3 osoby, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwało 7 osób.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4883962" url="https://pl.wikipedia.org/wiki?curid=4883962" title="Aalbach">
Aalbach



</doc>
<doc id="4883967" url="https://pl.wikipedia.org/wiki?curid=4883967" title="Aalbach Mühlenbach">
Aalbach Mühlenbach



</doc>
<doc id="4883968" url="https://pl.wikipedia.org/wiki?curid=4883968" title="Grupa warowna „Jahn”">
Grupa warowna „Jahn”

Grupa warowna „Jahn” – jedna z 13 niemieckich grup warownych umocnień Łuku Odry-Warty (Oder-Warthe Bogen, Międzyrzeckiego Rejonu Umocnionego). Schrony zaliczane do grupy warownej "Jahn" powstały jako zaplecze niedokończonej baterii pancernej nr 5. Wszystkie schrony tej grupy skomunikowane są podziemnymi tunelami z pozostałymi fortyfikacjami MRU w tym z dworcem "Nord" potocznie zwanym Pętlą Boryszyńską.
Grupa składa się z następujących obiektów:

</doc>
<doc id="4883970" url="https://pl.wikipedia.org/wiki?curid=4883970" title="JoMo">
JoMo



</doc>
<doc id="4883971" url="https://pl.wikipedia.org/wiki?curid=4883971" title="Ciało Johna Browna">
Ciało Johna Browna



</doc>
<doc id="4883989" url="https://pl.wikipedia.org/wiki?curid=4883989" title="Szwedzka Wyprawa Antarktyczna">
Szwedzka Wyprawa Antarktyczna

Szwedzka Wyprawa Antarktyczna – szwedzka ekspedycja naukowo-badawcza w latach 1901–1904 na Półwysep Antarktyczny w Antarktyce, kierowana przez szwedzkiego geologa Otto Nordenskjölda (1869–1928). Statkiem wyprawy był „Antarctic” dowodzony przez norweskiego wielorybnika Carla Larsena (1860–1924).
Wyprawa przeprowadziła badania obszarów wzdłuż Półwyspu Antarktycznego, Falklandów i Ziemi Ognistej. W 1902 roku, wskutek niezwykle trudnych warunków, została rozdzielona na trzy grupy, które przetrwały zimę w trzech różnych lokalizacjach – w obozie zimowym w Snow Hill, w Zatoce Nadziei i na Paulet Island. Uczestnicy ekspedycji zostali uratowani przez argentyński statek . Pomimo niepomyślnego zakończenia wyprawa została uznana za sukces z uwagi na dokonane odkrycia geograficzne i zmapowanie kolejnych obszarów Antarktydy.
Historia.
W 1895 roku Szósty Międzynarodowy Kongres Geograficzny w Londynie przyjął rezolucję wzywającą do zbadania Antarktyki, która była najważniejszym obszarem jeszcze niezbadanym. Jako pierwsza na wezwanie odpowiedziała Belgia, organizując Belgijską Wyprawę Antarktyczną w latach 1897–1899. Szwecja była jednym z kilku innych państw planujących wysłanie ekspedycji badawczej. Jednak pierwsza szwedzka wyprawa nie uzyskała wsparcia rządu szwedzkiego i była prywatnym przedsięwzięciem szwedzkiego geologa Otto Nordenskjölda (1869–1928), sfinansowanym przy pomocy pożyczek i darowizn. Nordenskjöld, zainspirowany dyskusjami podczas Międzynarodowych Kongresów Geograficznych w 1895 i 1897 roku, zaczął koordynować plany wyprawy z towarzystwami geologicznymi w Wielkiej Brytanii i w Niemczech. Jego plany badawcze obejmowały studia klimatyczne, badania geomagnetyzmu, a także badania z zakresu biologii, zoologii, glacjologii i hydrografii. Obserwacje meteorologiczne i badania geomagnetyzmu miały być skoordynowane z pracami innych wypraw obecnych w regionie (brytyjskiej, niemieckiej i szkockiej). Ekspedycja miała zimować jak najdalej na południe, jak było to możliwe, na wschodnim wybrzeżu Półwyspu Antarktycznego na Ziemi Grahama. Członkowie wyprawy mieli pracować na pokładzie statku „Antarctic” w obszarze Cieśniny Beagle, Falklandów i Georgii Południowej. Podanie Nordenskjölda o subwencję państwową zostało odrzucone z uzasadnieniem, że wyprawa jest źle wyposażona i niedofinansowana, a kierownictwu brakuje zdolności przywódczych.
Pomimo braku wsparcia ze strony rządu, wyprawa Nordenskjölda była wspierana przez przedsiębiorców ze Sztokholmu i Göteborga. Dobre kontakty Nordenskjölda w ministerstwie spraw zagranicznych zapewniły wsparcie konsulatów w portach na trasie do Antarktydy.
Członkowie ekspedycji.
Ekspedycja liczyła 27 uczestników, w tym 9 naukowców. W wyprawie brali udział m.in. :
Statek wyprawy – „Antarctic”.
Na potrzeby ekspedycji Nordenskjöld zakupił statek „Antarctic”, który używany był podczas wcześniejszych wypraw na Antarktydę, m.in. podczas wyprawy norweskiego wielorybnika Henrika Johana Bulla (1844–1930). Zbudowany w Norwegii „Antarctic” był trzymasztowym barkiem wyposażonym w napęd parowy. W październiku 1901 roku został doposażony w Sandefjord.
Załoga „Antarctic” liczyła 16 osób.
Przebieg wyprawy.
Ekspedycja wyruszyła z Göteborga 16 października 1901 roku. Ze względu na obronę swojej pracy doktorskiej, w Szwecji pozostał Johan Gunnar Andersson; miał być odebrany później przez „Antarctic” na Falklandach.
W Falmouth dołączył maszer Ole Jonassen z 14 psami grenlandzkimi. Następnie „Antarctic” obrał kurs na Buenos Aires, zatrzymując się po drodze na Wyspach Zielonego Przylądka celem uzupełnienia zapasów wody i węgla. W połowie grudnia statek dopłynął do stolicy Argentyny, skąd zabrał rysownika wyprawy Amerykanina Franka Wilberta Stokesa i José Maríę Sobrala, argentyńskiego geologa wojskowego. Wyprawa popłynęła do Stanley na Falklandach, by zakupić więcej psów zaprzęgowych, i dalej na Wyspę Stanów, by zsynchronizować instrumenty pomiarowe ze znajdującą się tam stacją meteorologiczną. 5 stycznia 1902 roku „Antarctic” popłynął na Szetlandy Południowe. Pięć dni później wyprawa dotarła na Wyspę Nelsona, gdzie spędzono tydzień na polowaniach na foki, badaniach meteorologicznych i zoologicznych. 16 stycznia „Antarctic” osiągnął Cap Seymour, gdzie Nordenskjöld założył magazyn. Następnie statek udał się na poszukiwania miejsca na zimowanie, jednak na szerokości 66°19′S napotkał potężne masy lodu i musiał zawrócić. Wyprawa popłynęła na Morze Weddella, gdzie przeprowadzono prace hydrograficzne i zebrano próbki zoologiczne.
Snow Hill Island.
Obóz zimowy wraz ze stacją meteorologiczną postawiono w lutym na Snow Hill, na południe od Ziemi Grahama. Sześciu uczestników: Nordenskjöld, Sobral, Jonassen, Bodman, Ekelöf i Åkerlundh planowało przezimować w Snow Hill. W Snow Hill prowadzono obserwacje pogody nieprzerwanie przez 20 miesięcy. Wyprawa odkryła, że Snow Hill jest wyspą. Przeprowadzono badania geologiczne i znaleziono skamieniałości. W październiku 1902 roku Nordenskjöld z dwoma towarzyszami przeprawili się na saniach na południe Lodowca Szelfowego Larsena, gdzie odkryli niewielki nunatak, który nazwali Borchgrevink Nunatak na cześć polarnika Carstena Borchgrevinka (1864–1934). W grudniu tego samego roku wyprawa przebadała Seymour Island, gdzie znaleziono skamieniałe szczątki roślin i kości wielkich pingwinów, wskazujące na cieplejszy klimat w przeszłości.
Larsen natomiast zamierzał dotrzeć jak najdalej na południe jak to możliwe, by składować tam ekwipunek dla dalszej wyprawy. Jego plany pokrzyżowała obecność lodu i musiał zawrócić do Snow Hill. Ostatecznie „Antarctic” popłynął do Ziemi Ognistej, Georgii Południowej i na Falklandy, by zbierać próbki i odebrać Anderssona. 5 marca dotarł do Ushuaia na Ziemi Ognistej, gdzie załadowano zapasy węgla i wody. Na Falklandach Stokes opuścił wyprawę. Załoga „Antarctic” zajęła się polowaniami na foki w Georgii Południowej, a kolejne cztery miesiące spędzono na Falklandach wytapiając foczy tłuszcz. Andersson dołączył do grupy 27 marca i objął jej kierownictwo. Naukowcy mapowali teren i prowadzili badania geologiczne, glacjologiczne, hydrograficzne i botaniczne. W kwietniu „Antarctic” dotarł do Jason Harbour, skąd przeprowadzono rekonesans wybrzeża a niewielka grupa przeprawiła się do Cumberland East Bay. Znaleziono tam dawną stację połowu fok, którą nazwano Grytviken. Larsen dotarł do Grytviken w maju i wyprawa spędziła tu miesiąc.
Paulet Island.
Droga powrotna do Snow Hill była utrudniona przez lód – cieśnina Antarctic Sound była nie do przebycia. Andersson wraz z dwoma towarzyszami został wysadzony w Zatoce Nadziei, by przeprawić się do Nordenskjölda na saniach (ok. 100 km w linii prostej), a Larsen miał opłynąć Joinville i sprawdzić warunki na wschodzie Półwyspu Antarktycznego. Andersson i Nordenskjöld wraz z towarzyszami mieli czekać na statek do 25 stycznia, a gdyby „Antarctic” nie przypłynął mieli udać się do Zatoki Nadziei. Andersson został zatrzymany przez otwarte wody, a statek Larsena utknął w lodzie w zatoce Erebus and Terror Gulf. Załoga opuściła statek, który przez ponad miesiąc dryfował z lodem, co doprowadziło do wyrwania większej części stępki. Po wypłynięciu na wolne wody statek zatonął 12 lutego 1903 roku na Morzu Weddella na wschód od Paulet Island. Załoga po 14 dniach wędrówki dotarła do Paulet Island, gdzie Larsen zamierzał przezimować. By przetrwać zimę, załoga zabiła 1100 pingwinów i zbudowała niewielkie schronienie (10 × 7 m) w pobliżu źródła wody pitnej. Przeżyli wszyscy poza marynarzem Ole Wennersgaardem, który zmarł na atak serca.
Zatoka Nadziei.
Andersson wraz z Samuelem A. Dusem i marynarzem Toralfem Grundenem próbowali dotrzeć do Snow Hill na saniach – jednak przeprawiając się na południe od Vega Island zastali otwarte wody w Herbert Sound i musieli zawrócić do Zatoki Nadziei. Tam oczekiwali na powrót statku, nie wiedząc, że zatonął. Andersson prowadził badania geologiczne i znalazł wiele skamieniałości, w tym 61 gatunków z okresu środkowej Jury. Wkrótce uświadomili sobie, że będą musieli tam przezimować, do czego nie byli przygotowani. Z kamiennych głazów wznieśli prymitywną chatę, którą zadaszyli saniami i płachtami brezentu. W chacie rozbili namiot a podłoże wyłożyli skórami pingwinów. Przetrwali zimę w ciężkich warunkach, dzięki mięsu i tłuszczowi z 700 pingwinów. 29 września 1902 roku opuścili chatę, by ponownie spróbować dotrzeć do Snow Hill. 9 października dotarli do Vega Island i dalej szli wzdłuż brzegu, aż trzy dni później spotkali Nordenskjölda i Jonassena. 16 października cała piątka dotarła do obozu w Snow Hill.
Ratunek.
Po ustąpieniu lodu, 31 października Larsen wraz z 5 towarzyszami wyruszył w welbocie na poszukiwania Anderssona i Nordenskjölda. 5 listopada grupa dotarła do Zatoki Nadziei, gdzie znalazła wiadomość zostawioną przez Anderssona, że członkowie ekspedycji przetrwali zimę i 29 września wyruszyli do Snow Hill. Larsen sporządził żagiel z płachty brezentu i grupa pożeglowała na Snow Hill. Do brzegu dobili ok. 25 km od obozu zimowego Nordenskjölda i po 9 godzinach marszu dotarli do reszty ekspedycji 8 listopada 1903 roku. Tego samego dnia do Snow Hill Island przybył argentyński statek dowodzony przez kapitana J. Irizara, który zabrał polarników z Paulet Island i Snow Hill Island do Buenos Aires. Korweta argentyńskiej marynarki wojennej została wysłana z misją ratunkową, gdy „Anatarctic” nie powrócił na Falklandy. W styczniu 1904 roku członkowie wyprawy powrócili do Szwecji.
Znaczenie wyprawy.
Pomimo niepomyślnego zakończenia ekspedycja została uznana za sukces z uwagi na dokonane odkrycia geograficzne i zmapowanie kolejnych obszarów Antarktydy.
Główne dokonania naukowe wyprawy zostały opisane w 6-tomowej publikacji "Wissenschaftliche Ergebnisse der schwedischen Südpolar-Expedition 1901–1903" w latach 1904–1921. Wyniki badań zoologicznych opublikowano w "Further Zoological Results of the Swedish Antarctic Expedition, 1901–1903". Wyprawa przywiozła wiele okazów skamieniałości, przede wszystkim z Seymour Island, co przyczyniło się do poszerzenia wiedzy na temat zmian klimatycznych w regionie. Ekspedycja udokumentowała także swoje badania glacjologiczne i regularnie prowadzone przez ok. 600 dni badania meteorologiczne.
W uznaniu zasług członków wyprawy wiele obiektów geograficznych w Antarktyce zostało nazwanych dla ich upamiętnienia, m.in. Andersson Island, Jonassen Island czy Ohlin Island. Dla upamiętnienia statku „Antarctic” jedną z cieśnin nazwano Antarctic Sound.

</doc>
<doc id="4883991" url="https://pl.wikipedia.org/wiki?curid=4883991" title="Roman Gutowski">
Roman Gutowski

Roman Wojciech Gutowski (ur. 26 lutego 1926 w Hajdukach Wielkich, zm. 14 stycznia 2001 w Łukowie) – polski uczony, specjalista w dziedzinie mechaniki analitycznej i teorii stateczności. 
Życiorys.
Syn inżyniera mechanika Wacława Gutowskiego i Stefanii z domu Popiel. Podczas II wojny światowej mieszkał w Dąbrowie Górniczej, pracował w Hucie Bankowej i uczył się w tajnej szkole średniej. W 1945 zdał egzamin dojrzałości w Liceum im. Stanisława Staszica w Sosnowcu i wyjechał do Krakowa, gdzie rozpoczął studia na Wydziale Komunikacji Wydziałów Politechnicznych Akademii Górniczej (od 1949 AGH). Równocześnie studiował matematykę na Wydziale Matematyczno-Fizyczno-Chemicznym Uniwersytetu Jagiellońskiego. W 1951 ukończył oba kierunki uzyskując na AGH stopień magistra inżyniera mechanika o specjalności "Budowa samolotów", pozostał na uczelni jako asystent na macierzystym wydziale. W tym samym roku Roman Gutowski i kierownik prof. Stefan Ziemba zostali przeniesieni do Warszawy, gdzie zostali zatrudnieni w Katedrze Mechaniki i Wytrzymałości Materiałów w powstałej wówczas Wojskowej Akademii Technicznej. W 1957 przedstawił i obronił rozprawę „Drgania skrętne niejednorodnych walców” uzyskując stopień naukowy doktora nauk technicznych, a następnie został zastępcą kierownika Katedry Drgań i Dynamiki Konstrukcji. W 1963 na AGH habilitował się rozprawą „Problem ruchu frontu krzepnięcia cieczy”, w 1966 będąc w randze podpułkownika zakończył pracę na WAT. Został wówczas docentem w Katedrze Mechaniki kierowanej na Wydziale Mechanicznym Energetyki i Lotnictwa Politechniki Warszawskiej. Od roku akademickiego 1968/1969 katedrę przekształcono w Zakład Mechaniki Instytutu Mechaniki Stosowanej, którym Roman Gutowski kierował w latach 1970 - 1992 Roman Gutowski kierował tym zakładem. Od 1969 do 1973 pełnił funkcję dyrektora Instytutu Mechaniki Stosowanej i był dziekanem Wydziału Mechanicznego Energetyki i Lotnictwa PW. W 1973 uzyskał tytuł naukowy profesora nadzwyczajnego, a rok później zwyczajnego. Od 1987 przez trzy lata był prorektorem Politechniki Warszawskiej. Przez wiele lat był związany z Komitetem Mechaniki Polskiej Akademii Nauk, przez wiele lat przewodniczył Sekcji Mechaniki Teoretycznej. Przewodniczył również Zespołowi Dynamiki Maszyn w Komitecie Podstaw Budowy Maszyn PAN oraz był redaktorem naczelnym czasopisma „Zagadnienia Drgań Nieliniowych”.
Pochowany na cmentarzu parafialnym w Grodzisku Mazowieckim.
Dorobek naukowy.
Dorobek naukowy profesora Romana Gutowskiego obejmuje sześć monografii, w tym trzy jako współautor, ponadto ok. stu publikacji w czasopismach naukowych krajowych i zagranicznych. Z najważniejsze z nich uważane są: „Równania różniczkowe zwyczajne” (1971), „Mechanika analityczna” (1971) i „Dynamika i drgania układów mechanicznych” (1986).

</doc>
<doc id="4883995" url="https://pl.wikipedia.org/wiki?curid=4883995" title="Tadeusz Nieduszyński">
Tadeusz Nieduszyński

Tadeusz Nieduszyński (ur. 12 sierpnia 1888, zm. ?) – polski prawnik, urzędnik konsularny i dyplomata.
Doktor praw. W służbie Ministerstwa Spraw Zagranicznych od 11 sierpnia 1919 jako referent w VII stopniu służbowym. 1 września 1919 objął stanowisko Konsula RP w Marsylii, które pełnił do 15 października 1926. Następnie do 15 kwietnia 1929 pełnił funkcję konsula RP w Strasburgu. Później był radcą ministerialnym. Od 1 marca 1931 do 1935 był radcą Poselstwa RP w Madrycie. Później pełnił funkcję radcy ekonomicznego MSZ (1935); następnie w stanie nieczynnym (1936–1937).

</doc>
<doc id="4883999" url="https://pl.wikipedia.org/wiki?curid=4883999" title="Aalbeck">
Aalbeck



</doc>
<doc id="4884008" url="https://pl.wikipedia.org/wiki?curid=4884008" title="Unteruhldingen">
Unteruhldingen

Unteruhldingen — wieś w gminie Uhldingen-Mühlhofen w Niemczech, w kraju związkowym Badenia-Wirtembergia, w rejencji Tybinga, w regionie Bodensee-Oberschwaben, w powiecie Jezioro Bodeńskie. Znane z muzeum prehistorycznych domów na palach.

</doc>
<doc id="4884014" url="https://pl.wikipedia.org/wiki?curid=4884014" title="Siostry (powieść)">
Siostry (powieść)

Siostry () – trzecia rozpoczęta i jedyna niedokończona z przyczyn naturalnych powieść Josepha Conrada. Zachowany fragment, liczący około 40 stron maszynopisu i składający się z siedmiu krótkich rozdziałów, został opublikowany pośmiertnie w Stanach Zjednoczonych w 1928 z przedmową Forda Madoksa Forda. Polskie tłumaczenie wydał w 1967 Państwowy Instytut Wydawniczy w przekładzie Wita Tarnawskiego z posłowiem Kazimierza Wyki.
Historia wydania.
Conrad rozpoczął pisanie "Sióstr" bezpośrednio po zakończeniu swej drugiej powieści, "Wyrzutek", pod koniec 1895. W przeciwieństwie do dwóch pierwszych akcja miała rozgrywać się współcześnie w Europie. Niestety, pisarz nie poradził sobie ze zmianą tematyki i po negatywnej opinii krytyka literackiego Edwarda Garnetta zarzucił ją na zawsze i wrócił do tematyki marynistycznej. 
Pewne wątki poruszone w "Siostrach" odnalazły się później w powieści "Złota strzała" (1919): tu też bohaterkami są dwie siostry Baskijki o takich samych imionach: Rita i Teresa, wychowywane przez surowego wuja. 
Fabuła.
W zachowanych fragmentach autor zarysowuje dwa oddzielne wątki: wspomnianych baskijskich sióstr sierot, z których jedną wychowuje w Paryżu wuj; początek zaś to opowieść o młodym malarzu z Rosji, wędrującym po Europie i osiedlającym się w końcu w Paryżu. 
Recepcja.
Powieść jest mało znana i uznawana za słabą. Krytycy oceniają, że osoba głównego bohatera jest scharakteryzowana ogólnikowo, banalnie, stereotypowo i niewyraźnie. Zdzisław Najder pisze, że język powieści „razi wyszukaną retoryką”, a styl jest „wysilony i pełen frazesów”. Albert Guerard uważa, że początek powieści wygląda jak naiwna młodzieńcza autobiografia, i pisarz zarzucił ją oceniwszy jako nieudolną. Z kolei Thomas Moser twierdzi, że Conrad nigdy nie umiał sobie poradzić z opisywaniem tradycyjnie pojmowanej miłości między dwojgiem ludzi z kręgu kultury europejskiej. Natomiast polski krytyk, Kazimierz Wyka w szkicu "Wyspa na polskiej zatoce" (1965), uznaje powieść za utwór wybitny, wpisujący się w polską tradycję romantyczną. Najder tłumaczy ten dysonans znakomitym przekładem Wita Tarnowskiego, który „jest wyraźnie lepszy od oryginału”.

</doc>
<doc id="4884018" url="https://pl.wikipedia.org/wiki?curid=4884018" title="Aalgraben">
Aalgraben



</doc>
<doc id="4884019" url="https://pl.wikipedia.org/wiki?curid=4884019" title="Linia kolejowa Tantow – Gartz">
Linia kolejowa Tantow – Gartz

Kolej Tantow – Gartz (niem. "Bahnstrecke Tantow-Gartz" lub "Salvey-Bahn") – rozebrana normalnotorowa linia kolejowa w północno-wschodniej części Brandenburgii, przy granicy z Polską na Odrze, łącząca Gartz ze stacją Tantow na linii ze Szczecina do Berlina przez Angermünde.
Historia.
Kolej o długości 7,3 km została uruchomiona 12 grudnia 1912 lub 15 marca 1913. W kilometrze 4,1 znajdowała się jedyna stacja pośrednia na linii: Geesow. Ruch został wstrzymany w 1945. Demontaż torowisk nastąpił w 1947 (ewentualnie 1948), jako reparacja dla Związku Sowieckiego. Dobrze zachowany jest obecnie budynek końcowej stacji Gartz (Oder). Po starotorzu prowadzi w większości droga gruntowa.

</doc>
<doc id="4884024" url="https://pl.wikipedia.org/wiki?curid=4884024" title="Julius Curtius">
Julius Curtius

Julius Curtius (ur. 7 lutego 1877 w Duisburgu, zm. 10 listopada 1948 w Heidelbergu) – niemiecki polityk, z zawodu adwokat. W latach 1926–1929 był ministrem gospodarki, a w latach 1929–1931 ministrem spraw zagranicznych Niemiec.
Biografia.
Wykształcenie i początek działalności politycznej.
Studiował prawo w Kilonii, Strasburgu i Bonn, a doktorat obronił w Berlinie. Po ukończeniu studiów został prawnikiem w Duisburgu. W 1911 roku przeprowadził się do Heidelbergu. Brał udział w I wojnie światowej. Został odznaczony Krzyżem Żelaznym I i II klasy. Do 1921 pełnił funkcję radnego miejskiego, jednocześnie kontynuując działalność prawniczą. Był członkiem Niemieckiej Partii Ludowej (Deutsche Volkspartei, DVP). W latach 1920–1932 zasiadał w Reichstagu z ramienia DVP. 20 stycznia 1926 roku został ministrem gospodarki.
Minister spraw zagranicznych.
Po śmierci ministra spraw zagranicznych Gustava Stresemanna 3 października 1929 roku Curtius zajął jego miejsce. Oficjalnie objął urząd 11 listopada 1929 roku. Kontynuował politykę Stresemanna: nalegał na ponowne dostosowanie reparacji wojennych wobec pogarszającej się sytuacji gospodarczej Niemiec i remilitaryzację Nadrenii. Z drugiej strony, w przeciwieństwie do Stresemanna, uchodził za nieprzewidywalnego polityka. Przed objęciem urzędu Curtius podjął decyzję o potrzebie intensyfikacji polityki w kierunku południowo-wschodnim (m.in. w Austrii) i wschodnim (m.in. nawiązaniem współpracy gospodarczej z Związkiem Socjalistycznych Republik Radzieckich.
Curtius przyczynił się do przyjęcia Planu Younga.
W czerwcu 1931 wraz z kanclerzem Niemiec Heinrichem Brüningiem rozmawiał z premierem Wielkiej Brytanii Ramsayem MacDonaldem w sprawie udzielenia pomocy gospodarczej Niemcom. Politykom udało się wydać wspólny komunikat o konieczności międzynarodowej współpracy w tej kwestii, ponieważ pogarszała się sytuacja polityczno-gospodarcza Niemiec.
Jego poparcie dla nowego porozumienia reparacyjnego spotkało się z krytyką ze strony niemieckich partii prawicowych. Próbował stworzyć austro-niemiecką unię celną. Projekt umowy gospodarczej upadł z powodu sprzeciwu Ligi Narodów. 3 października 1931 pod naciskiem opozycji ustąpił ze stanowiska.
Dalsza działalność.
Po rezygnacji z urzędu kontynuował działalność prawniczą. Po zniszczeniu domu w Berlinie i uwłaszczeniu majątku w Meklemburgii w 1946 roku osiadł w Heidelbergu, gdzie mieszkał do końca życia.

</doc>
<doc id="4884027" url="https://pl.wikipedia.org/wiki?curid=4884027" title="Alantės">
Alantės

Alantės (hist., pol. Hołonety) – wieś na Litwie położona w rejonie poniewieskim okręgu poniewieskiego, 27 km na południowy wschód od Poniewieża.
Historia.
Własność.
Pierwsze wzmianki o majątku Hołonety pochodzą z 1569 roku. W XIX wieku właścicielem tych dóbr był Antoni Rudomina, syn Wincentego, herbu Trąby. Kolejnym właścicielem majątku był syn Antoniego z małżeństwa z Barbarą Lawdańską, również Antoni (1843–1884), żonaty z Heleną Żółtowską (1852–1896) herbu Ogończyk. Mieli oni dwie córki: Ewę (1875–1904) i Marię Magdalenę (1878–1938), która była ostatnią właścicielką majątku przed litewską reformą rolną, przed którą liczył on 996 dziesięcin.
Pałac.
Antoni Rudomina (senior) wzniósł w Hołonetach przed 1850 rokiem murowany pałacyk o zwartej bryle. Był to dwukondygnacyjny budynek na planie prostokąta, dziewięcioosiowy w swej frontowej elewacji i pięcioosiowy w bocznej. Dom był przykryty wysokim dachem naczółkowym przebitym kilkoma kominami. Środkowa, trzyosiowa część frontu została zaakcentowana pseudoryzalitem ujętym w ramy pilastrów. Przylegał do niego arkadowy portyk dźwigający balkon. Ryzalit był zwieńczony trójkątnym szczytem przebitym przez okrągły oculus. Na balkon wychodziły trzy półkoliście zwieńczone portfenetry. Górna kondygnacja pałacu pełniła funkcje reprezentacyjne. 
Pałacyk stał wśród dużego (15 ha) parku krajobrazowego z rozległymi gazonami zarówno przed frontem jak i od strony ogrodowej.
Majątek słynął na Litwie ze wzorowego prowadzenia. Wieś była osuszona i wybrukowana, a dobrobyt mieszkańców dodatkowo powiększała wytwórnia artystycznych koronek, założona przez Marię Magdaleną Rudominę-Dusiacką, w której pracowało 200 miejscowych dziewcząt. Folwark składał się z 15 budynków, do współczesnych czasów zachował się zespół 6 budynków, 2 z nich – pałac i kancelaria są ruinami. W pałacu w 2012 roku załamał się dach, co przyspieszyło jego degradację.
Od 1997 roku ruiny pałacu i zabudowań folwarcznych są w rejestrze zabytków Litwy.
Majątek Hołonety został opisany w 4. tomie "Dziejów rezydencji na dawnych kresach Rzeczypospolitej" Romana Aftanazego.

</doc>
<doc id="4884029" url="https://pl.wikipedia.org/wiki?curid=4884029" title="Andrzej Strzelecki (aktor)">
Andrzej Strzelecki (aktor)



</doc>
<doc id="4884037" url="https://pl.wikipedia.org/wiki?curid=4884037" title="Pińsk (stacja kolejowa)">
Pińsk (stacja kolejowa)

Pińsk (, ) – stacja kolejowa w miejscowości Pińsk, w obwodzie brzeskim, na Białorusi. Leży na linii Homel - Łuniniec - Żabinka.
Stacja powstała w czasach carskich.

</doc>
<doc id="4884041" url="https://pl.wikipedia.org/wiki?curid=4884041" title="Rafał Moucka">
Rafał Moucka

Rafał (Rafael) Moucka – polski wspinacz i przedsiębiorca. W 2001 r. dokonał pierwszego przejścia drogi wspinaczkowej "Pandemonium" na skale Gołębnik (Podzamcze, Jura Krakowsko-Częstochowska). Obecnie jest ono uznawane za pierwsze przejście drogi wspinaczkowej o trudności VI.8 (9a) w wykonianiu polskiego wspinacza. Drugiego przejścia "Pandemonium" dokonał po 13 latach Łukasz Dudek, potwierdzając stopień trudności zaproponowany przez autora. W latach 2002-2004 Rafał Moucka wytyczył na Jurze Krakowsko-Częstochowskiej jeszcze trzy drogi skalne ("Arachnofobia 2002 r", "Sen Astralny 2003 r", "Mental Terror 2004 r"), których trudność obecnie oceniana jest na VI.7+.

</doc>
<doc id="4884056" url="https://pl.wikipedia.org/wiki?curid=4884056" title="Hymn Bojowy Republiki">
Hymn Bojowy Republiki



</doc>
<doc id="4884061" url="https://pl.wikipedia.org/wiki?curid=4884061" title="Linia kolejowa Hoppegarten – Altlandsberg">
Linia kolejowa Hoppegarten – Altlandsberg

Kolej Hoppegarten – Altlandsberg (niem. "Altlandsberger Kleinbahn", "Bahnstrecke Hoppegarten–Altlandsberg") – rozebrana normalnotorowa linia kolejowa na terenie wschodniej części aglomeracji berlińskiej (numer 6532). Łączyła miejscowość Altlandsberg ze stacją Hoppegarten Kleinbahnhof w Hoppegarten mającą połączenie z linią z Berlina do Kostrzyna nad Odrą poprzez stację Hoppegarten (Mark).
Historia.
Linia dla ruchu pasażerskiego i towarowego została otwarta 4 października 1898 (umowa z Philippem Balke na budowę i eksploatację). 1 listopada 1905 ruch pasażerski zawieszono z uwagi na problemy finansowe przewoźnika. Pociągi zostały zastąpione przez autobusy. Ruch kolejowy wznowiono 5 maja 1923.
W kwietniu 1945 ruch na linii wstrzymano z uwagi na działania wojenne, by wznowić go w 1946 na skróconym odcinku, do sądu rejonowego znajdującym się przy torowiskach (21 kwietnia 1945 cały tabor kolei opuścił Altlandsberg jako pociąg szpitalny i trafił do Szlezwiku-Holsztyna). Całość linii przywrócono do ruchu 5 kwietnia 1947. 29 maja 1965 wstrzymano ruch pasażerski pomiędzy Hoppegarten i Altlandsberg (na całej trasie). Zamknięto też odcinek od kilometra 3,4 do Altlandsberg dla ruchu towarowego. Z Hoppegarten do kilometra 3,4 nadal istniało połączenie towarowe (stacja transformatorowa). 31 marca 1966 zlikwidowano ostatecznie także ruch towarowy. Torowiska zostały wówczas częściowo zdemontowane - pozostała bocznica towarowa do stacji transformatorowej. W 2003 zaprzestano ruchu na tej trasie, a całkowity demontaż torowisk nastąpił w czerwcu 2007. Na części starotorza powstała ścieżka rowerowa.
Począwszy od Hoppegarten Kleinbahnhof kolejne stacje to: Neuenhagen Dorf (1,8 km), Altlandsberg Seeberg (3,8 km), Altlandsberg Vorstadt (5,8 km) i Altlandsberg (7, 0 km).
Zarząd.
Kolejnymi zarządcami linii były następujące przedsiębiorstwa:

</doc>
<doc id="4884064" url="https://pl.wikipedia.org/wiki?curid=4884064" title="Dajnówka (rejon werenowski)">
Dajnówka (rejon werenowski)

Dajnówka (; ) – wieś na Białorusi, w obwodzie grodzieńskim, w rejonie werenowskim, w sielsowiecie Pirogańce.
W dwudziestoleciu międzywojennym leżała w Polsce, w województwie nowogródzkim, w powiecie lidzkim, do 11 kwietnia 1929 w gminie Żyrmuny, następnie w gminie Werenów. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4884076" url="https://pl.wikipedia.org/wiki?curid=4884076" title="Top Seed Open">
Top Seed Open

Top Seed Open – żeński turniej tenisowy kategorii WTA International Series zaliczany do cyklu WTA Tour, rozgrywany na twardych kortach w amerykańskim Lexington w sezonie 2020. W latach 1997–2019 odbywały się zawody rangi ITF.

</doc>
<doc id="4884085" url="https://pl.wikipedia.org/wiki?curid=4884085" title="Duma bojarska">
Duma bojarska



</doc>
<doc id="4884086" url="https://pl.wikipedia.org/wiki?curid=4884086" title="Luis Calamaris">
Luis Calamaris

Luis Eduardo Calamaris – panamski piłkarz występujący na pozycji napastnika.
Kariera klubowa.
Początkowo Calamaris występował w drugoligowym zespole Chorrillo FC, w którego barwach w sezonie 1997 został królem strzelców drugiej ligi panamskiej (22 gole). Stamtąd przeniósł się do występującego w najwyższej klasie rozgrywkowej klubu San Francisco FC, gdzie od razu został gwiazdą zespołu. Dwa razy z rzędu wywalczył tytuł króla strzelców ligi panamskiej – w sezonach 1997/1998 (21 goli) i 1998/1999 (18 goli). Ponadto w sezonie 1998/1999 został wybrany w oficjalnym plebiscycie najlepszym piłkarzem rozgrywek. Za sprawą udanych występów otrzymał oferty z panamskich klubów CD Árabe Unido, CD Plaza Amador i AFC Euro Kickers oraz salwadorskiego CD FAS.
W sezonie Apertura 2001 na przestrzeni tygodnia Calamaris zanotował występy zarówno w drużynie San Francisco, jak i w CD Plaza Amador, naruszając tym samym regulamin rozgrywek. W późniejszych latach występował w barwach ekipy Marisco FC w lokalnych rozgrywkach amatorskich, a następnie grał w lidze oldbojów. Był opisywany jako zawodnik obdarzony dużą szybkością.
Kariera reprezentacyjna.
W maju 1998 Calamaris jako zawodnik olimpijskiej reprezentacji Panamy U-23 wystąpił w towarzyskim turnieju Copa del Pacífico. W sierpniu 1999 został powołany przez selekcjonera Miguela Mansillę na zgrupowanie seniorskiej reprezentacji Panamy.

</doc>
<doc id="4884087" url="https://pl.wikipedia.org/wiki?curid=4884087" title="Daukszany">
Daukszany

Daukszany (; ) – wieś na Białorusi, w obwodzie grodzieńskim, w rejonie werenowskim, w sielsowiecie Pirogańce.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, do 11 kwietnia 1929 w gminie Siedliszcze, następnie w gminie Werenów. Po II wojnie światowej w granicach Związku Radzieckiego. Od 1991 w niepodległej Białorusi.

</doc>
<doc id="4884088" url="https://pl.wikipedia.org/wiki?curid=4884088" title="Winnie Markus">
Winnie Markus

Winnie Markus (ur. 16 maja 1921 w Pradze, zm. 8 marca 2002 w Monachium) – niemiecka aktorka filmowa, teatralna i telewizyjna. 

</doc>
<doc id="4884090" url="https://pl.wikipedia.org/wiki?curid=4884090" title="Thomas Davenport (dominikanin)">
Thomas Davenport (dominikanin)

Thomas Davenport (ur. 1982 w Mount Clemens) – amerykański dominikanin, fizyk, filozof nauki, autor publikacji na temat relacji wiary i nauki.
Życiorys.
Urodził się w 1982 roku w Mount Clemens w stanie Mischigen. Jako syn oficera armii Stanów Zjednoczonych musiał w swoim dzieciństwie wielokrotnie zmieniać miejsce zamieszkania. Ostatecznie ukończył szkołę średnią w północnej Wirginii. Następnie Studiował fizykę na California Institute of Technology i uzyskał stopień doktora z fizyki Uniwersytecie Stanforda zajmując się teoretyczną fizyką cząstek elementarnych. Jego badania naukowe koncentrują się na pisaniu i testowaniu symulacji dla zderzaczy cząstek o wysokiej energii, takich jak LHC w CERN. W roku 2010 wstąpił do zakonu dominikańskiego. Przygotowując się do prezbiteratu studiował filozofię i teologię. Sakrament święceń kapłańskich przyjął w 2017 roku. Uzyskał licencjat z filozofii na Katolickim Uniwersytecie Ameryki, w którym podjął tematykę filozofii nauki oraz filozofii przyrody. W następnych latach został adiunktem fizyki w Providence College, gdzie wykładał fizykę i wznowił program badawczy z zakresu fizyki cząstek elementarnych. Występował na wielu forach poświęconych związkom między wiarą a nauką, w tym współuczestniczył w projekcie Thomistic Evolution. Organizował konferencje na temat nauki i filozofii w ramach Thomistic Institute. W końcu kwietnia 2022 roku odbył podróż po Polsce, podczas której wygłosił wykłady na Katolickim Uniwersytecie Lubelskim oraz Uniwersytecie Jagiellońskim.

</doc>
<doc id="4884092" url="https://pl.wikipedia.org/wiki?curid=4884092" title="Solidarność naszą bronią">
Solidarność naszą bronią



</doc>
<doc id="4884114" url="https://pl.wikipedia.org/wiki?curid=4884114" title="Marek (Andriuk)">
Marek (Andriuk)

Marek, imię świeckie Wołodymyr Iwanowycz Andriuk (ur. 9 marca 1988 r. w Korytnem) – biskup Ukraińskiego Kościoła Prawosławnego Patriarchatu Moskiewskiego.
Życiorys.
Jest synem kapłana prawosławnego. W latach 2005–2009 uczył się w seminarium duchownym w Odessie, następnie, w trybie zaocznym, na Kijowskiej Akademii Duchownej, gdzie w 2014 r. ukończył studia, broniąc pracy dyplomowej poświęconej wspólnotom mniszym na Bukowinie w I połowie XX w. W latach 2009–2014 pracował w konsystorzu eparchii czerniowieckiej i pełnił funkcję hipodiakona metropolity czernowieckiego i bukowińskiego Onufrego. W 2014 r., gdy Onufry został metropolitą kijowskim i całej Ukrainy, Wołodymyr Andriuk otrzymał funkcję jego starszego hipodiakona. 
W grudniu 2015 r. wstąpił do wspólnoty mniszej ławry Peczerskiej. 24 marca 2016 r. w cerkwi św. Antoniego w Bliskich Pieczarach, na terenie monasteru, złożył wieczyste śluby mnisze, przyjmując imię zakonne Marek na cześć świętego mnicha Marka Pieczerskiego. 10 kwietnia tego samego roku w cerkwi refektarzowej Świętych Antoniego i Teodozjusza Pieczerskich przyjął święcenia diakońskie z rąk metropolity kijowskiego i całej Ukrainy Onufrego. 19 marca 2017 r. metropolita Onufry wyświęcił go na hieromnicha, a w lipcu tego samego roku skierował do służby w cerkwi Trójcy Świętej przy rezydencji metropolitalnej na terenie monasteru św. Pantelejmona w Kijowie.
W 2017 r. ukończył studia w zakresie pracy społecznej na Czernowieckim Uniwersytecie Narodowym.
W 2019 r. otrzymał godność archimandryty.
18 marca 2020 r. Święty Synod Ukraińskiego Kościoła Prawosławnego nominował go na biskupa borodiańskiego, wikariusza metropolii kijowskiej. Jego chirotonia biskupia, której przewodniczył metropolita Onufry, odbyła się 22 marca tego samego roku.

</doc>
<doc id="4884133" url="https://pl.wikipedia.org/wiki?curid=4884133" title="Nowiny (gmina Narewka)">
Nowiny (gmina Narewka)



</doc>
<doc id="4884138" url="https://pl.wikipedia.org/wiki?curid=4884138" title="Słobódka (powiat hajnowski)">
Słobódka (powiat hajnowski)



</doc>
<doc id="4884142" url="https://pl.wikipedia.org/wiki?curid=4884142" title="Zabrody (województwo podlaskie)">
Zabrody (województwo podlaskie)



</doc>
<doc id="4884182" url="https://pl.wikipedia.org/wiki?curid=4884182" title="Las Zagórski (Sosnowiec)">
Las Zagórski (Sosnowiec)

Las Zagórski to kompleks leśny o powierzchni 425 ha, położony w sosnowieckiej dzielnicy Zagórze oraz Kazimierz, graniczący z dzielnicą Czarne Morze; zarządzany przez Lasy Państwowe Nadleśnictwo Siewierz. Las stanowi pozostałość dawnej puszczy zwanej "Pakosznica". Tereny lasu od strony wschodniej przechodzą w sposób ciągły w Park Kuronia, a granicę stanowi ulica Kazimierzowska i staw Smug; Od strony południowej las graniczy z użytkiem ekologicznym Podmokłe Łąki i Zapadliska w Zagórzu. Podmokłe tereny lasu stanowią zlewnię przepływającego przez niego cieku o nazwie Rów Mortimerowski.
Przez teren lasu przebiega rowerowy szlak turystyczny: Szlak Rowerowy Lasu Zagórskiego, łączący Park Kępa i Park Kuronia.
Na terenie lasu znajdują się bunkry z czasów II wojny światowej, wchodzące w skład niemieckiej linii umocnień B2 z 1944 roku, a także zapadliska wypełnione wodą – pozostałości po zlikwidowanych szybach kopalnianych.

</doc>
<doc id="4884185" url="https://pl.wikipedia.org/wiki?curid=4884185" title="Diocus frigidus">
Diocus frigidus

Diocus frigidus – gatunek widłonogów z rodziny Chondracanthidae. Nazwa naukowa tego gatunku skorupiaków została opublikowana w 1923 roku przez duńskiego biologa Hansa Jacoba Hansena. Gatunek został ujęty w Catalogue of Life.

</doc>
<doc id="4884199" url="https://pl.wikipedia.org/wiki?curid=4884199" title="Hołonety">
Hołonety



</doc>
<doc id="4884200" url="https://pl.wikipedia.org/wiki?curid=4884200" title="Zbór Kościoła Zielonoświątkowego „Syloe” w Wiśle-Czarnem">
Zbór Kościoła Zielonoświątkowego „Syloe” w Wiśle-Czarnem

Zbór Kościoła Zielonoświątkowego „Syloe” w Wiśle-Czarnem – zbór Kościoła Zielonoświątkowego w RP znajdujący się w Wiśle, w dzielnicy Czarne, w dekanacie bielskim okręgu południowego.
Historia.
Zbór powstał w wyniku przebudzenia duchowego mającego miejsce na przełomie lat 70. i 80. XX wieku. Początkiem lat 80. społeczność ta weszła w skład Zjednoczonego Kościoła Ewangelicznego, a po jego rozwiązaniu w 1987 stała się częścią Kościoła Zielonoświątkowego. Nabożeństwa prowadzono w prywatnym domu przy ul. Cieńków.
Funkcję pastora zboru pełnił od czasu jego powstania Jan Samiec, który w 2000 został zastąpiony na tym stanowisku przez Władysława Pilcha.
W związku ze zbyt małą na potrzeby zboru salą na nabożeństwa i trudnym dojazdem do niej w okresie zimowym, a także brakiem miejsca na prowadzenie szkółek niedzielnych, w 2001 przystąpiono do budowy nowego domu modlitwy przy ul. Biała Wisełka. Pierwsze nabożeństwo w nowej siedzibie miało miejsce w 2005, a obiekt został otwarty oficjalnie 25 września 2011.
Na koniec 2010 zbór skupiał 115 wiernych, z czego 60 ochrzczonych członków.

</doc>
<doc id="4884224" url="https://pl.wikipedia.org/wiki?curid=4884224" title="Tomasz Bury">
Tomasz Bury

Tomasz Bury herbu Paparona – skarbnik smoleński w latach 1670-1674, podciwun retowski.
W 1674 roku był elektorem Jana III Sobieskiego z Księstwa Żmudzkiego.

</doc>
<doc id="4884225" url="https://pl.wikipedia.org/wiki?curid=4884225" title="Torgil Gjertsen">
Torgil Gjertsen

Torgil Øwre Gjertsen (ur. 12 marca 1992 w Trondheim) – norweski piłkarz występujący na pozycji pomocnika w norweskim klubie Kristiansund . Wychowanek Strindheim IL. W trakcie swojej kariery grał także w takich klubach, jak Ranheim Fotball oraz Wisła Płock.

</doc>
<doc id="4884228" url="https://pl.wikipedia.org/wiki?curid=4884228" title="João Alves dos Santos">
João Alves dos Santos

João Alves dos Santos OFMCap. (ur. 9 grudnia 1956 w Alto Alegre, zm. 9 kwietnia 2015 w São Paulo) – brazylijski duchowny katolicki, biskup Paranaguá w latach 2006-2015.
Życiorys.
Święcenia kapłańskie przyjął 4 grudnia 1982 w zgromadzeniu kapucynów. Po święceniach pracował duszpastersko w kilku zakonnych parafiach. W 1990 objął funkcję prowincjalnego promotora powołań zakonnych. W latach 1992-2001 był prowincjalnym definitorem, zaś w 2001 został wybrany przełożonym prowincji São Paulo.
2 sierpnia 2006 papież Benedykt XVI mianował go biskupem Paranaguá. Sakry biskupiej udzielił mu 30 września 2006 kard. Cláudio Hummes.
Zmarł w szpitalu w São Paulo 9 kwietnia 2015.

</doc>
<doc id="4884232" url="https://pl.wikipedia.org/wiki?curid=4884232" title="Krzysztof Syruć">
Krzysztof Syruć

Krzysztof Syruć herbu Doliwa – ciwun birżyniański w 1695 roku, oboźny żmudzki w latach 1673–1695.
W 1674 roku był elektorem Jana III Sobieskiego z Księstwa Żmudzkiego.

</doc>
<doc id="4884238" url="https://pl.wikipedia.org/wiki?curid=4884238" title="Mateusz Wróblewski">
Mateusz Wróblewski

Mateusz Wróblewski herbu Ślepowron – wojski brasławski w latach 1673-1704.
W 1674 roku był elektorem Jana III Sobieskiego z Księstwa Żmudzkiego.

</doc>
<doc id="4884241" url="https://pl.wikipedia.org/wiki?curid=4884241" title="Zemboccy">
Zemboccy



</doc>
<doc id="4884243" url="https://pl.wikipedia.org/wiki?curid=4884243" title="Władysław Zembocki">
Władysław Zembocki

Władysław Zembocki herbu Rogala – cześnik starodubowski od 1669 roku, rotmistrz Jego Królewskiej Mości.
W 1674 roku był elektorem Jana III Sobieskiego z Księstwa Żmudzkiego.

</doc>
<doc id="4884244" url="https://pl.wikipedia.org/wiki?curid=4884244" title="Kazimierz Lwowicz Beynar">
Kazimierz Lwowicz Beynar

Kazimierz Lwowicz Beynar herbu własnego – łowczy kowieński w 1674 roku.
Syn Leona.
W 1674 roku był elektorem Jana III Sobieskiego z Księstwa Żmudzkiego.

</doc>
<doc id="4884246" url="https://pl.wikipedia.org/wiki?curid=4884246" title="Podmokłe Łąki i Zapadliska w Zagórzu (Sosnowiec)">
Podmokłe Łąki i Zapadliska w Zagórzu (Sosnowiec)

Podmokłe Łąki i Zapadliska w Zagórzu – cenny ekologicznie obszar znajdujący się w sosnowieckiej dzielnicy Zagórze, na granicy z Lasem Zagórskim. Obszar cenny ze względu na różnorodność siedlisk, jak również ze względu na dynamikę zmian biocenotycznych. Rozległy teren zdominowane są przez zbiorowiska łąk wodnych. Wiele mniejszych z nich sezonowo wysycha lub przekształca się w obszary bagienne. Otaczają one stare zabudowania z agrocenozami z dzikich drzew owocowych, w których można spotkać stare odmiany drzew owocowych. Miejsca nieco wyniesione zajmują murawy ciepłolubne z zawciągiem pospolitym. W środkowej części tego obszaru znajduje się staw zasilany wodami małego cieku, a w jego otoczeniu znajduje się młode tereny leśne z brzozą cukrową, brzozą brodawkowatą, olszą czarną, topolą czarną, świerkiem pospolitym i dębem szypułkowym. Planuje się objęcie tego obszaru ochroną w formie użytku ekologicznego.

</doc>
<doc id="4884249" url="https://pl.wikipedia.org/wiki?curid=4884249" title="Bitwa nad Niemigą">
Bitwa nad Niemigą



</doc>
<doc id="4884251" url="https://pl.wikipedia.org/wiki?curid=4884251" title="Stanisław Eysmont">
Stanisław Eysmont

Stanisław Eysmont herbu Korab – skarbnik połocki w latach 1674-1676.
W 1674 roku był elektorem Jana III Sobieskiego z Księstwa Żmudzkiego.

</doc>
<doc id="4884261" url="https://pl.wikipedia.org/wiki?curid=4884261" title="Ziazie">
Ziazie

Ziazie (; ) – wieś na Białorusi, w obwodzie grodzieńskim, w rejonie werenowskim, w sielsowiecie Pirogańce.
W XIX w. wieś i zaścianek. W dwudziestoleciu międzywojennym leżały w Polsce, w województwie nowogródzkim, w powiecie lidzkim, do 11 kwietnia 1929 w gminie Siedliszcze, następnie w gminie Werenów. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4884265" url="https://pl.wikipedia.org/wiki?curid=4884265" title="Charakter przestępstwa">
Charakter przestępstwa

Charakter przestępstwa () – trzecia i ostatnia powieść napisana wspólnie przez Josepha Conrada i brytyjskiego pisarza Forda Madoksa Forda. Opublikowana w 1909 w czasopiśmie „The English Review”, w formie książkowej wydana po śmierci Conrada, w 1924.
Historia wydania.
W 1906 rodzina Conradów po powrocie z trzymiesięcznego pobytu we Francji mieszkała przez jakiś czas w domu będącym własnością Forda w Winchelsea. Zdzisław Najder pisze, że powodem było m.in. to, że: „Ford pragnął współpracy Conrada przy fabrykowanej dla pieniędzy, kiczowatej opowieści "Charakter przestępstwa"”. Potem drogi obu pisarzy rozeszły się na kilkanaście lat. Pod koniec życia Conrada, w pierwszej połowie 1924, Ford zaproponował wydanie w oddzielnym tomie "Charakteru przestępstwa", głównie powodowany motywami finansowymi. Sprawa przeciągała się ze względu na kwestie praw autorskich i wydawniczych. Powieść ukazała się już po śmierci Conrada.
Przedmowa do wydania książkowego powieści była ostatnim ukończonym tekstem literackim napisanym przez Conrada.

</doc>
<doc id="4884266" url="https://pl.wikipedia.org/wiki?curid=4884266" title="Luis Abinader">
Luis Abinader

Luis Rodolfo Abinader Corona (ur. 12 lipca 1967 w Santo Domingo) – dominikański polityk i ekonomista. Od 2020 prezydent Dominikany. Kandydował na urząd prezydenta w wyborach w 2016.
Życiorys.
Abinader urodził się 12 lipca 1967 roku w Santo Domingo. Jego rodzice pochodzą z regionu Cibao. Ukończył ekonomię w Intec. Studiował także inżynierię finansową na Uniwersytecie Harvarda oraz zaawansowane zarządzanie na Dartmouth College.
Kariera polityczna.
W 2005 roku podczas krajowej konwencji Dominikańskiej Partii Rewolucyjnej został wybrany wiceprzewodniczącym tej partii. Był kandydatem na wiceprezydenta Dominikany z ramienia Dominikańskiej Partii Rewolucyjnej w wyborach w 2012 roku. W 2016 roku został głównym kandydatem tej partii na urząd prezydenta. Uzyskał 35% głosów, przegrywając z Danilo Medina, który uzyskał 61% głosów. W 2020 wygrał wybory prezydenckie, uzyskując 52% głosów w pierwszej turze. Zaprzysiężony 16 sierpnia 2020. Został pierwszym prezydentem urodzonym po rządach Trujillo.
Życie prywatne.
Żonaty, ma troje dzieci. Ma libańskie korzenie, jego pradziadek pochodził z Libanu i wyemigrował na Dominikanę.

</doc>
<doc id="4884268" url="https://pl.wikipedia.org/wiki?curid=4884268" title="Marcin Bełdowski">
Marcin Bełdowski

Marcin Bełdowski herbu Jastrzębiec – wojski kruszwicki w latach 1668-1698, pisarz grodzki inowrocławski.
Członek konfederacji województw kujawskich w 1670 roku.
Był elektorem Michała Korybuta Wiśniowieckiego z województwa brzeskokujawskiego w 1669 roku. W 1674 roku był elektorem Jana III Sobieskiego z województwa brzeskokujawskiego.
Bibliografia.
 

</doc>
<doc id="4884271" url="https://pl.wikipedia.org/wiki?curid=4884271" title="Marcel Eckardt">
Marcel Eckardt

Marcel Eckardt (ur. 27 października 1989 w Gerze) – niemiecki sędzia snookerowy.
Kariera.
Marcel Eckardt zainteresował się snookerem w wieku 13 lat, oglądając zawody na Eurosporcie. Po raz pierwszy sędziował mecze profesjonalnych zawodników w 2010 roku podczas turnieju pokazowego w Brugii, w którym brali udział między innymi Stephen Hendry i Steve Davis. Pierwszym rankingowym turniejem, w którym Niemiec sędziował mecze, było German Masters 2012.
Przed sezonem 2013/2014 Eckardt stał się najmłodszym członkiem grupy A sędziów, posiadających licencję na prowadzenie meczów w fazach finałowych wszystkich turniejów rankingowych. W 2015 roku poprowadził pierwszy w swojej karierze finał turnieju rankingowego (German Masters 2015), zaś trzy lata później po raz pierwszy był arbitrem finału turnieju Potrójnej Korony – UK Championship 2018.
W 2020 roku Eckardt został wybrany na sędziego finału mistrzostw świata w snookerze 2020 pomiędzy Ronniem O’Sullivanem i Kyrenem Wilsonem. 30-letni wówczas Niemiec stał się tym samym najmłodszym arbitrem w historii, który dostąpił tego zaszczytu.

</doc>
<doc id="4884279" url="https://pl.wikipedia.org/wiki?curid=4884279" title="Linia kolejowa Eberswalde – Finowfurt">
Linia kolejowa Eberswalde – Finowfurt

Kolej Eberswalde-Finowfurt (niem. "Eberswalde – Finowfurter Eisenbahn") – rozebrana normalnotorowa linia kolejowa na terenie północno-wschodniej Brandenburgii (numer 6792). Łączyła węzeł w Eberswalde (stacja Eberswalde West) z Finowfurt, w trakcie budowy "Schöpfurth" (stacja końcowa Finowfurt Ort). Odcinek ten miał 9,6 km długości. W miejscowości Finow, na stacji Finow (Mark), rozpoczynało się odgałęzienie do stacji Messingwerk o długości 1,3 km.
Historia.
Linię otwarto 16 października 1907. W 1914 otwarto bocznicę z Finow (wówczas Heegermühle) do odlewni mosiądzu. 17 kwietnia 1931 otwarto łącznicę od stacji Eberswalde West do stacji Eberswalde Hauptbahnhof. W 1934 przedłużono ruch pasażerski do stacji Finowfurt Ort. Przerwa w działalności kolei, z uwagi na działania wojenne, miała miejsce od kwietnia do czerwca 1945. W 1949 zawieszono ruch pasażerski na odcinku Finowfurt - Finowfurt Ort. 28 maja 1969 zawieszono pasażerski ruch kolejowy i zastąpiono pociągi autobusami, z których ostatecznie zrezygnowano 26 maja 1963. Ruch towarowy zlikwidowano 1 stycznia 1965. Potem linia była w części używana wyłącznie do jazd manewrowych. Torowiska rozebrano w 2010 (w 2013 rozebrano lokomotywownię w Finowfurt).
Obecnie istnieje dawny budynek stacyjny w Finowfurt oraz most na bocznicy do odlewni mosiądzu w Finow nad Kanałem Finow. W 2011 czytelne było też starotorze tej bocznicy.
Zarząd.
Kolejnymi zarządcami linii były następujące przedsiębiorstwa:

</doc>
<doc id="4884280" url="https://pl.wikipedia.org/wiki?curid=4884280" title="Kolej Eberswalde – Finowfurter">
Kolej Eberswalde – Finowfurter



</doc>
<doc id="4884287" url="https://pl.wikipedia.org/wiki?curid=4884287" title="Shan Xiaona">
Shan Xiaona

Shan Xiaona (chiń. 單曉娜; ur. 18 stycznia 1983 w Anshan) – niemiecka tenisistka stołowa pochodzenia chińskiego, srebrna medalistka olimpijska, multimedalistka mistrzostw Europy, dwukrotna mistrzyni igrzysk europejskich.
W latach 2006–2007 występowała w międzynarodowych zawodach ITTF Pro Tour jako reprezentantka Singapuru, od 2012 roku startuje w barwach Niemiec.
W 2016 roku wzięła udział w igrzyskach olimpijskich w Rio de Janeiro. Zaprezentowała się w jednej konkurencji – zdobyła srebrny medal olimpijski w grze drużynowej (wspólnie z nią niemiecki zespół stanowiły Han Ying i Petrissa Solja).
W latach 2013–2018 zdobyła siedem medali mistrzostw Europy (trzy złote i cztery srebrne), a w latach 2015–2019 dwa złote medale igrzysk europejskich w grze drużynowej.

</doc>
<doc id="4884288" url="https://pl.wikipedia.org/wiki?curid=4884288" title="Jan Proskura Suszczański">
Jan Proskura Suszczański

Jan Proskura Suszczański herbu Krzyżostrzał – podczaszy kijowski w latach 1655-1679, cześnik kijowski w latach 1649-1654, rotmistrz królewski.
Poseł sejmiku włodzimierskiego województwa kijowskiego na sejm zwyczajny 1654 roku.
Był elektorem Michała Korybuta Wiśniowieckiego z województwa kijowskiego w 1669 roku. W 1674 roku był elektorem Jana III Sobieskiego z województwa kijowskiego.

</doc>
<doc id="4884289" url="https://pl.wikipedia.org/wiki?curid=4884289" title="Xiaona Shan">
Xiaona Shan



</doc>
<doc id="4884292" url="https://pl.wikipedia.org/wiki?curid=4884292" title="Dušan Lagator">
Dušan Lagator

Dušan Lagator (ur. 29 marca 1994 w Cetynii) – czarnogórski piłkarz występujący na pozycji defensywnego pomocnika w węgierskim klubie Debreceni VSC oraz w reprezentacji Czarnogóry. Wychowanek FK Mogren. W trakcie swojej kariery grał także w takich klubach, jak FK Mladost Podgorica, Dinamo Petersburg, PFK Soczi oraz Wisła Płock.

</doc>
<doc id="4884299" url="https://pl.wikipedia.org/wiki?curid=4884299" title="Filip Lesniak">
Filip Lesniak

Filip Lesniak (ur. 14 maja 1996 w Koszycach) – słowacki piłkarz występujący na pozycji pomocnika w polskim klubie Wisła Płock. Wychowanek MFK Košice. W trakcie swojej kariery grał także w takich klubach, jak Tottenham Hotspur, Slovan Liberec, Aalborg BK oraz Silkeborg IF. Były młodzieżowy reprezentant Słowacji. Wnuk Jána Kozáka oraz siostrzeniec Jána Kozáka jr.

</doc>
<doc id="4884307" url="https://pl.wikipedia.org/wiki?curid=4884307" title="Ewa Bugaj">
Ewa Bugaj

Ewa Bugaj – polska archeolożka, doktor habilitowany nauk humanistycznych. Specjalizuje się w historii sztuki starożytnej, archeologii pradziejowej Europy w epoce żelaza oraz sztuce starożytnego Rzymu (ancient Roman art). Profesor uczelniany na Wydziale Archeologii Uniwersytetu im. Adama Mickiewicza w Poznaniu. W latach 2005–2016 wicedyrektor ds. dydaktycznych Instytutu Prahistorii UAM.
Stopień doktorski uzyskała w 1997 na podstawie pracy pt. "Motywy figuralne na ceramice germańskiej" (promotorem był dr hab. Tadeusz Makiewicz). Habilitowała się w 2019 na podstawie oceny dorobku naukowego i cyklu publikacji pt. "Problemy interpretacji sztuki w archeologii".

</doc>
<doc id="4884312" url="https://pl.wikipedia.org/wiki?curid=4884312" title="Filip Wąchała">
Filip Wąchała

Filip Wąchała (ur. 17 stycznia 1998) – polski bokser, brązowy medalista mistrzostw Polski. Jest studentem Akademii Wychowania Fizycznego i Sportu im. Jędrzeja Śniadeckiego w Gdańsku.
Kariera.
W 2019 roku wystąpił na mistrzostwach świata w Jekaterynburgu w kategorii do 69 kg. Po zwycięstwie z Koreańczykiem Lim Hyun-chul przegrał w 1/8 finału z Dominikańczykiem Rohanem Polanco i odpadł z dalszej rywalizacji.
Wyniki.
Wyniki igrzysk olimpijskich, mistrzostw świata, igrzysk europejskich i mistrzostw Europy.

</doc>
<doc id="4884319" url="https://pl.wikipedia.org/wiki?curid=4884319" title="Jan Konopka">
Jan Konopka



</doc>
<doc id="4884322" url="https://pl.wikipedia.org/wiki?curid=4884322" title="Antarctic (statek)">
Antarctic (statek)

Antarctic – szwedzki statek badawczy, który służył w wyprawach do Svalbardu i Grenlandii, a następnie w wyprawach antarktycznych w latach 1893–1895 (wyprawa Bulla) i 1901–1903 (wyprawa Nordenskjölda).
Historia.
„Antarctic” został zbudowany w 1871 roku w Drammen dla J. Jürgensena jako statek do połowów fok i butlonosów. Pierwotnie nosił nazwę „Cap Nor” i był używany na wodach wokół Jan Mayen. Następnie został zakupiony przez Svenda Foyna (1809–1894) dla potrzeb finansowanej przez niego wyprawy antarktycznej w latach 1893–1895, kierowanej przez norweskiego wielorybnika Henrika Johana Bulla (1844–1930). Wówczas otrzymał nową nazwę – „Antarctic”. Statek został odremontowany, a jego silnik dostosowano do warunków antarktycznych. Celem ekspedycji był połów wielorybów na Oceanie Południowym, „Antarctic” wyposażono w 11 dział harpunniczych i 8 welbotów. Wyprawa wyruszyła z Tønsberga 20 września 1893 roku. Wielorybnicy odnieśli sukces w polowaniach na foki na Wyspach Kerguelena, ale nie widzieli żadnych wielorybów. Statek popłynął dalej na południe przez lodowy pas na Morzu Rossa, ale nadal wielorybów nie zaobserwowano. Część załogi wylądowała na Przylądku Adare’a, co uznano (mylnie) za pierwsze zejście na kontynent Antarktydy. 
W 1897 roku statek został zakupiony przez szwedzkiego polarnika Alfreda Nathorsta (1850–1921) na potrzeby jego wypraw arktycznych do Svalbardu i do Ziemi Króla Karola w 1898 roku i do północno-wschodniej Grenlandii w 1899 roku. W 1899 roku przeszedł w ręce duńskiego polarnika Georga Carla Amdrupa (1866–1947) i posłużył jego ekspedycji na wschodnią Grenlandię. 
W 1900 roku statek zakupił szwedzki geolog Otto Nordenskjöld (1869–1928) na potrzeby planowanej wyprawy do Antarktyki. Ekspedycja była finansowana z funduszy prywatnych i, aby zebrać pieniądze, Nordenskjöld wynajął statek szwedzkim naukowcom do prowadzenia badań w Svalbardzie. W październiku 1901 roku został doposażony w Sandefjord.
Szwedzka Wyprawa Antarktyczna pod kierownictwem Nordenskjölda wyruszyła z Göteborga 16 października 1901 roku. W Antarktyce napotkano wyjątkowo ciężkie warunki lodowe. Statek utknął w lodzie w zatoce Erebus and Terror Gulf. Załoga opuściła jednostkę, która przez ponad miesiąc dryfowała z lodem, co doprowadziło do wyrwania większej części stępki. Po wypłynięciu na wolne wody statek zatonął 12 lutego 1903 roku na Morzu Weddella na wschód od Paulet Island. Załoga po porzuceniu jednostki przezimowała na Paulet Island. Przeżyli wszyscy poza marynarzem Ole Wennersgaardem, który zmarł na atak serca. Zostali uratowani przez argentyński statek , który ocalił pozostałych członków wyprawy zimujących w Snow Hill.
Dla upamiętnienia statku „Antarctic” jedną z cieśnin w Antarktyce nazwano Antarctic Sound.
Opis statku.
„Antarctic” był trzymasztowym drewnianym, jednopokładowym (z podniesionym pokładem na rufie) barkiem o długości 41,45 m, szerokości 8,9 m i zanurzeniu 4,75 m. Był wyposażony w napęd parowy o mocy 45 koni mechanicznych. Mógł osiągać prędkość 6 węzłów. Jego pojemność brutto wynosiła 346 ton rejestrowych, a pojemność netto – 176 ton rejestrowych. Ładowność brutto bez ładunku na pokładzie wynosiła 314 ton rejestrowych. Niektórzy autorzy, jak Bull i Mills, podają, że pojemność (netto) wynosiła 226 ton rejestrowych. Pojemność taką podaje też rejestr Lloyda z 1896 roku; ponieważ ten sam rejestr dwa lata później podaje niższą wartość, wskazuje to na zmniejszenie ładowności podczas przebudowy. 

</doc>
<doc id="4884324" url="https://pl.wikipedia.org/wiki?curid=4884324" title="ACD Lara">
ACD Lara



</doc>
<doc id="4884326" url="https://pl.wikipedia.org/wiki?curid=4884326" title="Dominik Steczyk">
Dominik Steczyk

Dominik Steczyk (ur. 4 maja 1999 w Katowicach) – polski piłkarz występujący na pozycji napastnika w niemieckim klubie Hallescher FC. Były młodzieżowy reprezentant Polski.

</doc>
<doc id="4884329" url="https://pl.wikipedia.org/wiki?curid=4884329" title="Buková dolina">
Buková dolina

Buková dolina – dolina wciosowa będąca orograficznie lewym odgałęzieniem Doliny Blatnickiej ("Blatnická dolina") w Wielkiej Fatrze na Słowacji. Wcina się między masywy szczytów Drienok (1268 m) i Jelenec (1129 m). Opada początkowo w kierunku północno-zachodnim, w połowie swojej długości skręcając na północny wschód. Ma wylot na wysokości około 670 m naprzeciwko wylotu Juriašovej doliny.
Buková dolina wyżłobiona jest w skałach wapiennych. Jest to dolina sucha (bez stałego cieku wodnego) i całkowicie porośnięta lasem. Znajduje się w obrębie Parku Narodowego Małej Fatry i nie prowadzi nią żaden szlak turystyczny.

</doc>
<doc id="4884330" url="https://pl.wikipedia.org/wiki?curid=4884330" title="Ubuntu MATE">
Ubuntu MATE

Ubuntu MATE jest pochodną Ubuntu, korzystającą ze środowiska graficznego MATE, który jest forkiem GNOME 2. Ubuntu MATE ma mniejsze wymagania sprzętowe niż Ubuntu ponieważ MATE jest lżejsze i szybsze niż GNOME 3. Ubuntu MATE pomimo swojej lekkości, nie ustępuje funkcjonalnością zwykłemu Ubuntu.
Historia.
Projekt Ubuntu MATE został założony przez Martina Wimpressa i Alana Pope’a i zaczynał jako nieoficjalna pochodna Ubuntu. Ubuntu MATE stało się oficjalną pochodną Ubuntu po wydaniu „15.04 Beta 1" w lutym 2015 r. W kwietniu tego samego roku, Ubuntu MATE ogłosiło partnerstwo z brytyjskim sprzedawcą komputerów Entroware, umożliwiając klientom Entroware zakup komputerów stacjonarnych i laptopów z preinstalowanym Ubuntu MATE. W Ubuntu MATE 18.10 porzucono obsługę wersji 32-bitowych. Ubuntu MATE jest dostępne m.in. na PowerPC oraz Raspberry Pi.
Pakiety i domyślne aplikacje.
Ubuntu MATE jako pochodna Ubuntu a w dalszej kolejności Debiana, korzysta z paczek .deb w odróżnieniu do paczek .rpm jakich używa np. SUSE lub Fedora. Domyślnymi aplikacjami są:
Caja – menadżer plików
Pluma – edytor tekstu
Firefox – domyślna przeglądarka
MATE Terminal – emulator terminala
Software Boutique – domyślny program do instalacji oprogramowania np. gier lub programów
Wersje.
"Wersje w wydaniu stabilnym:"

</doc>
<doc id="4884348" url="https://pl.wikipedia.org/wiki?curid=4884348" title="Mister X">
Mister X

Mister X – białoruski street-punkowy zespół muzyczny, założony w Grodnie w 2003 przez Igora Bancera i Borisa z Oi! Bombers.
Charakterystyka.
Muzycy grupy identyfikują się ze sceną antyrasistowską. Są znani na undergroundowej scenie punkowej w Polsce, gdzie nazywani byli „najbardziej znanym białoruskim zespołem punk rockowym” i „okrętem flagowym białoruskiego street punka”. Często koncertują także w innych częściach Europy Wschodniej (między innymi w Rosji, Łotwie i Litwie), grali także w Europie Zachodniej. Chociaż większość ich utworów jest w języku rosyjskim, śpiewają po polsku, białorusku i angielsku – prawie wszystkie ich albumy wydane cyfrowo są opatrzone adnotacjami w języku rosyjskim, polskim i angielskim. Frontman i założyciel grupy Igor Bantser jest polskiego pochodzenia. Mister X szczyci się tym, że jest pierwszym zespołem nurtu Oi! na Białorusi. 
Jako zespół muzycy twierdzą, że są apolityczni, a teksty ich piosenek mają generalnie dość subkulturowy charakter – mówią o dobrej zabawie, byciu uczciwym i życiu zgodnie z własnymi ideałami – ale wszyscy członkowie są związani z ruchem antyfaszystowskim, a niektórzy z nich biorą udział w czasie wolnym w różnych inicjatywach sportowych lub anarchistycznych.
Muzycy z zespołu do swoich inspiracji zaliczają: The Analogs (których piosenki nagrywali w przeszłości), The Business, Oxymoron, The Oppressed, Cock Sparrer, Last Resort i inne.

</doc>
<doc id="4884354" url="https://pl.wikipedia.org/wiki?curid=4884354" title="Robert Saciuk">
Robert Saciuk

Robert Saciuk (ur. 1940, zm. 2 grudnia 2019) – polski psycholog, dr hab., profesor Zakładu Historii Sztuki i Filozofii Akademii Sztuk Pięknych we Wrocławiu i Instytutu Psychologii Wydziału Nauk Historycznych i Pedagogicznych Uniwersytetu Wrocławskiego.
Życiorys.
Obronił pracę doktorską, następnie uzyskał stopień doktora habilitowanego. Był zatrudniony na stanowisku profesora nadzwyczajnego w Instytucie Psychologii na Wydziale Nauk Historycznych i Pedagogicznych Uniwersytetu Wrocławskiego oraz profesora w Zakładzie Historii Sztuki i Filozofii Akademii Sztuk Pięknych we Wrocławiu.
Zmarł 2 grudnia 2019.

</doc>
<doc id="4884356" url="https://pl.wikipedia.org/wiki?curid=4884356" title="Szkoła Edukacji PAFW i UW">
Szkoła Edukacji PAFW i UW

Szkoła Edukacji Polsko-Amerykańskiej Fundacji Wolności i Uniwersytetu Warszawskiego – jednostka utworzona w 2015 roku na mocy porozumienia zawartego pomiędzy Polsko-Amerykańską Fundacją Wolności i Uniwersytetem Warszawskim, realizująca jedyny w Polsce program bezpłatnych dziennych studiów podyplomowych dla przyszłych i już aktywnych nauczycieli języka polskiego, historii i wiedzy o społeczeństwie, matematyki oraz biologii z przyrodą. 
Opis.
Głównym inicjatorem powstania i fundatorem Szkoły Edukacji była Polsko-Amerykańska Fundacja Wolności. W tym celu w 2014 roku powołana została organizacja prowadząca Szkołę Edukacji - Fundacja Dobrej Edukacji (FDE). Od 2016 roku dyrektorem Szkoły Edukacji jest prof. dr hab. Jolanta Sujecka-Zając.
Pierwszy rocznik studentów został przyjęty w 2016 roku. Początkowo Szkoła Edukacji realizowała dwie ścieżki studiów podyplomowych: polonistyczną i matematyczną. W roku akademickim 2019/2020 oferta została rozszerzona o kolejne dwie ścieżki: historia i wiedza o społeczeństwie oraz biologia z przyrodą. 
Program Szkoły Edukacji powstał we współpracy z Teachers College Columbia University w Nowym Jorku. Celem jednostki jest wspieranie i promowanie rozwoju edukacji, działanie na rzecz poprawy jakości edukacji w Polsce oraz poprawy jakości kształcenia i doskonalenia zawodowego nauczycieli. 
Głównym zadaniem Szkoły Edukacji jest realizacja dziennych studiów podyplomowych dla nauczycieli. Są one bezpłatne dla wszystkich studentów. Większość studentów otrzymuje ufundowane przez PAFW stypendia, a studenci spoza Warszawy mają prawo do bezpłatnego zakwaterowania w akademiku. Absolwenci otrzymują uprawnienia nauczycielskie w zakresie nauczania wybranego przedmiotu. 
Szkoła Edukacji realizuje także otwarte kursy doskonalące dla nauczycieli, warsztaty i seminaria, umożliwiające pedagogom zdobycie nowych kwalifikacji.
Nauczycielskie Standardy Rozwoju.
Podstawą kształcenia nauczycieli w Szkole Edukacji są Nauczycielskie Standardy Rozwoju. NSR wykorzystywane są do ewaluacji i autoewaluacji warsztatu pracy. Na bieżąco wykorzystują je tutorzy SE, przekazując swoim tutoriantom informacje zwrotne do konspektów lub przeprowadzonych lekcji.

</doc>
<doc id="4884357" url="https://pl.wikipedia.org/wiki?curid=4884357" title="Peter Wolsdorff">
Peter Wolsdorff

Peter Wolsdorff (ur. 28 października 1938 w Łobzie) – niemieckojęzyczny aktor austriacki, reżyser, dyrektor artystyczny i animator nowych kierunków w teatrze. Nagrodzony nagrodami "Karl-Skraup-Preis", "Ferdinand-Raimund-Ring" i austriackim krzyżem zasługi. Od roku 1963 mieszkający w Austrii.
Rodzina i inne.
Peter Wolsdorff jest żonaty. Żona to Ricky May-Wolsdorff (ur. 1963) austriacka aktorka i reżyser. Ma trzy córki, Nicola, Katharina i Petra. Jego hobby to czytanie i podróże.

</doc>
<doc id="4884358" url="https://pl.wikipedia.org/wiki?curid=4884358" title="Wadim Zacharow">
Wadim Zacharow

Wadim Arisowicz Zacharow (; ur. w 1959 w Duszanbe) – radziecki i rosyjski malarz, redaktor, aktywny uczestnik , jeden z czołowych przedstawicieli tzw. "", mieszkający i pracujący w Kolonii. W 1982 ukończył studia w Moskiewskim Instytucie Pedagogicznym. Kolekcję dzieł artystycznych Wadima Zacharowa posiadają Galeria Tretiakowska i Państwowy Centrum Sztuki Współczesnej () w Moskwie. 10 września 2003 odsłonięto pomnik Theodora Adorna we Frankfurcie nad Menem autorstwa Wadima Zacharowa. W 2015 odbyła się wystawa "Postęp i higiena" Andy Rottenberg w Narodowej Galerii Sztuki w Warszawie, gdzie zwróciła uwagę instalacja Wadima Zacharowa "Restauracja Statek Filozofów" z 2014 roku. W 2009 Wadim Zacharow został odznaczony Nagrodą Kandinskiego.

</doc>
<doc id="4884359" url="https://pl.wikipedia.org/wiki?curid=4884359" title="Moselstadion">
Moselstadion

Moselstadion – wielofunkcyjny stadion w Trewirze, w Niemczech. Został otwarty 6 lipca 1930 roku. Może pomieścić 10 256 widzów. Swoje spotkania rozgrywają na nim piłkarze klubu Eintracht Trier.
Historia.
Stadion, jako część większego kompleksu sportowego pod nazwą Sportanlage Auf der D’ham, został uroczyście otwarty 6 lipca 1930 roku. Na obiekcie swoje spotkania rozgrywali m.in. piłkarze klubu SV Westmark Trier 05 (uznawanego za prekursora obecnego Eintrachtu Trier). Jednym z największych rywali tej dryżyny był wówczas zespół SV Eintracht Trier 06. W czasach III Rzeszy stadionowi nadano imię Hermanna Göringa (Hermann-Göring-Stadion).
Po II wojnie światowej obiekt przemianowano na Moselstadion (nazwa pochodzi od rzeki Mozeli), a SV Westmark Trier 05 powrócił do swej dawnej nazwy SV Trier 05. W 1948 roku doszło do fuzji tego klubu z SV Eintracht Trier 06, co dało początek obecnemu Eintrachtowi Trier. W latach 1948–1962 zespół ten występował w Oberlidze. Po spadku, w sezonie 1962/1963 klub występował w 2. Lidze Südwest, a od kolejnego sezonu, po reorganizacji rozgrywek, w Regionallidze (następnie w Rheinlandlidze). W 1976 roku drużyna awansowała do 2. Bundesligi, gdzie grała do 1981 roku. Po raz drugi i ostatni zespół występował w 2. Bundeslidze w latach 2002–2005. Wcześniej, w sezonie 1997/1998 klub dotarł do półfinału Pucharu Niemiec. W meczu o finał, 18 lutego 1998 roku, Eintracht Trier zmierzył się na własnym stadionie z MSV Duisburg. W spotkaniu transmitowanym przez telewizję (przed meczem na stadionie oddano do użytku sztuczne oświetlenie) po dogrywce był remis 1:1, a zespół z Duisburga awansował do finału dopiero po długiej serii rzutów karnych (decydującym był przestrzelony karny wykonywany przez bramkarza gospodarzy).
W latach 1988 i 1989 Eintracht Trier zdobywał tytuły amatorskiego mistrza Niemiec. Finał amatorskich rozgrywek sezonu 1988/1989 odbył się 17 czerwca 1989 roku na Moselstadion, przy udziale 5500 widzów (Eintracht Trier – SpVgg Bad Homburg 1:1 pd., k. 5:4). Na Moselstadion odbywały się również mecze narodowych reprezentacji młodzieżowych, a 6 sierpnia 2003 roku rozegrano na nim spotkanie towarzyskie reprezentacji kobiet (Niemcy – Nigeria 3:0). Na obiekcie przeprowadzane są także zawody lekkoatletyczne.
Trybuna główna obiektu powstała w latach 60. XX wieku. W latach 80. XX wieku stadion przeszedł dalsze modernizacje, m.in. został wyposażony w tartanową bieżnię lekkoatletyczną (1984). W 1998 roku oddano do użytku maszty oświetleniowe. W latach 2002–2003 zmodernizowano i powiększono trybunę główną stadionu.

</doc>
<doc id="4884363" url="https://pl.wikipedia.org/wiki?curid=4884363" title="Paddy Kelly">
Paddy Kelly



</doc>
<doc id="4884366" url="https://pl.wikipedia.org/wiki?curid=4884366" title="Sebastian Milewski">
Sebastian Milewski

Sebastian Milewski (ur. 30 kwietnia 1998 w Mławie) – polski piłkarz występujący na pozycji pomocnika w polskim klubie Arka Gdynia. Wychowanek Mławianki Mława. W swojej karierze grał także w takich drużynach, jak Piast Gliwice, Legionovia Legionowo oraz Zagłębie Sosnowiec. Były młodzieżowy reprezentant Polski.

</doc>
<doc id="4884367" url="https://pl.wikipedia.org/wiki?curid=4884367" title="Ewelina Szczepanek-Parulska">
Ewelina Szczepanek-Parulska

Ewelina Anna Szczepanek-Parulska – polska endokrynolog, dr hab. nauk medycznych, profesor Katedry i Kliniki Endokrynologii, Przemiany Materii i Chorób Wewnętrznych Wydziału Lekarskiego Uniwersytetu Medycznego im. Karola Marcinkowskiego w Poznaniu.
Życiorys.
W 2008 ukończyła z wyróżnieniem Wydział Lekarski I na Uniwersytecie Medycznym w Poznaniu i uzyskała tytuł lekarza. 20 stycznia 2010 obroniła pracę doktorską "Hemiagenezja tarczycy - profil kliniczny oraz analiza molekularno-genetyczna", 21 stycznia 2015 habilitowała się na podstawie pracy zatytułowanej "Zastosowanie sonoelastografii w diagnostyce choroby guzkowej i zapaleń tarczycy". 28 listopada 2019 nadano jej tytuł profesora w zakresie nauk medycznych i nauk o zdrowiu. Jest profesorem w Katedrze i Klinice Endokrynologii, Przemiany Materii i Chorób Wewnętrznych na Wydziale Lekarskim Uniwersytetu Medycznego im. Karola Marcinkowskiego w Poznaniu.
Przypisy.
 

</doc>
<doc id="4884372" url="https://pl.wikipedia.org/wiki?curid=4884372" title="Duodecyliard">
Duodecyliard



</doc>
<doc id="4884382" url="https://pl.wikipedia.org/wiki?curid=4884382" title="Patryk Sokołowski">
Patryk Sokołowski

Patryk Sokołowski (ur. 25 września 1994 w Warszawie) – polski piłkarz występujący na pozycji pomocnika w polskim klubie Legia Warszawa, którego jest wychowankiem. W swojej karierze grał także w takich drużynach, jak Olimpia Elbląg, Znicz Pruszków, Wigry Suwałki oraz Piast Gliwice.

</doc>
<doc id="4884385" url="https://pl.wikipedia.org/wiki?curid=4884385" title="Mateusz Zawadzki">
Mateusz Zawadzki

Mateusz Zawadzki (ur. 7 marca 1990 w Ełku) – polski zawodnik mieszanych sztuk walki (MMA) wagi lekkiej i półśredniej. Walczył m.in. dla PLMMA, Babilon MMA czy KSW. Zawodowy Mistrz Polski w kategorii półśredniej oraz 2-krotny Mistrz Polski w Việt Võ Đạo.
Kariera sportowa.
Przygodę ze sportami walki rozpoczął od karate kyokushin, które trenował już w wieku pięciu lat. Kolejnymi sportami były judo i kickboxing, gdzie święcił sukcesy jako amator (jest między innymi czterokrotnym mistrzem województwa w judo). Wraz z rozwojem MMA postanowił spróbować swoich sił w tym stosunkowo młodym sporcie, szlifując swoje umiejętności w klubie MMA Team Ełk.

</doc>
<doc id="4884387" url="https://pl.wikipedia.org/wiki?curid=4884387" title="Rakytovská dolina">
Rakytovská dolina

Rakytovská dolina – dolina będąca górną częścią Doliny Blatnickiej ("Blatnická dolina") w Wielkiej Fatrze na Słowacji. Jej ograniczenie tworzą: północny grzbiet Drienoka, Sedlo za Drieňkom, Malý Rakytov, Rakytovské sedlo, Veľký Rakytov, Haľamova kopa i jej zachodni grzbiet. Dolina opada w kierunku północno-północno-zachodnim. Jej dnem spływa Blatnický potok. 
Rakytovská dolina wyżłobiona jest w skałach wapiennych. Jest całkowicie porośnięta lasem i znajduje się w obrębie Parku Narodowego Małej Fatry, ponadto cała dolina podlega dodatkowej ochronie, gdyż znajduje się na obszarze rezerwatu przyrody Veľká Skalná i rezerwatu przyrody Tlstá
Turystyka.
Doliną poprowadzono zielony szlak turystyczny łączący Dolinę Blatnicką z głównym szlakiem graniowym Wielkiej Fatry – Cestą hrdinov SNP.

</doc>
<doc id="4884388" url="https://pl.wikipedia.org/wiki?curid=4884388" title="SDI Media">
SDI Media

SDI Media Group – międzynarodowe przedsiębiorstwo oferujące usługi sporządzania napisów, tłumaczeń i dubbingu dla branży rozrywkowej. Siedziba firmy mieści się w Los Angeles, a inne biura i obiekty znajdują się w 37 krajach świata. SDI Media dostarcza usługi tłumaczeniowe i dubbingowe w 80 językach. Zatrudnia ponad tysiąc pracowników na całym świecie.
W 2006 wykupiło .
W 2021 zostało wykupione przez Iyuno Media Group.
SDI Media Czech Republic.
Czeskie studio dźwiękowe SDI Media Czech Republic (dawniej SDI Sun Studio) powstało w 2006 roku. Firma zajmuje się postprodukcją audio-wideo, w której zakres wchodzi dubbing filmów fabularnych i animowanych. Studio dysponuje pięcioma studiami nagraniowymi. Siedziba firmy znajduje się w Pradze.
SDI Media Polska.
Polskie studio dźwiękowe SDI Media Polska (do 2009 "Sun Studio Polska") powstało w 2005 roku. Zajmuje się postprodukcją audio-wideo, w której zakres wchodzi dubbing filmów fabularnych i animowanych, reklama RTV. 
Firma dysponuje obecnie (2023) 13 studiami nagrań i pokojami mikserskimi, oraz 34 pokojami montażowymi.
Firma swoją siedzibę ma w Warszawie przy ulicy Postępu 6.
Z SDI Media Polska współpracują m.in. telewizje: TVP, Boomerang (o charakterze rozrywkowym), Cartoon Network, Disney Channel, Disney XD, TVN Style, TV Puls, Discovery, Travel Channel i E! Entertainment oraz dystrybutorzy filmowi: Forum Film Poland, SPI International Polska, Walt Disney Pictures, Pixar, Vision i Monolith Films. Z SDI Media Polska współpracuje także Netflix.
SDI Media Russia.
Rosyjskie studio dźwiękowe SDI Media Russia powstało w 2013 roku. Firma zajmuje się postprodukcją audio-wideo, sporządzaniem napisów i dubbingu do filmów obcojęzycznych. Dysponuje pięcioma studiami nagraniowymi. Jej siedziba znajduje się w Moskwie.

</doc>
<doc id="4884389" url="https://pl.wikipedia.org/wiki?curid=4884389" title="SDI Media Czech Republic">
SDI Media Czech Republic



</doc>
<doc id="4884390" url="https://pl.wikipedia.org/wiki?curid=4884390" title="Antarctic Sound">
Antarctic Sound

Antarctic Sound (hiszp. "Paso Antarctic", "Estrecho Antarctic") – wąska cieśnina oddzielająca archipelag Joinville Group od przylądka Trinity Peninsula, najdalej na północ wysuniętej części Półwyspu Antarktycznego i całej Antarktydy.
Etymologia.
Nazwa cieśniny Antarctic Sound pochodzi od nazwy szwedzkiego statku badawczego „Antarctic”, który służył w wyprawach antarktycznych i zatonął na Morzu Weddella na wschód od Paulet Island 12 lutego 1903 roku w trakcie Szwedzkiej Wyprawy Antarktycznej . „Antarctic”, pod dowództwem Carla Antona Larsena (1860–1924) był pierwszym statkiem, który przepłynął przez cieśninę (1902 roku). 
Geografia.
Wąska cieśnina (11–13 km szerokości) oddzielająca archipelag Joinville Group (D'Urville Island, Joinville Island, Dundee Island) od przylądka Trinity Peninsula, najdalej na północ wysuniętej części Półwyspu Antarktycznego i całej Antarktydy. Cieśnina ma prawie 50 km długości i jest często blokowana przez góry lodowe odrywające się z pobliskiego Lodowca Szelfowego Larsena. Na dnie cieśniny znajduje się Jeagyu Knoll uważany za podwodny wulkan oraz przynajmniej dwie inne struktury wulkaniczne.
Zatoka Nadziei w północnej części Trinity Peninsula jest ostoją ptaków IBA z uwagi na zamieszkującą ją dużą kolonię pingwinów białookich. W 1985 roku odnotowano tu ponad 123 tys. gniazdujących par tych ptaków. Ponadto w Zatoce Nadziei gniazdują także pingwiny białobrewe, rybitwy antarktyczne, oceanniki żółtopłetwe, mewy południowe i pochwodzioby żółtodziobe. 
Na południowo-zachodnim wybrzeżu cieśniny leży wulkan stołowy Brown Bluff z plażą dostępna dla turystów w grupach zorganizowanych z przewodnikiem. 
Historia.
W 1903 roku obecność lodu w cieśninie uniemożliwiła dotarcie statku „Antarctic” do obozu zimowego Szwedzkiej Wyprawy Antarktycznej w Snow Hill. W 1944 roku lód uniemożliwił założenie bazy wojskowej w Zatoce Nadziei w ramach tajnej brytyjskiej operacji – operacji Tabarin. 

</doc>
<doc id="4884391" url="https://pl.wikipedia.org/wiki?curid=4884391" title="SDI Media Group">
SDI Media Group



</doc>
<doc id="4884392" url="https://pl.wikipedia.org/wiki?curid=4884392" title="Wiktar Babaryka">
Wiktar Babaryka

Wiktar Dzmitryjewicz Babaryka (; ur. 9 listopada 1963 w Mińsku) – białoruski bankier, filantrop, polityk opozycyjny na Białorusi, więzień polityczny, były prezes Biełhazprambanku oraz kandytat na prezydenta Białorusi w 2020 roku. Zatrzymany 18 czerwca 2020.
Kandydatura na prezydenta.
8 maja 2020 Izba Reprezentantów Zgromadzenia Narodowego Republiki Białorusi wyznaczyła wybory prezydenckie na 9 sierpnia 2020 roku. Dnia 12 maja Wiktar Babaryka wyraził chęć kandydowania na prezydenta, a 20 maja zarejestrował drugi (po prezydencie Łukaszence) największy sztab wyborczy, który liczył 8904 osób.
Kandydaturę Babaryki publicznie poparli przedstawiciele białoruskiej kultury, w tym laureatka Nagrody Nobla Swiatłana Aleksijewicz i reżyser Andrej Kurejczyk. 17 czerwca filozof Uładzimir Matskewicz (wcześniej popierający bojkot wyborów) także poparł kandydaturę Babaryki na prezydenta w ramach solidarności ze wszystkimi prześladowanymi osobami podczas kampanii wyborczej. Zaczął on również zachęcać przeciwników do zjednoczenia się wokół Babaryki, który stał się "de facto" liderem białoruskiej opozycji. Dwaj byli kandydaci na prezydenta z wyborów 2010 roku także opowiedzieli się za Wiktarem Babaryką: Uładzimir Niaklajeu (13 czerwca) i Andrej Sannikau (15 czerwca).
Pod koniec maja 2020 sondaże internetowe wykazywały, iż Wiktor Babaryka zająłby pierwsze miejsce z ponad 50% poparciem. 31 maja Babaryka przedstawił Deklarację Uczciwych Wyborów.
Zgodnie z białoruskim prawem, aby zostać zarejestrowanym jako kandydat na prezydenta, potrzebne jest uzyskanie 100 tysięcy podpisów – sztab wyborczy kandydata zebrał potrzebną liczbę 6 czerwca. Do 9 czerwca Babaryka pobił rekord Zianona Pazniaka, zbierając 230 tys. podpisów. 19 czerwca zespół Babaryki zgłosił 425 000 zebranych podpisów.
17 czerwca konto funduszu wyborczego Babaryki w Belarusbanku zostało zablokowane. Według zespołu wyborczego zamrożono ponad 100 000 BYN (ok. 42 000 USD).
20 czerwca sztab Babaryki przekazał do Centralnej Komisji Wyborczej Białorusi cały pakiet dokumentów, w tym wymaganą liczbę podpisów.
Dnia 14 lipca 2020 roku rejestracja kandydatury została odrzucona. Wielu politologów uważa, że czyniąc to, przewodniczący Centralnej Komisji Wyborczej Białorusi pod naciskiem ze strony obecnego prezydenta Łukaszenki celowo naruszył konstytucję.
Poglądy.
Opowiada się za reformami, nowoczesnością oraz silnymi związkami gospodarczymi z Rosją. Według jego opinii, gospodarczych organizmów Białorusi i Rosji nie da się oraz nie powinno rozdzielać. Twierdzi, że jest białoruskim patriotą, który myśli o gospodarczych interesach Białorusi. Zapytany o to do kogo jego zdaniem należy Krym odpowiedział wymijająco "„do Grecji”".
Opinia publiczna.
Według nieoficjalnych sondaży internetowych co najmniej połowa głosujących była gotowa poprzeć Babarykę w zbliżających się wyborach prezydenckich (przy założeniu dopuszczenia jego kandydatury).
Życie prywatne.
Ma dwójkę dzieci. Żona Wiktora Babaryki zmarła 15 sierpnia 2017 roku.

</doc>
<doc id="4884394" url="https://pl.wikipedia.org/wiki?curid=4884394" title="Tiki-taka">
Tiki-taka

Tiki-taka lub Tiqui-taca – styl gry i założenie taktyczne w piłce nożnej charakteryzujące się wymienianiem krótkich podań przy jednoczesnym zachowaniu dużej płynności ruchu zawodników bez piłki, oraz długim czasem utrzymywania się przy niej. Styl kojarzony jest przede wszystkim z hiszpańskim klubem FC Barcelona, zwłaszcza w czasach, gdy jej trenerem był Pep Guardiola. Sam Guardiola dystansował się jednak od tego stylu, twierdząc, że nienawidzi wszystkiego, co z nim związane. Czasy jej rozwoju i wpływu na hiszpańską piłkę sięgają okresu, kiedy Johan Cruijff był menedżerem Barçy (koniec lat 80. i lata 90. XX wieku) aż do chwili obecnej. Ten styl gry był również stosowany przez menedżerów reprezentacji Hiszpanii, Luisa Aragonésa i Vicente del Bosque. Pozwolił on Hiszpanom zdobyć trzy tytuły mistrzowskie z rzędu na wielkich turniejach (Euro 2008, Mundial 2010 oraz Euro 2012).
Tiki-taka odchodzi od tradycyjnego myślenia o formacjach w piłce nożnej na rzecz koncepcji wywodzącej się z gry strefowej.
Początki.
Nie jest do końca pewne, kiedy rozpoczęła się historia tiki-taki. Jedna z teorii zakłada, że podwaliny pod jej rozwój położyli Niemcy (w szczególności Schalke 04), druga wiąże początki tego stylu gry z koncepcją futbolu totalnego, stosowaną przez Ajax Amsterdam i reprezentację Holandii w latach 70. XX wieku.
Geneza i rozwój.
Etymologia.
Za pomysłodawcę i popularyzatora wyrażenia tiki-taka ogólnie uznawany jest nieżyjący już hiszpański dziennikarz i komentator sportowy Andrés Montes, który miał użyć go podczas komentowania meczu Hiszpania–Tunezja w trakcie Mistrzostw Świata w Piłce Nożnej 2006 mimo tego, że termin ten mógł być ukuty i sformułowany już wcześniej jako określenie krytyczne lub obraźliwe przez ówczesnego trenera Athleticu Bilbao Javiera Clemente. Komentując spotkanie Hiszpanów z Tunezyjczykami, Montes użył zwrotu, opisującego precyzyjny styl podań reprezentacji Hiszpanii: "Estamos tocando tiki-taka, tiki-taka" („gramy tiki-takę, tiki takę”). Fraza oryginalnie pochodzi z języka baskijskiego i oznacza „stawianie szybkich, lekkich kroków”.
FC Barcelona.
Korzenie tego, co określa się dziś mianem tiki-taki, sięgają czasów Johana Cruijffa i jego kadencji trenerskiej w Barcelonie (1988–1996). Jego filozofia trenerska pomogła położyć podwaliny pod okres przyszłej dominacji Hiszpanii w światowym futbolu. Sukcesy hiszpańskiej piłki nożnej na poziomie klubowym i międzynarodowym (reprezentacyjnym) w latach 2008–2012 były uważane przez wielu za dowód wpływu Cruijffa na współczesną piłkę nożną. W późniejszych latach styl ten nadal rozwijał się i ewoluował pod okiem kolejnych holenderskich menedżerów Blaugrany: Louisa van Gaala i Franka Rijkaarda, został również przejęty przez inne zespoły w La Lidze. Holenderscy trenerzy Dumy Katalonii postawili sobie za cel przede wszystkim promowanie swojego systemu opartego na młodych zawodnikach, a szkółce piłkarskiej FCB La Masia przypisuje się wypuszczenie pokolenia piłkarzy utalentowanych technicznie, lecz o skromnych warunkach fizycznych, takich jak Pedro Rodriguez Ledesma, Xavi, Andrés Iniesta, Cesc Fàbregas czy Lionel Messi; zawodników z doskonałym czuciem gry, umiejętnością podań, a także utrzymania posiadania piłki. Pep Guardiola prowadził Barcelonę w latach 2008–2012, zdobywając z nią 14 trofeów. Pod jego kierunkiem tiki-taka osiągnęła nowe możliwości rozwoju. Stało się to możliwe dzięki wizjonerskiemu podejściu Guardioli, wyjątkowemu pokoleniu graczy wypuszczonych spod skrzydeł La Masii, a także dzięki zdolności Barcelony do utrzymywania wysokiej intensywności gry. Przyczyniła się do tego również zmiana przepisu o spalonym wprowadzona w 2005 roku, która poszerzyła obszar gry, sprawiając, że wzrost i warunki fizyczne zawodników miały mniejsze znaczenie, a bardziej zaczęło liczyć się wyszkolenie techniczne. Pod czujnym okiem Guardioli barcelońska tiki-taka połączyła wysoką linię obrony znaną z holenderskiego futbolu totalnego, wymianę pozycji i wykorzystanie posiadania piłki do kontrolowania gry. Odeszła w ten sposób od swoich holenderskich korzeni, podporządkowując wszystko podaniom: Guardiola ustawił środkowego napastnika jako „fałszywą dziewiątkę”, aby utrzymywać płynność gry po różnych stronach boiska; wykorzystywał również wyższy wzrost bocznych obrońców, a pomocników przestawiał do obrony, wykorzystując w ten sposób ich zdolność do podawania piłki i kreowania akcji.
Reprezentacja Hiszpanii.
Luis Aragonés i Vicente del Bosque z powodzeniem zastosowali ten styl w reprezentacji Hiszpanii; podczas ich kadencji trenerskiej Hiszpanie zdobyli trzy kolejne tytuły mistrzowskie z rzędu: mistrzostwo Europy w 2008 (Aragonés), oraz mistrzostwo świata w 2010 i Europy w 2012 (Del Bosque). Na ten sam czas (2008–2012) przypadł okres największych sukcesów klubu FC Barcelona.

</doc>
<doc id="4884397" url="https://pl.wikipedia.org/wiki?curid=4884397" title="Aleksander Korczewski">
Aleksander Korczewski

Aleksander Korczewski (Karczewski) herbu Świeńczyc – skarbnik kijowski w latach 1672-1674, poborca kijowski w 1655 roku.
W 1674 roku był elektorem Jana III Sobieskiego z województwa kijowskiego.

</doc>
<doc id="4884399" url="https://pl.wikipedia.org/wiki?curid=4884399" title="Jakub Taradaj">
Jakub Taradaj

Jakub Sergiusz Taradaj (ur. 8 marca 1976 w Piekarach Śląskich) – polski fizjoterapeuta, dr hab. nauk o kulturze fizycznej, profesor Katedry Podstaw Fizjoterapii Wydziału Fizjoterapii Akademii Wychowania Fizycznego im. Jerzego Kukuczki w Katowicach, profesor wizytujący University of Manitoba.
Życiorys.
W 1999 ukończył studia fizjoterapii w Akademii Wychowania Fizycznego im. Jerzego Kukuczki w Katowicach, 18 marca 2004 obronił pracę doktorską "Ocena przydatności elektrostymulacji wysokonapięciowej we wspomaganiu gojenia owrzodzeń żylnych podudzi, po leczeniu chirurgicznym", 21 czerwca 2012 habilitował się na podstawie pracy zatytułowanej "Możliwości fizjoterapii w leczeniu owrzodzeń żylnych goleni". 2 grudnia 2016 nadano mu tytuł profesora w zakresie nauk o kulturze fizycznej. Został zatrudniony na stanowisku adiunkta w Katedrze i Zakładzie Biofizyki Lekarskiej na Wydziale Lekarskim w Katowicach Śląskiego Uniwersytetu Medycznego w Katowicach.
Był profesorem nadzwyczajnym w Katedrze Podstaw Fizjoterapii Klinicznej na Wydziale Fizjoterapii Akademii Wychowania Fizycznego im. Jerzego Kukuczki w Katowicach i w Instytucie Fizjoterapii Państwowej Medycznej Wyższej Szkole Zawodowej w Opolu.
Jest profesorem, kierownikiem Katedry Podstaw Fizjoterapii, dziekanem na Wydziale Fizjoterapii Akademii Wychowania Fizycznego im. Jerzego Kukuczki w Katowicach i profesorem wizytującym w University of Manitoba.
Był członkiem Komitetu Rehabilitacji, Kultury Fizycznej i Integracji Społecznej na V Wydziale Nauk Medycznych Polskiej Akademii Nauk.

</doc>
<doc id="4884401" url="https://pl.wikipedia.org/wiki?curid=4884401" title="Rafał Koliński">
Rafał Koliński

Rafał Koliński – polski archeolog, profesor nauk humanistycznych. Specjalizuje się w archeologii. Profesor na Wydziale Archeologii Uniwersytetu im. Adama Mickiewicza w Poznaniu.
Stopień doktorski uzyskał w 1998 na podstawie pracy pt. "Górna dolina Tygrysu w środkowym okresie epoki brązu" (promotorem był dr hab. Piotr Bieliński). Habilitował się w 2003 na podstawie oceny dorobku naukowego i rozprawy pt. "Mespotamian Dimătu of the Second Millenium BC". 6 lutego 2020 roku decyzją prezydenta RP otrzymał tytuł naukowy profesora.

</doc>
<doc id="4884404" url="https://pl.wikipedia.org/wiki?curid=4884404" title="Amazonka czerwonouda">
Amazonka czerwonouda

Amazonka czerwonouda ("Amazona pretrei") – gatunek średniej wielkości ptaka z rodziny papugowatych (Psittacidae), zamieszkujący skrajnie południową Brazylię. Narażony na wyginięcie.
Zasięg występowania.
Amazonki czerwonoude zamieszkują skrajnie południową Brazylię – stany Rio Grande do Sul oraz południowo-wschodnią Santa Catarinę. Znane były również odizolowane populacje we wschodnim Paragwaju i północno-wschodniej Argentynie (w prowincji Misiones). Obecnie prawdopodobnie gatunek wymarł w tamtych rejonach.
Taksonomia.
Gatunek został formalnie pierwszy raz opisany przez holenderskiego zoologa Coenraada Jacoba Temmicka w 1830 r. w oparciu o ilustrację de Buffona. Autor nadał nowemu gatunkowi nazwę "Psittacus pretrei", a jako miejsce typowe błędnie wskazał Meksyk. Obecnie (2020 r.) gatunek jest zaliczany do rodzaju "Amazona". Nie wyróżnia się podgatunków.
Morfologia.
Amazonki czerwonoude mierzą 31–33 cm długości oraz ważą 250–300 g. W upierzeniu dominuje kolor zielony. Czoło, kantarek, wierzch głowy, okolice oczu, uda, skrzydełko, pasek i zgięcie skrzydła są czerwone. Lotki I rzędu są zielone, zakończone niebieskim. Sterówki są zielone od górnej powierzchni, zakończone żółtym oraz czerwone u podstawy trzech bocznych piór. Oczy są pomarańczowożółte, otoczone białawą obwódką. Dziób jest żółtawy, a nogi żółtawoszare. Samice mają mniej barwy czerwonej na skrzydłach niż samce. Osobniki młode posiadają mniej czerwonego zarówno na skrzydłach, jak i głowie.
Ekologia.
Amazonki czerwonoude zamieszkują obszary od 300 do 1000 m n.p.m. Ich środowisko stanowią lasy, w których rosną araukarie brazylijskie ("Araucaria angustifolia") oraz "Podocarpus lamberti". Gatunek ten pojawia się także w lasach w pobliżu rzek oraz na plantacjach. 
Ptaki te spożywają nasiona takich roślin jak araukaria brazylijska ("Araucaria angustifolia") i "Podocarpus lamberti," a także owoce goździkowców ("Eugenia"), "Campomanesia", melii ("Melia"), "Cupania," szkarłatek ("Phytolacca"), "Allophylus, Nectandra, Ocotea, Citharexylum, Myrcianthes, Blepharocalyx," figowców ("Ficus") oraz symplokosów ("Symplocos").
Amazonki tworzą stada od 5 do 150 osobników, w trakcie sezonu lęgowego są w parach. Lęgi trwają od września do stycznia, Samica składa 3–4 jaja oraz wysiaduje je przez 26–27 dni. Młode najczęściej usamodzielniają się w późnym grudniu.
Status i zagrożenia.
Międzynarodowa Unia Ochrony Przyrody (IUCN) nieprzerwanie od 2000 r. uznaje amazonkę czerwonoudą za gatunek narażony (VU – "Vulnerable"). Wcześniej – od 1994 r. miała ona przyznany status gatunku zagrożonego (EN – "Endangered"). Liczebność populacji wykazuje trend malejący. Największe zagrożenie dla tego gatunku stanowi utrata naturalnego środowiska spowodowana wycinaniem lasów, ptaki te są także chwytane do niewoli i stanowią przedmiot handlu.
Po przeprowadzeniu badań w 2009 r. przewiduje się, że do 2060 r. obszar całorocznego występowania tych amazonek zmniejszy się o 47%, obszarów lęgowych – o 63%, a zimowisk – o 91%.
Gatunek ten jest wymieniony w I załączniku konwencji waszyngtońskiej (CITES).

</doc>
<doc id="4884405" url="https://pl.wikipedia.org/wiki?curid=4884405" title="Marcin Wnorowski">
Marcin Wnorowski

Marcin Wnorowski herbu Kościesza – miecznik brzeskokujawski w latach 1658–1680, sędzia grodzki kowalski.
W 1674 roku był elektorem Jana III Sobieskiego z województwa inowrocławskiego.

</doc>
<doc id="4884421" url="https://pl.wikipedia.org/wiki?curid=4884421" title="Andrejs Jurjāns">
Andrejs Jurjāns

Andrejs Jurjāns (ur. 30 września 1856 w Ērgļi, zm. 28 września 1922 w Rydze) – łotewski kompozytor i badacz folkloru.
Życiorys.
Pochodził z rodziny chłopskiej. W latach 1875–1882 studiował w konserwatorium w Petersburgu u Louisa Homiliusa (organy), Friedricha Homiliusa (waltornia) i Nikołaja Rimskiego-Korsakowa (kompozycja). Od 1882 do 1916 roku był wykładowcą teorii muzyki w konserwatorium w Charkowie. Regularnie odwiedzał Łotwę, gdzie zbierał pieśni ludowe. Wspólnie ze swoimi braćmi założył kwartet waltorniowy. Występował jako organista i dyrygent m.in. podczas łotewskich świąt pieśni w 1888, 1895 i 1910 roku. W 1917 roku osiadł w Rydze.
Jego najważniejszym dziełem jest "Latviešu tautas mūzikas materiāli" (6 zeszytów, 1894–1926). Jako jeden z pierwszych łotewskich twórców pisał dzieła symfoniczne i kantaty. Skomponował m.in. "Latvju vispārējo dziesmu svētku" na orkiestrę (1888), poemat symfoniczny "Latvju tautas brīvlaišana" (1891), "Latvju dejas" (1894), "Koncert elegijny" na wiolonczelę i orkiestrę (1889), 5 kantat. W swoich utworach wykorzystywał fragmenty pieśni ludowych, opracowywał też ich aranżacje na chór lub głos z fortepianem.

</doc>
<doc id="4884424" url="https://pl.wikipedia.org/wiki?curid=4884424" title="Stefan Jarnowski">
Stefan Jarnowski

Stefan Jarnowski herbu Topór – cześnik kamieniecki w latach 1671–1697.
W 1674 roku był elektorem Jana III Sobieskiego z województwa inowrocławskiego.

</doc>
<doc id="4884426" url="https://pl.wikipedia.org/wiki?curid=4884426" title="Bitwa pod Wyszkowem">
Bitwa pod Wyszkowem

Bitwa pod Wyszkowem – bój pomiędzy polskim 31 Pułkiem Strzelców Kaniowskich a bolszewickim 57 pułkiem strzelców, stoczony 18 sierpnia 1920 roku, podczas Bitwy Warszawskiej.
Za cenę stosunkowo niewielkich strat polski pułk zdołał wyzwolić Wyszków, biorąc licznych jeńców i zmuszając bolszewicką 3 Armię do rozpoczęcia szybkiego odwrotu na wschód.
Preludium.
W pierwszej fazie Bitwy Warszawskiej 31 Pułk Strzelców Kaniowskich nie uczestniczył w walkach, stacjonując w rejonie Nieporętu stanowił odwód 10 Dywizji Piechoty. Dopiero 17 sierpnia został przerzucony w rejon Radzymina i zajął pozycje obronne pod wsią Stary Dybów.
18 sierpnia dowódca II batalionu 31 pp por. Pałka zaobserwował, że przeciwnik wykazuje niewielką aktywność bojową, a wręcz szykuje się do odwrotu. Wysłana na przedpole 7 kompania szybko przystąpiła do działań pościgowych w kierunku północno-wschodnim.
Dowódca pułku kpt. Mikołaj Bołtuć otrzymał już wcześniej rozkazy, które przewidywały, że w przypadku odwrotu nieprzyjaciela 10 DP rozpocznie działania ofensywne w kierunku na Wyszków. Te same rozkazy przewidywały, że 31 pp wraz z dywizjonem strzelców konnych i dywizjonem 10 pułku artylerii polowej będzie stanowić szpicę natarcia. Otrzymawszy od por. Pałki meldunek o odwrocie bolszewików, Bołtuć postanowił niezwłocznie rzucić swój pułk do natarcia na Wyszków.
Przebieg bitwy.
W straży przedniej 31 pp wymaszerowały I batalion oraz 7 kompania II batalionu. Polacy nie napotkali większego oporu, a w rejonie Niegowa wzięto pewną liczbę jeńców oraz zdobyto wozy taborowe wraz z końmi. Tam też kpt. Bołtucia dogonił oficer ze sztabu XX Brygady Piechoty, który przekazał rozkaz wstrzymania marszu do czasu, aż Wyszków zostanie wyzwolony przez sąsiednią 8 Dywizję Piechoty. Dowódca pułku zdecydował się jednak zignorować rozkaz i na własną odpowiedzialność uderzyć na miasto. Wpływ na jego postawę miały wcześniejsze rozmowy z gen. Mieczysławem Kulińskim oraz z przebywającym przy 31 pp francuskim doradcą, gen. Mourreau, którzy wskazywali na duże znaczenie operacyjne Wyszkowa. Mimo iż po pewnym czasie ponownie otrzymał kategoryczny rozkaz wstrzymania marszu, nie zrezygnował z powziętego zamiaru. W pościgu za nieprzyjacielem jego pułk oderwał się od macierzystej dywizji na odległość blisko 30 kilometrów.
Zadanie stojące przed 31 pp nie było łatwe. Do miasta można było dostać się w zasadzie tylko przez most kolejowy na Bugu. Most drogowy był bowiem częściowo zniszczony i przejść mogli po nim jedynie pojedynczy żołnierze z lekką bronią. Nad brzegiem rzeki przeciwnik ulokował liczne gniazda karabinów maszynowych. W samym mieście kwaterował sztab bolszewickiej 3 Armii Władimira Łazariewicza oraz pododdziały 57 pułku strzelców.
Kapitan Bołtuć i jego żołnierze, staczając po drodze kilka drobnych potyczek, dotarli do Wyszkowa 18 sierpnia wieczorem. Most kolejowy obłożono ogniem broni maszynowej, uniemożliwiając bolszewikom jego wysadzenie. Następnie kpt. Bołtuć przystąpił do organizowania natarcia. Na most kolejowy rzucił III batalion por. Stanisława Lewickiego, a na most drogowy – I batalion por. Wacława Budrewicza. Generał Mourreau osobiście udał się konno na tyły, skąd sprowadził jeszcze pluton 10 pap pod dowództwem por. Ciby. Ogniem dział zlikwidowano gniazda bolszewickich ckmów, po czym gwałtownym atakiem, który trwał niespełna 20 minut, polska piechota wdarła się do miasta.
Od godziny 21.00 do 24.00 trwały walki uliczne, w których udział wzięli także mieszkańcy miasta. Bolszewicy dwukrotnie próbowali odbić Wyszków, lecz ich kontrataki zostały odparte. Około północy walki zaczęły zamierać.
Bilans.
Podczas walk o Wyszków 31 pp wziął około 400 jeńców, a także zdobył jedno działo, 100 wozów taborowych, 200 koni i sztandar 57 ps. Straty własne wyniosły kilkunastu zabitych i rannych.
Zwycięstwo miało duże znaczenie operacyjne. Oddziałom bolszewickiej 3 Armii znajdującym się na obszarze między Bugiem a Narwią groziło okrążenie, w związku z czym musiały przystąpić do pośpiesznego odwrotu.
Zdobycie Wyszkowa odnotowano w komunikacie Naczelnego Dowództwa z 19 sierpnia 1920 roku:
Generał Mourreau w liście do dowódcy 1 Armii gen. Franciszka Latinika rekomendował udzielenie nagrody kpt. Bołtuciowi, podkreślając „inicjatywę i szybkość”, z którymi przeprowadził natarcie na Wyszków.

</doc>
<doc id="4884433" url="https://pl.wikipedia.org/wiki?curid=4884433" title="Jan Kuczborski (zm. 1697)">
Jan Kuczborski (zm. 1697)

Jan Kuczborski herbu Ogończyk (zm. w 1697 roku) – kasztelan rypiński w latach 1669–1696.
W 1674 roku był elektorem Jana III Sobieskiego z ziemi dobrzyńskiej.
Bibliografia.
 

</doc>
<doc id="4884436" url="https://pl.wikipedia.org/wiki?curid=4884436" title="Jakub Rokitnicki">
Jakub Rokitnicki



</doc>
<doc id="4884438" url="https://pl.wikipedia.org/wiki?curid=4884438" title="KDE Software Compilation">
KDE Software Compilation



</doc>
<doc id="4884443" url="https://pl.wikipedia.org/wiki?curid=4884443" title="Juriašova dolina">
Juriašova dolina

Juriášova dolina – dolina będąca orograficznie prawym odgałęzieniem Doliny Blatnickiej ("Blatnická dolina") w Wielkiej Fatrze na Słowacji. Wcina się między grzbiety szczytów Zadná Ostrá (1245 m) i Chládkove úplazy (1228 m). Opada w kierunku południowo-południowo-zachodnim i uchodzi do Doliny Blatnickiej na wysokości około 670 m, naprzeciwko ujścia Bukovej doliny.
Juriášova dolina wyżłobiona jest w skałach wapiennych. Jest sucha i całkowicie porośnięta lasem. Znajduje się w obrębie Parku Narodowego Małej Fatry i rezerwatu przyrody Tlstá.
Turystyka.
Doliną prowadzi żółty szlak odgałęziający się od zielonego szlaku prowadzącego dnem Doliny Blatnickiej. Umożliwia on zwiedzenie z tej doliny masywu Ostrej i Zadnej Ostrej, a także Tlstej, na Zadnej Ostrej i na przełęczy Sedlo Ostrej krzyżuje się z innymi szlakami turystycznymi.

</doc>
<doc id="4884445" url="https://pl.wikipedia.org/wiki?curid=4884445" title="Regional Internet Registry">
Regional Internet Registry

Regionalny Rejestr Internetowy ("Regional Internet Registry", "RIR") to organizacja zarządzająca przydzielaniem i rejestracją zasobów numerów internetowych w wydzielonych regionach świata. Zasoby numerów internetowych obejmują adresy IP i numery systemów autonomicznych (AS).
Regionalny system rejestrów internetowych ewoluował z czasem, ostatecznie dzieląc odpowiedzialność za zarządzanie na rejestr dla każdego z pięciu regionów świata. Regionalne rejestry internetowe współpracują w ramach nieformalnej organizacji NRO (ang. Number Resource Organization), której zadaniem jest koordynacja działań w sprawach o znaczeniu globalnym.
Pięć rejestrów regionalnych.
Afrykańskie centrum informacyjne sieci (AFRINIC) działa na terenie Afryki. Amerykański rejestr numerów internetowych (ARIN) obsługuje Antarktydę, Kanadę, części Karaibów i Stany Zjednoczone. Centrum informacyjne sieci Azji i Pacyfiku (APNIC) obsługuje Azję Wschodnią, Oceanię, Azję Południową i Azję Południowo-Wschodnią. Centrum informacyjne sieci Ameryki Łacińskiej i Karaibów (LACNIC) obsługuje większość Karaibów i całą Amerykę Łacińską. RIPE Network Coordination Centre (RIPE NCC) obsługuje Europę, Azję Środkową, Rosję i Azję Zachodnią.
Urząd przydzielania numerów w Internecie.
Regionalne rejestry internetowe wchodzą w skład globalnego rejestru numerów internetowych opisanego w standardzie IETF . Rolę nadrzędnej instytucji pełni IANA (Internet Assigned Numbers Authority), która deleguje zasoby internetowe do RIR, które z kolei przestrzegają swoich regionalnych zasad, aby przekazać zasoby swoim klientom, w tym dostawcom usług internetowych i organizacjom użytkowników końcowych. RIR współtworzą Organizację Zasobów Numerycznych (NRO) utworzoną jako organ reprezentujący ich wspólne interesy, podejmujący wspólne działania i koordynujący ich działania na całym świecie. NRO zawarł umowę z ICANN w sprawie ustanowienia Organizacji Wspierającej Adres (ASO) która podejmuje koordynację globalnych polityk adresowania IP w ramach ICANN.
Organizacja zasobów liczbowych.
Organizacja zasobów numerycznych (ang. Number Resource Organization NRO) to organizacja nieposiadająca osobowości prawnej zrzeszająca pięć RIR. Powstała 24 października 2003 r., kiedy cztery istniejące RIR zawarły protokół ustaleń (MoU) w celu podjęcia wspólnych działań, w tym wspólnych projektów technicznych i koordynacji polityki. Najmłodszy RIR, AFRINIC, dołączył w kwietniu 2005 roku.
Główne cele NRO to:
Lokalny rejestr internetowy.
Lokalny rejestr internetowy (LIR) to organizacja, której RIR przydzielił blok adresów IP i która przypisuje większość części tego bloku swoim klientom. Większość LIR to dostawcy usług internetowych, przedsiębiorstwa lub instytucje akademickie. Członkostwo w regionalnym rejestrze internetowym jest wymagane, aby stać się LIR.

</doc>
<doc id="4884450" url="https://pl.wikipedia.org/wiki?curid=4884450" title="Statek filozofów">
Statek filozofów

Statek filozofów (, w dosłownym przekładzie „parowiec filozoficzny”) – zbiorowa nazwa dwóch rejsów niemieckich statków „Oberbürgermeister Haken” i „Preußen” w 1922, wynajętych przez rząd sowiecki w celu deportacji (po uprzednim pozbawieniu obywatelstwa) z Rosji bolszewickiej grupy intelektualistów różnych dyscyplin, oskarżonych o wrogość do państwa sowieckiego i nieakceptowanie oficjalnej ideologii tego państwa. W tej grupie, wśród filozofów, znaleźli się Nikołaj Bierdiajew, Siergiej Bułgakow, Iwan Iljin, Iwan Łapszyn, Siemion Frank, Lew Karsawin i Nikołaj Łosski. Setki rosyjskich intelektualistów, uznanych za wrogów nowego reżimu, zostało deportowanych do Szczecina z inicjatywy Włodzimierza Lenina, który w ten sposób pozbył się z Rosji czołowych myślicieli, mogących stanowić intelektualną opozycję wobec bolszewików. Pozwolono im zabrać tylko płaszcz letni, zimowy, dwie pary spodni, pończochy i 20 dolarów. Ta deportacja dysydentów, dla której w literaturze przyjęła się nazwa „statek filozofów”, stała się ważnym etapem w powstaniu filozofii marksistowsko-leninowskiej jako oficjalnej ideologii powstałego w grudniu 1922 ZSRR. Taka masowa deportacja intelektualistów się nie powtórzyła i w późniejszym okresie władze ZSRR represjonowały intelektualistów w kraju „przez roztrzelanie lub obozy koncentracyjne”, np. uwięzienie w Gułagu.
Wielka Encyklopedia Rosyjska opisuje wydarzenie jako przedsięwzięcie w ramach rewolucji kulturalnej w ZSRR, uzasadnione m.in. w pracy Lenina „O znaczeniu wojującego materializmu” (). W tym artykule, opublikowanym w marcu 1922 roku w rosyjskim czasopiśmie „” (1922, № 3), Lenin na przykładzie Pitirima Sorokina wyciągał wniosek:
Po rozpadzie ZSRR zmienił się oficjalny stosunek do leninizmu. W 2003 r. na petersburskim nabrzeżu stanęła marmurowa tablica informująca, że z tego nabrzeża udali się w 1922 r. na wygnanie wybitni filozofowie i przedstawiciele kultury i nauki Rosji. 15 lutego 2015 roku na wystawie „Postęp i higiena” Andy Rottenberg w Narodowej Galerii Sztuki w Warszawie Wadim Zacharow przedstawił swą instalację „Restauracja Statek Filozofów” z 2014 roku, którą zapowiada opis – „Restauracja z historią, z tradycjami, o narodowym charakterze 1922–2014”.

</doc>
<doc id="4884451" url="https://pl.wikipedia.org/wiki?curid=4884451" title="Statki filozofów">
Statki filozofów



</doc>
<doc id="4884452" url="https://pl.wikipedia.org/wiki?curid=4884452" title="Parowiec filozoficzny">
Parowiec filozoficzny



</doc>
<doc id="4884454" url="https://pl.wikipedia.org/wiki?curid=4884454" title="President Hotel">
President Hotel



</doc>
<doc id="4884456" url="https://pl.wikipedia.org/wiki?curid=4884456" title="Zagrzebnica żółtoboka">
Zagrzebnica żółtoboka

Zagrzebnica żółtoboka – gatunek płaza bezogonowego z rodziny Limnodynastidae występujący w australijskim stanie Australia Zachodnia. Dorasta do 9 cm długości i cechuje się okrągłym ciałem o czekoladowej barwie, z miejscowymi żółtymi plamkami. Zasiedla cieki wodne płynące na glinie lub na granicie. Do rozrodu dochodzi jesienią, samce kopią nory wzdłuż brzegu cieku, do której następnie wchodzą samice, które składają do 500 jaj w pienistym gnieździe. Kijanki wymywane są z nory przez wodę dostarczoną przez zimowe opady deszczu, ich czas rozwoju wynosi 8-12 tygodni.
Wygląd.
Największy przedstawiciel rodzaju "Heleioporus" w Zachodniej Australii, osiąga długość prawie 9 cm. Ciało jest okrągłe, a oczy duże i wyłupiaste. Ciało przybiera barwę czekoladowobrązową, pokryte jest również żółtymi plamkami na bokach. Samce mają potężnie zbudowane kończyny przednie, ponadto rozwijają się u nich duże czarne kolce na palcach u dłoni podczas okresu godowego.
Zasięg występowania i siedliska.
Gatunek ten występuje w południowozachodnich obszarach Australii Zachodniej. Spotkać go można w paśmie górskim Darling Range. Zasiedla cieki wodne, które płyną na glinie lub na granicie. Zasięg występowania wynosi 17100 km2.
Rozmnażanie i rozwój.
Samce kopią nory wzdłuż brzegów tymczasowych cieków wodnych płynących zimą. Nory są stosunkowo krótkie w porównaniu do innych gatunków "Heleioporus""." Jesienią, samce nawołują z nor, w celu zwabienia samic. Samica wchodzi do nory, w której dochodzi do ampleksusu. Samica składa do 500 jaj w pienistym gnieźdznie w wilgotnej glebie na dnie nory. Zimą nora jest zalewana przez deszcze, co pozwala nowo wyklutym kijankom na wydostanie się z gniazda i dopłynięcie do zbiornika wodnego. Kijanki mają kolor od ciemnobrązowego do jasnoszarego, obecne są również jasne linie na obu bokach ciałach. Czas rozwoju wynosi 8-12 tygodni.

</doc>
<doc id="4884457" url="https://pl.wikipedia.org/wiki?curid=4884457" title="Hala widowiskowo-sportowa WOSiR Wyszków">
Hala widowiskowo-sportowa WOSiR Wyszków

Hala widowiskowo - sportowa WOSiR – hala widowiskowo-sportowa w Wyszkowie w województwie mazowieckim, w dzielnicy Polonez. Mieści się przy ulicy Geodetów 45. Hala należy do kompleksu sportowo-rekreacyjnego Wyszkowskiego Ośrodka Sportu i Rekreacji. Przylega do niej Szkoła Podstawowa nr 5 im. Żołnierzy Armii Krajowej. Obok szkoły znajduje się również pływalnia miejska. Jest stałą areną domowych zmagań męskiego klubu siatkarskiego KS Camper Wyszków. Odbywają się tu również koncerty, występy kabaretowe, gale bokserskie i inne wydarzenia (m.in. zloty młodzieżowe Wychowanie i Profilaktyka, wcześniej zloty programu Profilaktyka a Ty, w 2017 r. hala gościła 32. Światowe Dni Młodzieży Diecezji Łomżyńskiej).

</doc>
<doc id="4884458" url="https://pl.wikipedia.org/wiki?curid=4884458" title="Maciej Kaczmarek">
Maciej Kaczmarek

Maciej Kaczmarek (ur. 5 grudnia 1964 w Poznaniu) – polski archeolog, profesor nauk humanistycznych. Specjalizuje się w archeologii pradziejowej, epoce brązu oraz wczesnej epoce żelaza. Profesor na Wydziale Archeologii Uniwersytetu im. Adama Mickiewicza w Poznaniu. W latach 2015–2019 kierownik Zakładu Epok Kamienia i Brązu w Instytucie Archeologii UAM.
Stopień doktorski uzyskał w 1999 na podstawie pracy pt. "Rozwój zachodniowielkopolskich społeczności kultury łużyckiej w epoce brązu" (promotorem był prof. Jerzy Fogel). Habilitował się w 2012 na podstawie oceny dorobku naukowego i rozprawy pt. "Epoka brązu na Nizinie Wielkopolsko-Kujawskiej w świetle interregionalnych kontaktów wymiennych". 22 kwietnia 2021 roku decyzją prezydenta RP otrzymał tytuł naukowy profesora.

</doc>
<doc id="4884459" url="https://pl.wikipedia.org/wiki?curid=4884459" title="Sedlo Ostrej">
Sedlo Ostrej

Sedlo Ostrej (1200 m) – przełęcz między szczytami Ostrá (1247 m) i Zadná Ostrá (1245 m) w zachodniej części Wielkiej Fatry na Słowacji. Jest to rozległe siodło, ale położone na dość ostrej grani. Południowe stoki przełęczy są w górnej części trawiaste, niżej porośnięte lasem i stromo opadają do Doliny Blatnickiej (" Blatnická dolina"). Stoki północne są całkowicie porośnięte lasem i dość stromo opadają do doliny Konský dol. 
Turystyka.
Przełęcz jest dobrym punktem widokowym na Dolinę Blatnicką i wznoszące się nad nią szczyty. Przechodzi przez nią żółty szlak turystyczny. Z przełęczy odgałęzia się od niego również żółty, krótki szlak ślepo kończący się na szczycie Ostrej (powrót na przełęcz tym samym szlakiem).

</doc>
<doc id="4884464" url="https://pl.wikipedia.org/wiki?curid=4884464" title="Krótkogłowiec Kirka">
Krótkogłowiec Kirka

Krótkogłowiec Kirka ("Scolecomorphus kirkii") – gatunek płaza beznogiego z rodziny Scolecomorphidae występujący w Afryce Równikowej. Dorasta do 463 mm długości i cechuje się bardzo mobilnym okiem przyczepionym do czułka. Zasiedla lasy tropikalne oraz obszary rolne, w których kopie nory i żywi się bezkręgowcami. Gatunek najmniejszej troski (LC) w związku z szerokim zasięgiem występowania, dużą populacją, a także wysoką tolerancją na zmiany środowiskowe.
Wygląd.
Największy gatunek rodzaju "Scolecomorphus", dorosłe osobniki osiągają 215–463 mm długości. Grzbiet ma ubarwienie koloru lawendowoszarego, barwa ta rozciąga się na boki ciała, brzuch ma kolor kremowy lub cielisty. Czubek i boki głowy ciemne, obecny natomiast jasny obszar wzdłuż czułków. Oko "S. kirkii" znajduje się na czułku i razem z nim może być wysuwane poza czaszkę. Jest to tym samym kręgowiec z najbardziej mobilnym narządem wzroku.
Zasięg występowania, siedliska i zachowania.
Występuje we wschodniej Afryce Równikowej – w górach Malawi, Tanzanii i Mozambiku na wysokościach bezwzględnych powyżej 1000 m n.p.m. Odnotowywano również osobniki występujące na niższych wysokościach – do 500 m n.p.m. Zasięg występowania wynosi 232 358 km². Zasiedla głównie gleby i ściółki lasów tropikalnych, obszarów rolnych i plantacji owoców. Gatunek ten kopie nory, żywi się bezkręgowcami. "S. kirkii" jest żyworodny.
Status.
Gatunek najmniejszej troski (LC) w związku z dość szerokim zasięgiem występowania, potencjalnie dużą populacją oraz tolerancją na zmiany środowiskowe. Lokalnie mogą mu zagrażać wylesianie oraz rolnictwo intensywne. Sprzedawany jest również sporadycznie jako zwierzę domowe.

</doc>
<doc id="4884469" url="https://pl.wikipedia.org/wiki?curid=4884469" title="Izabela Janachowska">
Izabela Janachowska



</doc>
<doc id="4884473" url="https://pl.wikipedia.org/wiki?curid=4884473" title="Puchar Ministra Obrony Narodowej 2019">
Puchar Ministra Obrony Narodowej 2019

Puchar Ministra Obrony Narodowej 2019 – 57. edycja wyścigu kolarskiego o Puchar Ministra Obrony Narodowej, który odbył się 15 sierpnia 2019 na liczącej 174,5 kilometrów trasie ze wsi Gołasze-Puszcza do miasta Wysokie Mazowieckie; wyścig był częścią UCI Europe Tour 2019.

</doc>
<doc id="4884475" url="https://pl.wikipedia.org/wiki?curid=4884475" title="Boże, chroń Południe">
Boże, chroń Południe



</doc>
<doc id="4884481" url="https://pl.wikipedia.org/wiki?curid=4884481" title="Zapalenie trzustki u psów i kotów">
Zapalenie trzustki u psów i kotów

Zapalenie trzustki u psów i kotów – stan patologiczny trzustki o ciężkim przebiegu. Schorzenie u psów i kotów jest stosunkowo mało poznane, i kończy się wysoką śmiertelnością nawet przy intensywnym postępowaniu terapeutycznym.
Podział.
Podobnie jak w ludzkim zapaleniu trzustki, wyróżnia się zapalenie ostre (OZT) i przewlekłe (PZT). OZT charakteryzuje się występowaniem nacieku neutrofilowego, obrzęku narządu i martwicą (miąższu i okołotrzustkowej tkanki tłuszczowej). Zapaleniu przewlekłemu towarzyszy zwykle włóknienie, zanik komórek pęcherzykowych, i naciek zapalny. Podział ten nie zawsze jest łatwy do ustalenia. Nawracające, niezbyt nasilone przypadki ostrego zapalenia mogą być rozpoznawane jako przewlekłe zapalenie, a nasilające się objawy przewlekłego zapalenia mogą dawać wrażenie zapalenia ostrego.
Rozróżnienie między zapaleniem ostrym a przewlekłym nie zawsze ma istotne znaczenie w postępowaniu medycznym, jednak odgrywa kluczową rolę w przewidywaniu następstw choroby. O ile zapalenie ostre może skończyć się pełnym wyzdrowieniem, to zapalenie przewlekłe nierzadko postępuje, co może prowadzić do niewydolności zewnątrzwydalniczej lub wewnętrzwydalniczej (cukrzycy).
Występowanie.
Uważa się, że występowanie choroby jest niedoszacowane, z uwagi na trudności z przeżyciowym rozpoznaniem choroby (wysoka śmiertelność). Problemów nastręcza też nie zawsze oczywista klasyfikacja między ostrym a przewlekłym zapaleniem. Wobec braku łatwo dostępnych nieinwazyjnych metod diagnostycznych, jedynym sposobem jednoznacznego potwierdzenia rozpoznania jest badanie histopatologiczne wycinków narządu. 
Szacunkowe dane wskazują, że zapalenie trzustki może być powszechnym problemem u zwierząt towarzyszących. Badania post-mortem mówią o zachorowalności 34-52% u psów i aż 67% u kotów. U psów w zdecydowanej większości są to przypadki przewlekłe, jednak często z objawami zapalenia ostrego. Na chorobę zapadają psy i koty bez względu na wiek, płeć i rasę. U osobników dorosłych i starszych częściej odnotowuje się niewydolność zewnętrzwydzielniczą. W nielicznych badaniach chorobę częściej rozpoznaje się u takich ras jak: cavalier king charles spaniel, cocker spaniel, border collie, sznaucerów miniaturowych, i yorkshire terierów. Brak jest badań wskazujących na rasowe predyspozycje u kotów. 
Rzadkie rozpoznanie, szczególnie stanu przewlekłego, może wynikać z wieloogniskowego rozmieszczenia, i łagodnego nasilenia. Sprawia to, że do wykrycia może być niezbędne badanie wielu wycinków. W rzeczywistości jednoznaczne rozpoznanie bywa dokonywane zwykle w badaniu sekcyjnym.
Etiopatogeneza.
Etiopatogeneza zapalenia trzustki nie jest do końca poznana. Jest najpewniej złożeniem interakcji między czynnikami genetycznymi a środowiskowymi. Wydaje się, że zapalenie przewlekłe w części przypadków jest konsekwencją nawracającego zapalenia ostrego, albo postępowania zapalenia ostrego w kierunku zapalenia przewlekłego. Większość przypadków rozpoznawanych u psów i kotów ma charakter idiopatyczny. 
Brak jest solidnych badań epidemiologicznych określających warunki środowiskowe sprzyjające chorobie. Zwykle wskazuje się na niewłaściwe żywienie i czynniki chemiczne, w tym niektóre leki (azatiopryna, bromek potasu, fenobarbital, fosforoorganiki, asparaginaza, sulfonamidy, preparaty cynku). Do potencjalnych czynników ryzyka zalicza się otyłość, płeć męska, przebyty zabieg operacyjny (możliwe czasowe niedotlenienie i niedokrwienie narządu w czasie operacji lub zapaści sercowej), hiperlipidemia, zaburzenia endokrynologiczne, kamienie żółciowe, masywna hemoliza (np. w przebiegu babeszjozy). U kotów może mieć związek z toksoplazmozą.
Wpływ na szczelność i kondycję przewodu trzustkowego może mieć też cofanie się treści jelitowej spowodowanej silnymi wymiotami (wzrost ciśnienia w świetle dwunastnicy). 
U psów ras angielskich sugeruje się zapalenie trzustki powiązane z procesami immunologicznymi - obserwowano wtedy nacieki limocytów T dookoła wewnętrztrzustkowych przewodów wyprowadzających, oraz suche zapalenie rogówki, również o podłożu immunologicznym. 
U kotów zapalenie trzustki często (50-60%) współistnieje z zapaleniem wątroby i jelita lub (30-50% przypadków) z zapaleniem wątroby i przewodów żółciowych. Nie wiadomo jednak, które schorzenie jest tu przyczyną a które skutkiem.
Powiązania z cukrzycą są niejasne. Pojedynczy epizod ostrego zapalenia trzustki u psów w małym stopniu odpowiada na rozwój cukrzycy. Większy wpływ mogą mieć procesy zapalne o charakterze przewlekłym, gdy może dochodzić do uszkodzenia komórek bet wysp trzustkowych. Ciężkie przypadki ostrego zapalenia trzustki mogą być powiązane z cukrzycą. Niektóre badania wykazały, że u 3/8 psów i prawie 3/4 kotów wraz z OZT rozpoznawano również cukrzycę. W badaniach post-mortem kotów wykazano, że 51% osobników z cukrzycą miało również zapalenie trzustki. W takich przypadkach powiązanie przyczynowo-skutkowe też nie jest jasne - zapalenie może być bowiem konsekwencją hiperglikemii lub hiperlipidemii. Celowe więc wydają się badania diagnostyczne pod kątem zapalenia trzustki u pacjentów z cukrzycą, szczególnie nieustabilizowaną lub ostrą. 
Objawy kliniczne i rozpoznawanie.
Objawy różnią się w zależności od charakteru (ostry, przewlekły), nasilenia, i gatunku - u kotów często jest elementem "triadistis" (czyli wraz z zapaleniem wątroby i jelita.
Silne ostre zapalenie z dramatycznymi objawami klinicznymi, często kończące się śmiercią, są częstsze u psów. Objawami są wówczas: nasilone wymioty, „ostry brzuch” (silna bolesność jamy brzusznej), całkowity brak apetytu, odwodnienie, osłabienie. 
Przewlekłe zapalenie trzustki u psów i kotów ma zazwyczaj łagodniejszy przebieg, z całym wachlarzem objawów klinicznych. U psów są to najczęściej: brak apetytu, wymioty, osłabienie, zwiększone pragnienie i wielomocz (ok. 50% przypadków), biegunki (ok. 1/3 pacjentów; niekiedy z domieszką krwi), objawy neurologiczne (ok. 20%). U kotów objawy są mniej specyficzne i subtelniejsze, co dodatkowo utrudnia rozpoznanie. U większości pacjentów odnotowywano brak apetytu i osowiałość, u około 60% wymioty i spadek masy ciała. Rzadko biegunka. U kotów z "triadistis" objawy są zwykle cięższe i często dochodzą do nich: żółtaczka, bolesność jamy brzusznej (szczególnie przodobrzusza), ślinotok, upośledzoną krzepliwość krwi. 
W badaniu klinicznym u większości chorych pacjentów notuje się w różnym stopniu: odwodnienie, wychodzenie, bolesność jamy brzusznej, czasem gorączkę lub hipotermię. 
U części pacjentów brak jest jakichkolwiek objawów i odchyleń w badaniu klinicznym, mimo toczącego się procesu zapalnego.
Obraz krwi.
Badanie krwi przy OZT wykazuje najczęściej leukocytozę z przesunięciem obrazu w lewo. Rzadko małopłytkowość. Utrzymujące się wymioty mogą powodować hipokaliemię i hipochloremię. Odwodnienie i niedokrwienie nerek mogą powodować azotemię. W około połowie ciężkich przypadków stwierdzano również hipoalbuminemię hipoproteinemię. U kotów z "triadistis" niemal zawsze dochodzi do zwiększenia stężeń bilirubiny, transminaz, ALP i GGT. 
Jeśli zapaleniu towarzyszy niewydolność wewnętrzwydzielnicza trzustki, może pojawić się hiperglikemia.
W przeszłości występowanie zapalenia oceniano na podstawie poziomu lipazy i amylazy we krwi, jednak test ten jest mało czuły i mało swoisty. Testem z wyboru jest więc badanie poziomu specyficznej lipazy trzustkowej: zwykle PLI ("pancreatic lipase immunoreactivity"), i specyficzne gatunkowo, o wyższej czułości cPL ("canine PL") i fPL ("feline PL"). Testy te pozwalają na ocenę poziomu lipazy w surowicy, która to lipaza wzrasta w przypadku uszkodzenia lub zapalenia trzustki. 
W przypadku przewlekłego zapalenia powyższe zmiany w obrazie krwi mogą być słabiej widoczne lub w ogóle nie występować.
Ocena ultrasonograficzna.
Trzustka jest narządem trudnym do diagnostyki ultrasonografią. Mimo zmian chorobowych obraz trzustki w USG może być nadal prawidłowy, szczególnie u kotów. Trzustka bez zmian patologicznych ma krawędzie słabo zarysowane, miąższ jest izoechogeniczny w stosunku do tkanki otaczającej. Przy ostrych zmianach narząd się powiększa, miąższ staje się bardziej hipoechogeniczny, a otaczająca tkanka tłuszczowa hiperechogeniczna.
Objawami mogącymi współistnieć z zapaleniem trzustki są zmiany w ścianie dwunastnicy, poszerzenie dróg żółciowych i przewodu trzustkowego, obecność wolnego płynu w jamie brzusznej.
Metodami USG trudno jest scharakteryzować rodzaj zapalenia. Mimo niedoskonałości, badanie USG jest jednak metodą bardziej czułą niż tomografia, szczególnie u kotów.
Badanie histopatologiczne.
Głównym testem potwierdzającym schorzenie i jego rodzaj jest badanie histopatologiczne wycinków narządu. Stanowi ono jednak poważne wyzwanie, z uwagi na inwazyjność procedury i możliwe powikłania. Nie zawsze jest metodą preferowaną a nawet uzasadnioną, gdyż ryzyko może przewyższać korzyści z rozpoznania. Sam zabieg chirurgiczny może przyczynić się do zaburzeń przepływu krwi i niedokrwienia trzustki, pogłębiając jej uszkodzenie. Sam fakt, że pacjenci z zapaleniem trzustki, szczególnie ostrym, są w poważnym stanie ogólnym, sprawia, że nie są dobrymi kandydatami do zabiegu w znieczuleniu ogólnym. 
Co więcej badanie histopatologiczne służy do potwierdzenia choroby - nie może jej jednak wykluczyć. Brak zmian w pobranych wycinkach nie jest potwierdzeniem braku zapalenia trzustki. Problemem jest również to, że zmiany mogą być rozmieszczone nierównomiernie, co wymaga pobrania wielu wycinków. Niejednokrotnie zmiany mikroskopowe mogą być słabo wyrażone i trudne w interpretacji. 
Niektóre analizy histologiczne próbek sekcyjnych pokazują, że mikroskopowe cechy zapalenia trzustki stwierdza się u blisko 2/3 psów i kotów, niezależnie od przyczyny zgonu. Stwierdzano je nawet u blisko połowy kotów, które nie wykazywały żadnych objawów klinicznych choroby. 
Bazując na kryteriach oceny histopatologicznej stosowanej u ludzi, u psów i kotów proponuje się 4-stopniową ocenę ośmiu parametrów:
Badanie cytologiczne.
Jest pomocne w diagnostyce choroby. Według niektórych autorów biopsja cienkoigłową charakteryzuje się niską inwazyjnością, ale brak jest badań oceniających jej czułość i specyficzność. Wiarygodny materiał do badań musi zostać pobrany z miejsc chorobowo zmienionych. Na zapalenie w badaniu cytologicznym wskazuje obecność w aspiratach komórek części egzogennej i komórek nacieku zapalnego. Przy zapaleniu ostrym można oczekiwać bogatego materiału, z uszkodzonymi komórkami pęcherzykowatymi, obfitym kruszywem komórkowym, oraz cechami krwotoku. Z przewlekłą formą może wskazywać preparat skąpokomórkowy z limfocytami.
Obraz makroskopowy.
Ocena makroskopowa OZT pokazuje obrzęk, przekrwienie, obecność drobnych lub większych obszarów wylewu krwi. Może towarzyszyć temu miejscowe zapalenie otrzewnej (zmętnienie, zaczerwienienie, włókna i zlepy między trzustką a otrzewną). 
W PZT zmiany nie są silnie wyrażone. Raczej brak obrzęku i przekrwień. Rozpoznaje się za to obszary zwłóknienia (jaśniejsze i twardsze). Niekiedy zrosty z jelitem. 
W zależności od fazy zapalenia narząd może być powiększony, ale zwykle ulega zmniejszeniu. Przybierając czasem formę poskręcanego, włóknistego tworu. W części przypadków stwierdza się torbiele zastoinowe.
Leczenie i rokowanie.
U psów leczenie ostrego zapalenia trzustki (forma najpowszechniejsza) obejmuje intensywną płynoterapię - w celu uzupełnienia ubytków płynów i wyrównania hipokalemii. W stanie wstrząsu hiperwolemicznego lub przy wyraźnym obniżeniu poziomu białka całkowitego, wskazane jest stosowanie koloidów (pozwala to zmniejszyć ryzyko niedokrwienia trzustki i nerek). Osocze wskazane jest dla zwierząt z rozwijającym się zespołem krzepnięcia wewnętrznnaczyniowego.
Kluczową częścią leczenia jest postępowanie przeciwwymiotne (metoklopramid, maropitant, ondansetron). 
Postępowanie przeciwbólowe obejmuje podawanie leków opioidowych (butorfanol, fentanyl). 
Ważne jest też szybkie wprowadzenie karmienia, najlepiej dojelitowego, karmą lekkostrawną z obniżoną zawartością tłuszczu. Głodówka zwierzęcia trwająca dłużej niż 2-3 doby zmniejsza wyraźnie odporność oraz większa ryzyko przenikania bakterii z przewodu pokarmowego do krwi, co stwarza ryzyko posocznicy. 
Antybiotykoterapia jest kontrowersyjna. Zapalenie trzustki, nawet ropiejące, jest prawie zawsze jałowe. Jednak wspomniane ryzyko posocznicy powoduje, że większość klinicystów stosuje antybiotyki szerokiego spektrum w początkowym stadium leczenia.
Podawanie glikokortykosteroidów u pacjentów z OZT jest przeciwwskazane. 
Rokowanie u pacjentów z niewielkim lub średnim nasileniem OZT jest dobre. Nasilone zapalenie może prowadzić do groźnych powikłań - martwicy lub ropni.
U kotów częściej występuje przewlekłe zapalenie. Jego leczenie również obejmuje płynoterapię, zwłaszcza w fazach zaostrzenia. Koty z PZT rzadko manifestują ból jamy brzusznej, ale często mają obniżony apetyt. Stosuje się wówczas przeciwbólowo buprenorfinę lub butorfanol. W razie wymiotów stosuje się leki jak przy OZT. Również dąży się do szybkiego wdrożenia karmienia doustnego, doprzełykowego lub dojelitowego (jeśli stan pacjenta pozwala na znieczulenie ogólne). Dieta kotów z PZT musi być lekkostrawna, ale nie niskotłuszczowa. U pacjentów z "triadistits" wskazana jest dieta hipoalergiczna oparta o białko hydrolizowane. 
U kotów z PZT stosuje się glikokortykosteroidy. Leczenie powinno się monitorować oznaczając lipazę trzustkową. 
Rokowanie u kotów z przewlekłym, nawracającym PZT o łagodnym lub średnim nasileniu, jest zwykle dobre. Jednak trzeba pamiętać, że może rozwinąć się u nich niewydolność trzustki. U pacjentów z ostrym, ciężkim zapaleniem, rokowanie jest gorsze, ze względu na potencjalne powikłania. 
U wielu kotów konieczna jest suplementacja kobalaminy (witamina B12), gdyż trzustka jest jedynym miejscem produkcji czynnika wiążącego u tego gatunku.

</doc>
<doc id="4884486" url="https://pl.wikipedia.org/wiki?curid=4884486" title="Claudio Lurati">
Claudio Lurati

Claudio Lurati MCCJ (ur. 21 lutego 1962 w Como) – włoski duchowny rzymskokatolicki, kombonianin, wikariusz apostolski Aleksandrii od 2020.
Życiorys.
Urodził się 21 lutego 1962 w Como w regionie Lombardi, gdzie ukończył szkołę średnią. Następnie wstąpił do Zgromadzenia Misjonarzy Serca Jezusowego Komboni, gdzie podjął studia filozoficzne i teologiczne, a w 1985 złożył śluby czasowe. Uzyskał maturę na Uniwersytecie Urbaniana w Nairobi (Kenia) i 27 marca 1989 złożył śluby wieczyste. Święcenia prezbiteratu otrzymał 23 września 1989 w Lipomo.
Ukończył szkolenie na kursie zarządzania majątkiem zorganizowanym przez organizację międzyzborową CNEC. 
Po święceniach przez pierwsze lata poświęcił się pracy misyjnej. W 1995 został wysłany do (dzisiejszego) Sudanu Południowego, a stamtąd do Egiptu – gdzie jako misjonarz pełnił posługę duszpasterską, aż do powołania na stanowisko Wiceprezesa Delegatury Misjonarzy Komboni w 1999. Następnie w latach 2002–2007 został przełożonym, a w latach 2007–2020 pełnił funkcję ekonoma generalnego Zgromadzenia.
6 sierpnia 2020 papież Franciszek prekonizował go wikariuszem apostolskim Aleksandrii. 30 października 2020 otrzymał święcenia biskupie w bazylice konkatedralnej Najświętszej Marii Panny z Helipolis w Kairze. Głównym konsekratorem był kardynał Leonardo Sandri, prefekt Kongregacji ds. Kościołów Wschodnich, zaś współkonsekratorami arcybiskup Pierbattista Pizzaballa, łaciński patriarcha Jerozolimy, i arcybiskup Nicolas Thévenin, nuncjusz apostolski w Egipcie. Jako zawołanie biskupie przyjął słowa „"Quærite primum regnum Dei"” ("Szukajcie najpierw królestwa Bożego").

</doc>
<doc id="4884487" url="https://pl.wikipedia.org/wiki?curid=4884487" title="Morituri (film 1948)">
Morituri (film 1948)

Morituri – niemiecki film dramatyczny w reżyserii Eugena Yorka, zrealizowany w 1948 w okupowanych Niemczech. 
Akcja filmu rozgrywa się w końcowej fazie drugiej wojny światowej, a jego tytuł pochodzi od łacińskiego wyrażenia: „Ave Caesar morituri te salutant” („Witaj Cezarze, idący na śmierć cię pozdrawiają”).
Zarys fabuły.
Polski lekarz pomaga w ucieczce grupie więźniów niemieckiego obozu koncentracyjnego. Zbiegowie różnych narodowości ukrywają się w lesie, oczekując nadejścia Armii Radzieckiej.

</doc>
<doc id="4884488" url="https://pl.wikipedia.org/wiki?curid=4884488" title="Myślówka">
Myślówka

Myślówka (, "Myslouka"; , "Myslowka") – dawny chutor na Białorusi, w obwodzie witebskim, w rejonie brasławskim, w sielsowiecie Słobódka.
Historia.
W czasach zaborów w granicach Imperium Rosyjskiego.
W latach 1921–1945 zaścianek a następnie osada leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 15 osób, wszystkie były wyznania rzymskokatolickiego. Jednocześnie 8 mieszkańców zadeklarowało polską przynależność narodową a 7 białoruską. Były tu 3 budynki mieszkalne. W 1931 w 2 domach zamieszkiwało 6 osób.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4884489" url="https://pl.wikipedia.org/wiki?curid=4884489" title="Morituri">
Morituri



</doc>
<doc id="4884490" url="https://pl.wikipedia.org/wiki?curid=4884490" title="Niebezpiecznik">
Niebezpiecznik



</doc>
<doc id="4884492" url="https://pl.wikipedia.org/wiki?curid=4884492" title="Rejon chersoński">
Rejon chersoński

Rejon chersoński – jednostka administracyjna Ukrainy, w składzie obwodu chersońskiego. Powierzchnia: 3649,9 km2. Rejon utworzony 19 lipca 2020 r.
Ludność.
Zaludnienie: 464,4 tys. mieszkańców. Na terenie rejonu znajdują się 10 hromad.

</doc>
<doc id="4884493" url="https://pl.wikipedia.org/wiki?curid=4884493" title="Antoni Tarnawski">
Antoni Tarnawski



</doc>
<doc id="4884494" url="https://pl.wikipedia.org/wiki?curid=4884494" title="Morituri (film)">
Morituri (film)



</doc>
<doc id="4884498" url="https://pl.wikipedia.org/wiki?curid=4884498" title="Waldstadion Homburg">
Waldstadion Homburg

Waldstadion Homburg – wielofunkcyjny stadion w Homburgu, w Niemczech. Został otwarty w dniach 14–15 sierpnia 1937 roku. Może pomieścić 16 488 widzów. Swoje spotkania rozgrywają na nim piłkarze klubu FC 08 Homburg.
Stadion został zainaugurowany w dniach 14–15 sierpnia 1937 roku. W późniejszych latach kilkukrotnie był modernizowany, m.in. w 1990 roku został wzbogacony o sztuczne oświetlenie. Pierwotnie obiekt nosił nazwę Hauptkampfbahn, w 1974 roku został przemianowany na Waldstadion. Gospodarzem stadionu jest klub piłkarski FC 08 Homburg, który w sezonach 1986/1987, 1987/1988 oraz 1989/1990 występował w Bundeslidze (wówczas Homburg był najmniejszym miastem w historii, mającym swoją drużynę w Bundeslidze). Na stadionie grywały reprezentacje młodzieżowe Niemiec, raz odbył się na nim również towarzyski mecz reprezentacji kobiecych (1 marca 2006 roku: Niemcy – Chiny 0:1).

</doc>
<doc id="4884499" url="https://pl.wikipedia.org/wiki?curid=4884499" title="Jurij Sidorow">
Jurij Sidorow

Jurij Sidorow (ros. Юрий Сидоров, ur. w Moskwie) – radziecki kierowca wyścigowy.
Biografia.
Był zgłoszony do Grand Prix Czechosłowacji 1949 według przepisów Formuły 1. W zawodach tych miał wziąć udział Tatrą 602, jednak w wyścigu się nie pojawił. Następnie uczestniczył w krajowych zawodach. Na przełomie lat 50. i 60. rywalizował samochodem własnej konstrukcji (ASK) z silnikiem GAZ-12. W 1959 roku wygrał tym pojazdem wyścig na torze Ojaküla-Vanamõisa-Põvvatu oraz zajął drugie miejsce w mistrzostwach stowarzyszenia Trud, a rok później był piąty w wyścigu mistrzostw ZSRR na torze Niewskoje kolco. W 1961 roku był trzeci w zawodach mistrzostw ZSRR na torze Niemanskoje kolco. W roku 1962 rywalizował Estonią 3 w ramach Sowieckiej Formuły 3. Zajął wówczas trzecie miejsce w mistrzostwach Moskwy i pierwsze w pierwszym etapie mistrzostw Leningradu. W mistrzostwach ZSRR zajął natomiast drugie miejsce w eliminacji na torze Pirita-Kose-Kloostrimetsa, dzięki czemu zajął piąte miejsce w klasyfikacji końcowej sezonu. W sezonie 1963 ponownie ścigał się samochodem turystycznym, którym był GAZ-21, zajmując nim drugie miejsce w mistrzostwach Moskwy. W 1967 roku rywalizował Melkusem 63. Ukończył tym samochodem mistrzostwa Spartaka na piątym miejscu.

</doc>
<doc id="4884500" url="https://pl.wikipedia.org/wiki?curid=4884500" title="Refluks żołądkowy">
Refluks żołądkowy



</doc>
<doc id="4884504" url="https://pl.wikipedia.org/wiki?curid=4884504" title="Józef Drzewicki">
Józef Drzewicki



</doc>
<doc id="4884506" url="https://pl.wikipedia.org/wiki?curid=4884506" title="Abraham Szalom Frydberg">
Abraham Szalom Frydberg



</doc>
<doc id="4884507" url="https://pl.wikipedia.org/wiki?curid=4884507" title="Geosiris">
Geosiris

Geosiris – rodzaj roślin bezzieleniowych należący do rodziny kosaćcowatych ("Iridaceae"), obejmujący 3 gatunki występujące endemicznie na Komorach, na Madagaskarze i w Queensland w Australii.
Zasięg geograficzny.
"Geosiris aphylla" odkryty w 1881 r. i opisany po raz pierwszy w 1894 r. jest endemitem Madagaskaru. Zasięg występowania odkrytego w 1989 r. i opisanego w 2010 r. gatunku "Geosiris albiflora" ograniczony jest do góry Choungui na południu wyspy Majotta wchodzącej w skład archipelagu Komorów na Oceanie Indyjskim. W 2017 r. odkryto trzeci gatunek z tego rodzaju, "Geosiris australiensis", który występuje w Parku Narodowym Daintree w północno-wschodniej części stanu Queensland w Australii.
Systematyka.
Rodzaj z monotypowej podrodziny "Geosiridoideae" z rodziny kosaćcowatych ("Iridaceae").
Zagrożenie i ochrona.
"G. albiflora" został uznany za gatunek narażony na wyginięcie i został ujęty na Czerwonej liście gatunków zagrożonych we Francji – w części dotyczącej flory naczyniowej Majotty.

</doc>
<doc id="4884509" url="https://pl.wikipedia.org/wiki?curid=4884509" title="Jakub Elzenberg">
Jakub Elzenberg



</doc>
<doc id="4884515" url="https://pl.wikipedia.org/wiki?curid=4884515" title="Matatiahu Szoham">
Matatiahu Szoham



</doc>
<doc id="4884517" url="https://pl.wikipedia.org/wiki?curid=4884517" title="Wieża Klesza">
Wieża Klesza



</doc>
<doc id="4884518" url="https://pl.wikipedia.org/wiki?curid=4884518" title="Cap Gris-Nez">
Cap Gris-Nez

Cap Gris-Nez ("Griz-Nez" to pol. „szary nos”, ) – przylądek nad kanałem La Manche położony na wybrzeżu Côte d'Opale, we francuskim departamencie Pas-de-Calais, w północnej Francji. 
Położenie.
Leży między Wissant a Audresselles w gminie Audinghen. Wraz z Cap Blanc-Nez, położonym 10 km dalej na północ, tworzy "Grand Site des Deux Caps". Klifowy przylądek znajduje się 50 metrów nad poziomem morza. Cap Gris-Nez znajduje się 16 km na południowy zachód od Cap Blanc-Nez. 
Jest jednym z bardziej atrakcyjnych miejsc na północnym wybrzeżu - przyciąga wielu turystów ze względu na swoje szczególne walory krajobrazowe. Jest to rozległy obszar z widokiem na Morze Północne, z klifami opadającymi do morza, czasem widoczne są też klify Dover. Klify przylądka to najkrótsza droga w linii prostej z Francji do Anglii - 34 km do klifu w Dover.
"Gris-nez" dosłownie oznacza „szary nos” i pochodzi z potocznego niderlandzkiego w którym znaczy "szara peleryna". Oficjalnie nazwa niderlandzka to "Swartenesse" („czarna peleryna”), dla odróżnienia od "Blankenesse" („białej peleryny”) czyli Cap Blanc-Nez na północnym wschodzie. 
Przyroda.
Skały klifowe Cap Gris-Nez składają się z piaskowca, gliny i kredy - przeważnie przybierają odcienie szarości. Jest to też miejsce występowania szeregu skamieniałości z okresu jurajskiego.
Oba przylądki ("Szary" i "Biały") znajdują się w rezerwacie przyrody "Grand Site des Deux Caps". Jest to miejsce gniazdowania wielu gatunków ptaków wędrownych.
Historia.
W początkach XVI wieku na szczycie klifu Henryk VIII zbudował angielską fortecę obronną. Pierwotnie fort składał się z czterech ufortyfikowanych ścian na planie kwadratu o długości około stu metrów, na każdym rogu znajdował się bastion, a fort otaczał rów. Obecnie forteca jest w stanie ruiny, zachowały się w części murowane ściany. 
W XIX wieku Napoleon Bonaparte zatrzymał się na przylądku 1 lipca 1803 r. i zaplanował ustawienie telegrafu optycznego nad kanałem. Pierwsze urządzenie sygnalizacyjne zostało zainstalowane na przylądku w 1805 roku. 18 lipca 1805 roku u wybrzeży Cap Gris Nez miała miejsce bitwa morska floty brytyjskiej z holenderską. Napoleon umieścił na wysokim klifie baterię dział, z której ostrzelał brytyjskie okręty. W XX wieku w okresie II wojny światowej w obronie sygnalizatora świetlnego poległ wraz z żołnierzami komendant Gabriel Ducuing (25 maja 1940). Niemcy w ruinach zamku zbudowali umocnienia z bunkrem jako część umocnień Wału Atlantyckiego. 
Latarnia morska.
Po wojnie w 1958 roku zbudowano betonową latarnię morską o 31 metrów wysokości. Zastąpiła ona wcześniejszą konstrukcję zniszczoną w 1944 roku. W bezpośrednim sąsiedztwie latarni u podnóża klifu znajduje się Regionalne Centrum Operacyjne Nadzoru i Ratownictwa (CROSS). CROSS Gris-Nez jest organem marynarki narodowej odpowiedzialnym za nadzór i koordynację działań ratowniczych na morzu na obszarze rozciągającym się od Cap Hawru do granicy z Belgią.

</doc>
<doc id="4884519" url="https://pl.wikipedia.org/wiki?curid=4884519" title="Wieża Młyna Kieratowego">
Wieża Młyna Kieratowego



</doc>
<doc id="4884520" url="https://pl.wikipedia.org/wiki?curid=4884520" title="Mattitjahu Szocham">
Mattitjahu Szocham



</doc>
<doc id="4884524" url="https://pl.wikipedia.org/wiki?curid=4884524" title="Janek Szwarcfus">
Janek Szwarcfus



</doc>
<doc id="4884532" url="https://pl.wikipedia.org/wiki?curid=4884532" title="Brodnica (przystanek kolejowy)">
Brodnica (przystanek kolejowy)

Brodnica (, ) – przystanek kolejowy w miejscowości Brodnica, w rejonie janowskim, w obwodzie brzeskim, na Białorusi. Leży na linii Homel - Łuniniec - Żabinka.
Przystanek otworzono 3 września 2019.

</doc>
<doc id="4884533" url="https://pl.wikipedia.org/wiki?curid=4884533" title="Pierre-Auguste-Antoine-Marie Guichet">
Pierre-Auguste-Antoine-Marie Guichet



</doc>
<doc id="4884534" url="https://pl.wikipedia.org/wiki?curid=4884534" title="Ziemowit Ratajski">
Ziemowit Ratajski

Ziemowit Ratajski (ur. 28 października 1908 w Raciborzu, zm. 16 marca 1985 w Endicott) – polski inżynier i konstruktor, syn Cyryla Ratajskiego i Stanisławy Ratajskiej (z domu May).
Życiorys.
Urodzony w Raciborzu pod zaborem pruskim. Władze niemieckie nie chciały zaakceptować imienia Ziemowit, dlatego sprawa skończyła się w sądzie. Jego ojciec, adwokat i przyszły prezydent Poznania, bez trudu wygrał proces.
W 1911 roku przeprowadził się z rodzicami do Poznania. W latach 1927–1935 studiował na Wydziale Elektrycznym Politechniki Gdańskiej, był członkiem Korporacji Akademickiej „Helania”. Po studiach zaczął pracować w Instytucie Lotnictwa w Warszawie. W czasie wojny ewakuowany do Anglii, po wojnie przeprowadził się do Stanów Zjednoczonych, gdzie został dyrektorem oddziału koncernu IBM.
Po śmierci spoczął w grobowcu rodzinnym na Cmentarzu Zasłużonych Wielkopolan.
Rodzina.
Żonaty z Haliną z domu Podlewską (1912–1991). Miał córkę Magdę.

</doc>
<doc id="4884535" url="https://pl.wikipedia.org/wiki?curid=4884535" title="Octave-Marie Terrienne">
Octave-Marie Terrienne



</doc>
<doc id="4884536" url="https://pl.wikipedia.org/wiki?curid=4884536" title="Juchnowicze (stacja kolejowa)">
Juchnowicze (stacja kolejowa)

Juchnowicze (; ) – stacja kolejowa w pobliżu miejscowości Juchnowicze, w rejonie janowskim, w obwodzie brzeskim, na Białorusi. Leży na linii Homel - Łuniniec - Żabinka.
Stacja istniała przed II wojną światową. Nosiła wówczas tę samą nazwę.

</doc>
<doc id="4884538" url="https://pl.wikipedia.org/wiki?curid=4884538" title="Zeszyty filozoficzne">
Zeszyty filozoficzne

Zeszyty filozoficzne () – pośmiertnie wydany zbiór notatek Włodzimierza Lenina, datowany na lata 1914-1916 i zawierający konspekty dzieł filozoficznych Arystotelesa, Hegla, Karola Marksa i in. Własne refleksje Lenina napisane są w zeszytach niekiedy oddzielnie, a niekiedy włączone są w tekst konspektów. Po raz pierwszy te rękopisy Lenina zostały opublikowane w Związku Radzieckim w latach 1929-1930 i miały wartość jako podstawa badań filozoficznych, opartych na zasadach materializmu i dialektyki. "Zeszyty filozoficzne" są kontynuacją i rozwinięciem podstawowych tez zawartych w książce "Materializm a empiriokrytycyzm". O ile jednak w tej ostatniej pracy Lenin kładzie nacisk na fundamentalne problemy materializmu dialektycznego, to w „Zeszytach filozoficznych” daje on znakomite wzory opracowania praw i kategorii dialektyki materialistycznej.

</doc>
<doc id="4884539" url="https://pl.wikipedia.org/wiki?curid=4884539" title="Poniatycze (przystanek kolejowy)">
Poniatycze (przystanek kolejowy)

Poniatycze (; ) – przystanek kolejowy w pobliżu miejscowości Poniatycze, w rejonie pińskim, w obwodzie brzeskim, na Białorusi. Leży na linii Homel - Łuniniec - Żabinka.

</doc>
<doc id="4884541" url="https://pl.wikipedia.org/wiki?curid=4884541" title="Mołotkowicze (przystanek kolejowy)">
Mołotkowicze (przystanek kolejowy)

Mołotkowicze (; ) – przystanek kolejowy w miejscowości Mołotkowicze, w rejonie pińskim, w obwodzie brzeskim, na Białorusi. Leży na linii Homel - Łuniniec - Żabinka.
Przystanek istniał przed II wojną światową.

</doc>
<doc id="4884544" url="https://pl.wikipedia.org/wiki?curid=4884544" title="Igrzyska Azjatyckie 2022">
Igrzyska Azjatyckie 2022

XIX Igrzyska Azjatyckie – zawody sportowe państw azjatyckich, które odbędą się w dniach 10–25 września 2022 w Hangzhou w Chińskiej Republice Ludowej. Swój udział zgłosiło 45 reprezentacji.

</doc>
<doc id="4884547" url="https://pl.wikipedia.org/wiki?curid=4884547" title="Staw Południowy">
Staw Południowy

Staw Południowy lub Świrlik – staw w Warszawie na terenie Ogrodu w Wilanowie.
Położenie i charakterystyka.
Staw leży po lewej stronie Wisły, w stołecznej dzielnicy Wilanów, na obszarze MSI Wilanów Królewski, na terenie Ogrodu w Wilanowie, na południe od Pałacu w Wilanowie. Położony jest na obszarze bezpośredniej zlewni Jeziora Wilanowskiego, w jego bliskim sąsiedztwie, po lewej stronie od ujścia Potoku Służewieckiego.
Zgodnie z ustaleniami w ramach „Programu Ochrony Środowiska dla m. st. Warszawy na lata 2009–2012 z uwzględnieniem perspektywy do 2016 r.” staw położony jest na terasie zalewowej, a jego powierzchnia wynosi 0,5695 ha. Według numerycznego modelu terenu udostępnionego przez Geoportal lustro wody znajduje się na wysokości 83,5 m n.p.m. Długość akwenu wynosi 100 m, a jego maksymalna szerokość to 80 m. Ma kształt zbliżony do owalnego.
Zasilany jest wodami Potoku Służewieckiego od południa z ujęcia bocznego położonego tuż przed znajdującą się tu kaskadą, a odpływ odbywa się przez upust na wschodzie do Jeziora Wilanowskiego.
Nad jego brzegami znajdują się obelisk z urną i sarkofag ku czci Stanisława Kostki Potockiego.
Historia.
Staw jest częścią tzw. Parku Południowego na terenie ogrodów Pałacu Wilanowskiego, który obecnie ma charakter angielsko-chiński. W czasach kiedy właścicielem pałacu był Jan III Sobieski, staw pełnił funkcje gospodarcze – hodowano w nim ryby. Był częścią terenu folwarku. Historia Parku Południowego sięga co najmniej pierwszej połowy XVIII wieku. W latach 70. XVIII wieku na zlecenie Izabeli Lubomirskiej architekt Szymon Bogumił Zug przearanżował istniejący ogród na park w stylu angielskim z roślinnością naturalną (łęg wierzbowo-topolowy) i układem dróg okalających zbiornik wodny. Kolejne zmiany otoczenia akwenu miały miejsce w XIX wieku z inicjatywy Stanisława Kostki Potockiego. Wtedy też powiększono teren Parku Południowego m.in. o Górę Bachusa i wprowadzono kompozycję widokową w układzie promienisto-łańcuchowym. W XX wieku kompozycja ta uległa zatarciom w wyniku kolejnych modernizacji. W planach jest odtworzenie XIX-wiecznego układu kompozycyjnego parku, zgodnie z decyzją Mazowieckiego Konserwatora Zabytków z dnia 07.03.2019 nr W/829/2019, do 2025 roku.
Przyroda i czystość.
Wśród roślin pływających na terenie stawu występują grzybienie białe. Nad zbiornikiem wodnym rośnie wierzba biała ("Salix alba"). Wśród ptaków występują krzyżówki, a wśród owadów ważki: szablaki krwiste ("Sympetrum sanguineum"), oczobarwnice większe ("Erythromma najas") i lecichy pospolite ("Orthetrum cancellatum").
Zgodnie z badaniami przeprowadzonymi w latach 2007–2010 stan ekologiczny wód stawu został oceniony jako poniżej dobrego (III klasa jakości). Uwagę zwraca silne zanieczyszczenie metalami ciężkimi, w tym miedzią, ołowiem, cynkiem i kadmem. W ramach kolejnego badania z 2015 roku zarejestrowano bardzo niskie stężenie tlenu w wodzie.
Staw znajduje się na terenie Warszawskiego Obszaru Chronionego Krajobrazu, utworzonego rozporządzeniem Wojewody Warszawskiego z dnia 29 sierpnia 1997 r. w sprawie utworzenia obszaru chronionego krajobrazu na terenie województwa warszawskiego, a także otuliny rezerwatu przyrody Morysin utworzonego w 1996. Nad jego brzegiem znajduje się grab pospolity ("Carpinus betulus") chroniony jako pomnik przyrody (nr INSPIRE: PL.ZIPOP.1393.PP.1465011.3108).

</doc>
<doc id="4884549" url="https://pl.wikipedia.org/wiki?curid=4884549" title="Świrlik">
Świrlik



</doc>
<doc id="4884551" url="https://pl.wikipedia.org/wiki?curid=4884551" title="Perdita Weeks">
Perdita Weeks

Perdita Rose Annunziata Weeks (ur. 25 grudnia 1985 w Cardiff) – brytyjska aktorka, która wystąpiła m.in. w filmie "Player One" i serialu "".

</doc>
<doc id="4884552" url="https://pl.wikipedia.org/wiki?curid=4884552" title="Edwin Aguilar">
Edwin Aguilar

Edwin Enrique Aguilar Samaniego (ur. 8 lipca 1985 w mieście Panama) – panamski piłkarz występujący na pozycji napastnika, obecnie zawodnik Tauro.
Profesjonalnymi piłkarzami byli również jego bracia William Aguilar i Vidal González.
Kariera klubowa.
Aguilar zaczął grać w piłkę nożną pod wpływem swojego starszego brata, Williama. W wieku dziesięciu lat dołączył do klubu CD Istmeño, a w kolejnych latach udawał się na testy do zespołów Chepo FC i CD Plaza Amador. Ostatecznie jako szesnastolatek dołączył do grup juniorskich czołowego klubu w kraju – Tauro FC. Początkowo występował na pozycji bramkarza, następnie był przesuwany kolejno na środek obrony, ofensywną pomoc, aż ostatecznie na pozycję napastnika. W ANAPROF zadebiutował za kadencji trenera Gonzalo Soto, w 2003 roku w spotkaniu z Árabe Unido. W maju 2005 był testowany przez austriacki Rheindorf Altach.
W jesiennym sezonie Clausura 2006 wywalczył z Tauro tytuł mistrza Panamy. Sukces ten powtórzył pół roku później, w wiosennym sezonie Apertura 2007, kiedy to został również królem strzelców ligi panamskiej z 14 golami na koncie. Bezpośrednio po tym wraz ze swoim rodakiem Luisem Moreno dołączył do meksykańskiego drugoligowca Tiburones Rojos de Coatzacoalcos. Tam zanotował udane pół roku, po czym powrócił do Tauro. Jako kluczowy zawodnik stołecznego zespołu zdobył z nim trzy wicemistrzostwa Panamy – w sezonach Apertura 2008, Clausura 2008 i Apertura 2009. Ponadto w ostatnich z wymienionych rozgrywek po raz drugi wywalczył tytuł króla strzelców (17 goli).
W międzyczasie Aguilar próbował znaleźć zatrudnienie za granicą. W lipcu 2008 ogłoszono, że za sumę 50 tysięcy dolarów został wypożyczony do ukraińskiego zespołu Karpaty Lwów z opcją wykupu wynoszącą pół miliona dolarów. Transfer nie doszedł jednak do skutku, gdyż na lotnisku w Kijowie okazało się, że zawodnik nie ma odpowiedniej wizy. W grudniu 2008 wyjechał do Meksyku na negocjacje kontraktowe z drugoligowym klubem Querétaro FC, które ostatecznie nie zakończyły się powodzeniem. Następnie przez kilka dni trenował z innym meksykańskim drugoligowcem, Petroleros de Salamanca. W styczniu 2009 odrzucił natomiast ofertę izraelskiego Maccabi Netanja, ponieważ wiązałoby się to dla niego z opuszczeniem zgrupowania reprezentacji.
W styczniu 2010 Aguilar razem ze swoim kolegą klubowym Jeanem McLeanem udał się na testy do kolumbijskiej Amériki Cali, po których pomyślnym przejściu obydwaj gracze zostali wypożyczeni do tego klubu. W Categoría Primera A zadebiutował 8 lutego 2010 w przegranej 0:2 konfrontacji z Santa Fe, zaś pierwszą bramkę zdobył 7 marca w wygranym 3:1 meczu z La Equidad. Już w maju 2010 opuścił jednak Américę ze względu na zaległości płacowe. W czerwcu 2010 był bliski przenosin do klubu Deportivo Cali, lecz nie przeszedł w nim testów medycznych i ostatecznie jesień spędził bez większych sukcesów w panamskim Sportingu San Miguelito. 
W styczniu 2011 Aguilar powrócił do Kolumbii, tym razem zasilając Real Cartagena. Występował tam ze swoim rodakiem Luisem Renteríą. W marcu 2011 zerwał jednak więzadła krzyżowe w prawym kolanie, wobec czego musiał pauzować przez siedem miesięcy. Po roku spędzonym w Cartagenie miał możliwość pozostania w lidze kolumbijskiej – otrzymał ofertę wypożyczenia z Deportivo Pasto, lecz wolał odbudować formę po kontuzji w swoim macierzystym Tauro FC. W wiosennym sezonie Clausura 2012 wywalczył z ekipą trenera Sergio Angulo swoje trzecie mistrzostwo Panamy, będąc wówczas najlepszym strzelcem drużyny.
W lipcu 2013 Aguilar na zasadzie wolnego transferu przeszedł do wicemistrza Wenezueli – Deportivo Anzoátegui, dołączając tam do swojego rodaka Rolando Escobara. Wcześniej ze względu na różnice finansowe nie porozumiał się z innym zespołem z tego kraju, Trujillanos FC. W wenezuelskiej Primera División zadebiutował 11 sierpnia 2013 w wygranym 1:0 pojedynku z Deportivo Petare, natomiast premierowego gola zdobył 15 września w wygranym 3:1 spotkaniu z Atlético El Vigía. Od razu został kluczowym zawodnikiem zespołu i w sezonie 2014/2015 wywalczył tytuł króla strzelców ligi wenezuelskiej z 23 bramkami na koncie. W drodze do tego sukcesu zanotował m.in. serię 10 meczów z rzędu ze strzelonym co najmniej jednym golem. Ogółem barwy Anzoátegui reprezentował przez dwa i pół roku.
Następne Aguilar występował po pół roku w Tauro FC, ponownie w Deportivo Anzoátegui, znów w Tauro oraz w wenezuelskim Deportivo La Guaira, bez poważniejszych sukcesów drużynowych. W lipcu 2017 po raz piąty powrócił do swojego macierzystego Tauro FC. Najpierw zdobył z nim tytuł wicemistrzowski (Clausura 2018), następnie został najlepszym strzelcem Ligi CONCACAF (5 goli), a w sezonie Apertura 2019 po raz czwarty wywalczył mistrzostwo Panamy (jako kapitan zespołu) i po raz trzeci został królem strzelców ligi panamskiej (15 goli). Bezpośrednio po tym powrócił do kolumbijskiego Realu Cartagena, występującego już w drugiej lidze. Zawodnikami tego zespołu byli wówczas inni Panamczycy – Paul Roderick i Nelson Barahona. W barwach Realu zanotował rewelacyjny pod względem indywidualnym sezon, notując dwucyfrową liczbę goli i asyst oraz został najlepszym zagranicznym strzelcem w historii klubu.
W styczniu 2020 Aguilar powrócił do Tauro FC.
Kariera reprezentacyjna.
W seniorskiej reprezentacji Panamy Aguilar zadebiutował za kadencji selekcjonera José Eugenio Hernándeza, 8 października 2005 w przegranym 0:1 spotkaniu z Trynidadem i Tobago w ramach nieudanych dla jego kadry eliminacji do mistrzostw świata w Niemczech. Premierowego gola strzelił natomiast już w kolejnym występie, 31 stycznia 2007 w wygranym 2:1 meczu towarzyskim również z Trynidadem i Tobago. Pięć miesięcy później został powołany przez Alexandre Guimarãesa na Złoty Puchar CONCACAF. Tam nie wystąpił jednak w żadnym spotkaniu, a Panamczycy odpadli z turnieju w ćwierćfinale po porażce z gospodarzem i późniejszym triumfatorem – USA (1:2). Zanotował również epizod podczas eliminacji do mistrzostw świata w RPA (jeden mecz). W styczniu 2009 znalazł się w składzie na Puchar Narodów UNCAF, na którym rozegrał dwa z czterech możliwych spotkań (obydwa po wejściu z ławki). Podopieczni selekcjonera Gary'ego Stempela wygrali turniej, zostając mistrzami Ameryki Środkowej. W finale Panamczycy pokonali po serii rzutów karnych Kostarykę (0:0, 5:3 k), a Aguilar wykorzystał swoją jedenastkę.
W styczniu 2011 Aguilar został powołany przez Julio Césara Dely Valdésa na turniej Copa Centroamericana. Tam rozegrał trzy z pięciu możliwych meczów (z czego dwa w wyjściowym składzie) i strzelił dwa gole w fazie grupowej – z Belize (2:0) i Salwadorem (2:0). Jego kadra uległa w półfinale po serii jedenastek z Kostaryką (1:1, 2:4 k) i zajęła ostatecznie trzecie miejsce w rozgrywkach. Z powodu kontuzji Aguilar nie znalazł się w składzie na rozgrywany kilka miesięcy później Złoty Puchar CONCACAF. Wziął także udział w eliminacjach do mistrzostw świata w Brazylii (jeden mecz), ponownie zakończonych fiaskiem dla Panamy. Później przez siedem lat nie otrzymywał szansy występu w kadrze narodowej, pomimo bardzo dobrych występów w lidze panamskiej i wenezuelskiej.

</doc>
<doc id="4884557" url="https://pl.wikipedia.org/wiki?curid=4884557" title="Auguste Iloki">
Auguste Iloki

Auguste Iloki (ur. 15 grudnia 1950 w Bokombo) – kongijski prawnik, od 2012 roku jest prezesem Sądu Konstytucyjnego Konga.
Dzieciństwo i młodość.
Auguste Iloki urodził się 15 grudnia 1950 roku w Bokombo w departamencie Cuvette w Republice Konga. W 1965 roku ukończył szkołę podstawową uzyskując "Certificat d’Etudes Primaires Elémentaires". Studiował na Université Marien-Ngouabi na kierunku prawniczym, studia ukończył w 1976 roku. W 1978 ukończył Université de Paris X, gdzie uzyskał dyplom z prawa gospodarczego. W tym samym roku ukończył również French National School for the Judiciary. Pracę magisterską na temat "le licenciement individuel en droit congolais et en droit français" obronił na Université de Paris II Panthéon-Assas. Posiada doktorat w dziedzinie prawa.
Kariera prawnicza.
Od 15 grudnia 1979 roku był sędzią w "Tribunal de Grande Instance Brazzaville". W 1981 roku został radcą prawnym Ministra Sprawiedliwości. W listopadzie 1981 roku został mianowany radcą Sądu Apelacyjnego w Brazzaville, a od lutego 1983 roku był dyrektorem gabinetu ministra sprawiedliwości, stanowisko to pełnił do maja 1986 roku. Od maja 1986 roku do lipca 1991 był prezesem Sądu Ludowego w Brazzaville (fr. "Tribunal Populaire de commune de Brazzaville").
Od 1991 do 1992 roku był doradcą prawno-administracyjnym prezydenta Republiki Konga. Od 1992 roku był doradcą prawno-administracyjnym przewodniczącego Zgromadzenia Narodowego oraz sędzią Sądu Najwyższego. W 1998 roku został powołany na stanowisko Prezesa Izby Administracyjno-Konstytucyjnej Sądu Najwyższego (fr. "Chambre administrative et constitutionnelle de la Cour suprême"). W 2003 roku został mianowany wiceprezesem Sądu Konstytucyjnego Konga.
Od 1982 roku jest wykładowcą na Université Marien Ngouabi oraz w Krajowej Szkole Administracji i Sądownictwa w Brazzaville.
17 września 2012 roku został mianowany prezesem Sądu Konstytucyjnego Konga, zastąpił na tym stanowisku Rard Bitsindou.
Publikacje.
Auguste Iloki napisał kilka artykułów i publikacji:
Życie prywatne.
Auguste Iloki jest żonaty i ma 7 dzieci.

</doc>
<doc id="4884567" url="https://pl.wikipedia.org/wiki?curid=4884567" title="Han Ying">
Han Ying

Han Ying (chiń. 韓瑩; ur. 29 kwietnia 1983) – niemiecka tenisistka stołowa pochodzenia chińskiego, srebrna medalistka olimpijska, multimedalistka mistrzostw Europy, trzykrotna medalistka igrzysk europejskich. 
W 2010 roku otrzymała niemieckie obywatelstwo, od 2011 roku reprezentuje Niemcy na arenie międzynarodowej. W 2016 roku wzięła udział w igrzyskach olimpijskich w Rio de Janeiro. Zaprezentowała się w dwóch konkurencjach – zdobyła srebrny medal olimpijski w grze drużynowej (wspólnie z nią niemiecki zespół stanowiły Shan Xiaona i Petrissa Solja), natomiast w grze pojedynczej uplasowała się na piątej pozycji.
W latach 2013–2018 zdobyła siedem medali mistrzostw Europy (cztery złote, jeden srebrny i dwa brązowe), a w latach 2015–2019 trzy medale igrzysk europejskich (dwa złote i jeden srebrny).

</doc>
<doc id="4884568" url="https://pl.wikipedia.org/wiki?curid=4884568" title="Ying Han">
Ying Han



</doc>
<doc id="4884580" url="https://pl.wikipedia.org/wiki?curid=4884580" title="Chládkove úplazy">
Chládkove úplazy

Chládkove úplazy (1228 m) – szczyt w „turczańskiej” części Wielkiej Fatry na Słowacji. Wznosi się w południowym grzbiecie szczytu Zadná Ostrá. Jego południowo-zachodni grzbiet oddziela Juriašovą dolinę od Mohošovej doliny. Stoki północno-wschodnie tworzą zbocza Tmavej doliny.
Masyw Chládkove úplazy zbudowany jest z triasowych skał wapiennych. Jest porośnięty lasem, ale w szczytowych partiach są spore trawiaste i zarastające lasem tereny będące pozostałością dawnych hal pasterskich. Nie prowadzi przez niego żaden szlak turystyczny. Znajduje się na obszarze Parku Narodowego Wielka Fatra i jest objęty dodatkową ochroną – wchodzi w skład rezerwatu przyrody Tlstá. 

</doc>
<doc id="4884582" url="https://pl.wikipedia.org/wiki?curid=4884582" title="Franciszek Honiok">
Franciszek Honiok

Franciszek Honiok (ur. 1896, zm. 31 sierpnia 1939 w Gliwicach) – uczestnik powstań śląskich, zamordowany podczas prowokacji gliwickiej, rozpoczynającej niemiecki plan inwazji na Polskę, jedna z pierwszych ofiar II wojny światowej.
Życiorys.
Urodził się w 1896 roku na Górnym Śląsku. Miał obywatelstwo niemieckie, był katolikiem i nie miał żony. Mieszkał we wsi Łubie (ówczesnie Hohenlieben), leżącej na ówczesnych terenach III Rzeszy. Opisany został jako niewyróżniający się, niski rolnik. 
W latach 20. XX wieku mieszkał w Polsce, w roku 1921 walczył po stronie polskiej podczas powstań śląskich, które nastąpiły po I wojnie światowej. Inne źródła podają, że tylko sympatyzował z Polakami. Wrócił do Niemiec w 1925 roku, gdzie został zmuszony do walki z deportacją z powrotem do Polski, co robił aż do 1939 roku. W latach 30. opowiadał się po stronie Polaków. W marcu 1938 wziął udział w odbywającym się w Berlinie kongresie Związku Polaków w Niemczech. 
Aresztowanie i śmierć.
30 sierpnia 1939 roku został zatrzymany przez SS i Gestapo we wsi Połomia (inne źródła podają, że było to we wsi Łubie). Został wywieziony na wschód do koszar policyjnych w Bytomiu, gdzie podano mu jedzenie i wodę, a następnie do siedziby gestapo w Opolu, gdzie spędził noc. Przez cały czas, jak zauważyli jego porywacze, był „apatyczny, jego głowa była stale pochylona”. Następnego ranka porywacze zabrali go na posterunek policji w Gliwicach i umieścili w izolatce. Krótko przed godziną 20 esesman w białym fartuchu, podający się za lekarza odwiedził Franciszka w jego celi i dał zastrzyk z silnym środkiem odurzającym. Podczas prowokacji gliwickiej, gdy dowódca komanda Alfred Naujocks, zajmował się transmisją, żołnierze SS dostarczyli nieprzytomnego Honioka do budynku i położyli przy tylnych drzwiach. W pewnym momencie – nie wiadomo kiedy – ktoś go zastrzelił. Ciało Honioka, ubrane w polski mundur, pozostawiono na schodach wejściowych. Do dziś nie jest znana przyczyna jego śmierci. Przyczyną śmierci mogło być zarówno zastrzelenie, jak przedawkowanie.
SS-Sturmbannführera Alfred Naujocks 
został poinformowany przez Heinricha Müllera, szefa Gestapo, że ma zostać dostarczony Polak, którego zakrwawione zwłoki mają zostać pozostawione w radiostacji jako niezbity „dowód" polskiej odpowiedzialności za atak. Franciszek Honiok został wybrany, bo jego biografia pasowała do przedstawienia go opinii publicznej jako powstańca śląskiego.
Odpowiedzialność za śmierć.
Alfred Naujocks zarówno podczas przesłuchań przez organy niemieckie, jak i przez aliantów nie przyznawał się do zabicia Franciszka Honioka. Twierdził, ze zajmowała się tym specjalna grupa zwana "Konservenkommando"
Identyfikacja.
Paweł Honiok, jego siostrzeniec i jedyny pozostały krewny, mówił: . 
To, że osobą zastrzeloną podczas prowokacji gliwickiej był Honiok udało się ustalić częściowo dopiero w latach 60. XX wieku. Podczas przesłuchań jeden z pracowników placówki Gestapo w Opolu nie potrafił powiedzieć jak nazywała się zastrzelona osoba, ale potrafił powiedzieć kiedy i gdzie dokonano aresztowania. W roku 1968 funkcjonariusz policji w prokuraturze w Düsseldorfie zeznawał, że Honiok na komendzie w Gliwicach dostał odurzający zastrzyk i prawie nieprzytomny został przewieziony do radiostacji gliwickiej w czasie napadu oddziału Naujocksa. Funkcjonariusz policji, który dokonywał aresztowania „nie wnikał w sprawę, tylko machnął ręką i nie chciał nic wiedzieć o tym przekręcie. Twierdził, że .
Personalia Honioka udało się ustalić dopiero pod koniec XX wieku. Uczniowie Szkoły Podstawowej nr 8 w Gliwicach pod kierunkiem nauczyciela historii Krzysztofa Kruszyńskiego napisali książkę „Franz (Franciszek) Honiok 1899–1939. Pierwsza ofiara II wojny światowej”. Praca otrzymała wyróżnienie w ogólnopolskim konkursie „Bohaterowie są wśród nas” i została wydana przez Muzeum w Gliwicach.

</doc>
<doc id="4884586" url="https://pl.wikipedia.org/wiki?curid=4884586" title="Haľamova kopa">
Haľamova kopa

Haľamova kopa (1344 m) – szczyt w „turczańskiej” części Wielkiej Fatry na Słowacji. Stoki północno-wschodnie opadają do dna doliny Padva, w kierunku zachodnim tworzy grzbiet oddzielający główny ciąg Rakytovskiej doliny od Mohošovej doliny.
Haľamova kopa zbudowana jest ze skał wapiennych. Jest całkowicie porośnięta lasem, ale są w nim duże wapienne skały i ściany, zwłaszcza na stokach południowo-zachodnich. Znajduje się w obrębie Parku Narodowego Wielka Fatra i nie prowadzi przez nią żaden szlak turystyczny. Objęta jest ochroną ścisłą – jej zbocza należą do trzech obszarów ochrony ścisłej: rezerwat przyrody Tlstá, rezerwat przyrody Padva i rezerwat przyrody Veľká Skalná.

</doc>
<doc id="4884588" url="https://pl.wikipedia.org/wiki?curid=4884588" title="Padva">
Padva



</doc>
<doc id="4884592" url="https://pl.wikipedia.org/wiki?curid=4884592" title="Odprawa emerytalna">
Odprawa emerytalna

Odprawa emerytalna – świadczenie pieniężne przysługujące pracownikowi przechodzącemu na emeryturę.
Świadczenie przysługuje pracownikowi w momencie zaistnienia związku pomiędzy rozwiązaniem stosunku pracy a przejściem na emeryturę poprzez:
Wysokość odprawy wynosi równowartość jednomiesięcznego wynagrodzenia pracownika. Oblicza się ją według zasad obowiązujących przy ustalaniu ekwiwalentu pieniężnego za urlop wypoczynkowy. Jej wysokość może być korzystniejsza dla pracownika, jeżeli jest to określone w przepisach wewnątrzzakładowych.
Uprawnienia do odprawy emerytalnej.
Pracodawca zobowiązany jest wypłacić odprawę emerytalną pracownikowi:
Pracownik, który otrzymał odprawę, nie może ponownie nabyć do niej prawa.

</doc>
<doc id="4884593" url="https://pl.wikipedia.org/wiki?curid=4884593" title="Kowalewszczyzna (rejon werenowski)">
Kowalewszczyzna (rejon werenowski)

Kowalewszczyzna (; ) – wieś na Białorusi, w obwodzie grodzieńskim, w rejonie werenowskim, w sielsowiecie Pirogańce.
Przed II wojną światową wieś i zaścianek. W dwudziestoleciu międzywojennym leżała w Polsce, w województwie nowogródzkim, w powiecie lidzkim, do 11 kwietnia 1929 w gminie Siedliszcze, następnie w gminie Werenów. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4884595" url="https://pl.wikipedia.org/wiki?curid=4884595" title="Karabin Mauser M1916">
Karabin Mauser M1916

Mauser Selbstlader M1916 (również: "Selbstlader Karabiner Mauser M 1916"; "Fliegerkarabine 15") – niemiecki karabin samopowtarzalny z okresu I wojny światowej, zaopatrzony w wymienny magazynek.
Historia.
Broń ta została opracowana jako rozwinięcie innego prototypowego karabinu samopowtarzalnego – M1906/08, który nie wszedł do produkcji seryjnej. Testowany w początkowym okresie wojny przez Armię Cesarstwa Niemieckiego, okazał się jednak kompletnie nieprzydatny jako uzbrojenie piechoty ze względu na ogromną wrażliwość na zanieczyszczenia oraz znaczny odrzut. Mimo to w 1916 został przyjęty przez niemieckie siły powietrzne Luftstreitkräfte jako "Mauser Selbstlader M1916", stanowiąc wyposażenie załóg samolotów, balonów i sterowców. Ze względu na skomplikowaną i drogą produkcję, wyprodukowano jedynie około 1000 egzemplarzy, które sukcesywnie były zastępowane przez pochodzące z importu, tańsze (ale równie wrażliwe na zanieczyszczenia) karabiny samopowtarzalne Mondragón. M1916 produkowano w dwóch wersjach, różniących się długością jako: karabin oraz karabinek. Po upowszechnieniu się w lotnictwie karabinów maszynowych, karabiny M1916 zostały całkowicie wycofane z uzbrojenia.

</doc>
<doc id="4884596" url="https://pl.wikipedia.org/wiki?curid=4884596" title="Moretti (ujednoznacznienie)">
Moretti (ujednoznacznienie)



</doc>
<doc id="4884597" url="https://pl.wikipedia.org/wiki?curid=4884597" title="Linia kolejowa nr 882">
Linia kolejowa nr 882

Linia kolejowa nr 882 – jednotorowa, zelektryfikowana linia kolejowa znaczenia miejscowego, łącząca stację Oświęcim ze stacją techniczną KWK Czeczott.
Linia umożliwiała eksploatację Kopalni Węgla Kamiennego Czeczott przez pociągi towarowe jadące bezpośrednio z kierunku Trzebini, Skawiny oraz Mysłowic.

</doc>
<doc id="4884603" url="https://pl.wikipedia.org/wiki?curid=4884603" title="Mohošova dolina">
Mohošova dolina

Mohošova dolina – dolina będąca orograficznie prawym odgałęzieniem Doliny Blatnickiej ("Blatnická dolina") w Wielkiej Fatrze na Słowacji. Jej orograficznie lewe zbocza tworzy Mohošov grúň (1136 m), zbocza prawe bezimienny grzbiet oddzielający ją od doliny Horný Jasenok. Obydwie doliny mają wspólne ujście.
Mohošova dolina wyżłobiona jest w skałach wapiennych. Jest całkowicie porośnięta lasem. Jej dnem płynie jeden ze źródłowych cieków Blatnickiego potoku. Cała dolina znajduje się w obrębie Parku Narodowego Małej Fatry i rezerwatu przyrody Tlstá. Nie prowadzi nią żaden szlak turystyczny.

</doc>
<doc id="4884606" url="https://pl.wikipedia.org/wiki?curid=4884606" title="Horný Jasenok">
Horný Jasenok

Horný Jasenok – dolina będąca orograficznie prawym odgałęzieniem Doliny Blatnickiej ("Blatnická dolina") w Wielkiej Fatrze na Słowacji. Jej orograficznie prawe zbocza tworzy południowo-zachodni grzbiet szczytu Chládkove úplazy (1228 m), zbocza lewe jego inny, bezimienny grzbiet oddzielający doliny Horný Jasenok i Mohošova dolina. Obydwie doliny mają wspólne ujście. 
Horný Jasenok wyżłobiony jest w skałach wapiennych. Jest całkowicie porośnięty lasem. Jest to dolina sucha, bez stałego cieku wodnego. Cała dolina znajduje się w obrębie Parku Narodowego Małej Fatry i rezerwatu przyrody Tlstá. Nie prowadzi nią żaden szlak turystyczny.

</doc>
<doc id="4884609" url="https://pl.wikipedia.org/wiki?curid=4884609" title="Referendum w Nowej Kaledonii w 2020 roku">
Referendum w Nowej Kaledonii w 2020 roku

Referendum w sprawie niepodległości Nowej Kaledonii przeprowadzone 4 października 2020 roku.
Podłoże.
Było to kolejne referendum niepodległościowe w tym zamorskim terytorium Francji zgodnie z porozumieniem z Numei. Pierwsze odbyło się 4 listopada 2018 roku. Większość mieszkańców wyspy zagłosowało wówczas, żeby pozostać we Francji. W tym wypadku referendum mogło zostać powtórzone na pisemne żądanie 1/3 posłów Kongresu, dwukrotnie, odpowiednio w ciągu 2 i 4 lat od pierwszego głosowania. W 2019 roku partie opowiadające się za niepodległością wyspy złożyły żądanie o przeprowadzenie kolejnego referendum. Wniosek został przyjęty przez nowokaledoński Kongres. Referendum zaplanowano na 6 września 2020 roku. W związku z pandemią koronawirusa głosowanie przeniesiono na 4 października tegoż roku.
Pytanie referendalne.
Pytanie wybrane do referendum w sprawie niepodległości w 2018 r. zostało zachowane w 2020 r.:
„Voulez-vous que la Nouvelle-Calédonie accède à la pleine souveraineté et devienne indépendante?” („Czy chcesz, aby Nowa Kaledonia uzyskała pełną suwerenność i stała się niepodległa?”).
Wynik referendum.
Ogólnopaństwowe.
53,26% mieszkańców uczestniczących w referendum odrzuciło niepodległość Nowej Kaledonii. Frekwencja wyniosła 85,69%.
Udział w głosowaniu
Konsekwencje.
Postęp w głosowaniu nad niepodległością gwarantował możliwość zwołania trzeciego i ostatniego referendum w 2022 roku, do którego ostatecznie doszło w grudniu 2021 roku.

</doc>
<doc id="4884615" url="https://pl.wikipedia.org/wiki?curid=4884615" title="Serwal (Książka)">
Serwal (Książka)



</doc>
<doc id="4884618" url="https://pl.wikipedia.org/wiki?curid=4884618" title="Linia kolejowa nr 880">
Linia kolejowa nr 880

Linia kolejowa nr 880 – jednotorowa, zelektryfikowana linia kolejowa znaczenia miejscowego, łącząca stację Czerwionka z posterunkiem bocznicowym Czerwionka Dębieńsko przez bocznicą szlakową KWK Dębieńsko.
Linia dawniej umożliwiała eksploatację Kopalni Węgla Kamiennego Dębieńsko, a obecnie jest wykorzystywana do obsługi Zakładów Wzbogacania Odpadów Poflotacyjnych „Polho” przez pociągi jadące zarówno z kierunku Leszczyn, jak i Orzesza.

</doc>
<doc id="4884622" url="https://pl.wikipedia.org/wiki?curid=4884622" title="Bitwa pod Prosienicą">
Bitwa pod Prosienicą

Bitwa pod Prosienicą – walki oddziałów polskiej 15 Dywizji Piechoty gen. Władysława Junga z sowiecką 5 Dywizją Strzelców w czasie pościgu prowadzonego w ramach operacji warszawskiej.
Sytuacja ogólna.
4 lipca 1920 ruszyła II ofensywa sowieckiego Frontu Zachodniego pod hasłem: "Na zachodzie ważą się losy wszechświatowej rewolucji – po trupie Polski wiedzie droga do wszechświatowego pożaru... Na Wilno – Mińsk – Warszawę – marsz!". W pierwszej dekadzie lipca przełamany został front polski nad Autą, a wojska Frontu Północno-Wschodniego gen. Stanisława Szeptyckiego cofały się pod naporem ofensywy czerwonoarmistów Michaiła Tuchaczewskiego.
Kolejne próby zatrzymania wojsk sowieckich prących na zachód nie przynosiły spodziewanych rezultatów. Obchodzący ugrupowanie obronne od północy 3 Korpus Kawalerii Gaja wymuszał dalszy odwrót wojsk polskich. Tempo natarcia wojsk sowieckich, jak na owe czasy, wydawało się oszałamiające i wynosiło około 20–30 kilometrów na dobę.
Wojsko Polskie traciło kolejno „linię dawnych okopów niemieckich”, linię Niemna i Szczary, czy wreszcie linię Bugu. Wojska polskie cofały się nadal, a kolejną naturalną przeszkodą terenową dogodną do powstrzymania sowieckiej ofensywy była Wisła. W godzinach wieczornych 6 sierpnia Naczelne Dowództwo Wojska Polskiego wydało rozkaz do przegrupowania i reorganizacji wojsk.
16 sierpnia ruszyła kontrofensywa znad Wieprza. Zmieniło to radykalnie losy wojny. Od tego momentu Wojsko Polskie było w permanentnej ofensywie.
15 Wielkopolska Dywizja Piechoty przeszła do ofensywy z położenia obronnego na Przedmościu Warszawskim.
Walki pod Prosienicą.
20 sierpnia 15 Wielkopolska Dywizja Piechoty sforsowała Bug pod Brokiem i ruszyła na Łomżę.
W awangardzie szedł oddział pościgowy XXIX Brygady Piechoty kpt. Jana Prokopa w składzie II batalionu Strzelców Kowieńskich, trzech kompanii 60 pułku piechoty i plutonu artylerii 15 pułku artylerii polowej.
Maszerując po drodze Ostrów Mazowiecka – Zambrów, pod Prosienicą przeciął drogę odwrotu cofającej się spod Warszawy kolumnie sowieckiej 5 Dywizji Strzelców.
Próby przebicia się Sowietów przez polskie ugrupowanie zostały odparte przez awangardę. Kolejne ataki nieprzyjaciela odpierał już cały 59 pułk piechoty kpt. Marcelego Cerklewicza, wzmocniony 1 baterią 15 pap. Mimo wielkich strat, Sowieci dotarli do stanowisk ogniowych polskiej artylerii. Działa ogniem na wprost ostrzeliwały tyraliery czerwonoarmistów. Wyprowadzony przez 59 pp kontratak przechylił szalę zwycięstwa na stronę polską. Rozbite pododdziały sowieckie złożyły broń.
Bilans walk.
W bitwie pod Prosienicą 59 pułk piechoty wziął do niewoli ponad tysiąc jeńców, zdobył kilkadziesiąt ckm-ów oraz część taborów 5 Dywizji Strzelców.

</doc>
<doc id="4884627" url="https://pl.wikipedia.org/wiki?curid=4884627" title="Mahdi Mohamed Guled">
Mahdi Mohamed Guled

Mahdi Mohamed Guled – polityk somalijski. Od marca 2017 do lipca 2020 pełnił funkcję wicepremiera w rządzie Hassana Ali Khayre. Od 25 lipca do 23 września 2020 pełnił obowiązki premiera, po tym jak rząd Hassana Ali Khayra otrzymał wotum nieufności w parlamencie.
Życiorys.
Przed objęciem urzędu prowadził praktykę prawniczą w Somalilandzie i pracował jako doradca prawny w drugiej Komisji Wyborczej Somalilandu.
W marcu 2017 został mianowany wicepremierem Somalii przez ówczesnego premiera Hassana Ali Khayrę. Od czasu pełnienia tego urzędu pomagał w ustalaniu rozwojowych agend Somalii oraz zarządzał szerokim zakresem priorytetów rządowych.
25 lipca 2020 prezydent Mohamed Abdullahi Mohamed mianował tymczasowo Guleda na stanowisko premiera Somalii. Było to efektem wniosku o wotum nieufności dla rządu Khayry.

</doc>
<doc id="4884629" url="https://pl.wikipedia.org/wiki?curid=4884629" title="Linia kolejowa nr 878">
Linia kolejowa nr 878

Linia kolejowa nr 878 – jednotorowa, zelektryfikowana linia kolejowa znaczenia miejscowego, łącząca posterunek odgałęźny Suszec Rudzicka ze stacją techniczną Suszec Kopalnia.
Linia umożliwia eksploatację Kopalni Węgla Kamiennego Krupiński przez pociągi towarowe jadące z kierunku Żor.

</doc>
<doc id="4884642" url="https://pl.wikipedia.org/wiki?curid=4884642" title="25 Dywizja Grenadierów Pancernych">
25 Dywizja Grenadierów Pancernych

25 Dywizja Grenadierów Pancernych – niemiecka dywizja grenadierów pancernych z okresu II wojny światowej. Jednostka została sformowana 23 czerwca 1943 roku w ramach reorganizacji dywizji zmotoryzowanych. 25 Dywizja Piechoty została przeformowana w 25 Dywizja Grenadierów Pancernych.
Formowanie.
25 Dywizja Grenadierów Pancernych powstała w czerwcu 1943 roku na bazie 25 DP. 25 Dywizja Piechoty składała się z trzech batalionów 35. "Infantiere-Regiment (mot)", trzy bataliony 119. "Infantiere-Regiment (mot)," 25 batalion motocyklistów oraz holowane działa trzech dywizjonów 25. "Artillerie-Regiment". Dywizja była uzbrojona w haubice Skody 10,5 cm, lekkie haubice 10,5 cm leFH, ciężkie haubice 15 cm sFH oraz niewielką liczbę dział dalekiego zasięgu 15 cm K18. Po przekształceniu na dywizję grenadierów pancernych, jednostkę wzmocniono 5. batalionem czołgów a 15. batalion motocyklistów przeformowano w 125. pancerny batalion rozpoznawczy. 5. batalion czołgów posiadał 45 dział StuG III zamiast czołgów.
W celu przeciwstawienia się sowieckim czołgom KW-1 i T-34, 25. Dywizja Grenadierów Pancernych została wzmocniona 125. batalionem niszczycieli czołgów, składających się m.in. z dwóch kompanii samobieżnych dział przeciwpancernych Pak 7,5 cm oraz z kompanii przeciwlotniczej z artylerią kalibru 2 cm.
Historia.
Swój szlak bojowy rozpoczęła podczas walk pod Briańskiem na froncie wschodnim w 1943 roku. Uczestniczyła w obronie miasta Orzeł przed nacierającą Armią Czerwoną. Dzięki sprawnemu wycofaniu się, Sowieci zadali tylko minimalne straty a Niemcy skrócili linię frontu. 25. Dywizja Grenadierów Pancernych wzięła udział w nieudanej obronie Smoleńska, zajętego przez wojska radzieckie w ramach operacji Suworow. Pod koniec roku obsadziła silne pozycje obronne pod Orszą. Następujące po sobie ofensywy sowieckie na Homel i Orszę w listopadzie 1943 roku oraz w lutym 1944 roku zakończyły się fiaskiem w starciu z umocnieniami "Ostwall", ciągnącymi się od Witebska przez Orszę do Mohylewa.
Rok 1944.
W 1943 roku i pierwszej połowie 1944 roku 25 Dywizja brała udział w walkach obronnych przeciwko kolejnym radzieckim ofensywom. Jednakże, sytuacja zmieniła się latem 1944 roku. Rosjanie zgromadzili potężne siły wzdłuż linii frontu w środkowej i południowej Rosji. Sprawnie przeprowadzona akcja dezinformacyjną, przekonała Niemców, że pięść letniej ofensywy będzie skierowana przeciwko Grupie Armii „Północna Ukraina”. Jednostki pancerne przeniesiono z centralnego odcina frontu na południe. Zarazem nie wykryto koncentracji Armii Czerwonej naprzeciw Grupy Armii „Środek”.
Operacja Bagration.
22 czerwca 1944 roku rozpoczęła się Operacja "Bagration". Grupa Armii „Środek” została zniszczona. RKKA odbiła Mińsk i Białoruś do końca sierpnia, przekraczając przedwojenne granice i docierając do przed końcem roku do Warszawy i Prus Wschodnich. 25 Dywizja Grenadierów Pancernych została rozbita pod Mińskiem. Resztki dywizji stały się podwaliną "107. Panzer-Brigade", która została skierowana na Front Zachodni we wrześniu 1944 roku.

</doc>
<doc id="4884644" url="https://pl.wikipedia.org/wiki?curid=4884644" title="Hella Moja">
Hella Moja

Hella Moja, właśc. Helena Mojżeszczyk (Mojżyszczyk), Helena Morawska lub Helena Schwerdtfeger (ur. 2 lutego 1890 w Cieninie Zabornym koło Słupcy, zm. w grudniu 1951 w Kilonii) – niemiecka aktorka, scenarzystka i producentka filmowa polskiego pochodzenia. 
Życiorys.
W 1911 występowała najprawdopodobniej w Teatrze Artystycznym w Warszawie, po czym wyjechała do Niemiec, gdzie zamieszkała na stałe. Początkowo pracowała jako tłumaczka z języka polskiego i rosyjskiego w Deutsche Presse-Korrespondenz w Hanowerze i wydawnictwach Ullstein i Scherl. Uczyła się aktorstwa w Reichersche Schule Emanuela Reichera i prywatnie u Fridy Richard. W 1913 trafiła do Lessingtheater w Berlinie, gdzie występowała m.in. w sztuce "Seine einzige Frau", w której grała główną rolę na przemian z Käthe Haack. W 1914 została zauważona przez reżysera Alwina Neußa z wytwórni Decla-Film i zaangażowana do jego filmu "Der Weg der Tränen". W latach 1914–1938 wystąpiła łącznie w ponad pięćdziesięciu filmach, między innymi w "Gräfin Walewska" Ottona Ripperta (1920), "So ein Mädel" (1920) Urbana Gada, "Felicitas Grolandin" (1923) Rudolfa Biebracha oraz "Die Warenhausprinzessin" (1926) i "U 9 Weddigen" (1927) Heinza Paula.
W 1918 założyła własną wytwórnię filmową Hella Moja Filmgesellschaft. Kierowana przez Moję wytwórnia wyprodukowała w latach 1918–1923 piętnaście niemych filmów. Hella Moja była też autorką scenariuszy trzynastu filmów, m.in. "Die Warenhausprinzessin" (1926), "Der falsche Prinz" (1927), "Drei Tage auf Leben und Tod" (1929), "Die andere Seite" (1931) i "Die vier Musketiere" (1934), które zostały wyreżyserowane przez jej męża Heinza Paula. W styczniu 1937 na łamach niemieckiej prasy ukazała się błędna informacja o jej śmierci, a w niektórych źródłach nadal można odnaleźć wiadomość, że zmarła 15 stycznia 1937 w Berlinie. 
Po przejęciu władzy w Niemczech przez nazistów Moja miała problem z udowodnieniem swojego aryjskiego pochodzenia. W grudniu 1938 została wydalona z Reichsfilmkammer, ponieważ pracowała jako scenarzystka w niepełnym wymiarze godzin. W 1934 zmieniła nazwisko na Helka Moroff, trzy lata później na Elka Moroff, a w 1942 na Hella Sewa. W latach 1942–1951 pracowała jako suflerka w teatrze w Kilonii. 
Hella Moja popełniła samobójstwo w grudniu 1951 w Kilonii i została pochowana na cmentarzu Friedhof Heerstraße w Berlinie, lecz jej grób nie zachował się do dnia dzisiejszego. Jej małżeństwo z niemieckim reżyserem filmowym Heinzem Paulem było bezpotomne.

</doc>
<doc id="4884651" url="https://pl.wikipedia.org/wiki?curid=4884651" title="Statek Filozofów">
Statek Filozofów



</doc>
<doc id="4884653" url="https://pl.wikipedia.org/wiki?curid=4884653" title="Gabriel Kost">
Gabriel Kost

Gabriel Grzegorz Kost (ur. 17 lutego 1960 w Mikołowie) – polski inżynier, profesor nauk technicznych, profesor Politechniki Śląskiej.
Życiorys.
Ukończył studia na Wydziale Mechanicznym Technologicznym Politechniki Śląskiej w 1984. Stopień doktora uzyskał w 1991, a doktora habilitowanego w 2005 roku. Od 2007 pracuje na stanowisku profesora nadzwyczajnego. 15 kwietnia 2015 uzyskał tytuł profesora nauk technicznych.
W 2006 objął stanowisko kierownika Zakładu Robotyki i Robotyzacji Procesów Technologicznych. A w 2011 – kierownika Zakładu Automatyzacji i Robotyzacji Procesów Technologicznych.

</doc>
<doc id="4884654" url="https://pl.wikipedia.org/wiki?curid=4884654" title="Kitty Crowther">
Kitty Crowther

Kitty Crowther (ur. 4 kwietnia 1970 w Brukseli) − belgijska ilustratorka i autorka książek dla dzieci, laureatka Nagrody im. Astrid Lindgren.
Książki autorskie.
W 2010 roku została wyróżniona Nagrodą im. Astrid Lindgren. Jej twórczość została przetłumaczona na dwadzieścia języków.
W Wydawnictwie Zakamarki w 2015 roku ukazała się książka Astrid Lindgren "Skrzat nie śpi" (tyt. oryg. "Tomten är vaken," 1960) w tłumaczeniu Anny Węgleńskiej z ilustracjami Kitty Crowther.

</doc>
<doc id="4884661" url="https://pl.wikipedia.org/wiki?curid=4884661" title="Linia kolejowa nr 877">
Linia kolejowa nr 877

Linia kolejowa nr 877 – jednotorowa, zelektryfikowana linia kolejowa znaczenia miejscowego, łącząca posterunek odgałęźny Radlin Obszary ze stacją techniczną Radlin Marcel.
Linia umożliwia eksploatację Kopalni Węgla Kamiennego Marcel przez pociągi towarowe jadące z kierunku Rybnika Towarowego.

</doc>
<doc id="4884662" url="https://pl.wikipedia.org/wiki?curid=4884662" title="Zombie Attack">
Zombie Attack

Zombie Attack - debiutancki album studyjny niemieckiego zespołu thrash metalowego Tankard. Wydawnictwo ukazało się w lipcu 1986 roku nakładem wytwórni muzycznej Noise Records. Nagrania zostały zarejestrowane w Musiclab Studio w Berlinie w czerwcu 1986 roku. Album został ponownie wydany w 2005 w zestawie z albumem "Chemical Invasion".
Lista utworów.
Opracowano na podstawie materiału źródłowego.
"Strona A"
"Strona B"
Twórcy.
Opracowano na podstawie materiału źródłowego.

</doc>
<doc id="4884666" url="https://pl.wikipedia.org/wiki?curid=4884666" title="A Girl Called Cerveza">
A Girl Called Cerveza

A Girl Called Cerveza - piętnasty album studyjny niemieckiego zespołu thrash metalowego Tankard. Wydawnictwo ukazało się 27 lipca 2012 roku nakładem wytwórni muzycznej Nuclear Blast Records. Nagrania zostały zarejestrowane między marcem a kwietniem 2021 roku w Studio 23 we Frankfurcie. Do tytułowego utworu nakręcono teledysk. 
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="4884674" url="https://pl.wikipedia.org/wiki?curid=4884674" title="Vol(l)ume 14">
Vol(l)ume 14

Vol(l)ume 14 - czternasty album studyjny niemieckiego zespołu thrash metalowego Tankard. Wydawnictwo ukazało się 17 grudnia 2010 roku nakładem wytwórni muzycznej AFM Records. Nagrania zostały zarejestrowane we wrześniu 2010 roku w MX studios w Buchen. Do utworu "Rules for Fools" nakręcono teledysk.
Lista utworów.
Opracowano na podstawie materiału źródłowego.
Skład zespołu.
Opracowano na podstawie materiału źródłowego.

</doc>
<doc id="4884684" url="https://pl.wikipedia.org/wiki?curid=4884684" title="Stone Cold Sober">
Stone Cold Sober

Stone Cold Sober - piąty album studyjny niemieckiego zespołu thrash metalowego Tankard. Wydawnictwo ukazało się 9 czerwca 1992 roku nakładem wytwórni muzycznej Noise Records. Nagrania zostały zarejestrowane w lutym 1992 roku w Musiclab Studio w Berlinie. Na albumie znalazła się pierwsza niemieckojęzyczna piosenka zespołu pt. ""Freibier" (dosł. "Darmowe piwo"").
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="4884685" url="https://pl.wikipedia.org/wiki?curid=4884685" title="Piotr Chachlikowski">
Piotr Chachlikowski

Piotr Chachlikowski – polski archeolog, doktor habilitowany nauk humanistycznych. Specjalizuje się w neolicie, petroarcheologii. Profesor uczelniany na Wydziale Archeologii Uniwersytetu im. Adama Mickiewicza w Poznaniu.
Stopień doktorski uzyskał w 1997 na podstawie pracy pt. "Kamieniarstwo późnoneolitycznych społeczeństw Kujaw" (promotorem była prof. Aleksandra Cofta-Broniewska). Habilitował się w 2016 na podstawie oceny dorobku naukowego i rozprawy pt. "Surowce eratyczne w kamieniarstwie społeczeństw wczesnoagrarnych Niżu Polskiego (IV-III tys. przed Ch.)".

</doc>
<doc id="4884688" url="https://pl.wikipedia.org/wiki?curid=4884688" title="Przemysław Makarowicz">
Przemysław Makarowicz

Przemysław Marek Makarowicz – polski archeolog, profesor nauk humanistycznych. Specjalizuje się w historii Europy w późnym neolicie i wczesnej epoce brązu. Profesor na Wydziale Archeologii Uniwersytetu im. Adama Mickiewicza w Poznaniu.
Stopień doktorski uzyskał w 1997 na podstawie pracy pt. "Rola społeczności kultury iwieńskiej w genezie trzcinieckiego kręgu kulturowego (2000-1600 BC)" (promotorem był prof. Aleksander Kośko). Habilitował się w 2011 na podstawie oceny dorobku naukowego i rozprawy pt. "Trzciniecki krąg kulturowy - wspólnota pogranicza Wschodu i Zachodu Europy". 9 maja 2018 roku decyzją prezydenta RP otrzymał tytuł naukowy profesora.

</doc>
<doc id="4884690" url="https://pl.wikipedia.org/wiki?curid=4884690" title="AMZ Łoś">
AMZ Łoś

TIWD AMZ Łoś – terenowy interwencyjny wóz dowodzenia produkcji AMZ-Kutno.
Opis.
Terenowy Interwencyjny Wóz Dowodzenia AMZ Łoś zbudowany jest na podwoziu samochodu SCAM SM 55 w układzie 4x4. Przeznaczony jest jednym z elementów systemu dowodzenia Oddziałów Specjalnych Żandarmerii Wojskowej oraz przeznaczony jest do zapewnienia miejsca pracy dla dowództwa Oddziału Specjalnego ŻW, dowodzenia oddziałami i pododdziałami ŻW, informatycznego wsparcia procesu dowodzenia, działania w ramach ugrupowania bojowego i samodzielnych patroli. Na jego wyposażeniu znajdują się środki łączności i informatyki przeznaczone do zapewnienia łączności fonicznej, transmisji danych oraz łączności wewnętrznej wozu dowodzenia. Pojazd przystosowany jest do pracy w ruchu oraz postoju.

</doc>
<doc id="4884695" url="https://pl.wikipedia.org/wiki?curid=4884695" title="Bitwa pod Ciełuszkami">
Bitwa pod Ciełuszkami

Bitwa pod Ciełuszkami – walki polskiego 57 pułku piechoty wielkopolskiej ppłk. Arnolda Szyllinga z oddziałami sowieckiej 15 Armii w czasie pościgu prowadzonego w ramach operacji warszawskiej.
Sytuacja ogólna.
4 lipca 1920 ruszyła II ofensywa sowieckiego Frontu Zachodniego pod hasłem: "Na zachodzie ważą się losy wszechświatowej rewolucji – po trupie Polski wiedzie droga do wszechświatowego pożaru... Na Wilno – Mińsk – Warszawę – marsz!". W pierwszej dekadzie lipca przełamany został front polski nad Autą, a wojska Frontu Północno-Wschodniego gen. Stanisława Szeptyckiego cofały się pod naporem ofensywy czerwonoarmistów Michaiła Tuchaczewskiego.
Kolejne próby zatrzymania wojsk sowieckich prących na zachód nie przynosiły spodziewanych rezultatów. Obchodzący ugrupowanie obronne od północy 3 Korpus Kawalerii Gaja wymuszał dalszy odwrót wojsk polskich. Tempo natarcia wojsk sowieckich, jak na owe czasy, wydawało się oszałamiające i wynosiło około 20–30 kilometrów na dobę.
Wojsko Polskie traciło kolejno „linię dawnych okopów niemieckich”, linię Niemna i Szczary, czy wreszcie linię Bugu. Wojska polskie cofały się nadal, a kolejną naturalną przeszkodą terenową dogodną do powstrzymania sowieckiej ofensywy była Wisła. W godzinach wieczornych 6 sierpnia Naczelne Dowództwo Wojska Polskiego wydało rozkaz do przegrupowania i reorganizacji wojsk.
16 sierpnia ruszyła kontrofensywa znad Wieprza. Zmieniło to radykalnie losy wojny. Od tego momentu Wojsko Polskie było w permanentnej ofensywie.
Walki pod Ciełuszkami.
24 sierpnia, prowadzący pościg za nieprzyjacielem, III batalion 57 pułku piechoty wzmocniony baterią 14 pułku artylerii polowej dotarł do Nowogrodu. Tu dowódca pułku udokładnił zadanie i batalion pomaszerował dalej wzdłuż Pisy w kierunku szosy Kolno – Myszyniec. Odpoczynek nocny zorganizowano w Cieciorach.
Następnego dnia batalion już szosą skierował się na Myszyniec. Jego ubezpieczenia wykryły w rejonie Ciełuszek obsadzone przez sowiecką piechotę okopy z czasów I wojny światowej. Batalion z marszu uderzył na przygotowujących obronę Sowietów i wykorzystując zaskoczenie, pobił ich. Polskich żołnierzy w szturmie wspomogła miejscowa ludność. Na podstawie zeznań jeńców ustalono, że sowiecki oddział stanowił zlepek żołnierzy z kilku dywizji 15 Armii. Po bitwie batalion pomaszerował w kierunku na Mały Płock.
Bilans walk.
W czasie bitwy pod Ciełuszkami 57 pułk piechoty wziął do niewoli kilkuset jeńców, zdobył pięć dział i trzynaście ckm.

</doc>
<doc id="4884697" url="https://pl.wikipedia.org/wiki?curid=4884697" title="H8M5">
H8M5

H8M5 – album studyjny polskiego rapera Białasa. Wydawnictwo ukazało się 5 sierpnia 2020 roku nakładem wytwórni muzycznej SBM Label.
Jeszcze przed premierą, 31 lipca 2020, album uzyskał status złotej płyty. Wydawnictwo zajmowało czołowe miejsce na liście sprzedażowej OLiS (sprzedaż w okresie 31 lipca – 6 sierpnia, 7–13, 14–20 sierpnia 2020).
Gościnnie na płycie wystąpili: Grzegorz Ciechowski, Szpaku, Bedoes, Kara, Pezet, Smolasty, Mata, ADM, Beteo i White 2115.
Lista utworów.
Opracowano na podstawie materiału źródłowego.
W wersji preorder do albumu dołączano również płyty: "H8", "ME" oraz singel "Art-Hop" (zestaw 4CD). W wersji standardowej oraz w serwisach streamingowych dystrybuowany jest drugi krążek, zawierający następujące utwory:
Sprzedaż.
Pozycje w notowaniach OLiS.
OLiS jest ogólnopolskim notowaniem, tworzonym przez agencję TNS Polska na podstawie sprzedaży albumów muzycznych na nośnikach fizycznych (nie uwzględnia zatem informacji o pobraniach w formacie digital download czy odtworzeniach w serwisach streamingowych).
Notowania coroczne
Certyfikaty ZPAV.
Certyfikaty sprzedaży są wystawiane przez Związek Producentów Audio-Video za osiągnięcie określonej liczby sprzedanych egzemplarzy, obliczanej na podstawie kupionych kopii fizycznych i cyfrowych, a także odtworzeń w serwisach streamingowych.

</doc>
<doc id="4884700" url="https://pl.wikipedia.org/wiki?curid=4884700" title="Artur Różański">
Artur Różański

Artur Różański (ur. 1 kwietnia 1976 w Środzie Wielkopolskiej) – polski archeolog, doktor habilitowany nauk humanistycznych.
Życiorys.
Specjalizuje się w archeologii historycznej, archeologii pradziejowej, archeologii średniowiecza oraz historii architektury. Profesor uczelniany na Wydziale Archeologii Uniwersytetu im. Adama Mickiewicza w Poznaniu.
Stopień doktorski uzyskał w 2008 na podstawie pracy pt. "Jednoprzestrzenne kościoły romańskie na terenie Wielkopolski" (promotorem była Hanna Kóčka-Krenz). Habilitował się w 2019 na podstawie oceny dorobku naukowego i cyklu publikacji pt. "Zamki Niżu Polskiego".

</doc>
<doc id="4884703" url="https://pl.wikipedia.org/wiki?curid=4884703" title="Sydney Wallace">
Sydney Wallace

Sydney Tamara-Nicole Wallace (ur. 6 grudnia 1993 w Atlancie) – amerykańska koszykarka grająca na pozycjach rozgrywającej lub rzucającej, posiadająca także brytyjskie obywatelstwo, obecnie zawodniczka Basket Lattes Monpellier Agglomeration.
Jest rekordzistką ligi fińskiej w liczbie punktów, zdobytych w trakcie jednego spotkania (54).
14 sierpnia 2020 dołączyła do CTL Zagłębia Sosnowiec.
8 lutego 2021 została zawodniczką Connecticut Sun.

</doc>
<doc id="4884704" url="https://pl.wikipedia.org/wiki?curid=4884704" title="Zachowajto">
Zachowajto



</doc>
<doc id="4884705" url="https://pl.wikipedia.org/wiki?curid=4884705" title="Zachowajto.pl">
Zachowajto.pl



</doc>
<doc id="4884706" url="https://pl.wikipedia.org/wiki?curid=4884706" title="Uloz.to">
Uloz.to



</doc>
<doc id="4884711" url="https://pl.wikipedia.org/wiki?curid=4884711" title="Linia kolejowa nr 214 (Infra Silesia)">
Linia kolejowa nr 214 (Infra Silesia)



</doc>
<doc id="4884712" url="https://pl.wikipedia.org/wiki?curid=4884712" title="Scorțoasa (gmina)">
Scorțoasa (gmina)

Scorțoasa – gmina w Rumunii, w okręgu Buzău. Obejmuje miejscowości Balta Tocila, Beciu, Dâlma, Deleni, Golu Grabicina, Grabicina de Jos, Grabicina de Sus, Gura Văii, Plopeasa, Policiori i Scorțoasa. W 2011 roku liczyła 3076 mieszkańców.

</doc>
<doc id="4884713" url="https://pl.wikipedia.org/wiki?curid=4884713" title="Osiecka (serial telewizyjny)">
Osiecka (serial telewizyjny)

Osiecka – polski telewizyjny serial biograficzny opowiadający historię Agnieszki Osieckiej.
Biografia Agnieszki Osieckiej została przedstawiona w trzynastu odcinkach, a jej tłem są artystyczne, obyczajowe oraz polityczne realia tamtych czasów, panorama kulturalnego i towarzyskiego życia Warszawy i Polski na przestrzeni kilku dekad. Chociaż w serialu nie zostało przedstawione całe życie Osieckiej, serialem zachęciło się miliony widzów. Bohaterami serialu – poza Osiecką – są postacie takie jak m.in.: Zbigniew Cybulski, Bogumił Kobiela, Elżbieta Czyżewska czy Jeremi Przybora.
Scenariusz serialu napisali Maciej Karpiński i Maciej Wojtyszko, przy współpracy z Henryką Królikowską i reżyserem Robertem Glińskim, na podstawie dostępnych biografii Agnieszki Osieckiej oraz poświęconych artystce materiałów archiwalnych. Pomysłodawczynią projektu, a także jego producentem realizującym, jest Joanna Ochnik.
Za reżyserię serialu odpowiadają Robert Gliński i Michał Rosa. Za zdjęcia odpowiada Adam Bajerski, za scenografię – Ryszard Meliwa, charakteryzację Marcin Rodak, a za kostiumy – Ewa Gronowska, kierownikiem produkcji jest Paweł Bareński a reżyserami castingu Ewa Brodzka i Krzysztof Łączak.

</doc>
<doc id="4884715" url="https://pl.wikipedia.org/wiki?curid=4884715" title="Jiřina Lukešová">
Jiřina Lukešová

Jiřina Lukešová (ur. 12 września 1919 w Košťálovie, zm. 28 lipca 2010 w Pradze) – czeska montażystka filmowa.
Życiorys.
Urodziła się 12 września 1919 w Košťálovie. Pierwszych prac przy filmie podjęła się w 1941 roku u montażystki Anny Vlasovej, a od 1944 sama montowała krótkie dokumenty edukacyjne. Od lat 50. pracowała przy produkcjach fabularnych takich reżyserów, jak Alfréd Radok, Evald Schorm, Jaroslav Papoušek, czy Jiří Menzel. Z tym ostatnim współpracowała m.in. przy obrazie "Pociągi pod specjalnym nadzorem", który w 1968 roku otrzymał Oscara w kategorii najlepszego filmu nieanglojęzycznego. Była także montażystką produkcji telewizyjnych. Zmarła 28 lipca 2010 roku w Pradze.

</doc>
<doc id="4884723" url="https://pl.wikipedia.org/wiki?curid=4884723" title="István Zamkovszky">
István Zamkovszky



</doc>
<doc id="4884728" url="https://pl.wikipedia.org/wiki?curid=4884728" title="Balta Tocila">
Balta Tocila

Balta Tocila – wieś w Rumunii, w okręgu Buzău, w gminie Scorțoasa. W 2011 roku liczyła 273 mieszkańców.

</doc>
<doc id="4884730" url="https://pl.wikipedia.org/wiki?curid=4884730" title="Ursapharm-Arena an der Kaiserlinde">
Ursapharm-Arena an der Kaiserlinde

Ursapharm-Arena an der Kaiserlinde – stadion piłkarski w Spiesen-Elversberg, w Niemczech. Został otwarty w 1983 roku. Może pomieścić 10 000 widzów. Swoje spotkania rozgrywają na nim piłkarze klubu SV 07 Elversberg.
Historia.
Obiekt domowy drużyny SV 07 Elversberg powstał w latach 1982–1983. Stadion wybudowano niedaleko poprzedniego obiektu klubu, który istniał od lat 20. XX wieku (dziś w jego miejscu znajdują się domy mieszkalne skupione wokół ulicy Willi-Neu-Ring). Początkowo był to jedynie skromny stadion z pojemnością szacowaną na 2000 widzów. W 1996 roku powiększono trybuny do pojemności 5000 widzów. W kolejnych latach dokonywano dalszych modernizacji, m.in. powstała zadaszona trybuna z 440 miejscami siedzącymi. W 2002 roku m.in. zwiększono pojemność stadionu do 7000 widzów i zainstalowano sztuczne oświetlenie. W latach 2013–2015 wybudowano nową trybunę główną od strony Lindenstraße, a stadion, w związku z umową sponsorską, przemianowano na Ursapharm-Arena an der Kaiserlinde (wcześniej był on znany jako Waldstadion Kaiserlinde). W 2020 roku oddano do użytku miejsca dla VIP-ów na trybunie głównej.
W sezonie 2013/2014 zespół gospodarzy występował w 3. lidze. Z powodu prowadzonych na stadionie prac, pierwszych pięć domowych spotkań klub rozegrał na Ludwigsparkstadionie w Saarbrücken, później powrócił jednak na swój obiekt. Na stadionie rozgrywane były także mecze niemieckich reprezentacji młodzieżowych.

</doc>
<doc id="4884733" url="https://pl.wikipedia.org/wiki?curid=4884733" title="Waldstadion Kaiserlinde">
Waldstadion Kaiserlinde



</doc>
<doc id="4884739" url="https://pl.wikipedia.org/wiki?curid=4884739" title="Gdyby jutra nie było (singel Budki Suflera)">
Gdyby jutra nie było (singel Budki Suflera)

Gdyby jutra nie było – singel Budki Suflera wydany w 2019 roku jako czterdziesty singel zespołu. Piosenka została nagrana po powrocie Budki Suflera na scenę. 
Autorem tekstu jest Marek Dutkiewicz, a muzyki Romuald Lipko, w piosence zadebiutował nowy wokalista Robert Żarczyński oraz gitarzyści Dariusz Bafeltowski i Piotr Bogutyn.

</doc>
<doc id="4884750" url="https://pl.wikipedia.org/wiki?curid=4884750" title="KissAnime">
KissAnime

KissAnime – serwis internetowy umożliwiający nielegalne pobieranie i oglądanie filmów oraz seriali typu anime. Funkcjonował jako siostrzana strona portalu udostępniającego mangę (KissManga). KissAnime został opisany jako „jeden z największych serwisów udostępniających anime na zasadzie streamingu”. Blog TorrentFreak poinformował, że witryna miała miliony użytkowników, a przez pewien czas stanowiła „najczęściej odwiedzaną piracką stronę na świecie”.
Serwis został zamknięty 14 sierpnia 2020 r., po ok. 8 latach istnienia (witryna w domenie.com została zarejestrowana w 2012 r., a nowszy adres w domenie.ru – w 2016 r.), ze względu na skargi na gruncie praw autorskich, związane ze zmianami w japońskich przepisach dotyczących piractwa internetowego.

</doc>
<doc id="4884751" url="https://pl.wikipedia.org/wiki?curid=4884751" title="Mariusz Mikołajek">
Mariusz Mikołajek

Mariusz Mikołajek (ur. 5 lutego 1958 we Wrocławiu) – polski artysta malarz, animator wydarzeń kulturalnych. 
Życiorys.
Studia w Państwowej Wyższej Szkole Sztuk Plastycznych we Wrocławiu zakończył obroną dyplomu w pracowni prof. Konrada Jarodzkiego (1984). Miejscem obrony była Kolegiata Świętego Krzyża na Ostrowie Tumskim. Obrazy zostały zarekwirowane przez SB, która próbowała doprowadzić do unieważnienia dyplomu artysty. Wcześniej próbowano usunąć go z uczelni za udział w manifestacji antykomunistycznej. W obu przypadkach pomogła mu zdecydowana postawa pedagogów. W latach osiemdziesiątych brał udział w niezależnym obiegu sztuki. Do oficjalnej działalności wrócił w 1991 kiedy wraz z Christosem Mandziosem, Czesławem Chwiszczukiem i Zbigniewem Milem oraz przy współpracy z PKP zaprezentował wystawę pt. „Popatrz kiedy przechodzisz... popatrz każdy przechodzi... ” w hali Dworca Głównego we Wrocławiu. Mikołajek od kilkunastu lat współpracuje z Witoldem Liszkowskim w szerokim projekcie „Budujemy miasto sztuki”. Najbardziej znane realizacje z tego cyklu to dwutygodniowy happening na rynku wrocławskim (2011), "Kid's Guernika" – olbrzymi obraz namalowany przez wrocławskie dzieci pod artystyczną opieką obu twórców (2011), czy akcja plastyczna związana z Euro 2012 na dziedzińcu Muzeum Współczesnego we Wrocławiu zatytułowana „Pokoje sztuki kibica”. W 2012 roku wraz z Witoldem Liszkowskim i Janem Mikołajkiem stworzył Fundację OK. Art., która działa głównie na terenie rewitalizowanej dzielnicy Nadodrze. Wynikiem tej działalności są m.in. dwa powszechnie odwiedzane nadodrzańskie murale przy ul. Roosevelta „Podwórko odkrywanie sztuki” i „Podwórko nasze atelier”. Jego malarstwo sytuuje się między sztuką przedstawieniową, a abstrakcją. Tematem jest człowiek, jego emocje i relacje. Artysta podkreśla rolę światła w budowaniu swojej twórczej wypowiedzi. Jest autorem kilkudziesięciu wystaw indywidualnych w kraju i zagranicą, brał udział w wielu wystawach zbiorowych. Prace jego zostały zakupione do wielu kolekcji prywatnych i instytucjonalnych w kraju (Muzeum Narodowe w Krakowie, Dolnośląskie Towarzystwo Zachęty Sztuk Pięknych) i za granicą. Jest członkiem Związku Polskich Artystów Plastyków.
Jest synem pisarza Tadeusza Mikołajka. Prywatnie żonaty, ojciec siedmiorga dzieci.

</doc>
<doc id="4884765" url="https://pl.wikipedia.org/wiki?curid=4884765" title="Nyaa Torrents">
Nyaa Torrents

Nyaa Torrents – tracker torrentów skoncentrowany tematycznie na mediach wschodnioazjatyckich (japońskich, chińskich i koreańskich). Znajduje się wśród największych trackerów BitTorrent udostępniających treści anime.

</doc>
<doc id="4884770" url="https://pl.wikipedia.org/wiki?curid=4884770" title="Chemical Invasion">
Chemical Invasion

Chemical Invasion – drugi album studyjny niemieckiego zespołu thrash metalowego Tankard. Wydawnictwo ukazało się w październiku 1987 roku nakładem wytwórni muzycznej Noise Records. Nagrania zostały zarejestrowane między czerwcem a sierpniem 1987 roku w Musiclab Studio w Berlinie. W 2005 roku album został ponownie wydany w zestawie wraz z albumem "Zombie Attack". Na albumie znalazł się utwór "Don't Panic" opowiadający o katastrofie w Czarnobylu w 1986 roku.
Lista utworów.
Opracowano na podstawie materiału źródłowego.
"Strona A"
"Strona B"
Twórcy.
Opracowano na podstawie materiału źródłowego.

</doc>
<doc id="4884774" url="https://pl.wikipedia.org/wiki?curid=4884774" title="Franklin Sumner Earle">
Franklin Sumner Earle

Franklin Sumner Earle (ur. 4 września 1856 w Dwight, zm. 31 stycznia 1929 na Kubie) – amerykański mykolog i fitopatolog. Specjalizował się w chorobach trzciny cukrowej.
Życiorys.
Franklin Sumner Earle urodził się w Dwight w stanie Illinois w USA. Studiował na Uniwersytecie Illinois pod kierunkiem Thomasa J. Burrilla, ale nie uzyskał dyplomu. W latach 1892–95 pracował w Mississippi Agriculture Experiment Station jako asystent patologa odpowiedzialnego za mykologiczną część zielnika Departamentu Rolnictwa Stanów Zjednoczonych, a w latach 1895–1900 jako biolog i ogrodnik w Alabama Agriculture Experiment Station. W 1902 roku objął stanowisko nauczyciela botaniki w Alabama Polytechnic Institute, gdzie otrzymał honorowy tytuł magistra. W 1901 roku zatrudnił się w nowojorskim ogrodzie botanicznym (NYBG), gdzie przez trzy lata pracował jako zastępca kuratora odpowiedzialnego za kolekcje mykologiczne. W 1886 r. ożenił się z Susan B. Skeham. Mieli dwoje dzieci.
Praca naukowa.
Podczas swojej kariery jako pierwszy pełnoetatowy mykolog NYBG opublikował "Rodzaje północnoamerykańskich grzybów blaszkowych". Była to ważna praca, w której taksonomia zgodna była z Amerykańskim Kodeksem Nomenklatury. W 1904 roku został dyrektorem Estacion Agronomica w Santiago de las Vegas na Kubie. Niedługo potem jako konsultant biznesowy rozpoczął uprawę owoców w Herradura na Kubie na farmie, którą prowadził do końca życia. Jego praca skupiała się trzcinie cukrowej. Opracował odmianę trzciny cukrowej odporną na wirusową mozaikę i wniósł wiele wkładu w rozwój uprawy tej rośliny. Wśród wielu jego publikacji ważnym dziełem była opublikowana w 1929 r. praca "Trzcina cukrowa i jej uprawa".
W naukowych nazwach utworzonych przez niego taksonów dodawane jest jego nazwisko Earle.

</doc>
<doc id="4884777" url="https://pl.wikipedia.org/wiki?curid=4884777" title="Kallia Papadaki">
Kallia Papadaki

Kallia Papadaki (ur. 1978 w Didimoticho) – grecka pisarka i scenarzystka.
Życiorys.
Wychowała się w Salonikach. Studiowała ekonomię w Stanach Zjednoczonych w Bard College oraz na Uniwersytecie Brandeisa, a po powrocie do Grecji uczęszczała do szkoły filmowej w Atenach. Zadebiutowała w 2009 roku zbiorem opowiadań, który został życzliwie przyjęty przez krytykę. Dwa lata później przyjęta została do programu stypendialnego dla młodych pisarzy ("Scritture Giovani") oraz opublikowała tomik wierszy. Jej trzecia książka, powieść "Dendryty" (w polskim przekładzie Ewy T. Szyler), została w 2017 roku wyróżniona Europejską Nagrodą Literacką.
Papadaki jest również autorką scenariuszy. Pierwszy z nich – "September", powstał dzięki stypendium Europejskiego Funduszu na rzecz Bałkanów oraz berlińskiemu stypendium im. Nipkowa. Film miał swą premierę w konkursie głównym MFF w Karlowych Warach.

</doc>
<doc id="4884781" url="https://pl.wikipedia.org/wiki?curid=4884781" title="The Morning After">
The Morning After

The Morning After – trzeci album studyjny niemieckiego zespołu thrash metalowego Tankard. Wydawnictwo ukazało się we wrześniu 1988 roku nakładem wytwórni muzycznej Noise Records. Nagrania zostały zarejestrowane między sierpniem a wrześniem 1988 roku w Musiclab Studio w Berlinie. Album ten stał się pierwszym komercyjnym sukcesem zespołu. Do tytułowego utworu nakręcono teledysk. To ostatni album, na którym zagrał perkusista Oliver Werner.
Lista utworów.
Opracowano na podstawie materiału źródłowego.
"Strona A"
"Strona B"
Twórcy.
Opracowano na podstawie materiału źródłowego.

</doc>
<doc id="4884782" url="https://pl.wikipedia.org/wiki?curid=4884782" title="Madeleine L’Engle">
Madeleine L’Engle

Madeleine L’Engle Camp (ur. 29 listopada 1918, zm. 6 września 2007) – amerykańska pisarka i poetka, autorka między innymi powieści "Pułapka czasu", na bazie której w 2018 powstał film pod tym samym tytułem.

</doc>
<doc id="4884788" url="https://pl.wikipedia.org/wiki?curid=4884788" title="TorrentFreak">
TorrentFreak

TorrentFreak (TG) – blog poświęcony najnowszym wydarzeniom i trendom z zakresu świata BitTorrent i udostępniania plików, a także kwestii naruszeń praw autorskich i problematyce praw cyfrowych. Witryna została założona w listopadzie 2005 r. przez Holendra posługującego się pseudonimem "Ernesto Van Der Sar". W 2007 roku do zespołu dołączyli Andy „Enigmax” Maxwell i Ben Jones. Do współtwórców treści należy , założyciel szwedzkiej Partii Piratów.

</doc>
<doc id="4884792" url="https://pl.wikipedia.org/wiki?curid=4884792" title="Europejski Urząd Policji">
Europejski Urząd Policji



</doc>
<doc id="4884800" url="https://pl.wikipedia.org/wiki?curid=4884800" title="Parafia św. Jana Chrzciciela w Giławach">
Parafia św. Jana Chrzciciela w Giławach

Parafia świętego Jana Chrzciciela w Giławach – parafia rzymskokatolicka znajdująca się w archidiecezji warmińskiej, w dekanacie Pasym.

</doc>
<doc id="4884804" url="https://pl.wikipedia.org/wiki?curid=4884804" title="Parafia Najświętszej Maryi Panny Królowej Polski w Gromie">
Parafia Najświętszej Maryi Panny Królowej Polski w Gromie

Parafia Najświętszej Maryi Panny Królowej Polski w Gromie – parafia rzymskokatolicka znajdująca się w archidiecezji warmińskiej, w dekanacie Pasym.

</doc>
<doc id="4884807" url="https://pl.wikipedia.org/wiki?curid=4884807" title="Tomasz Rutkowski">
Tomasz Rutkowski

Tomasz Rutkowski (Rudkowski) herbu Pobóg – pisarz dobrzyński w latach 1673-1699.
Jako poseł na sejm konwokacyjny 1674 roku z ziemi dobrzyńskiej był członkiem konfederacji generalnej zawiązanej 15 stycznia 1674 roku na tym sejmie. W 1674 roku był elektorem Jana III Sobieskiego z ziemi dobrzyńskiej.

</doc>
<doc id="4884817" url="https://pl.wikipedia.org/wiki?curid=4884817" title="Stanisław Domoradzki">
Stanisław Domoradzki

Stanisław Domoradzki – polski matematyk, doktor habilitowany w zakresie historii matematyki.
Życiorys.
Studia w zakresie matematyki na Wydziale Matematyki Uniwersytetu Jagiellońskiego ukończył w 1982. Doktorat "Piśmiennictwo matematyczne polskie okresu porozbiorowego (1795–1918)" napisany pod kierunkiem Zenona Mosznera obronił na Wydziale Matematyczno-Fizyczno-Technicznym Wyższej Szkoły Pedagogicznej im. Komisji Edukacji Narodowej w Krakowie (27 września 1995). Rozprawę habilitacyjną obronił przed Radą Naukową Instytut Historii Nauki PAN w 2012. 
Pracował od 1985 w WSP w Rzeszowie, od 2001 w Uniwersytecie Rzeszowskim. Zajmuje się historią matematyki i dydaktyką matematyki, autor prawie 140 artykułów z tego zakresu, rozdziałów w monografiach, skryptów z zakresu nauczania matematyki. Współred. Słownika biograficznego matematyków polskich (2003). W latach 1997–1999 kierował projektem KBN: Matematyka polska w XIX i na początku XX wieku. W l. 2012–14 był wykonawcą w grancie NCN, Słownik polskich odkrywców, wynalazców i pionierów nauk matematyczno-przyrodniczych i techniki (4-tomowe wyd. Słownika…, IHN PAN, IPN, 2015). Jest współorganizatorem cyklu międzynarodowych konferencji nt. percepcji nauk matematyczno-przyrodniczych w Europie Środkowo-Wschodniej (Kraków 2013, 2015). Członek Executive Editors 2 tomów „Technical Transactions” poświęconych historii matematyki i nauk przyrodniczych (2014, 2015). 
Kierownik Laboratorium Zagadnień Społeczeństwa Informacyjnego w CIiTWT-P na Wydziale Matematyczno-Przyrodniczym UR. Członek Komitetu Historii Nauki i Techniki PAN w latach 2012–2015 i 2015–2018, Komisji Historii Nauki PAU, przewodniczący Komisji Historii Oddziału Krakowskiego Polskiego Towarzystwa Matematycznego. Od 2015 jest redaktorem naczelnym VI serii Roczników PTM „Antiquitates Mathematicae”.

</doc>
<doc id="4884822" url="https://pl.wikipedia.org/wiki?curid=4884822" title="Parafia św. Wojciecha Biskupa i Męczennika w Nowym Dworze">
Parafia św. Wojciecha Biskupa i Męczennika w Nowym Dworze

Parafia świętego Wojciecha Biskupa i Męczennika w Nowym Dworze – parafia rzymskokatolicka znajdująca się w archidiecezji warmińskiej, w dekanacie Pasym.

</doc>
<doc id="4884823" url="https://pl.wikipedia.org/wiki?curid=4884823" title="Izabela Domaciuk-Czarny">
Izabela Domaciuk-Czarny

Izabela Mieczysława Domaciuk-Czarny – polska filolog, dr hab. nauk humanistycznych, adiunkt Instytutu Filologii Polskiej Wydziału Humanistycznego Uniwersytetu Marii Curie-Skłodowskiej.
Życiorys.
9 lutego 2000 obroniła pracę doktorską "Nazwy własne w prozie Stanisława Lema", 2 czerwca 2016 habilitowała się na podstawie pracy zatytułowanej "Nazwy własne w przestrzeni literackiej i wirtualnej typu fantasy". Jest zatrudniona na stanowisku adiunkta w Instytucie Filologii Polskiej na Wydziale Humanistycznym Uniwersytetu Marii Curie-Skłodowskiej.

</doc>
<doc id="4884826" url="https://pl.wikipedia.org/wiki?curid=4884826" title="Storr">
Storr

Osoby o tym nazwisku:

</doc>
<doc id="4884830" url="https://pl.wikipedia.org/wiki?curid=4884830" title="Wybory prezydenckie w Republice Konga w 2016 roku">
Wybory prezydenckie w Republice Konga w 2016 roku

Wybory prezydenckie w Republice Konga w 2016 roku – wybory prezydenckie w Kongu przeprowadzone 20 marca 2016 roku. Urzędujący prezydent Denis Sassou-Nguesso otrzymał reelekcję w pierwszej turze głosowania, otrzymując 60% głosów.
System elekcyjny.
Prezydent Republiki Konga jest wybierany w dwóch turach. 14 stycznia 2016 roku przyjęto ustawę ustanawiającą nową komisję wyborczą – Niezależną Państwową Komisję Wyborczą (fr. "Commission nationale électorale indépendante, CNEI") w miejsce Krajowej Komisji ds. Organizacji Wyborczych (fr. "Commission nationale d’organisation des élections, CONEL"). Ustawa była wynikiem dialogu między rządem, a partiami opozycyjnymi. CNEI składa się z członków zarówno rządu, jak i partii opozycyjnych, a także obywateli niezrzeszonych i w przeciwieństwie do CONEL, działa jako organizacja niezależna finansowo od rządu.
Karty do głosowania składają się z jednej kartki. Partie są uprawnione do posiadania przedstawicieli we wszystkich lokalach wyborczych, a ich zgoda na poświadczenie liczenia głosów jest obowiązkowa.Wszystkie osoby dorosłe powyżej 18 roku życia mają prawo głosu. 
Rejestracja wyborców trwała od stycznia do 15 lutego 2016 roku. Rozporządzenie Ministra Spraw Wewnętrznych z 1 lutego 2016 roku wyznaczyło oficjalny okres kampanii na czas od 4 marca do 18 marca 2016 roku. Termin składania kandydatur na prezydenta został wyznaczony na czas od 5 lutego do 20 lutego.
Kandydaci.
Denis Sassou-Nguesso.
Nowa konstytucja uchwalona w referendum w 2015 roku umożliwiła prezydentowi Denisowi Sassou-Nguesso ubieganie się o reelekcję. Zgodnie z oczekiwaniami, 25 stycznia 2016 roku, rządząca Kongijska Partia Pracy ogłosiła, że urzędujący prezydent będzie ich kandydatem w wyborach. Oprócz PCT, różne inne partie zobowiązały się do wsparcia Sassou-Nguesso, w tym Kongijski ruch na rzecz Demokracji i Rozwoju Integralnego (MCDDI), Mouvement Action Renouveau (MAR), Zgromadzenie Obywateli (RC), Związek Sił Demokratycznych (UFD), Rassemblement pour la démocratie et le progrès social (RDPS), Republican Dynamics for Development (DRD) i Club 2002 - Party for the Unity of the Republic.
Panafrykański Związek na rzecz Demokracji Społecznej.
Pod koniec stycznia 2016 roku, główna partia opozycyjna – Panafrykański Związek na rzecz Demokracji Społecznej (UPADS) wyznaczyła swojego lidera, Pascala Tsaty Mabialę, na swojego kandydata na prezydenta.
Initiative for Democracy in Congo.
30 stycznia 2016 roku André Okombi Salissa, przewodniczący Initiative for Democracy in Congo, ogłosił swoją chęć do startu w wyborach. Okombi Salissa był długoletnim członkiem PCT, a także ministrem w rządzie Sassou Nguesso, ale w 2012 roku po dymisji z rządu stawał się coraz bardziej krytycznym i przeciwnym głosem wobec PCT.
Jean-Marie Michel Mokoko.
8 lutego 2016 roku generał Jean-Marie Michel Mokoko oświadczył, że planuje kandydować na prezydenta. Mokoko dowodził wojskiem w latach 1987–1993 roku, a od 2005 był doradcą prezydenta ds. pokoju i bezpieczeństwa. Z funkcji zrezygnował 3 lutego 2016 roku. Kilka dni po tym, jak Mokoko ogłosił swoją kandydaturę, w internecie pojawiło się wideo, które wskazywało na jego udział w zamachu stanu. Mokoko powiedział, że film był sfałszowany. 19 lutego wydano rozkaz aresztowania Mokoko, a policja zablokowała drogi w pobliżu jego domu. 21 lutego został przesłuchany i zwolniony z aresztu.
22 lutego 2016 roku do Sądu Konstytucyjnego wpłynęło 10 potencjalnych kandydatur na prezydenta: Denis Sassou Nguesso, Anguios Nganguia-Engambé, Pascal Tsaty Mabiala, Jean-Marie Michel Mokoko, André Okombi Salissa, Guy Brice Parfait Kolelas, Claudine Munari, Joseph Kignoumbi Kia Mboungou, Joseph Mboussi Ngouari i Louis Parfait Tchignamba Mavoungou. Trybunał Konstytucyjny ogłosił 24 lutego, że dziewięciu kandydatów uzyskało pozwolenie na start w wyborach. Jeden kandydat, Tchignamba Mavoungou, został wykluczony z udziału w wyborach z powodu nieuiszczenia wymaganej kwoty.
Kampania wyborcza.
Oficjalny okres kampanii rozpoczął się 4 marca. Sassou-Nguesso rozpoczął kampanię w Pointe-Noire, omówił swoje plany rozwoju gospodarczego i obiecał, że zdobędzie większość głosów w pierwszej turze. W międzyczasie Mokoko zaapelował o opóźnienie głosowania, narzekając, że czas na rejestr wyborczy jest niewystarczający, a komisja wyborcza nie jest naprawdę niezależna. Prowadząc kampanię, Sassou-Nguesso podkreślał, że jako prezydent utrzymywał pokój i ułatwiał wzrost gospodarczy oraz budowę infrastruktury. Wzywając ludzi do zapewnienia mu większości w pierwszej turze, obiecał więcej miejsc pracy i dalszą poprawę infrastruktury. Kandydaci opozycyjni natomiast skupili się na zwracaniu uwagi co do wiarygodności komisji wyborczej i twierdzeniu, że rząd przygotowuje się do sfałszowania wyborów.
Pierwsza tura odbyła się 20 marca 2016 roku. Oddając swój głos, Sassou Nguesso powiedział, że "wybory oznaczają postęp dla naszej demokracji. I mogę powiedzieć, że nowa republika wkracza pod dobry omen." W dniu wyborów władze zakazały używania pojazdów mechanicznych, a także ograniczyły dostęp do internetu i kontaktu telefonicznego.
Wynik.
Częściowe wyniki, obejmujące 72 ze 111 okręgów, zostały ogłoszone przez komisję wyborczą 22 marca. Według nich Sassou-Nguesso plasował się daleko przed swoimi rywalami z 67% głosów. Guy Brice Parfait Kolelas na drugim miejscu uzyskał 16,8%. Opozycja stwierdziła, że wyniki te są "całkowicie oderwane od rzeczywistości", przysięgając, że będą kontynuować plany opublikowania innego zestawu wyników, które udało im się zebrać. Ponieważ komisja wyborcza była jedynym organem uprawnionym do ujawniania wyników wyborów, rząd nadal blokował komunikację internetową i telefoniczną, aby zapobiec ujawnieniu nieautoryzowanych wyników, które według niego mogłyby spowodować niestabilność. Zwolennicy Sassou-Nguesso w północnym Brazzaville świętowali pozorne zwycięstwo prezydenta, podczas gdy siły bezpieczeństwa starały się zapobiec niepokojom ze strony zwolenników opozycji w południowym Brazzaville.
Minister Spraw Wewnętrznych Raymond Mboulou ogłosił pełne wyniki 24 marca. Według wyników Sassou-Nguesso uzyskał reelekcję otrzymując 60% głosów, podczas gdy kandydaci opozycji Kolelas i Mokoko pozostali daleko w tyle, uzyskując odpowiednio 15% i 14% głosów. Opozycja odmówiła przyjęcia wyników, twierdząc, że były one fałszywe.

</doc>
<doc id="4884833" url="https://pl.wikipedia.org/wiki?curid=4884833" title="Parafia św. Jana Chrzciciela w Targowie">
Parafia św. Jana Chrzciciela w Targowie

Parafia świętego Jana Chrzciciela w Targowie – parafia rzymskokatolicka znajdująca się w archidiecezji warmińskiej, w dekanacie Pasym.

</doc>
<doc id="4884839" url="https://pl.wikipedia.org/wiki?curid=4884839" title="Międzynarodowy Dzień Upamiętniający Ofiary Aktów Przemocy ze względu na Religię lub Wyznanie">
Międzynarodowy Dzień Upamiętniający Ofiary Aktów Przemocy ze względu na Religię lub Wyznanie

Międzynarodowy Dzień Upamiętniający Ofiary Aktów Przemocy ze względu na Religię lub Wyznanie, #MDUOAP (ang. "International Day Commemorating the Victims of Acts of Violence Based on Religion or Belief", #UNIDVRBV) − święto obchodzone 22 sierpnia dla upamiętnienia ofiar nienawiści, aktów przemocy i nietolerancji z powodu religii lub wyznania.
Ustanowiony 28 maja 2019 r. przez Zgromadzenie Ogólne Organizacji Narodów Zjednoczonych z inicjatywy polskiej dyplomacji reprezentowanej przez Ministra Spraw Zagranicznych Jacka Czaputowicza.
Prace nad inicjatywą.
Prace nad rezolucją ustanawiającą Międzynarodowy Dzień rozpoczęły się z inicjatywy polskiej dyplomacji pod koniec 2018 r. W opracowywaniu jej tekstu współuczestniczyła międzyregionalna grupa państw, w której skład weszły: Brazylia, Egipt, Irak, Jordania, Kanada, Nigeria, Pakistan oraz Stany Zjednoczone. Ostatecznie tekst współsponsorowało – wyrażając pełne poparcie dla zawartych w nim treści i zobowiązań – 88 państw członkowskich ONZ, reprezentujących wszystkie grupy geograficzne oraz różne religie i kultury.
Przyczyny ustanowienia.
Wolność religijna jako prawo człowieka.
Wolność religii lub przekonań należy do podstawowych, niezbywalnych i nienaruszalnych praw człowieka. Została ona ujęta w art. 18 Powszechnej Deklaracji Praw Człowieka:
„każdy człowiek ma prawo wolności myśli, sumienia i wyznania; prawo to obejmuje swobodę zmiany wyznania lub wiary oraz swobodę głoszenia swego wyznania lub wiary bądź indywidualnie, bądź wespół z innymi ludźmi, publicznie i prywatnie, poprzez nauczanie, praktykowanie, uprawianie kultu i przestrzeganie obyczajów”. Została ona także zapisana w Międzynarodowym pakcie praw obywatelskich i politycznych, który wszedł w życie w 1976 r. Ratyfikowały go jak dotąd 173 państwa. Tu także wolność religijną gwarantuje artykuł 18. Brzmi on następująco:
Intensyfikacja prześladowań ze względu na religię i wyznanie.
Jednocześnie od kilku lat obserwuje się na całym świecie nasilenie intensywności prześladowań i liczby ataków na mniejszości religijne.
Najjaskrawsze przykłady:
Prześladowania chrześcijan.
Według danych organizacji Open Doors z 2020 roku ok. 260 mln chrześcijan na całym świecie zmaga się ze szczególnie silnymi prześladowaniami (wzrost o 6% w stosunku do roku ubiegłego). Nie jest to dokładna liczba, lecz wynik szacunków opartych na algorytmach Światowego Indeksu Prześladowań (ŚIP). Obejmuje ona jedynie 50 krajów, które znajdują się na tym indeksie. Oznacza to, iż 1 na 8 chrześcijan na świecie poddanych jest szczególnie ciężkim prześladowaniom. W 11 krajach stopień nasilenia prześladowań uznaje się za ekstremalnie wysoki. Jeszcze w 2014 roku jedynym krajem o ekstremalnym stopniu prześladowań była Korea Północna. Raport z 2020 roku odnotowuje 2983 chrześcijan zabitych w minionym roku z powodu wiary w 50 krajach ŚIP, 3711 przetrzymywanych bez procesu, aresztowanych, skazanych lub uwięzionych oraz 9488 ataków na kościoły lub inne miejsca należące do chrześcijan.
Obchody w Polsce w 2020 r..
Obchody Międzynarodowego Dnia Upamiętniającego Ofiary Aktów Przemocy ze względu na Religię lub Wyznanie w 2020 r. zorganizowało Laboratorium Wolności Religijnej działające w Toruniu. 21 sierpnia w Warszawskim Domu Technika NOT odbyła się konferencja prasowa przy współudziale Papieskiego Stowarzyszenia Pomoc w Kościołowi w Potrzebie oraz Stowarzyszenia Polskich Mediów. Celem konferencji było przybliżenie opinii publicznej idei #MDUOAP oraz upowszechnienie wiedzy na temat prześladowań za wiarę.
Główne obchody Międzynarodowego Dnia Upamiętniającego Ofiary Aktów Przemocy ze względu na Religię lub Wyznanie odbyły się 22 sierpnia o godzinie 21.00. Na terenie Polski zostały wówczas podświetlone budynki niektórych urzędów i instytucji kultury. Były to m.in.: budynek główny Urzędu Miasta Torunia, elewacja Areny Toruń, napis na ścianie CKK Jordanki oraz wnętrze kościoła pw. Świętego Ducha w Toruniu, Tauron Arena Kraków oraz Kładka o. Laetusa Bernatka w Krakowie, Teatr J. Osterwy w Lublinie, Kamień 1050 Chrztu Polski przy Urzędzie Marszałkowskim w Rzeszowie, „Polski Wersal”, czyli Pałac Branickich w Białymstoku, Filharmonia Szczecińska, Ośrodek Chopinowski w Szafarni, Urząd Miasta w Dzierżoniowie, Urząd Miasta w Ostrowi Mazowieckiej, Urząd Miasta w Nysie, Urząd Miasta w Śmiglu, Starostwo Powiatowe w Wieluniu, Urząd Gminy w Damsławku, remiza Ochotniczej Straży Pożarnej gminy Tymbark. Zaproszenie do udziału w obchodach Międzynarodowego Dnia Upamiętniającego Ofiary Aktów Przemocy ze względu na religię lub wyznanie spotkało się z dużym odzewem lokalnych władz, które rozpowszechniły informację o obchodach na swoich stronach internetowych i kanałach medialnych. Natomiast Zespół Laboratorium Wolności Religijnej zebrał się na Górze Zamkowej w Dobrzyniu nad Wisłą, by uczcić ofiary prześladowań zapaleniem pochodni i modlitwą.

</doc>
<doc id="4884840" url="https://pl.wikipedia.org/wiki?curid=4884840" title="Halina Guzy-Steinke">
Halina Guzy-Steinke

Halina Maria Guzy-Steinke – polska pedagog, dr hab. nauk społecznych, profesor uczelni i kierownik Katedry Pedagogiki Społecznej Wydziału Pedagogiki Uniwersytetu Kazimierza Wielkiego.
Życiorys.
24 czerwca 1998 obroniła pracę doktorską "Edukacja teatralna w szkole podstawowej na przykładzie Bydgoszczy w latach 1995-1997", 16 czerwca 2014 habilitowała się na podstawie pracy zatytułowanej "Relacja wzajemności w perspektywie pedagogiki społecznej". Jest zatrudniona na stanowisku profesora uczelni i kierownika w Katedrze Pedagogiki Społecznej na Wydziale Pedagogiki Uniwersytetu Kazimierza Wielkiego.

</doc>
<doc id="4884843" url="https://pl.wikipedia.org/wiki?curid=4884843" title="Franz Oberwinkler">
Franz Oberwinkler

Franz Oberwinkler (ur. 22 maja 1939 w Bad Reichenhall, zm. 15 marca 2018 na Tybindze) – niemiecki mykolog specjalizujący się w morfologii, ekologii i filogenezie podstawczaków ("Basidiomycota").
Życiorys.
Urodził się w Bad Reichenhall w Górnej Bawarii, blisko granicy z Austrią. Studiował biologię, chemię i geografię na Uniwersytecie Ludwiga i Maksymiliana w Monachium. W 1965 r. uzyskał stopień doktora. Do 1967 roku pracował jako asystent naukowy w Zespole Badań Botaniki Specjalnej i Farmakognozji na Uniwersytecie w Tybindze. W latach 1967–1972 był asystentem naukowym i wykładowcą w Instytucie Botaniki Systematycznej Uniwersytetu w Monachium. W latach 1968–1969 prowadził prace badawcze w Wenezueli, w Instituto Forestal Latinoamericano w Mérida, jako ekspert naukowy Organizacji Narodów Zjednoczonych do spraw Wyżywienia i Rolnictwa (FAO).
W 1974 r. zaczął pracować na katedrze botaniki specjalnej i mykologii na Uniwersytecie Eberhard-Karls w Tybindze. W latach 1974–2008 był także dyrektorem ogrodu botanicznego Uniwersytetu w Tybindze. W 2008 r. został emerytowanym profesorem tego uniwersytetu.
W latach 1994–1998 był prezesem Międzynarodowego Towarzystwa Mykologicznego (IMA). W 2010 roku został przez to towarzystwo odznaczony Medalem de Bary. Był także członkiem wielu innych towarzystw mykologicznych na całym świecie.
Praca naukowa.
Miał duże osiągnięcia w zakresie taksonomii, morfologii, systematyki i ekologii grzybów z typu podstawczaków. Oparte były na badaniach terenowych, obserwacjach mikroskopowych, a także hodowli grzybni prowadzonych przez niego i podległych mu naukowców. W pracy wykorzystywano dobre mikroskopy optyczne, a także elektronowe oraz nowoczesne badania molekularne i genetyczne umożliwiające ustalenie pokrewieństwa filogenetycznego gatunków. Jego badania spowodowały dokładniejsze ustalenie pokrewieństwa poszczególnych grup grzybów i znaczne zmiany w ich taksonomii.
Prowadził stałą współpracę z zagranicznymi mykologami. Na uczelni przyjął wielu zagranicznych naukowców, sam odwiedził m.in. Japonię, Chiny i Tajwan. Był autorem i współautorem 340 publikacji naukowych. Od 2002 roku jest redaktorem naczelnym czasopisma mykologicznego "Mycological Progress".
W naukowych nazwach utworzonych przez niego taksonów dodawany jest skrót jego nazwiska Oberw. Na jego cześć nazwano kilka taksonów grzybów, w tym gatunek "Amanita oberwinklerana", "Sphaerobasidioscypha oberwinkleri", "Thecaphora oberwinkleri", "Uromyces oberwinklerianus" i rodzaj "Oberwinkleria".

</doc>
<doc id="4884845" url="https://pl.wikipedia.org/wiki?curid=4884845" title="Nevafilm">
Nevafilm

Nevafilm (cyr. ) – rosyjskie przedsiębiorstwo zajmujące się produkcją filmową, funkcjonujące od 1992 r. Firma zajmuje się m.in. postprodukcją audio-wideo, w której zakres wchodzi dubbing filmów obcojęzycznych. Dysponuje studiami dźwiękowymi zlokalizowanymi w Moskwie i Sankt Petersburgu, a także w Kijowie.
Siedziba firmy mieści się w Sankt Petersburgu.

</doc>
<doc id="4884848" url="https://pl.wikipedia.org/wiki?curid=4884848" title="Kinnarps Arena">
Kinnarps Arena



</doc>
<doc id="4884850" url="https://pl.wikipedia.org/wiki?curid=4884850" title="Franciszek Czech">
Franciszek Czech

Franciszek Czech – polski socjolog, dr hab., adiunkt Instytutu Studiów Międzykulturowych Wydziału Studiów Międzynarodowych i Politycznych Uniwersytetu Jagiellońskiego.
Życiorys.
Absolwent socjologii i politologii na Uniwersytecie Adama Mickiewicza w Poznaniu. 26 lutego 2009 obronił pracę doktorską "Wpływ globalizacji na poziom lęku we współczesnych społeczeństwach", następnie uzyskał stopień doktora habilitowanego. Jest zatrudniony na stanowisku adiunkta w Instytucie Studiów Międzykulturowych na Wydziale Studiów Międzynarodowych i Politycznych Uniwersytetu Jagiellońskiego.
Był asystentem Instytutu Studiów Regionalnych Wydziału Studiów Międzynarodowych i Politycznych Uniwersytetu Jagiellońskiego.

</doc>
<doc id="4884852" url="https://pl.wikipedia.org/wiki?curid=4884852" title="SDI Media Russia">
SDI Media Russia



</doc>
<doc id="4884859" url="https://pl.wikipedia.org/wiki?curid=4884859" title="Kościół św. Mikołaja w Zbąszyniu">
Kościół św. Mikołaja w Zbąszyniu

Kościół świętego Mikołaja – rzymskokatolicki kościół cmentarny należący do parafii Najświętszej Marii Panny Wniebowziętej w Zbąszyniu.
Jest to świątynia wzniesiona w XVIII wieku. Niektóre źródła podają datę budowy w XVII wieku. Budowla była restaurowana w 1922 roku.
Kościół jest drewniany i posiada konstrukcję zrębową. Świątynia jest nieorientowana. Budowla jest salowa, nie posiada wydzielonego prezbiterium z nawy, zamknięta jest trójbocznie. Z przodu nawy jest umieszczona kruchta. Świątynię nakrywa dach jednokalenicowy, pokryty dachówką. Wnętrze jest otynkowane i nakryte płaskim stropem. Ołtarz główny murowany o cechach stylu klasycystycznego powstał na początku XX wieku.

</doc>
<doc id="4884862" url="https://pl.wikipedia.org/wiki?curid=4884862" title="Lekkoatletyka na Igrzyskach Panamerykańskich 1971">
Lekkoatletyka na Igrzyskach Panamerykańskich 1971

Lekkoatletyka na Igrzyskach Panamerykańskich 1971 – zawody lekkoatletyczne podczas igrzysk obu Ameryk odbywały się w Cali.

</doc>
<doc id="4884864" url="https://pl.wikipedia.org/wiki?curid=4884864" title="Hi, It's Me">
Hi, It's Me

Hi, It's Me – trzeci minialbum amerykańskiej raperki i wokalistki Ashnikko. Wydany został cyfrowo 12 lipca 2019 oraz na płycie gramofonowej 21 lutego 2020 roku przez wytwórnie Digital Picnic i Warner Music Group.

</doc>
<doc id="4884865" url="https://pl.wikipedia.org/wiki?curid=4884865" title="Daniela Pelka">
Daniela Pelka

Daniela Małgorzata Pelka – polska językoznawczyni, dr hab. nauk humanistycznych, profesor uczelni Instytutu Językoznawstwa Wydziału Filologicznego Uniwersytetu Opolskiego.
Życiorys.
8 lipca 2004 obroniła pracę doktorską "Polsko-niemieckie kontakty językowe na Górnym Śląsku na przykładzie okolicy Głogówka", 26 czerwca 2014 habilitowała się na podstawie pracy zatytułowanej ""Wiadomości Górnośląskie" i ich gazety-kontynuatorki z perspektywy lingwistycznej". Jest profesorem uczelni w Instytucie Językoznawstwa na Wydziale Filologicznym Uniwersytetu Opolskiego.
Była adiunktem w Instytucie Filologii Germańskiej na Wydziale Filologicznym Uniwersytetu Opolskiego.

</doc>
<doc id="4884867" url="https://pl.wikipedia.org/wiki?curid=4884867" title="Myśłówka">
Myśłówka



</doc>
<doc id="4884872" url="https://pl.wikipedia.org/wiki?curid=4884872" title="Frygidność">
Frygidność



</doc>
<doc id="4884873" url="https://pl.wikipedia.org/wiki?curid=4884873" title="Bitwa pod Iłowajśkiem">
Bitwa pod Iłowajśkiem

Bitwa pod Iłowajśkiem (inne używane nazwy: bitwa o Iłowajśk, kocioł iłowajśki, ) – jedna z najkrwawszych bitew wojny w Donbasie, stoczona pod miastem Iłowajśk w obwodzie donieckim w dniach 6–31 sierpnia 2014 roku.
Przebieg walki.
Od 6 sierpnia wojska ukraińskie prowadziły w rejonie Iłowajśka, szczególnie na terenach wiejskich, działania bojowe, mające na celu odnajdywanie i likwidowanie oddziałów prorosyjskich separatystów. 18 sierpnia ukraińskie siły bezpieczeństwa, w dużej mierze złożone z batalionów ochotniczych, tocząc ciężkie walki, wkroczyły do samego miasta. Udało im się przejąć kontrolę nad większą częścią Iłowajśka, lecz po przybyciu dużej siły regularnych wojsk rosyjskich w dniach 23–24 sierpnia i pojawieniu się ich na tyłach wojsk ukraińskich, a także po dezercji niektórych oddziałów ukraińskich, zgrupowanie iłowajśkie zostało otoczone. W nocy z 28 na 29 sierpnia prezydent Rosji Władimir Putin wezwał „siły milicji” do otwarcia korytarza humanitarnego dla okrążonego ukraińskiego wojska. 29 sierpnia o godz. 6:00 do miejscowości Mnohopilla pod Iłowajśkiem przybył rosyjski oficer i poinformował stronę ukraińską, że wyjście oddziałów powinno odbyć się bez broni. Dowództwo ukraińskich sił zbrojnych milcząco zignorowało te żądania. O godz. 8:15 wojsko ukraińskie zaczęło przemieszczać się dwiema zorganizowanymi kolumnami z miasta po trasach uzgodnionych wcześniej ze stroną rosyjską. Początkowo kolumny ukraińskie swobodnie przechodziły obok umocnionych, rosyjskich pozycji, lecz po chwili wojska rosyjskie otworzyły ogień z broni maszynowej i granatników, w wyniku czego ukraińskie kolumny zostały całkowicie rozbite.
Skutki.
Walki pod Iłowajskiem były jednym z punktów zwrotnych wojny w Donbasie: Siły Zbrojne Ukrainy utraciły inicjatywę i przeszły do defensywy. Ciężkie straty skłoniły ukraińskie dowództwo do zawarcia zawieszenia broni w Mińsku w ramach grupy kontaktowej Ukraina–Rosja–OBWE z udziałem przedstawicieli rosyjskich bojowników. Za klęskę pod Iłowajśkiem prezydent Ukrainy Petro Poroszenko w dniu 12 października 2014 r. przyjął dymisję ministra obrony Walerija Hełeteja. Z uwagi na charakter starcia (niemal zupełne rozbicie okrążonych wojsk) bitwa pod Iłowajśkiem bywa nazywana "ukraińskim Stalingradem".

</doc>
<doc id="4884878" url="https://pl.wikipedia.org/wiki?curid=4884878" title="Gabriel Dadzibogowicz Kierło">
Gabriel Dadzibogowicz Kierło

Gabriel Dadzibogowicz Kierło herbu własnego – marszałek starodubowski w latach 1638–1679, dworzanin pokojowy Jego Królewskiej Mości.
W 1674 roku był elektorem Jana III Sobieskiego z powiatu starodubowskiego.

</doc>
<doc id="4884884" url="https://pl.wikipedia.org/wiki?curid=4884884" title="Teresa Szostek">
Teresa Szostek

Teresa Anna Szostek (ur. 29 września 1951 w Grudziądzu) – polska historyk, dr hab. nauk humanistycznych, profesor Instytutu Filologii Klasycznej i Kultury Antycznej Wydziału Filologicznego Uniwersytetu Wrocławskiego.
Życiorys.
25 stycznia 1984 obroniła pracę doktorską "Egzempla w kazaniach de tempore Jakuba z Paradyża i Mikołaja z Błonia", 13 kwietnia 1999 habilitowała się na podstawie pracy zatytułowanej "Exemplum w polskim średniowieczu". Została zatrudniona na stanowisku profesora nadzwyczajnego w Instytucie Badań Literackich Polskiej Akademii Nauk, oraz w Instytucie Studiów Klasycznych, Śródziemnomorskich i Orientalnych na Wydziale Filologicznym Uniwersytetu Wrocławskiego.
Była profesorem Instytutu Filologii Klasycznej i Kultury Antycznej Wydziału Filologicznego Uniwersytetu Wrocławskiego i członkiem Komitetu Nauk o Kulturze Antycznej na I Wydziale Nauk Humanistycznych i Społecznych Polskiej Akademii Nauk.
Teresa Szostek jest siostrą ks. prof. Andrzeja Szostka, siostrzenicą prof. Henryka Zielińskiego i wnuczką działacza przedwojennego Związku Polaków w Niemczech, Juliusza Zielińskiego.

</doc>
<doc id="4884892" url="https://pl.wikipedia.org/wiki?curid=4884892" title="Nikołaj Żerdiew">
Nikołaj Żerdiew



</doc>
<doc id="4884898" url="https://pl.wikipedia.org/wiki?curid=4884898" title="Ulrikke Brandstorp">
Ulrikke Brandstorp

Ulrikke Brandstorp (ur. 13 lipca 1995 w Sarpsborg) – norweska piosenkarka, autorka tekstów i aktorka musicalowa.
Kariera muzyczna.
Ze śpiewem i muzyką związana była od dziecka, grając między innymi w kilku lokalnych norweskich produkcjach, takich jak "Pippi Pończoszanka" i "Podróż do gwiazdy Bożego Narodzenia". W latach 2011–2013 uczestniczyła w norweskich trasach koncertowych z muzycznymi przedstawieniami "The Show Must Go On" oraz "The Thrill of Michael Jackson". W 2013 brała udział w norweskiej wersji formatu muzycznego "Idol". W 2015 próbowała swoich sił w programie "The Voice – Norges beste stemme", a w 2018 w programie "Stjernekamp". Rok wcześniej wystąpiła ponadto w norweskich preselekcjach eurowizyjnych "Melodi Grand Prix" z utworem „Places”, w których zdobyła 12 662 głosów od telewidzów (co stanowiło 9,94% wszystkich oddanych w finale selekcji głosów) i zajęła ostatecznie czwarte miejsce.
W 2019 zagrała rolę Liesl w musicalu "The Sound of Music" wykonywanym w Folketeateret w Oslo. Tego samego roku wokalistka podjęła współpracę z brytyjskim wokalistą Benem Adamsem i wydała z nim na singlu cover utworu Lady Gagi oraz Bradleya Coopera „Shallow”, który wykonali wspólnie między innymi w programie telewizyjnym "Allsang på Grensen".
W 2020 z piosenką „Attention” wystąpiła ponownie w formacie "Melodi Grand Prix", które ostatecznie wygrała, zdobywając w finale podczas rywalizacji z Kristin Husøy 50,72% głosów widzów i zostając reprezentantką Norwegii w 65. Konkursie Piosenki Eurowizji. 18 marca 2020 poinformowano jednak o odwołaniu konkursu z powodu pandemii koronawirusa. Z tego powodu, w hołdzie dla wokalistki, w jej rodzinnym Sarpsborgu 250 młodych norweskich artystów i studentów muzyki z Villekulli wykonało wspólnie utwór „Attention”.
W kwietniu 2020 wystąpiła w projekcie "Eurovision Home Concerts", w którym wykonała kompozycję „Attention” i cover utworu „Heroes” Månsa Zelmerlöwa.

</doc>
<doc id="4884899" url="https://pl.wikipedia.org/wiki?curid=4884899" title="Hala widowiskowo-sportowa przy ulicy Żeromskiego w Sosnowcu">
Hala widowiskowo-sportowa przy ulicy Żeromskiego w Sosnowcu

Hala widowiskowo-sportowa przy ulicy Żeromskiego – hala widowiskowo-sportowa w Sosnowcu, w Polsce. Została otwarta w 1972 roku. Może pomieścić 1400 widzów.
Hala została oddana do użytku w 1972 roku. Obiekt powstał przy ulicy Stefana Żeromskiego, w Parku Dietla, obok krytej pływalni. Pierwotnie hala była zarządzana przez KWK Kazimierz-Juliusz, od 1991 roku jest w zarządzie Miejskiego Ośrodka Sportu i Rekreacji. Obiekt jest systematycznie remontowany. W 2008 roku wybudowano przylegającą do hali szermierczą salę treningową, a w samej hali zainstalowano plastikowe krzesełka na trybunach.
Występujący na hali koszykarza Zagłębia Sosnowiec w latach 1985 i 1986 zdobywali Mistrzostwo Polski. W roku 1996 Mistrzostwo Polski zdobyli z kolei grający na tym obiekcie do 2008 roku siatkarze klubu GKS Kazimierz Płomień Sosnowiec. Obiekt na przestrzeni lat gościł wiele imprez sportowych m.in. w szermierce, tańcu, kulturystyce, gimnastyce akrobatycznej, tenisie stołowym czy sportach walki, odbywały się na nim również targi, zjazdy, sypozja, konferencje, itp.
Od 2014 roku, po awansie do PlusLigi, jednym z gospodarzy areny jest klub siatkarski MKS Będzin.

</doc>
<doc id="4884907" url="https://pl.wikipedia.org/wiki?curid=4884907" title="Pomnik Bohaterów Ziemi Bukowskiej w Buku">
Pomnik Bohaterów Ziemi Bukowskiej w Buku

Pomnik Bohaterów Ziemi Bukowskiej w Buku – pomnik ku czci bohaterów ziemi bukowskiej usytuowany na placu Stanisława Reszki w Buku w województwie wielkopolskim.
Opis.
Monument został odsłonięty 1 września 1989 roku. Projekt pomnika wykonał artysta rzeźbiarz Józef Kopczyński. Pomnik tworzy kompozycja czterech betonowych elementów. Na najmniejszym z nich, umieszczonym najwyżej, przytwierdzono orła wykonanego techniką metaloplastyczną. Po bokach dwóch środkowych bloków pomnika znajdują się daty: 1848, 1918/19, 1939 i 1945. 
Na pomniku od strony kina „Wielkopolanin” umieszczono napis "BOHATEROM ZIEMI BUKOWSKIEJ", a powyżej cytat pochodzący z wiersza Stanisława Hebanowskiego napisanego do kantaty Franciszka Woźniaka: 
"CHOĆ ZIEMIA PRZYJMIE PROCH – ŻYĆ BĘDZIE W SŁAWIE"
"NIE UMRZE TEN CO SŁUŻYŁ DOBREJ SPRAWIE NA CHWAŁĘ BIAŁEGO ORŁA".
3 maja 2008 roku w dolnej części pomnika, na jego bocznych ścianach zamocowano dwie płyty z granitu, na których widnieje 226 nazwisk uczestników powstania wielkopolskiego służących w I i II kompanii bukowskiej.

</doc>
<doc id="4884911" url="https://pl.wikipedia.org/wiki?curid=4884911" title="Jan Władysław Korsak Zaleski">
Jan Władysław Korsak Zaleski

Jan Władysław (Władysław Jan) Korsak Zaleski herbu własnego – chorąży połocki od 1668 roku, podczaszy połocki w latach 1654–1667, dworzanin i strukczaszy Jego Królewskiej Mości.
Poseł sejmiku połockiego na sejm 1655 roku, sejm 1658 roku, sejm 1661 roku, sejm 1662 roku. 
Był elektorem Michała Korybuta Wiśniowieckiego z województwa połockiego w 1669 roku. W 1674 roku był elektorem Jana III Sobieskiego z województwa połockiego. Poseł sejmiku połockiego na sejm 1678/1679 roku.
Bibliografia.
 

</doc>
<doc id="4884913" url="https://pl.wikipedia.org/wiki?curid=4884913" title="Michał Pawleta">
Michał Pawleta

Michał Pawleta – polski archeolog, doktor habilitowany nauk humanistycznych. Specjalizuje się w historii archeologii, dziedzictwie kulturowym oraz teorii i metodologii prahistorii. Profesor uczelniany na Wydziale Archeologii Uniwersytetu im. Adama Mickiewicza w Poznaniu.
Stopień doktorski uzyskał w 2005 na podstawie pracy pt. "Koncepcja dziecka i dzieciństwa w perspektywie badań archeologicznych neolitu środkowoeuropejskiego" (promotorem była dr hab. Danuta Minta-Tworzowska). Habilitował się w 2016 na podstawie oceny dorobku naukowego i monografii pt. "Przeszłość we współczesności. Studium metodologiczne archeologicznie kreowanej przeszłości w przestrzeni społecznej".

</doc>
<doc id="4884914" url="https://pl.wikipedia.org/wiki?curid=4884914" title="Knudåge Riisager">
Knudåge Riisager

Knudåge Riisager (ur. 6 marca 1897 w Kundzie, zm. 26 grudnia 1974 w Kopenhadze) – duński kompozytor.
Życiorys.
Urodził się na terenie dzisiejszej Estonii w rodzinie duńskiego inżyniera. Uczył się w Kopenhadze u Otto Mallinga i Pedera Grama (kompozycja) oraz Pedera Møllera (skrzypce). Studiował nauki polityczne na Uniwersytecie Kopenhaskim (1916–1921). Od 1921 do 1923 roku przebywał w Paryżu, gdzie był uczniem Alberta Roussela i Paula Le Flema. Był także uczniem Hermanna Grabnera w Lipsku (1932). W latach 1926–1950 był pracownikiem duńskiego ministerstwa finansów. Był prezesem stowarzyszenia kompozytorów duńskich (1937–1962), prezesem Nordyckiej Rady Kompozytorów (1950–1962) i prezesem Society of European Conservatory Directors (1963–1966). Od 1956 do 1967 roku był rektorem Królewskiego Duńskiego Konserwatorium Muzycznego.
Komandor 1 Klasy Orderu Danebroga (1966). Odznaczony został ponadto Legią Honorową, Krzyżem Zasługi 1 Klasy Orderu Zasługi Republiki Federalnej Niemiec oraz brazylijskim Orderem Krzyża Południa.
Podczas pobytu w Paryżu zetknął się z twórczością grupy Les Six i Igora Strawinskiego. Komponował w stylu neoklasycznym. Opublikował zbiór esejów "Det usynlige mønster" (Kopenhaga 1957) i wspomnienia "Det et sjovt at vaere lille" (Kopenhaga 1967).

</doc>
<doc id="4884922" url="https://pl.wikipedia.org/wiki?curid=4884922" title="Centrum Systemów Informacyjnych Ochrony Zdrowia">
Centrum Systemów Informacyjnych Ochrony Zdrowia



</doc>
<doc id="4884924" url="https://pl.wikipedia.org/wiki?curid=4884924" title="Modzele godowe">
Modzele godowe

Modzele godowe – zgrubienia na skórze (modzele) występujące na wewnętrznych częściach kończyn u samców niektórych gatunków płazów ogoniastych (m.in. u traszek z rodzaju "Notophthalmus", "Taricha", "Pleurodeles"), a także u samców większości gatunków płazów bezogonowych - głównie na palcach u dłoni, na wewnętrznej stronie ramienia lub przedramienia (np. w rodzaju "Pelodytes", "Bombina"), rzadziej na palcach stóp. Modzele te ułatwiają samcowi przytrzymywanie samicy podczas uścisku godowego - ampleksusu. Ich wytwarzanie stymulowane jest przez hormony produkowane w jądrach. U Anura najbardziej rozwinięte są wśród gatunków rozmnażających się w środowisku wodnym, u gatunków z rozrodu naziemnym słabo rozwinięte lub całkowicie ich brak. Wśród płazów bezogonowych, modzele godowe najczęściej obserwuje się na górnej powierzchni trzech (np. rodzaj "Bufo") lub dwóch (rodzaj "Rana") wewnętrznych palców dłoni. 

</doc>
<doc id="4884925" url="https://pl.wikipedia.org/wiki?curid=4884925" title="Fiat Chrysler Automobiles">
Fiat Chrysler Automobiles

Fiat Chrysler Automobiles N.V. (FCA) – dawny koncern motoryzacyjny powstały w 2014 roku w wyniku fuzji włoskiej spółki Fiat S.p.A. z amerykańską Chrysler Group LLC. W styczniu 2021 roku sfinalizowana została kolejna fuzja, w ramach której po połączeniu z francuskim Groupe PSA powstał nowy konglomerat Stellantis.
Historia.
Zaczątkami istnienia koncernu FCA była zapaść amerykańskiego przemysłu motoryzacyjnego związana z kryzysem finansowym z 2007 roku, na której szczególnie ucierpiał Chrysler. Efektem tego było złożenie wniosku o bankructwo 30 kwietnia 2009 roku na podstawie rozdziału 11. amerykańskiego prawa upadłościowego. W pierwszej połowie czerwca postępowanie upadłościowe zakończyło się po tym, jak akcje Chryslera zakupił w 20% włoski FIAT wraz z amerykańskim oraz kanadyjskim rządem.
Początkowy udział Fiata w akcjach Chryslera był systematycznie zwiększany, do stycznia 2012 roku wynosząc 58,5%. Dwa lata później włoski koncern stał się jedynym właścicielem Chryslera, stając się właścicielem 100% akcji. Koszt całej transakcji wyniósł 4,9 miliarda dolarów amerykańskich.
Powstanie FCA.
29 stycznia 2014 roku FIAT ogłosił razem z Chryslerem, że fuzja podmiotów jest w ostatniej fazie, której efektem było powstanie w październiku tego samego roku nowego, jednolitego, włosko-amerykańskiego podmiotu gospodarczego o międzynarodowym zasięgu rynkowym. Nowy koncern otrzymał nazwę "Fiat Chrysler Automobiles N.V.", za siedzibę kierownictwa obierając Amsterdam w Holandii, z kolei rezydencję podatkową obejmując w Londynie w Wielkiej Brytanii. Niespełna 2 tygodnie po zakończeniu procesu fuzji Fiata z Chryslerem, zdecydowano się wydzielić dotychczas podlegającą włoskiej części firmę Ferrari. Proces uczynienia z niej oddzielnego podmiotu gospodarczego zakończył się w styczniu 2016 roku.
Przełomowym momentem w dziejach koncernu FCA było nagłe ustąpienie ze stanowiska dyrektora generalnego (CEO) Sergio Marchionne 21 lipca 2018 roku, wcześniej wieloletniego zarządzającego włoskim Fiatem. Na następcę Marchionne wskazał dotychczasowego prezesa Jeepa, Mike’a Manleya. Decyzja ta motywowana była problemami zdrowotnymi menedżera, którego kondycja gwałtownie pogorszyła się po zabiegu chirurgicznym ramienia. Sergio Marchionne zmarł 25 lipca 2018 roku.
W maju 2019 roku FCA prowadziło zaawansowane rozmowy z francuskim Renault w sprawie fuzji, która polegać miała na podziale akcji 50:50. Rozmowy ostatecznie zostały zerwane z powodu wycofania oferty przez FCA.
Fuzja z Groupe PSA.
Niezależnie od ostatecznie nieudanych negocjacji z Renault-Nissan-Mitsubishi w sprawie potencjalnej fuzji, FCA zasiadło do rozmów także z innym motoryzacyjnym gigantem, Groupe PSA, w kwietniu 2019 negocjując wspólny rozwój przyszłych samochodów elektrycznych. W sierpniu 2019 roku rozmowy zatoczyły szersze spektrum, poruszając także kwestię potencjalnej fuzji. Media branżowe ponownie poruszyły ten temat w ostatnich dniach października, na dzień przed potwierdzeniem się tych informacji.
31 października 2019 roku Fiat Chrysler Automobiles i Groupe PSA oficjalnie ogłosiło plany połączenia się w jeden międzynarodowy koncern samochodowy o wartości ok. 50 miliardów dolarów oraz rocznej sprzedaży na poziomie 8,7 miliona samochodów, i utworzenia w ten sposób czwartego pod względem wielkości tego rodzaju podmiotu w branży motoryzacyjnej na świecie. Przedstawiciele obu koncernów uzgodnili połączenie się w stosunku 50:50, planując realizację w ciągu kolejnych 12 miesięcy.
Powstanie Stellantis.
W połowie lipca 2020 roku oficjalnie ogłoszono nazwę, jaką przyjmie nowy, francusko-włosko-amerykański koncern powstały w wyniku fuzji FCA i PSA. Nowy podmiot gospodarczy nazwano "Stellantis", zaczerpując nazwę od łacińskiego „stello”, oznaczającego tyle co „rozjaśniać gwiazdami”. Finalizacja transakcji miała dobiec końca w IV kwartale 2020 roku, jednak uległa ona opóźnieniu z powodu pandemii COVID-19.
Ostatecznie, po wyrażeniu zgody przez większości akcjonariuszy na połączenie się FCA z francuskim Groupe PSA, nowy podmiot gospodarczy Stellantis rozpoczął swoją działalność 16 stycznia 2021 roku jako czwarty największy koncern motoryzacyjny na świecie.
Kontrowersje i krytyka.
Emisje spalin.
13 stycznia 2017 roku Departament Sprawiedliwości Stanów Zjednoczonych rozpoczął śledztwo wobec rzekomego stosowania przez FCA oprogramowania fałszującego wyniki testów emisji spalin przez pojazdy produkowane przez koncern. W maju tego samego roku federalny organ złożył pozew, zarzucając koncernowi Fiat Chrysler Automobiles montowanie nielegalnego oprogramowania w ok. 100 tysiącach pojazdów wyprodukowanych między 2014 a 2016 rokiem. W styczniu 2019 roku FCA zostało zmuszone do zapłacenia 800 milionów dolarów amerykańskich kary za montowanie nielegalnego, fałszującego oprogramowania w pojazdach napędzanych silnikami diesla.
Chrysler a Lancia.
Ówczesny dyrektor FCA, Sergio Marchionne, ogłosił w grudniu 2009 roku decyzję o wycofaniu z rynku europejskiego marki Chrysler, włączając jej wybrane modele w portfolio włoskiej Lancii. W lutym 2011 roku przedstawiono oficjalnie gamę nowych modeli Lancii zapożyczonych od Chryslera. Decyzja motywowana chęcią uzupełnienia oferty włoskiej firmy większymi pojazdami i bardziej przejrzystym podziałem rynków zbytu wśród marek podległych FCA.
Poszerzenie gamy Lancii miało gwarantować jej wzrost sprzedaży do ok. 295 tysięcy sztuk w Europie, jednak operacja ta zakończyła się rynkowym niepowodzeniem. Z 112 tysięcy sztuk, jakie sprzedała w 2010 roku Lancia, jej sprzedaż nie wzrosła, a spadła do 74 313 sztuk w 2014 roku. Zapożyczone od Chryslera modele zniknęły po krótkim cyklu rynkowym, kończąc się na wycofaniu modelu Voyager w 2016 roku po 4 latach sprzedaży.
Nieudana polityka wobec Lancii nie wiązała się z późniejszymi konkretnymi działaniami wobec włoskiego przedsiębiorstwa. Pogrążyło się ono w stagnacji, okrajając swoją ofertę ostatecznie do tylko jednego modelu (Ypsilon) i zasięg rynkowy tylko do rynku włoskiego z 2017 rokiem.
Polityka wobec Alfa Romeo.
Fiat Chrysler Automobiles spotyka się z krytyką w mediach motoryzacyjnych z powodu cyklicznie ogłaszanych przez koncern obszernych planów rozwoju portfolio modelowego, które z czasem nie doczekały się pełnej lub jakiejkolwiek formy realizacji. Wielokrotnie rewidowane założenia w szczególnym stopniu nie pokryły się w przypadku marki Alfa Romeo. W 2014 roku miała ona przedstawić 8 nowych modeli, w tym powracając do klasy wyższej za pomocą następcy modelu 166 w 2018 roku.
W styczniu plany ogłoszono, że plany modelowe ulegną opóźnieniu, a pół roku później – całkowicie je zrewidowano. Debiut dużej limuzyny w 2017 roku również został opóźniony, ostatecznie w ogóle nie dochodząc do skutku. Ponownie stało się z zapowiadanym dużym SUV-em i modelem Giulia Coupe, które pomimo zapowiedzi z 2018 roku już rok później, w listopadzie 2019 roku, zostały wycofane z planów modelowych Alfa Romeo.
W efekcie, pomimo obszernych planów modelowych, między 2010 a 2020 rokiem Alfa Romeo zaprezentowało jedynie dwa nowe samochody – średniej klasy sedana Giulia oraz średniej wielkości SUV-a Stelvio.
Polityka wobec innych marek.
Wielokrotnie rewidowane było podejście FCA do marki Chrysler. Według planów z 2014 roku w ofercie miał pojawić się kompaktowy model "100" i nowy SUV, jednak ostatecznie gama zamiast rozwinąć się, to z końcem produkcji sedana 200 w 2014 roku została okrojona do tylko dwóch modeli. W 2018 roku pojawiły się nawet pogłoski o potencjalnej likwidacji Chryslera, jednak ostatecznie informacje te nie potwierdziły się.
Z wielokrotnymi opóźnieniami i przesunięciami spotkała się także marka Maserati na czele z niezrealizowanym projektem modelu "Alfieri", a także Jeep. Po ogłoszeniu w 2012 roku powrotu na rynek modelu Wagoneer w 2014 roku, jego debiut przesunięto najpierw na 2019 rok, a ostatecznie odbył się on dopiero w 2020 roku – i to tylko w studyjnej wersji. Seryjny model zaplanowano na 2021 rok, 7 lat po pierwotnej dacie debiutu.
Kontrowersyjną politykę koncern FCA stosuje także wobec macierzystego Fiata. Pomimo wielokrotnych zapowiedzi o następcy, w 2018 roku wycofano z produkcji model Punto bez kontynuacji, a także zapowiedziano koniec produkcji masowych i tanich samochodów marek FCA we Włoszech. Dwa lata później, w lipcu 2020 roku, wbrew tej decyzji ruszyła produkcja nowego, masowego Fiata 500e.

</doc>
<doc id="4884926" url="https://pl.wikipedia.org/wiki?curid=4884926" title="Włodzimierz Rączkowski">
Włodzimierz Rączkowski

Włodzimierz Rączkowski (ur. w Koźminie Wielkopolskim) – polski archeolog, profesor nauk humanistycznych. Specjalizuje się w archeologii lotniczej, archeologii osadnictwa oraz teorii i metodologii prahistorii. Profesor na Wydziale Archeologii Uniwersytetu im. Adama Mickiewicza w Poznaniu.
Stopień doktorski uzyskał w 1990 na podstawie pracy pt. "Osadnictwo społeczności rolniczych epoki brązu i epoki żelaza - problemy teoretyczne" (promotorem był prof. Jerzy Topolski). Habilitował się w 2003 na podstawie oceny dorobku naukowego i rozprawy pt. "Archeologia lotnicza - metoda wobec teorii". 16 września 2016 roku decyzją prezydenta RP otrzymał tytuł naukowy profesora.

</doc>
<doc id="4884927" url="https://pl.wikipedia.org/wiki?curid=4884927" title="Sytuacja rewolucyjna">
Sytuacja rewolucyjna

Sytuacja rewolucyjna – pojęcie stworzone przez Włodzimierza Lenina w ramach jego teorii rewolucji socjalistycznej.
Definicja sytuacji rewolucyjnej.
Rewolucje nie są rezultatem pragnienia poszczególnych ludzi, grup czy nawet klas, lecz dokonują się wtedy, kiedy dojrzewają określone warunki, tj. kiedy powstaje "sytuacja rewolucyjna". Jest to całokształt obiektywnych warunków, wyrażających ekonomiczny i polityczny kryzys społeczeństwa, i to taki kryzys, z którego wyjść nie można w ramach danego ustroju społecznego.
Lenin wyodrębnił trzy oznaki sytuacji rewolucyjnej.
Szczególnie ważne znaczenie ma uwaga Lenina, że dla sytuacji rewolucyjnej nie wystarcza, aby masy były niezadowolone i oburzone, trzeba jeszcze, aby klasy panujące nie mogły rządzić po staremu.
Innymi słowy, rewolucja niemożliwa jest bez kryzysu ogólnonarodowego, który obejmuje zarówno „doły”, jak i „góry”: "„doły” nie chcą żyć po staremu, a „góry” nie mogą rządzić po staremu". Z tego wynika, że partia rewolucyjna klasy robotniczej nie może budować swojej taktyki opierając się jedynie na nastrojach mas; powinna ona uwzględniać również zachowanie się klas rządzących.
Dla zaistnienia sytuacji rewolucyjnej konieczne jest występowanie wszystkich trzech wyżej wymienionych jej cech charakterystycznych. Czas pojawienia się sytuacji rewolucyjnej, formy i tempo jej rozwoju zależą od całego systemu stosunków społeczno-politycznych: od stanu machiny państwowej, od siły proletariatu, jego związków z innymi klasami i in..
Czynnik subiektywny.
Sytuacja rewolucyjna jest niezbędną przesłanką przewrotu politycznego, sama nie prowadzi jednak do rewolucji.
W pracy „Krach II Międzynarodówki” Lenin wskazał, że nie każda sytuacja rewolucyjna doprowadza do rewolucji, która następuje dopiero wtedy, kiedy do wyliczonych wyżej zmian "obiektywnych" dołącza się jeszcze "subiektywna", a mianowicie:
Przy istniejących przesłankach obiektywnych czynnik subiektywny nabiera znaczenia decydującego: stary rząd sam nie „upadnie, jeśli mu się nie pomoże upaść”. Jeżeli czynnik subiektywny nie rozwinie się, dojrzałość warunków obiektywnych nie doprowadzi do zwyciężstwa rewolucji; w takim razie rewolucja albo się w ogóle nie rozwinie, albo poniesie porażkę. Tak np. już w latach 1859–1861 powstała w Rosji sytuacja rewolucyjna, aczkolwiek do rewolucji jeszcze nie doszło; istniały obiektywne przesłanki obalenia istniejącego ustroju, jednakże brak było czynnika subiektywnego.
Indoktrynacja.
Uczniowie szkół średnich na całym terenie Związku Radzieckiego mieli obowiązek uczyć się oznak sytuacji rewolucyjnej na pamięć.

</doc>
<doc id="4884934" url="https://pl.wikipedia.org/wiki?curid=4884934" title="Nils Hellsten">
Nils Hellsten

Imię i nazwisko Nils Hellsten nosili lub noszą m.in.:

</doc>
<doc id="4884945" url="https://pl.wikipedia.org/wiki?curid=4884945" title="Mikołaj Łosski">
Mikołaj Łosski



</doc>
<doc id="4884951" url="https://pl.wikipedia.org/wiki?curid=4884951" title="Willy van Rompaey">
Willy van Rompaey

Willy van Rompaey (ur. 24 marca 1911 w Antwerpii, zm. ?) – belgijski żeglarz, dwukrotny olimpijczyk.
W regatach rozegranych podczas Letnich Igrzysk Olimpijskich 1928 wystąpił w klasie 6 metrów zajmując 5 pozycję. Załogę jachtu "Ubu" tworzyli również Ludovic Franck, Frits Mulder, Arthur Sneyers i A.J.J. Fridt.
Dwadzieścia lat później także w klasie 6 metrów zajął zaś 6 lokatę. Załogę jachtu "Lalage" uzupełniali wówczas Ludovic Franck, Émile Hayoit, Willy Huybrechts i Hendrik van Riel.

</doc>
<doc id="4884953" url="https://pl.wikipedia.org/wiki?curid=4884953" title="Wiktor Szymborski">
Wiktor Szymborski

Wiktor Jerzy Szymborski (ur. 16 lutego 1981) – polski historyk, adiunkt w Zakładzie Historii Kultury i Edukacji Historycznej Instytutu Historii Uniwersytetu Jagiellońskiego.
Życiorys.
Absolwent Szkoły Podstawowej nr 22 (1996) i II Liceum Ogólnokształcącego im. Walerego Wróblewskiego w Gliwicach (2000). W 2005 obronił pracę magisterską pt. "Królewskie loca sacra w Polsce w czasach panowania dynastii Jagiellonów" w Instytucie Historii Uniwersytetu Jagiellońskiego. W 2009 obronił rozprawę doktorską pt. "Odpusty w Polsce średniowiecznej" przygotowaną pod kierunkiem dr. hab. Krzysztofa Stopki. W 2019 uzyskał stopień doktora habilitowanego w zakresie historii. 
Specjalizuje się w historii średniowiecznej Polski, dziejach Kościoła oraz średniowiecznej religijności. 

</doc>
<doc id="4884959" url="https://pl.wikipedia.org/wiki?curid=4884959" title="Gazeta.ru">
Gazeta.ru

Gazeta.ru (; ) – rosyjska e-gazeta o tematyce społeczno-politycznej. Właścicielem jest Rambler&amp;Co. Według Alexa Internet jest jednym z 50 najbardziej popularnych serwisów internetowych w Rosji i należy do tysiąca najbardziej popularnych zasobów internetowych na całym świecie. Redaktorem naczelnym jest Siergiej Rybka ().

</doc>
<doc id="4884960" url="https://pl.wikipedia.org/wiki?curid=4884960" title="Europejska Unia Wspólnot Polonijnych">
Europejska Unia Wspólnot Polonijnych

Europejska Unia Wspólnot Polonijnych (EUWP, ang. "Union of Polish Communities In Europe") jest ogólnoeuropejską federacją zrzeszająca ogólnokrajowe, organizacje polskie i polonijne, mające swoją siedzibę i działające w europejskich krajach osiedlenia. Powołana w grudniu 1993 roku na zebraniu Europejskich Wspólnot Polonijnych w Londynie. Unia skupia 40 organizacji polskich i polonijnych z 26 państw europejskich.
Cele Unii to integracja i wzmocnienie pozycji europejskiego ruchu polonijnego; uzyskanie przez Polskę należnego miejsca w zjednoczonej Europie; zachowanie przez Polonię europejską polskiego dziedzictwa kulturowego, reprezentowanie Polonii europejskiej wobec Unii Europejskiej, Parlamentu Europejskiego, innych struktur europejskich i międzynarodowych oraz wobec władz i organizacji polskich.
Władze.
Prezydenci Unii:

</doc>
<doc id="4884963" url="https://pl.wikipedia.org/wiki?curid=4884963" title="Jan Kołaczek-Placentinus">
Jan Kołaczek-Placentinus

Jan Kołaczek, Johannes Placentinus (ur. 5 czerwca 1630 w Lesznie, zm. 11 marca 1683 we Frankfurcie nad Odrą) – filozof, matematyk, astronom.
Życie.
Pochodził ze spolonizowanej rodziny czeskiej mieszkającej w Lesznie. Uczył się początkowo w Gdańsku i Królewcu, następnie studiował teologię i matematykę na uniwersytetach w Groningen, Lejdzie i Frankfurcie nad Odrą. Podczas studiów w Niderlandach poznał wielu jego zwolenników kartezjanizmu: Tobiasa Andreae, Johannesa de Raeya, Corneille'a van Hogelande, Gualterusa Mirkiniusa, Daniela Lipstorpa.
W Academii Viadrina we Frankfurcie nad Odrą został profesorem matematyki, a w 1658 i 1665 sprawował funkcję rektora. Po 1666 zrezygnował z pracy z przyczyn zdrowotnych.
Poglądy.
Placentinus był czołowym wczesnym przedstawicielem kartezjanizmu w Europie Środkowo-Wschodniej. W swoich pracach nie tylko komentował i przybliżał dzieła Kartezjusza i jego zwolenników, ale także bronił ich przed zwolennikami arystotelizmu. Statut Uniwersytetu we Frankfurcie nad Odrą pozwalał na wykładanie jedynie arystotelizmu i Placentinus był zmuszony wykazywać zbieżność filozofii Kartezjusza i Stagiryty. Jego argumentacja przedstawiona w dziele "Syncretismus philosophicus inter Renatum Des Cartes atque Aristotelem institutus" opierała się na podobieństwie metodologicznym, jest wątpliwa i nie ma obecnie większej wartości.
Dokonana przez Placentinusa recepcja kartezjanizmu obejmowała ponadto kwestie epistemologiczne (gdzie podkreślał metodologiczną wartość wątpienia), a także w filozofii przyrody (gdzie przyjmował Kartezjańską koncepcję materii, odrzucającą atomizm i próżnię). Podobnie jak Kartezjusz, zachowywał ważne miejsce dla Boga, jako warunku poznania, jak i przyczyny ruchu.

</doc>
<doc id="4884966" url="https://pl.wikipedia.org/wiki?curid=4884966" title="Nadzieja (rejon brasławski)">
Nadzieja (rejon brasławski)

Nadzieja – dawna osada. Tereny na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Słobódka.
Historia.
W czasach zaborów ówczesna wieś leżała w granicach Imperium Rosyjskiego.
W latach 1921–1945 zaścianek a następnie osada leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 14 osób, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. W 1931 w 3 domach zamieszkiwało 11 osób.
Miejscowość należała do parafii rzymskokatolickiej w Ikaźni. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4884969" url="https://pl.wikipedia.org/wiki?curid=4884969" title="Nowosiele (rejon brasławski)">
Nowosiele (rejon brasławski)

Nowosiele – dawna osada. Tereny na których była położona, leżą obecnie na Białorusi, w obwodzie witebskim, w rejonie brasławskim.
Historia.
W czasach zaborów w granicach Imperium Rosyjskiego.
W latach 1921–1945 zaścianek a następnie osada leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 5 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 2 domach zamieszkiwało 8 osób.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4884971" url="https://pl.wikipedia.org/wiki?curid=4884971" title="Pomnik Kyffhäuser">
Pomnik Kyffhäuser



</doc>
<doc id="4884973" url="https://pl.wikipedia.org/wiki?curid=4884973" title="Andinichthyidae">
Andinichthyidae

Andinichthyidae – kopalna rodzina ryb z rzędu sumokształtnych znana od kredy do eocenu z Ameryki Południowej.
Dotychczas opisano cztery gatunki sklasyfikowane w osobnych rodzajach monotypowych to:

</doc>
<doc id="4884978" url="https://pl.wikipedia.org/wiki?curid=4884978" title="Otto Schliwinski">
Otto Schliwinski

Otto Schliwinski (ur. 5 marca 1928 w Mołdziach w Prusach Wschodnich) – niemiecki malarz i grafik. 
Życiorys.
Schliwinski urodził się w rodzinie hodowcy koni w okolicach Ełku (wówczas Lyck) w Prusach Wschodnich. W 1944 został wraz z rodziną stamtąd wypędzony, rok później przeżył naloty na Drezno. Po wojnie uzyskał wykształcenie inżynieryjne oraz w zakresie malarstwa i grafiki na Folkwang Universität der Künste w Essen. Do 1978 pracował tam przy planowaniu i budowie mostów. W 1979 porzucił pracę inżyniera, poświęcając się w pełni malarstwu i grafice, którym parał się od 1946. Tworzył w Essen oraz Garmisch-Partenkirchen.
Od 1961 brał udział w ponad 60 wystawach indywidualnych na całym świecie. Wykładał m.in. w Sydney College of the Arts i Queensland College of Art.
Nagrody i wyróżnienia.
Źródło.
Wystawy.
Jego pierwsza indywidualna wystawa odbyła się w 1961 w Muzeum Ruhry w Essen. Jako artysta odwiedził ponad 74 kraje.

</doc>
<doc id="4884980" url="https://pl.wikipedia.org/wiki?curid=4884980" title="FCA">
FCA



</doc>
<doc id="4884982" url="https://pl.wikipedia.org/wiki?curid=4884982" title="Mahdi Mohammed Gulaid">
Mahdi Mohammed Gulaid



</doc>
<doc id="4884988" url="https://pl.wikipedia.org/wiki?curid=4884988" title="Martin Holt (szermierz)">
Martin Holt (szermierz)



</doc>
<doc id="4885006" url="https://pl.wikipedia.org/wiki?curid=4885006" title="The Tankard">
The Tankard

The Tankard – siódmy album studyjny niemieckiego zespołu thrash metalowego Tankard. Wydawnictwo ukazało się 2 października 1995 roku nakładem wytwórni muzycznej Noise Records. Jest to pierwszy album z udziałem perkusisty Olafa Zissela.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="4885008" url="https://pl.wikipedia.org/wiki?curid=4885008" title="Demidevil">
Demidevil

Demidevil (zapis stylizowany na duże litery) – debiutancki mixtape amerykańskiej raperki i wokalistki Ashnikko. Został wydany 15 stycznia 2021 roku.

</doc>
<doc id="4885009" url="https://pl.wikipedia.org/wiki?curid=4885009" title="Lista zabytków w Valletcie">
Lista zabytków w Valletcie

To jest lista zabytków w Valletcie na Malcie, które są umieszczone na liście National Inventory of the Cultural Property of the Maltese Islands.

</doc>
<doc id="4885010" url="https://pl.wikipedia.org/wiki?curid=4885010" title="Two-Faced (album Tankard)">
Two-Faced (album Tankard)

Two-Faced – szósty album studyjny niemieckiego zespołu thrash metalowego Tankard. Wydawnictwo ukazało się w marcu 1994 roku nakładem wytwórni muzycznej Noise Records. Nagrania zostały zarejestrowane w Musiclab Studio w Berlinie między październikiem a grudniem 1993 roku. To ostatni album z udziałem perkusisty Arnulfa Tunna i oryginalnego gitarzysty Axela Katzmanna, który z powodu silnej postaci zapalenia stawów opuścił zespół. Album został dwukrotnie wznowiony w 2005 i 2011 roku.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="4885018" url="https://pl.wikipedia.org/wiki?curid=4885018" title="Hala Nysa">
Hala Nysa

Hala Nysa – hala widowiskowo-sportowa w Nysie, w Polsce. Została otwarta 29 grudnia 2017 roku. Może pomieścić 2500 widzów. Swoje spotkania rozgrywają na niej siatkarze klubu Stal AZS PWSZ Nysa.
Budowa hali rozpoczęła się 16 października 2015 roku, a jej otwarcie miało miejsce 29 grudnia 2017 roku. Obiekt powstał tuż obok stadionu Polonii Nysa, na terenie boiska bocznego (w 2018 roku w zamian obok wybudowano nowe boisko treningowe ze sztuczną nawierzchnią) i kortów tenisowych. Koszt budowy wyniósł 23 mln zł, z czego 10 mln wyniosło dofinansowanie z Ministerstwa Sportu. Hala może pomieścić 2500 widzów przy wydarzeniach sportowych i 3300 widzów przy wydarzeniach rozrywkowo-kulturalnych. Na obiekcie swoje spotkania rozgrywają siatkarze klubu Stal AZS PWSZ Nysa, którzy przed otwarciem nowej areny występowali na hali przy ulicy Głuchołaskiej.

</doc>
<doc id="4885019" url="https://pl.wikipedia.org/wiki?curid=4885019" title="The Meaning of Life (album Tankard)">
The Meaning of Life (album Tankard)

The Meaning of Life – czwarty album studyjny niemieckiego zespołu thrash metalowego Tankard. Wydawnictwo ukazało się 19 lipca 1990 roku nakładem wytwórni muzycznej Noise Records. Nagrania zostały zarejestrowane między kwietniem a majem 1990 roku w Musiclab Studio w Berlinie. Do utworu "Space Beer" nakręcono teledysk. To również pierwszy album z perkusistą Arnulfem Tunnem.
Lista utworów.
Opracowano na podstawie materiału źródłowego.
"Strona A"
"Strona B"
Twórcy.
Opracowano na podstawie materiału źródłowego.

</doc>
<doc id="4885022" url="https://pl.wikipedia.org/wiki?curid=4885022" title="Siemków (Białoruś)">
Siemków (Białoruś)



</doc>
<doc id="4885031" url="https://pl.wikipedia.org/wiki?curid=4885031" title="Siemkowo (Białoruś)">
Siemkowo (Białoruś)



</doc>
<doc id="4885034" url="https://pl.wikipedia.org/wiki?curid=4885034" title="Zabrzeź">
Zabrzeź



</doc>
<doc id="4885037" url="https://pl.wikipedia.org/wiki?curid=4885037" title="Grzywda">
Grzywda



</doc>
<doc id="4885038" url="https://pl.wikipedia.org/wiki?curid=4885038" title="Andreas Geremia">
Andreas Geremia

Andreas Geremia właściwie Andreas Fritz Johannes Geremia znany również jako Gerre (ur. 13 maja 1967 we Frankfurcie) – niemiecki wokalista thrash metalowy, jeden z założycieli zespołu Tankard, w którym śpiewa od samego początku. Jest jedynym członkiem oryginalnego składu wraz z basistą Frankiem Thorwarthem.
Życiorys.
Urodził się 13 maja 1967 roku we Frankfurcie. Jego ojciec jest Włochem, a matka Niemką. W wieku 15 lat wraz z czterema przyjaciółmi ze szkoły założył zespół Vortex, który najpierw zmienił nazwę na Avenger, a potem na Tankard. Pod ostatnią nazwą gra aż do dziś. Andreas ukończył liceum we Frankfurcie. Od tego czasu nieprzerwanie od ponad 38 lat jest członkiem zespołu Tankard.
Życie osobiste.
Poza Tankard Andreas ma również swoją pracę. Pracuje jako pracownik socjalny.
Przez pewien czas był on wyśmiewany z powodu swojej nadwagi, przez co na jakiś czas był poza zasięgiem opinii publicznej. W 2010 roku trafił na pierwsze strony gazet, kiedy to w ciągu kilku miesięcy schudł 64 kilogramy.
Dyskografia.
Tankard (1982– nadal)

</doc>
<doc id="4885039" url="https://pl.wikipedia.org/wiki?curid=4885039" title="Esteban Caamaño Bernal">
Esteban Caamaño Bernal

Esteban Caamaño Bernal (ur. 25 grudnia 1925 w El Puerto de Santa María, zm. 19 czerwca 2006 tamże) – hiszpański polityk i działacz związkowy, poseł do Kongresu Deputowanych i senator, od 1986 do 1989 poseł do Parlamentu Europejskiego II kadencji.
Życiorys.
Jego ojciec pracował w drukarni, matka zaś zajmowała się domem. Zdobył wykształcenie podstawowe, od 14 roku życia pracował jako ogrodnik w winnicach. Przez wiele lat aktywny w organizacjach związkowych (początkowo tajnych), w których obejmował kierownicze stanowiska na poziomie lokalnym i krajowym. Formalnie był członkiem frankistowskiego Sindicat Vertical, z którego wydalono go za żądania demokratyzacji. W 1961 należał do założycieli Unión Sindical Obrera, działał także w Sindicato de la Vid oraz ostatecznie w powiązanym z lewicą ruchu Unión General de Trabajadores. Za swoją aktywność związkową w latach 60. i 70. został sześciokrotnie aresztowany i dwukrotnie skazany (podczas jednego z procesów jego obrońcą był Felipe Gonzalez); odebrano mu również paszport.
Zaangażował się w działalność polityczną w ramach Ludowej Partii Socjalistycznej, z którą wstąpił do Hiszpańskiej Socjalistycznej Partii Robotniczej. Został liderem PSOE w rodzinnym mieście i tamtejszym radnym (w 1979 ubiegał się o fotel alkada). W latach 1977–1982 zasiadał w Kongresie Deputowanych (w ramach Konstytuanty oraz Kongresu I kadencji) z okręgu Kadyks. W kadencji 1982–1986 należał do Senatu również z tego okręgu. Od 1 stycznia 1986 do 5 lipca 1987 wykonywał mandat posła do Parlamentu Europejskiego w ramach delegacji krajowej, w 1987 wybrano go w wyborach bezpośrednich. Przystąpił do Grupy Socjalistów, należał m.in. do Komisji Budżetowej oraz Komisji ds. Rolnictwa, Rybołówstwa i Rozwoju Wsi.
Był żonaty i bezdzietny. Zmarł wskutek białaczki.

</doc>
<doc id="4885049" url="https://pl.wikipedia.org/wiki?curid=4885049" title="Krzyż pokutny w Lubiechowie">
Krzyż pokutny w Lubiechowie



</doc>
<doc id="4885055" url="https://pl.wikipedia.org/wiki?curid=4885055" title="Tadeusz Dominik (mikolog)">
Tadeusz Dominik (mikolog)



</doc>
<doc id="4885056" url="https://pl.wikipedia.org/wiki?curid=4885056" title="Spółdzielnia kółek rolniczych">
Spółdzielnia kółek rolniczych

Spółdzielnia kółek rolniczych (SKR) – forma spółdzielni rolniczej.
Przedmiotem gospodarczej działalności spółdzielni kółek rolniczych, zgodnie z przepisami ustawy z dnia 16 września 1982 r. – Prawo spółdzielcze, jest świadczenie usług dla rolnictwa i innych rodzajów usług wynikających z potrzeb środowiska wiejskiego. Ponadto spółdzielnie te mogą również zajmować się wytwarzaniem środków i materiałów dla rolnictwa, przetwórstwem rolnym i produkcją rolną (prowadzeniem gospodarstwa rolnego).
Pierwsze spółdzielnie kółek rolniczych, zrzeszające zarówno kółka rolnicze, jak i osoby fizyczne, zaczęto w Polsce tworzyć w 1973 roku, w wyniku realizacji uchwały V Zjazdu Kółek Rolniczych, jako wielobranżowe i wielozakładowe spółdzielcze przedsiębiorstwa gminne.
Na podstawie danych Krajowej Rady Spółdzielczej liczba czynnych spółdzielni kółek rolniczych w poszczególnych latach wynosiła:
Zgodnie z danymi na dzień 22 marca 2017 r., liczba spółdzielni kółek rolniczych w zależności od posiadanego statusu przedstawiała się następująco:
Zatrudnienie w spółdzielniach kółek rolniczych w poszczególnych latach przedstawiało się następująco:
W odniesieniu do majątku spółdzielni kółek rolniczych, zgodnie z dostępnymi zbiorczymi danymi Krajowej Rady Spółdzielczej za 2015 r., opracowanymi przez Główny Urząd Statystyczny dla SKR zatrudniających co najmniej 10 pracowników, aktywa trwałe 103 objętych ww. analizą podmiotów wynosiły 10 764 tys. zł, a aktywa obrotowe 135 997 tys. zł. Natomiast wyniki finansowe analizowanej grupy przedstawiały się następująco:

</doc>
<doc id="4885061" url="https://pl.wikipedia.org/wiki?curid=4885061" title="Bitwa pod Łomżą (VIII 1920)">
Bitwa pod Łomżą (VIII 1920)

Bitwa pod Łomżą – walki oddziałów polskiej 15 Dywizji Piechoty gen. Władysława Junga z oddziałami sowieckiej 15 Armii Augusta Korka w czasie pościgu prowadzonego w ramach operacji warszawskiej.
Sytuacja ogólna.
4 lipca 1920 ruszyła II ofensywa sowieckiego Frontu Zachodniego pod hasłem: "Na zachodzie ważą się losy wszechświatowej rewolucji – po trupie Polski wiedzie droga do wszechświatowego pożaru... Na Wilno – Mińsk – Warszawę – marsz!". W pierwszej dekadzie lipca przełamany został front polski nad Autą, a wojska Frontu Północno-Wschodniego gen. Stanisława Szeptyckiego cofały się pod naporem ofensywy czerwonoarmistów Michaiła Tuchaczewskiego.
Kolejne próby zatrzymania wojsk sowieckich prących na zachód nie przynosiły spodziewanych rezultatów. Obchodzący ugrupowanie obronne od północy 3 Korpus Kawalerii Gaja wymuszał dalszy odwrót wojsk polskich. Tempo natarcia wojsk sowieckich, jak na owe czasy, wydawało się oszałamiające i wynosiło ok. 20–30 km na dobę.
Wojsko Polskie traciło kolejno „linię dawnych okopów niemieckich”, linię Niemna i Szczary, czy wreszcie linię Bugu. Wojska polskie cofały się nadal, a kolejną naturalną przeszkodą terenową dogodną do powstrzymania sowieckiej ofensywy była Wisła. W godzinach wieczornych 6 sierpnia Naczelne Dowództwo Wojska Polskiego wydało rozkaz do przegrupowania i reorganizacji wojsk.
16 sierpnia ruszyła kontrofensywa znad Wieprza. Zmieniło to radykalnie losy wojny. Od tego momentu Wojsko Polskie było w permanentnej ofensywie.
15 Wielkopolska Dywizja Piechoty przeszła do ofensywy z położenia obronnego na Przedmościu Warszawskim.
Walki pod Łomżą.
Po przegranych bojach z polską 5 Armią gen. Władysława Sikorskiego, sowiecka 15 Armia Augusta Korka wycofywała się na Ostrołękę i Łomżę.
W tym samym czasie od południa maszerowała polska 4 Armia z zadaniem odcięcia nieprzyjacielowi dróg odwrotu na wschód. Tocząc zwycięskie walki, jej 15 Wielkopolska Dywizja Piechoty kierowała się na północ, ku granicy Prus Wschodnich.
Jako pierwsza pod Łomżę podeszła sowiecka 15 Armia i 21 sierpnia zajęła miasto. Tu August Kork zamierzał przeprowadzić koncentrację swoich rozbitych wojsk. Rejon koncentracji ubezpieczała pod Śniadowem 11 Dywizja Strzelców. Główne siły 15 Dywizji Piechoty gen. Junga jeszcze tego samego dnia uderzyły na Śniadowo. Pięciogodzinna walka zakończyła się sukcesem Polaków i czerwonoarmiści zaczęli wycofywać się w kierunku Łomży. Wywołało to panikę kolejnych sowieckich oddziałów, a wielu żołnierzy na własną rękę opuszczało rejony koncentracji i kierowało się ku granicy pruskiej.
22 sierpnia Łomżę zaatakował idący w awangardzie II batalion 59 pułku piechoty i po krótkiej walce ze zdemoralizowanym przeciwnikiem opanował miasto. Sowieci wycofali się na wschodni brzeg Narwi. Utrzymali jednak silnie obsadzony przyczółek na zachodnim brzegu i uporczywie bronili dwóch mostów na rzece.
Celem likwidacji przyczółka, kpt. Marceli Cerklewicz skierował do ataku na żelazny most I batalion, a na drewniany most II batalion.
Dla zdobycia mostu żelaznego dowódca I batalionu wyznaczył 1 i 2 kompanię. Miały one energicznie uderzyć, przejść most i zająć pozycje na przeciwległym brzegu. Natarcie wspierać miały trzy karabiny maszynowe ciężkie i pięć lekkich z 3 kompanii. 4 kompania miała ubezpieczyć od Ostrołęki i Śniadowa, a 3. pozostawała w odwodzie.
7 i 8 kompania II batalionu miały sforsować rzekę obok palącego się mostu drewnianego, a 5 i 6 kompania stanowiły odwód batalionu. III/59 pp pozostawał na pozycjach przy szosie Łomża – Podgórze.
Po krótkim przygotowaniu ogniowym kompanie ruszyły do natarcia wyrzucając załogę przedmościa za most. Moment cofania się Sowietów wykorzystały 1 i 2 kompania, przechodząc na drugi brzeg, gdzie brawurowym szturmem wzięły fort nr I, a obchodząc fort nr III, zmusiły jego załogę do poddania się.
W tym czasie zaciętą walkę toczył II batalion. Z powodu pożaru mostu i silnego natężenia ognia broni maszynowej, przeprawa przez rzekę była niemożliwa. Jeden pluton 7 kompanii, mimo chwilowego sukcesu, pod wpływem sowieckiego kontrataku musiał się wycofać.
Dopiero po zdobyciu mostu żelaznego II batalion przeprawił się czółnami i zajął fort nr II. Przed wieczorem okrążona sowiecka załoga przyczółka skapitulowała. Ludność cywilna miasta z bronią w ręku jeszcze przez wiele godzin wyłapywała sowieckich rozbitków.
Bilans walk.
W okresie walk pod Łomżą oddziały polskie wzięły do niewoli około 2000 jeńców, zdobyto 9 dział, 23 ckm-y, samochód pancerny i 7 wagonów amunicji. Okupiono to stratami 60 poległych i rannych.
Przegrana pod Łomżą zmusiła sowiecką 15 Armię Augusta Korka do odwrotu na Grajewo, a sukces polskiej 15 Wielkopolskiej Dywizji Piechoty gen. Junga pozwolił jej wyjść nad granicę pruską i tym samym przeciąć drogę odwrotu sowieckiej 4 Armii Aleksandra Szuwajewa.Komunikat prasowy polskiego Sztabu Generalnego z 23 sierpnia 1920 donosił:
Upamiętnienie bitwy.
Dzień 22 sierpnia, jako dzień zwycięstwa pod Łomżą, był datą corocznego święta 59 pułku piechoty wielkopolskiej.

</doc>
<doc id="4885064" url="https://pl.wikipedia.org/wiki?curid=4885064" title="Snowpiercer (serial telewizyjny)">
Snowpiercer (serial telewizyjny)

Snowpiercer – amerykański postapokaliptyczny, dystopijny serial telewizyjny, oparty na francuskim komiksie "Snowpiercer" i jego adaptacji filmowej "". Serial przedstawia historię pasażerów Snowpiercera – gigantycznego, niezatrzymującego się pociągu, który kursuje dookoła świata przewożąc ludzi, którzy przeżyli Trzecią Wojnę Światową.
Serial rozwijany w TNT przez ponad trzy lata borykał się z licznymi problemami produkcyjnymi i opóźnieniami wynikającymi z różnic twórczych między producentami. Ostatecznie cały 1 sezon programu pojawił się na portalu Netflix. W styczniu 2021 miał tam premierę kolejny sezon.
Premiera 3 sezonu serialu zaplanowana jest na 25 stycznia 2022.
Fabuła.
Po wybuchu Trzeciej Wojny Światowej broń nuklearna doprowadziła do podniesienia się temperatury i wyginięcia wszystkich zwierząt. Naukowcy próbowali ratować planetę poprzez bomby chłodzące, które jednak obniżyły temperaturę aż do -120°C. Resztki ludzkości schroniły się w Snowpiercerze – samowystarczalnym pociągu, który potrafił wytwarzać energię z samego poruszania się, dzięki czemu mógł utrzymywać ludzi wewnątrz przy życiu.
Akcja serialu skupia się na grupie ludzi, którzy starają się przeżyć w postapokaliptycznym świecie.

</doc>
<doc id="4885067" url="https://pl.wikipedia.org/wiki?curid=4885067" title="Walki w Irkucku (1917)">
Walki w Irkucku (1917)

Walki w Irkucku w grudniu 1917 r. – walki między bolszewikami, dążącymi do rozszerzenia rewolucji październikowej na całą Syberię, a sprzeciwiającymi się bolszewikom junkrami, kadetami szkoły oficerskiej oraz słuchaczami szkoły podchorążych w dniach – r.
Tło wydarzeń.
Pod koniec 1917 r. na wschodniej Syberii zwolennicy bolszewików byli zdecydowanie liczniejsi niż ich przeciwnicy. Z partią sympatyzowali przede wszystkim żołnierze miejscowego garnizonu, wśród których bolszewicy zdobyli poparcie hasłem szybkiego zakończenia wojny. Drugą grupą ich sympatyków byli robotnicy. Jesienią 1917 r. we wszystkich miastach i ośrodkach przemysłowych w regionie powstały jednostki Czerwonej Gwardii. Pewne poparcie bolszewicy uzyskali również wśród jeńców wojennych, którzy w 1917 r. znajdowali się w Irkucku. W mieście obecne były również inne lewicowe partie: eserowcy i mienszewicy. 23 października/5 listopada 1917 r. w Irkucku miał miejsce I zjazd delegatów robotniczych, żołnierskich i chłopskich Syberii, który powołał do życia Centrosybir – Centralny Komitet Wykonawczy Rad Syberyjskich. Równocześnie Irkuck w przededniu wojny i rewolucji był ważnym ośrodkiem wojskowym: swoją siedzibę miał tutaj Wschodniosyberyjski Okręg Wojskowy, działała szkoła oficerska oraz trzy szkoły podchorążych.
Bezpośrednio po przejęciu władzy w Piotrogrodzie, obaleniu Rządu Tymczasowego i utworzeniu Rady Komisarzy Ludowych bolszewicy przystąpili do tworzenia struktur władzy radzieckiej w miastach na Syberii. Bolszewiccy działacze tworzyli je w miastach położonych wzdłuż Kolei Transsyberyjskiej, do których przybywali koleją ze stolicy. W listopadzie w rękach bolszewików znalazły się Krasnojarsk i Władywostok, w grudniu – Tomsk i Chabarowsk. Jednak dopiero na początku grudnia 1917 r. bolszewicy uzyskali większość w radach uznających zwierzchność Centrosybiru. Wówczas postanowili przystąpić do przejęcia kontroli również nad Irkuckiem. Okazał się on jedynym na wschodniej Syberii ośrodkiem miejskim, w którym napotkali poważniejszy opór. Stawili go głównie młodzi słuchacze szkół wojskowych oraz żołnierze, którzy już uczestniczyli w walkach na frontach I wojny światowej, po czym zostali skierowani do Irkucka na kursy oficerskie.
Przebieg walk.
 popierający bolszewików żołnierze opanowali bulwar na prawym brzegu Angary, od mostu pontonowego do budynku tzw. białego domu – dawnej rezydencji generał-gubernatorów Wschodniej Syberii. Inni ustawili działa w pobliżu cerkwi Podwyższenia Krzyża Pańskiego, na górze Pietruszynej, na przedmieściu Znamienskim, na rogu ulic Wielkiej i Małej Blinowskiej (ob. Partizanskiej i Czechowa) oraz na terenie robotniczej dzielnicy Głazkowo na lewym brzegu Angary, by o 4.30 rozpocząć ostrzał artyleryjski budynków I szkoły podchorążych położonych po drugiej stronie rzeki. W czasie ostrzału niszczone były również inne budynki w centrum miasta, na lewym brzegu Angary. Spłonęło kilkaset drewnianych domów. Zniszczeniu uległ handlowy pasaż Wtorowa, poważnie uszkodzona została cerkiew Tichwińskiej Ikony Matki Bożej. Opór bolszewikom stawili junkrzy, pod dowództwem płk. Dmitrija Lisiczenki. Do 8 grudnia do wieczora junkrzy wyparli bolszewików z bulwaru, opanowując niemal całe prawobrzeżne centrum Irkucka. Ostrzeliwany z dział budynek I szkoły podchorążych antybolszewickie oddziały szybko opuściły, odchodząc do budynków Irkuckiej szkoły wojskowej przy ul. Troickiego (ob. 5 Armii). Junkrzy odebrali bolszewikom budynki, które Czerwona Gwardia przejęła wcześniej na sztaby swoich oddziałów – gmach żeńskiego progimnazjum oraz pocztę główną.
Zaciętą walkę stoczono o budynek białego domu. W 1917 r. w budynku tym mieścił się główny sztab irkuckiej Czerwonej Gwardii oraz komitet rewolucyjno-wojskowy, jednak przed zbrojnym wystąpieniem bolszewicy opuścili rezydencję gubernatora, pozostawiając na miejscu jedynie stuosobowy oddział Czerwonej Gwardii, do którego dołączyło jeszcze stu ochotników. Czerwonogwardziści odparli szturmy na biały dom , a następnie wieczorem. kolejne natarcie junkrów zakończyło się ich sukcesem. Przeciwnicy rewolucji wzięli do niewoli 153 obrońców budynku, 17 rannych zwolnili.
Żołnierze opowiadający się po stronie bolszewików chcieli kontynuować walkę. Dopuszczali się grabieży na cywilach, do ich szeregów dołączyli przestępcy kryminalni zwolnieni z więzień na mocy amnestii w 1917 r. Widząc, iż tracą kontrolę nad własnymi zwolennikami, którzy domagali się wręcz zniszczenia całej reprezentacyjnej części miasta, irkuccy przywódcy bolszewików postanowili zawrzeć z junkrami zawieszenie broni. Rewolucyjny komitet wojskowy przerwał zbrojne powstanie i uznał władzę Gubernialnej Rady Ludowej, w której reprezentację miały uzyskać wszystkie partie socjalistyczne, oraz dumy miejskiej. Junkrzy zgodzili się złożyć broń i również uznać ich władzę.
Jednak praktycznie natychmiast po przerwaniu walk z innych syberyjskich miast, gdzie bolszewicy cieszyli się dużym poparciem, do Irkucka zaczęły kierować się zbrojne oddziały czerwonych, wzywane na miejsce przez zdominowany przez bolszewików Centrosybir. Na posiedzeniu Gubernialnej Rady Ludowej czerwonogwardziści oznajmili, że nadal domagają się ustanowienia w mieście władzy radzieckiej i nie rozbroją swoich oddziałów. uzbrojone siły czerwonych weszły do centrum Irkucka wprost po lodzie na Angarze. Jako że oddziały junkrów zostały już rozwiązane, organy lokalnej władzy oraz obradujący w Irkucku zjazd delegatów chłopskich oddały władzę bolszewikom.
Podczas walk w Irkucku zginęło, utonęło w Angarze lub odniosło ciężkie rany ponad 1000 osób, z czego 200 niezaangażowanych w starcia cywilów. 107 poległych po stronie bolszewickiej zostało pochowanych w zbiorowej mogile nad Angarą, w pobliżu białego domu, który w 1918 r. stał się siedzibą Irkuckiego Uniwersytetu Państwowego. Rektor uczelni był niechętny zbiorowej mogile w sąsiedztwie budynku, toteż szczątki ekshumowano i przeniesiono na Cmentarz Lisichiński.
Część junkrów, którzy zdołali po walkach opuścić Irkuck, kontynuowała walkę w wojnie domowej w Rosji w białych oddziałach Grigorija Siemionowa, które powstały na Zabajkalu.

</doc>
<doc id="4885068" url="https://pl.wikipedia.org/wiki?curid=4885068" title="Historia spółdzielczości na ziemiach polskich">
Historia spółdzielczości na ziemiach polskich

Historia spółdzielczości na ziemiach polskich
Spółdzielczość powstała na ziemiach polskich, podobnie jak w całej Europie, począwszy od połowy XIX wieku. Jej rozwój odbywał się w warunkach gospodarki rynkowej, w ramach systemów prawnych obowiązujących w poszczególnych zaborach. Warunki ekonomiczne, społeczne i prawne w poszczególnych zaborach były różne, a więc powstanie i rozwój spółdzielni przebiegały w każdym z nich inaczej.
Czas I wojny światowej niekorzystnie odbił się na spółdzielczości, majątek wielu spółdzielni uległ zniszczeniu, wkłady oszczędnościowe ulokowane w bankach zaborców przepadły. Jednak spółdzielczość dysponowała już wypracowanymi wzorcami organizacyjnymi, doświadczoną kadrą i pewnym majątkiem, co pozwoliło na szybki jej rozwój.
Po odzyskaniu przez Polskę niepodległości w 1918 r. nadal współistniały ze sobą trzy podstawowe modele spółdzielcze z okresu zaborów i rozwijały się wszystkie dotychczasowe branże spółdzielcze.
W okresie międzywojennym rozwój spółdzielczości przebiegał pomyślnie. Do pomyślnego rozwoju przyczynił się fakt uchwalenia w 1920 roku przez Sejm RP pierwszej polskiej ustawy o spółdzielniach. Spółdzielczość stanowiła zauważalny element w dziedzinie rynku rolnego, zaopatrzenia, drobnego kredytu. Organizowane też były spółdzielnie pracy, mieszkaniowe, a także zdrowia.
W okresie międzywojennym dobrze rozwijały się także spółdzielnie wiejskie, w szczególności pod koniec okresu międzywojennego, kiedy liczebność spółdzielni wiejskich przewyższała spółdzielnie miejskie. W drugiej połowie lat trzydziestych XX wieku do spółdzielni spożywców należało 120 tysięcy rolników, zrzeszonych w 1340 kooperatywach, czyli 43% wszystkich członków związkowej spółdzielczości spożywców w Polsce stanowili rolnicy. Zasięg ruchu polskich spółdzielni spożywców ograniczał się przede wszystkim do Polski centralnej i wschodniej, w mniejszym stopniu do Małopolski (tam dominowały ukraińskie spółdzielnie spożywców i rolno-spożywcze). Z kolei na zachodzie kraju prym wiodła tradycja kółek rolniczych, zakładanych jeszcze pod koniec XIX wieku w ramach tzw. wielkopolskiego systemu spółdzielczego tworzonego przez mieszczaństwo i zamożniejszych chłopów.
Na wsi istniała duża różnorodność obszarów spółdzielczego działania. Obok spółdzielni zaopatrzenia i zbytu, mleczarskich i kredytowych, funkcjonowały spółdzielnie skupu i zbytu bydła i trzody chlewnej, jajczarskie i drobiarskie, rybaków-rolników, sprzedaży narzędzi rolniczych, bazary przemysłu ludowego, pastwiskowe, leśników, oczyszczania zboża, maszynowe, rakarskie, zdrowia, przetwórnie różnego typu (gorzelnie, piekarnie, cukrownie, młyny, przetwórstwo mięsa, owoców, wikliny). Według niektórych badaczy (Bilewicz, 2019) wiejskie spółdzielnie spożywców w latach 1900–1939 były stosunkowo słabe ekonomicznie w porównaniu z innymi działami spółdzielczości wiejskiej, jednak odgrywały istotną rolę zarówno w kształtowaniu postaw patriotycznych w okresie walki o niepodległość, jak i budowaniu samoświadomości chłopów w niepodległym państwie. W okresie międzywojennym spółdzielnie spożywców wchodziły w coraz silniejszy związek z ruchem ludowym i miały znaczny wpływ na jego umacnianie. Znaczenie wiejskiej spółdzielczości spożywców zostało jednak zapomniane, głównie ze względu na powojenne przekształcenia, które doprowadziły do likwidacji tych placówek i tym samym – ruchu społecznego. Znaczenie wiejskiej spółdzielczości spożywców zostało jednak zapomniane, głównie ze względu na powojenne przekształcenia, które doprowadziły do likwidacji tych placówek i tym samym – ruchu społecznego.
Spółdzielnie te dla wzmocnienia swojej pozycji i lepszej realizacji celów, tworzyły szereg organizacji, by na początku 1935 roku zintegrować się i wspólnie z miejską spółdzielczością kredytową utworzyć jeden związek rewizyjny – Związek Spółdzielni Rolniczych i Zarobkowo-Gospodarczych. Naczelną organizacją całego ruchu spółdzielczego była Państwowa Rada Spółdzielcza, będąca szczególną spółdzielczo-państwową instytucją skupiającą zarówno reprezentantów ruchu, jak i przedstawicieli rządu.
W 1937 roku było ogółem 12 860 spółdzielni zrzeszających 3016 tys. członków, w tym było 3383 spółdzielni rolniczo-handlowych i spożywców, 1804 spółdzielni spożywców i 1408 spółdzielni mleczarskich.
Po II wojnie światowej ruch spółdzielczy w Polsce został objęty zachodzącymi przeobrażeniami politycznymi, społecznymi i gospodarczymi. W ramach systemu komunistycznego ruch spółdzielczy został użyty przez władze polityczne i administracyjne jako instrument kontroli rozmaitych społecznych i gospodarczych inicjatyw także na obszarach wiejskich i w rolnictwie. Traumatycznym doświadczeniem mieszkańców wsi związanym ze spółdzielczością, którego skutki można także obserwować do dzisiaj, był „eksperyment” związany z próbami przymusowej kolektywizacji rolnictwa. Idea ta powiązana została z nacjonalizacją przemysłu oraz poddaniem kontroli państwa wszelkich niezależnych inicjatyw społecznych, w tym także spółdzielczości. Meandryczna polityka w stosunku do ruchu spółdzielczego, polegająca między innymi na tworzeniu spółdzielni parcelacyjno-osadniczych czy Gminnych Spółdzielni „Samopomoc Chłopska”, likwidacji spółdzielni kredytowych, mleczarskich i ogrodniczych oraz ograniczanie funkcji spółdzielczości spowodowała, że na fali odwilży w roku 1956 rozwiązało się 85% ogólnej liczby spółdzielni, zarówno tych słabo funkcjonujących, jak i tych dobrze działających. Pod koniec lat sześćdziesiątych podmiotom spółdzielczym przywrócono wprawdzie status spółdzielczy, zachowując jednak centralny nadzór, co było sprzeczne z samą ideą spółdzielczości. Ważnym okresem był rok 1959 i zapoczątkowanie zespołowej mechanizacji indywidualnych gospodarstw rolnych w systemie kółek rolniczych, opartej na społecznych środkach tworzących Fundusz Rozwoju Rolnictwa, a następnie przyjęcie ustawy o spółdzielniach i ich związkach z 17 lutego 1961 r. Nie było to jednak jednoznaczne z dążeniem do odrodzenia przez ówczesne władze idei spółdzielczości, bowiem ruch ten w dalszym ciągu pozostawał pod silną kontrolą polityczną władz państwowych. W latach siedemdziesiątych XX wieku nastąpiła kolejna modyfikacja strategii polityki rolnej i postawy wobec ruchu spółdzielczego. Władze zdecydowały się na pewną liberalizację statutowych przepisów, w ramach których umożliwiono powstanie specjalistycznych spółdzielni o niewielkim stopniu uspołecznienia środków i procesów produkcji charakteryzujących się rozbudowanym, dyspozycyjnym aparatem biurokracji, oderwanym od korzeni i ideałów tego ruchu.
W okresie transformacji ustrojowo-gospodarczej i urynkowienia gospodarki udział spółdzielczości w obsłudze wsi i rolnictwa oraz w procesach produkcyjnych zmniejszył się. Jednym z powodów były trudności w dostosowaniu się do nowych warunków funkcjonowania na wolnym rynku, a także konkurencja ze strony przedsiębiorstw prywatnych czy zagranicznych.

</doc>
<doc id="4885070" url="https://pl.wikipedia.org/wiki?curid=4885070" title="Śródlesie (leśniczówka w gmina Biała)">
Śródlesie (leśniczówka w gmina Biała)



</doc>
<doc id="4885071" url="https://pl.wikipedia.org/wiki?curid=4885071" title="Śródlesie (gajówka w gmina Biała)">
Śródlesie (gajówka w gmina Biała)



</doc>
<doc id="4885073" url="https://pl.wikipedia.org/wiki?curid=4885073" title="IFC">
IFC



</doc>
<doc id="4885078" url="https://pl.wikipedia.org/wiki?curid=4885078" title="Stadion Miejski WOSiR w Wyszkowie">
Stadion Miejski WOSiR w Wyszkowie

Stadion Miejski WOSiR – stadion sportowy w Wyszkowie w województwie mazowieckim. Położony jest w centrum miasta, przy ul. Kościuszki 54. Stadion należy do kompleksu sportowo-rekreacyjnego Wyszkowskiego Ośrodka Sportu i Rekreacji. Jest stałą areną domowych zmagań klubów sportowych: MZKS Bug Wyszków (piłka nożna męska), UKS Loczki Wyszków (piłka nożna żeńska) i Rhinos Wyszków (futbol amerykański męski). Odbywają się tu również koncerty oraz inne imprezy okolicznościowe.

</doc>
<doc id="4885084" url="https://pl.wikipedia.org/wiki?curid=4885084" title="Korea (gmina Telatyn)">
Korea (gmina Telatyn)



</doc>
<doc id="4885090" url="https://pl.wikipedia.org/wiki?curid=4885090" title="Lista meczów reprezentacji Bahrajnu w piłce nożnej mężczyzn">
Lista meczów reprezentacji Bahrajnu w piłce nożnej mężczyzn

Lista meczów reprezentacji Bahrajnu w piłce nożnej mężczyzn – lista oficjalnych meczów reprezentacji Bahrajnu w piłce nożnej mężczyzn.
Pierwsze spotkanie w historii reprezentacja Bahrajnu rozegrała 2 kwietnia 1966 roku na Al Kashafa Stadium w Bagdadzie (Irak) w ramach Pucharu Narodów Arabskich przeciwko Kuwejtowi (4:4).

</doc>
<doc id="4885093" url="https://pl.wikipedia.org/wiki?curid=4885093" title="Mohammed Al-Hardan">
Mohammed Al-Hardan

Mohammed Al-Hardan (arab. محمد الحردان; ur. 6 października 1997 w Al-Muharrak) – bahrajński piłkarz występujący na pozycji pomocnika w bahrajńskim klubie Al-Muharraq SC oraz w reprezentacji Bahrajnu, U-23 i U-22.
Kariera klubowa.
Vejle BK.
1 lipca 2017 podpisał kontrakt z zespołem Vejle BK, w którym zadebiutował 12 maja 2018 w meczu 1. division przeciwko Skive IK (0:3). W sezonie 2017/18 wraz z zespołem zajął pierwsze miejsce w tabeli zdobywając mistrzostwo 1. division.
Sfîntul Gheorghe Suruceni.
26 sierpnia 2018 udał się na półroczne wypożyczenie do klubu Sfîntul Gheorghe Suruceni. Zadebiutował 21 października 2018 w meczu Divizia Națională przeciwko Petrocub Hîncești (0:0).
Aiginiakos F.C..
29 stycznia 2019 udał się na półroczne wypożyczenie do klubu Aiginiakos F.C.. Zadebiutował 6 marca 2019 w meczu Gamma Ethniki przeciwko A.E. Karaiskakis F.C. (1:2).
Al-Muharraq SC.
31 sierpnia 2019 podpisał kontrakt z klubem Al-Muharraq SC.
Kariera reprezentacyjna.
Bahrajn U-19.
W 2016 otrzymał powołanie do reprezentacji Bahrajnu U-19. Zadebiutował 13 października 2016 w meczu Mistrzostw Azji U-19 2016 przeciwko reprezentacji Arabii Saudyjskiej U-19 (3:2), w którym zdobył bramkę.
Bahrajn U-20.
W 2017 otrzymał powołanie do reprezentacji Bahrajnu U-20, w której zadebiutował 30 maja 2017 na Turnieju w Tulonie 2017 w meczu przeciwko reprezentacji Wybrzeża Kości Słoniowej U-20 (1:0).
Bahrajn U-22.
W 2019 otrzymał powołanie do reprezentacji Bahrajnu U-22. Zadebiutował 3 czerwca 2019 na Turnieju w Tulonie 2019 w meczu przeciwko reprezentacji Meksyku U-22 (2:0). Pierwszą bramkę zdobył 6 czerwca 2019 w meczu przeciwko reprezentacji Chin U-22 (4:1).
Bahrajn U-23.
W 2018 otrzymał powołanie do reprezentacji Bahrajnu U-23. Zadebiutował 15 sierpnia 2018 w meczu fazy grupowej Igrzysk Azjatyckich 2018 w meczu przeciwko reprezentacji Korei Południowej U-23 (6:0). Pierwszą bramkę zdobył 20 sierpnia 2018 w meczu przeciwko reprezentacji Malezji U-23 (2:3).
Bahrajn.
W 2018 otrzymał powołanie do reprezentacji Bahrajnu. Zadebiutował 6 września 2019 w meczu towarzyskim przeciwko reprezentacji Filipin (1:1). Wystąpił w trzech spotkaniach Pucharu Azji Zachodniej 2019, który zdobył po zwycięstwie w finale nad reprezentacją Iraku (0:1). Pierwszą bramkę zdobył 15 października 2019 w meczu eliminacji do Mistrzostw Świata 2022 przeciwko reprezentacji Iranu (1:0). Wystąpił w dwóch spotkaniach Pucharu Zatoki Perskiej 2019, który wraz z drużyną wygrał po zwycięskiej serii rzutów karnych w finale przeciwko reprezentacji Iraku (2:2, k. 3:5).

</doc>
<doc id="4885095" url="https://pl.wikipedia.org/wiki?curid=4885095" title="Psychokosmetologia">
Psychokosmetologia

Psychokosmetologia – to stosunkowo młoda dyscyplina kosmetologii i psychologii, w której zauważa się konieczność postrzegania pacjentów gabinetów kosmetologicznych w sposób holistyczny, uwzględniając wzajemny wpływ psyche i soma. Tematyką wzajemnych powiązań pomiędzy procesami fizjologicznymi a psychicznymi zajmuje się medycyna psychosomatyczna, która bada relacje między psyche a soma w warunkach zdrowia, choroby i stresu, które tak samo, jak regulacja procesów fizjologicznych, służą utrzymaniu homeostazy. W  psychokosmetologii szczególnie uwzględnia się stres oraz jego skutki, wpływające na funkcjonowanie organizmu, a także zmiany somatyczne, wpływające na jakość życia. Jest to podejście, odpowiadające proponowanej obecnie przez WHO definicji zdrowia, w której człowiek jest zdrowy, jeśli osiągnie dobrostan na wszelkich płaszczyznach, dotyczących jego życia. W psychokosmetologii kluczowe jest podejście interdyscyplinarne, uwzględniające współpracę specjalistów z dziedziny dermatologii, kosmetologii, psychologii oraz innych specjalistów. Psychokosmetologia jest bliska psychodermatologii.
Potencjał terapeutyczny psychokosmetologii
Psychokosmetologia powstała w związku z rosnącym zapotrzebowaniem społeczeństwa na potrzebę redukcji stresu (także w chorobach skóry) oraz jako wsparcie w regeneracji wyczerpanych organizmów. Ta nowa dyscyplina jest bliska psychodermatologii, ponieważ w swoich założeniach uwzględnia wzajemny wpływ chorób skóry na stan psychiki. Jest to szczególnie istotne, ponieważ niejednokrotnie do gabinetów kosmetologicznych zgłaszają się pacjenci chorzy na dermatozy indukowane lub/i zaostrzane stresem. W przypadku takich pacjentów wiedza z zakresu psychokosmetologii będzie bardzo przydatna, gdyż może przyczynić się do wsparcia terapii dermatologicznej. Należy także zaznaczyć, że niejednokrotnie do gabinetów kosmetologicznych trafiają osoby z zaburzoną percepcją własnej osoby, czyli dysmorfofobią. Wówczas, jeśli kosmetolog będzie podejrzewał zaburzenie psychiczne, może skierować chorego do właściwego specjalisty. 
Psychokosmetologia dotyczy holistycznej opieki nad organizmem człowieka, co doskonale wpisuje się w biopsychospołeczny model zdrowia. Ma ścisły związek z percepcją, zmysłami i emocjami. Jest to istotne, na funkcjonowanie organizmu mają bowiem wpływ zarówno czynniki zewnętrzne, jak i wewnętrzne. Ludzie odbierają sygnały ze środowiska zewnętrznego i wewnętrznego za pomocą bodźców. Istnieje wiele badań naukowych, których wyniki potwierdzają wzajemny wpływ zmysłów na odbiór bodźców. W terapiach z zakresu psychokosmetologii bardzo ważne są receptory oraz wykorzystanie integracji multisensorycznej, która daje możliwość łączenia kilku metod terapeutycznych podczas jednego zabiegu (np. masaż z muzyką w tle – działanie na zmysł dotyku oraz słuchu). Wykorzystanie tej wiedzy może wspomagać nowe metody terapeutyczne. W psychokosmetologii stosuje się m.in. masaż, medytację, jogę, muzykoterapię, aromaterapię, chromoterapię, akupunkturę kosmetyczną oraz elementy ajurwedy.
Potencjał terapeutyczny psychokosmetologii: 
— redukcja stresu w gabinecie kosmetologicznym; 
— wsparcie terapii chorób skóry, których objawy są zaostrzane przez stres; 
— wsparcie regeneracji organizmu, z uwzględnieniem naturalnych metod anti-aging; 
— profilaktyka prozdrowotna.
Rozwój psychokosmetologii w Polsce:
11 maja 2019 r. w podwarszawskiej Jabłonnie odbyła się I Ogólnopolska Konferencja Naukowa Psychokosmetologia, objęta patronatem naukowym przez Wyższą Szkołę Inżynierii i Zdrowia. Pomysłodawczynią oraz organizatorką konferencji była Marta Kolankowska-Trzcińska, obecnie zajmująca się propagowaniem tej nowej dyscypliny kosmetologii. 
9 października 2019 r., podczas Seminarium Konorskiego w Brak sugestii im. M. Nenckiego PAN, prof. dr hab. Bogdan Sadowski wraz z Martą Kolankowską-Trzcińską przedstawili wykład zatytułowany „Neuroscience in beauty shop” (Neuronauki w salonie kosmetycznym). W wykładzie omówiono m.in. wpływ mimiki i wyrazu twarzy na przekaz i odbiór emocji i czynność obwodów układu limbicznego, a także neurobiologiczne mechanizmy medytacji buddyjskiej i jej świeckich odmian, wykorzystujących uważność, określanych w anglosaskiej literaturze jako Mindfulness-Based Stress-Reduction Therapy lub Mindfulness-Based Cognitive Therapy. 
W grudniu 2019 r. ukazała się innowacyjna literatura przedmiotu „Kosmetologia holistyczna. Wstęp do psychokosmetologii”. Szczególne podziękowania za okazane wsparcie oraz cenne wskazówki należą się recenzentom książki – prof. Annie Zalewskiej-Janowskiej oraz prof. Bogdanowi Sadowskiemu. Książka została opracowana w sposób interdyscyplinarny, do współpracy przy pisaniu monografii zaproszono psychologa Bartłomieja Tarkowskiego.
16 października 2020 r., podczas e-kongresu onkologiczno-kosmetologicznego, organizowanego przez Wyższą Szkołę Biznesu i Nauk o Zdrowiu w Łodzi, został przedstawiony wykład „Psychokosmetologia jako wsparcie pacjenta onkologicznego”. 
28 listopada 2021 r., w czasie interdyscyplinarnego wydarzenia w Collegium Medicum im. Ludwika Rydygiera w Bydgoszczy Uniwersytetu Mikołaja Kopernika w Toruniu wygłoszono wykład „Kosmetologia i jej znaczenie w interdyscyplinarnej opiece nad organizmem człowieka”. 
25 września 2021 r. w Legionowie odbyła się II Ogólnopolska Konferencja Psychokosmetologii.
W październiku 2022 r. ukazała się pozycja popularno-naukowa "Kosmetologia i Psychokosmetologia. Wybrane zagadnienia" napisana pod redakcją Marty Kolankowskiej-Trzcińskiej. Współautorami książki są Weronika Słupek, Bartłomiej Tarkowski, Stanisław Radoń.

</doc>
<doc id="4885099" url="https://pl.wikipedia.org/wiki?curid=4885099" title="Sayed Ahmed Jaafar">
Sayed Ahmed Jaafar

Sayed Ahmed Jaafar (arab. سيد أحمد جعفر; ur. 4 marca 1991) – bahrajński piłkarz występujący na pozycji pomocnika w bahrajńskim klubie Riffa SC oraz w reprezentacji Bahrajnu.
Kariera klubowa.
Riffa SC.
1 lipca 2014 podpisał kontrakt z klubem Riffa SC. W sezonie 2014/15 wystąpił w jednym spotkaniu Azjatyckiej Ligi Mistrzów, miało to miejsce 10 lutego 2015 w meczu przeciwko Al Sadd (0:0, k. 11:10). Dodatkowo wystąpił w dwóch spotkaniach Pucharu AFC – 11 marca 2015 przeciwko Al Kuwait Kaifan (2:1) i 13 maja 2015 ponownie przeciwko Al Kuwait Kaifan (2:1), w którym zdobył bramkę.
Kariera reprezentacyjna.
Bahrajn.
W 2012 otrzymał powołanie do reprezentacji Bahrajnu. Zadebiutował 15 sierpnia 2012 w meczu towarzyskim przeciwko reprezentacji Azerbejdżanu. Wystąpił w czterech spotkaniach eliminacji do Pucharu Azji 2015, finalnie zajmując pierwsze miejsce w grupie D, wraz z drużyną zakwalifikował się do kolejnej fazy turnieju. Po zwycięskiej serii rzutów karnych zajął trzecie miejsce w Pucharze Azji Zachodniej. Pierwszą bramkę zdobył 19 stycznia 2015 w meczu fazy grupowej Pucharu Azji 2015 przeciwko reprezentacji Kataru (1:2). Wystąpił w czterech meczach eliminacji do Mistrzostw Świata 2018, jednak wraz z drużyną zajął czwarte miejsce w grupie H i nie zakwalifikował się do następnej fazy mundialu.

</doc>
<doc id="4885135" url="https://pl.wikipedia.org/wiki?curid=4885135" title="Niu Jianfeng">
Niu Jianfeng

Niu Jianfeng (chiń. 牛剑锋; ur. 3 kwietnia 1981 w Baoding) – chińska tenisistka stołowa, medalistka olimpijska, czterokrotna medalistka mistrzostw świata.
Kariera sportowa.
W 2004 roku wystąpiła na igrzyskach olimpijskich w Atenach. Wzięła udział w dwóch konkurencjach – zdobyła brązowy medal olimpijski w grze podwójnej (wspólnie z Guo Yue), a w grze pojedynczej zajęła dziewiąte miejsce.
W latach 2003–2005 zdobyła cztery medale mistrzostw świata (jeden złoty, dwa srebrne i jeden brązowy), w 2004 roku srebrny medal igrzysk azjatyckich w grze drużynowej, a w latach 2003–2005 cztery medale mistrzostw Azji (dwa złote, jeden srebrny i jeden brązowy).

</doc>
<doc id="4885137" url="https://pl.wikipedia.org/wiki?curid=4885137" title="Pruntrut">
Pruntrut



</doc>
<doc id="4885138" url="https://pl.wikipedia.org/wiki?curid=4885138" title="Schlettstadt">
Schlettstadt



</doc>
<doc id="4885143" url="https://pl.wikipedia.org/wiki?curid=4885143" title="’O surdato ’nnammurato">
’O surdato ’nnammurato

’O surdato ’nnammurato (wym. //; tłum. zakochany żołnierz) – pieśń neapolitańska skomponowana przez Enrico Cannio w 1915 roku, a tekst napisał Aniello Califano.
Tekst piosenki „’O surdato ’nnammurato” to słowa wypowiadane przez żołnierza będącego na froncie I wojny światowej. Podmiot liryczny kieruje je w stronę swojej ukochanej. Żołnierz wyraża w utworze swoją miłość do dziewczyny i to, że pragnie mieć ją blisko siebie.
Utwór jest wykorzystywany jako sportowy hymn przez kibiców włoskiego klubu piłkarskiego SSC Napoli.

</doc>
<doc id="4885144" url="https://pl.wikipedia.org/wiki?curid=4885144" title="Al Hala SC">
Al Hala SC

Al Hala Sports Club (arab. نادي الحالة الرياضي) – bahrajński klub piłkarski mający siedzibę w Halat Bu Maher w mieście Al-Muharrak. Obecnie występuje na najwyższym poziomie rozgrywkowym w Bahrajnie – Bahraini Premier League.
Historia.
Klub został założony w 1955 roku w mieście Al-Muharrak pod nazwą "Al Eshterak Sports Club". W 1958 jego nazwa została zmieniona na "Al Hala Sports Club". W 1973 został połączony z klubem "Al Jazeera Sports Club", zachowując swoją nazwę.

</doc>
<doc id="4885146" url="https://pl.wikipedia.org/wiki?curid=4885146" title="Saad Mubarak Ali">
Saad Mubarak Ali

Saad Mubarak Ali (ur. 18 września 1960) – bahrajński lekkoatleta specjalizujący się w biegach długodystansowych. Brał udział w maratonie na Letnich Igrzyskach Olimpijskich w 1992.

</doc>
<doc id="4885147" url="https://pl.wikipedia.org/wiki?curid=4885147" title="Tmavá dolina (Wielka Fatra)">
Tmavá dolina (Wielka Fatra)

Tmavá dolina – dolina w zachodniej części Wielkiej Fatry na Słowacji. Jest orograficznie lewym odgałęzieniem doliny Selenec, ta zaś jest lewym odgałęzieniem Gaderskiej doliny.
Tmavá dolina opada w kierunku północno-północno-wschodnim. Jej lewe zbocza tworzy północno-wschodni grzbiet Zadnej Ostrej (1245 m) i Bágľov kopec (1280m), prawe północno-północno-wschodni grzbiet szczytu Chládkove úplazy (1228 m) i Nad Mraznicou (1161 m). Najwyższa część doliny to dolinka Kopaný zavoz. Tmavá dolina uchodzi do doliny Selenec na wysokości około 700 m n.p.m. W jej ujściu znajduje się niewielka polana z dwoma szałasami.
Tmavá dolina wyżłobiona jest w skałach wapiennych. Jest sucha i porośnięta lasem, w którym sterczą liczne skały i ściany skalne. Znajduje się w obrębie Parku Narodowego Małej Fatry i rezerwatu przyrody Tlstá. Nie prowadzi nią żaden szlak turystyczny.

</doc>
<doc id="4885152" url="https://pl.wikipedia.org/wiki?curid=4885152" title="Radinosiphon">
Radinosiphon

Radinosiphon – rodzaj roślin należący do rodziny kosaćcowatych ("Iridaceae"), obejmujący dwa gatunki endemiczne dla południowej Afryki: "R. lomatensis", występujący w Mpumalanga w Południowej Afryce i "R. leptostachya" występujący na obszarze od południowej Tanzanii do Eswatini.
Nazwa naukowa rodzaju pochodzi od greckich słów ραδινός ("radinos" – smukły, cienki) i σιφόν ("sifon" – rurka).
Morfologia.
Rośliny zielne, geofity, o częściach nadziemnych zamierających co roku. Podziemne bulwocebule pokryte tuniką, błoniastą do lekko włóknistej. Łodyga spłaszczona i kanciasta, prosta lub z 1–3 rozgałęzieniami. Rośliny tworzą kilka liści: od 2 do 3 najniżej położonych błoniastych katafili, tworzących pochwy u nasady łodygi, oraz kilka wąskolancetowatych liści właściwych. Kwiaty grzbieciste, zebrane w jednostronny kłosowaty kwiatostan. Listki okwiatu zrośnięte w długą rurkę, górne dłuższe i łukowato wygięte nad jednostronnie i łukowato położonymi pręcikami, różowe do fioletowych. Nitki pręcików wystające z rurki. Szyjka słupka rozgałęziona nitkowato. Owocami są kuliste, błoniaste torebki zawierające od 2 do 4 kulistych nasion w każdej komorze.
Systematyka.
Rodzaj z plemienia "Croceae", z podrodziny "Crocoideae" z rodziny kosaćcowatych ("Iridaceae").

</doc>
<doc id="4885153" url="https://pl.wikipedia.org/wiki?curid=4885153" title="Al Kashafa Stadium">
Al Kashafa Stadium

Al Kashafa Stadium – wielofunkcyjny stadion w Bagdadzie, stolicy Iraku. Został otwarty w 1931 roku. Może pomieścić 14 000 widzów.
Obiekt został oddany do użytku w 1931 roku, choć oficjalna ceremonia jego otwarcia odbyła się 11 lutego 1938 roku. Dawniej był to ważny i tętniący życiem obiekt sportowy, po otwarciu pod koniec 1966 roku stadionu Al-Szaab jego znaczenie znacznie spadło.
W kwietniu 1966 roku na stadionie rozegrano spotkania 3. edycji turnieju o Puchar Narodów Arabskich.
W 1968 roku przed wejściem na stadion postawiono pomnik irackiego piłkarza, Jamila Abbasa.

</doc>
<doc id="4885155" url="https://pl.wikipedia.org/wiki?curid=4885155" title="Aweke Ayalew">
Aweke Ayalew

Aweke Ayalew (ur. 23 lutego 1993 w Etiopii) – bahrajński lekkoatleta etiopskiego pochodzenia specjalizujący się w biegach średniodystansowych oraz długodystansowych. Uczestnik mistrzostw świata w 2015, które odbyły się w Pekinie.

</doc>
<doc id="4885160" url="https://pl.wikipedia.org/wiki?curid=4885160" title="Sōyūtoko aru yo ne?">
Sōyūtoko aru yo ne?

 – dwudziesty szósty singel japońskiego zespołu SKE48, wydany w Japonii 15 stycznia 2020 roku przez avex trax.
Singel został wydany w dziewięciu edycjach: czterech regularnych i czterech limitowanych (Type A, Type B, Type C, Type D) oraz „teatralnej” (CD). Osiągnął 1 pozycję w rankingu Oricon i pozostał na liście przez 15 tygodni. Singel zdobył status platynowej płyty.
Lista utworów.
Wszystkie utwory zostały napisane przez Yasushiego Akimoto.

</doc>
<doc id="4885162" url="https://pl.wikipedia.org/wiki?curid=4885162" title="Kletkieniki">
Kletkieniki

Kletkieniki (; ) – wieś na Białorusi, w obwodzie grodzieńskim, w rejonie werenowskim, w sielsowiecie Pirogańce.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, do 11 kwietnia 1929 w gminie Bieniakonie, następnie w gminie Werenów. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4885164" url="https://pl.wikipedia.org/wiki?curid=4885164" title="José María Álvarez de Eulate">
José María Álvarez de Eulate

José María Álvarez de Eulate Peñaranda (ur. 28 lutego 1933 w Hontoria del Pinar) – hiszpański polityk, ekonomista i nauczyciel akademicki, senator, od 1986 do 1989 poseł do Parlamentu Europejskiego II kadencji.
Życiorys.
Ukończył studia ekonomiczne. Następnie rozpoczął karierę naukową, specjalizując się w zakresie historii ekonomii, polityce ekonomicznej, podatkach i zarządzaniu, doszedł do stanowiska profesorskiego. Został nauczycielem akademickim na Uniwersytecie Complutense w Madrycie, Universidad Nacional de Educación a Distancia oraz Universidad Nebrija, wykładał też na Uniwersytecie Paryskim oraz na niemieckich i brytyjskich uczelniach. Autor licznych książek i publikacji naukowych dotyczących m.in. budżetu, handlu zagranicznego, historii ekonomii i polityki gospodarczej. Zatrudniany w różnych agencjach krajowych i międzynarodowych, m.in. jako doradca i szef pionu w Ministerstwie Finansów, doradca finansowy w przedstawicielstwie Hiszpanii w OECD oraz w ambasadzie w Bonn, szef rady Europejskiej Agencji Kosmicznej
Zaangażował się w działalność polityczną w ramach Alianza Popular i następnie Partii Ludowej. W kadencji 1982–1986 zasiadał w Senacie z okręgu Burgos. Od 1 stycznia 1986 do 5 lipca 1987 wykonywał mandat posła do Parlamentu Europejskiego w ramach delegacji krajowej, w 1987 wybrany w wyborach bezpośrednich. Przystąpił do Grupy Europejskich Demokratów, od 1987 do 1989 zasiadając w jej prezydium. Zasiadał m.in. w Komisji ds. Polityki Regionalnej i Planowania Regionalnego oraz Komisji ds. Gospodarczych i Walutowych oraz Polityki Przemysłowej.
Odznaczony Legią Honorową oraz Orderem Zasługi Cywilnej. Jego imieniem nazwano plac w rodzinnej miejscowości.

</doc>
<doc id="4885166" url="https://pl.wikipedia.org/wiki?curid=4885166" title="José María Alvarez de Eulate Peñaranda">
José María Alvarez de Eulate Peñaranda



</doc>
<doc id="4885169" url="https://pl.wikipedia.org/wiki?curid=4885169" title="Nad Mraznicou">
Nad Mraznicou

Nad Mraznicou (1161 m) – szczyt w „turczańskiej” części Wielkiej Fatry na Słowacji. Wznosi się w północno-północno-wschodnim grzbiecie szczytu Chládkove úplazy (1228 m) oddzielającym dolinę Selenec od jej odgałęzienia – Tmavej doliny.
Jest to mało wybitne wzniesienie na grzbiecie. Zbudowane jest ze skał wapiennych i porośnięte lasem z licznymi skalnymi odsłonięciami. Nie prowadzi przez niego żaden szlak turystyczny. Znajduje się na obszarze Parku Narodowego Wielka Fatra i jest objęte dodatkową ochroną – wchodzi w skład rezerwatu przyrody Tlstá. 

</doc>
<doc id="4885170" url="https://pl.wikipedia.org/wiki?curid=4885170" title="Puchar Króla Bahrajnu">
Puchar Króla Bahrajnu

Puchar Króla Bahrajnu – główne rozgrywki pucharowe w Bahrajnie. Puchar rozgrywany jest od 1952 roku pomiędzy bahrajńskimi klubami piłkarskimi. Na przestrzeni lat turniej ten miał wiele nazw: Puchar Emira (1952–59 i 1978–2002), Puchar Federacji (1960–77) i Puchar Króla (2002–obecnie).

</doc>
<doc id="4885173" url="https://pl.wikipedia.org/wiki?curid=4885173" title="Śpiewnik">
Śpiewnik

Śpiewnik – publikacja w formie książki lub zeszytu, która zawiera nuty i pieśni lub piosenek. Współcześnie śpiewniki są również dostępne jako publikacje elektroniczne, aplikacje mobilne oraz strony internetowe.
Ze względu na rodzaj zamieszczonych pieśni można wyróżnić różne typy śpiewników: m.in. szkolne, narodowe, kościelne oraz ludowe. Śpiewniki zawierające pieśni religijne lub śpiewy liturgiczne nazywane są kancjonałami.
 produkują także śpiewniki drukowane do . W Stanach Zjednoczonych takie woluminy wykorzystywane były przez producentów fortepianów jako narzędzie marketingowe.
Historia.
Drukowane zbiory pieśni znajdują się już wśród inkunabułów, czyli druków wydanych przed 1500 rokiem. Do najstarszych druków muzycznych należy graduał z Konstancji, wydany około 1473 roku; zawiera on zapis neumatyczny melodii w notacji gotyckiej. Także prawosławne teksty liturgiczne w języku cerkiewnosłowiańskim, wydawane przez Szwajpolta Fiola w Krakowie w latach ok. 1490–1491, przeznaczone były do śpiewu (m.in. "Osmiohlasnik" św. Jana z Damaszku w układzie na 8 głosów). Te wczesne druki nie były jednak jeszcze nazywane śpiewnikami.
Wczesne śpiewniki obok pieśni zawierały także często utwory instrumentalne.
John Dowland, angielski lutnista renesansowy, wydał zbiór pieśni w latach 1597–1612.
Charakterystyczną cechą dla drukowanych w Europie na przełomie XVIII i XIX w. śpiewników i modlitewników było to, że pozbawione były zapisu nutowego melodii.
Niemcy.
Przykładem śpiewnika rękopiśmiennego jest , spisywany do roku 1460 przez Jodocusa z Windsheimu, prawdowpodobnie ucznia niewidomego organisty Conrada Paumanna z Norymbergi. Zawiera 50 utworów wokalnych i 32 instrumentalne, w układzie na od jednego do trzech głosów. Obok religijnych zawiera utwory świeckie, a nawet miłosne. W podobnym okresie (1470–1480) powstał trzytomowy Śpiewnik głogowski (niem. "Glogauer Liederbuch"), zawierający 294 utwory: w tym 158 utworów wokalnych z tekstami łacińskimi, 75 z niemieckimi, oraz 61 kompozycji instrumentalnych. Śpiewnik ten zawiera m.in. trzygłosowy motet łaciński o świętej Jadwidze Śląskiej rozpoczynający się od słów "O deus Trebnicae".
Do wczesnych śpiewników drukowanych z muzyką świecką należy antologia wydana przez w 1512 roku. Zawiera on głównie utwory czterogłosowe (prawdopodobnie raczej na głos solo z akompaniamentem trzech instrumentów, niż na chór czterogłosowy). Wydawca nie podał nazwisk kompozytorów, ale da się ustalić, że byli wśród nich czołowi twórcy tego okresu (m.in. Paul Hofhaimer, Heinrich Isaac i Ludwig Senfl). W następnym, 1513 roku ukazał się śpiewnik wydany przez (syna Petera Schöffera starszego). W tej publikacji podane są nazwiska kompozytorów, głównie dworskich; natomiast poziom artystyczny utworów wydaje się być niższy niż we wcześniejszym śpiewniku Öglina (przede wszystkim ze względu na dużą powtarzalność rytmiczną). Śpiewnik "75 hubscher Lieder myt Discant, Alt, Bas und Tenor", niedatowany, ale prawdopodobnie pochodzący z tej samej dekady, zawiera 75 pieśni o zróżnicowanej stylistyce i tematyce przeważnie miłosnej.
Szerokiemu rozpowszechnieniu i wykorzystaniu śpiewników sprzyjał ruch reformacyjny; kancjonały protestanckie były przeważnie jednogłosowe, co ułatwiało wykonywanie pieśni przez ogół wiernych. Pierwszy śpiewnik luterański "Etlich Cristlich lider / Lobgesang und Psalm" (popularnie zwany – księgą ośmiu pieśni) został wydany w 1524 roku w Wittenberdze, a autorem czterech z zamieszczonych w nim ośmiu pieśni był Marcin Luter. W 1524 roku Luter opublikował jeszcze dwa śpiewniki: ' w Erfurcie (był autorem 18 na 25 pieśni) oraz ' w Wittenberdze (24 na 32 pieśni autorstwa Lutra). Znana pieśń Marcina Lutra "Warownym grodem jest nasz Bóg", nazywana hymnem reformacji, występuje w śpiewniku erfurckim Andreasa Rauschera (1531), lecz prawdopodobnie opublikowana była po raz pierwszy w niezachowanym śpiewniku wydanym przez Josepha Kluga w Wittenberdze w 1529 roku.
Zbiory pieśni protestanckich wydawali także teologowie i .
Rosja.
W XVII wieku występowały w Rosji śpiewniki rękopiśmienne; zawierały pieśni o tematyce religijnej i historycznej. Od XVIII wieku zwiększa się udział pieśni świeckich, pojawiają się też zapisy pieśni ludowych. W drugiej połowie XVIII wieku wydawane są pierwsze śpiewniki drukowane:
W XIX wieku śpiewniki upowszechniły się wśród wszystkich warstw społeczeństwa; wydawane były m.in. tanie łubkowe (drzeworytnicze) śpiewniki dla ludności miejskiej i wiejskiej. Od lat dziewięćdziesiątych XIX wieku do śpiewników włączano pieśni robotnicze; śpiewniki rewolucyjne drukowane były nielegalnie w Rosji lub sprowadzane z zagranicy.
Włochy.
Chociaż zapis muzyczny drukowano już wcześniej (także metodą drzeworytu), pierwszym drukarzem specjalizującym się w drukach muzycznych był Ottaviano Petrucci działający w Wenecji. Jego pierwsza publikacja, wydany w 1501 roku "", był to zbiór 96 pieśni świeckich w układzie na trzy lub cztery głosy. W stosowanej przez Petrucciego technice każda strona drukowana była w trzech etapach (osobno nuty, linie i tekst).
W latach 1609–1623 kilkuczęściowy zbiór "Musiche da cantar solo e a 1–2 voci" opublikował Sigismondo d’India.
Śpiewniki w Polsce.
Od renesansu do oświecenia.
W Polsce drukowane kancjonały protestanckie pojawiają się w połowie XVI wieku i wkrótce stają się obiektem cenzury kościelnej (pierwszy polski indeks ksiąg zakazanych z 1603 roku zawierał także nazwiska autorów śpiewników):
Funkcję śpiewników pełniły niekiedy psałterze z nutami – w szczególności "Psałterz Dawidów" Jana Kochanowskiego z muzyką Mikołaja Gomółki, wydany w 1580 roku.
Zygmunt Gloger przytacza w "Encyklopedii staropolskiej" zbiór pieśni dedykowanych Stefanowi Batoremu i Annie Jagiellonce "Pieśni nowe o królu polskim Najjaśniejszym niniejszym Stefanie Pierwszym: Wielkim księciu litewskim etc., etc. a Wojewodzie z łaski Bożej Siedmiogrodzkim; wespółek i o królewnie Jej M. Annie, z łaski Bożej Królowej Polskiej — Z winszowaniem im szczęśliwego panowania na czasy długie etc.". Ta broszura, obejmująca 5 pieśni na 8 stronach, nie zawiera daty ani miejsca wydania (przypuszczać można datę około 1576 roku – wkrótce po ślubie i koronacji Stefana Batorego). Zamiast zapisu nutowego podany jest tytuł melodii, do której ułożono nowe teksty: "Wesołe chwile, ku nam się nawróćcie".
Gloger podaje także informację o śpiewniku historycznym z końca XVI wieku, zawierającym poczet królów polskich od Lecha do Zygmunta III Wazy wraz z portretami tych władców. Przypuszczalnie tytuł tej publikacji to "Katalog książąt i królów polskich albo Porządek a Ordunk, począwszy od Lecha I aż do dzisiejszego Zygmunta III, rytmem polskim dla snadniejszej pamięci ułożony"; hipoteza ta jest trudna do zweryfikowania, gdyż dostępny Glogerowi egzemplarz pozbawiony był karty tytułowej.
Wiek XIX i XX.
Kancjonały katolickie.
Do istotniejszych kancjonałów katolickich wydanych na ziemiach polskich w wieku XIX należą:
Śpiewnik księdza Siedleckiego doczekał się licznych wydań (41 wydań do 2015 roku), gruntownie przerabianych, uzupełnianych i uaktualnianych, w związku z czym ostatnie wydanie (1424 stron) w znacznym stopniu odbiega od wydania pierwszego (184 strony). Na uwagę zasługuje wydanie jubileuszowe z 1928 roku pod redakcją księdza Wendelina Świerczka, w którym wprowadzono zapis melodii na dwa głosy; do wydania tego w latach trzydziestych opublikowano także "Towarzyszenie organowe" w trzech zeszytach (1930, 1932 i 1939).
Zbiory pieśni ludowych.
W XIX wieku etnografowie zaczęli zbierać i wydawać drukiem zbiory polskich (a także białoruskich i ukraińskich) pieśni ludowych:
Śpiewniki dziecięce i szkolne.
Spośród śpiewników przeznaczonych dla dzieci i młodzieży należy wymienić:
Zbiory pieśni patriotycznych.
Wydawane były także śpiewniki patriotyczne, zarówno do użytku w kraju, jak i dla Polonii za granicą:
Cenzura śpiewników.
W niektórych polskich śpiewnikach wydawanych w zaborze pruskim zamieszczano wykazy zakazanych piosenek. Przykładowo, w "Zupełnym śpiewniczku kieszonkowym" Jana Kwiatkowskiego (Mikołów, 1911) zamieszczono 16-stronicowy spis pieśni zakazanych wraz z miejscami i datami wyroków sądowych
. Autor w przedmowie stwierdza, że władze zakazały wielu śpiewników, zawierających „piosnki rzekomo podburzające“, a swoją publikacją ma nadzieję wypełnić tę lukę („Oczywiście, że unikałem przytem piosnek zakazanych, a z tych które zamieściłem, wyrzucono i poprawiono zwroty przez sądy uznane za niewłaściwe“). W uwadze zamieszczonej na końcu śpiewnika podkreśla, że zakazowi podlegają nie tylko pieśni narodowe ("Boże coś Polskę", "Z dymem pożarów"), ale także czysto religijne ("Stanisławie, polski nasz patronie" i "Witaj Jutrzenko rano powstająca" o Matce Boskiej Częstochowskiej).
Śpiewniki robotnicze i rewolucyjne.
Przykładowe śpiewniki rzemieślnicze, robotnicze i rewolucyjne z przełomu XIX i XX wieku to:
Narzędziem propagandy i walki ideologicznej, zarówno socjalistycznej, jak i antyrewolucyjnej, była w tym okresie kontrafaktura, czyli podkładanie nowego tekstu do starszej, popularnej melodii. Przykładowo:

</doc>
<doc id="4885174" url="https://pl.wikipedia.org/wiki?curid=4885174" title="Śpiewniczek">
Śpiewniczek



</doc>
<doc id="4885176" url="https://pl.wikipedia.org/wiki?curid=4885176" title="Iwona Sobkowiak-Tabaka">
Iwona Sobkowiak-Tabaka

Iwona Sobkowiak-Tabaka – polska archeolog, doktor habilitowany nauk humanistycznych. Specjalizuje się w archeologii. Profesor uczelniany na Wydziale Archeologii Uniwersytetu im. Adama Mickiewicza w Poznaniu&lt;ref name="https://archeo.amu.edu.pl"&gt;&lt;/ref&gt;.
Stopień doktorski uzyskała w 2008 na podstawie pracy pt. "Społeczności późnego paleolitu w dorzeczu Odry". Habilitowała się w 2018 na podstawie oceny dorobku naukowego i monografii pt. "Rozwój społeczności Federmesser na Nizinie Środkowoeuropejskiej".

</doc>
<doc id="4885182" url="https://pl.wikipedia.org/wiki?curid=4885182" title="Andrzej Rozwadowski (archeolog)">
Andrzej Rozwadowski (archeolog)

Andrzej Rozwadowski – polski archeolog, doktor habilitowany nauk humanistycznych. Specjalizuje się w archeologii oraz sztuce naskalnej. Profesor uczelniany na Wydziale Archeologii Uniwersytetu im. Adama Mickiewicza w Poznaniu.
Stopień doktorski uzyskał w 1999 na podstawie pracy pt. "Kontekst interpretacyjny mitologii indoirańskiej w analizie sztuki naskalnej Azji Środkowej" (promotorem był prof. Aleksander Kośko). Habilitował się w 2009 na podstawie oceny dorobku naukowego i monografii pt. "Obrazy z przeszłości. Hermeneutyka sztuki naskalnej".

</doc>
<doc id="4885189" url="https://pl.wikipedia.org/wiki?curid=4885189" title="Marian Reichbach">
Marian Reichbach



</doc>
<doc id="4885191" url="https://pl.wikipedia.org/wiki?curid=4885191" title="Ramón Díaz del Río Jáudenes">
Ramón Díaz del Río Jáudenes

Ramón Díaz del Río Jáudenes (ur. 11 grudnia 1940 w Vigo) – hiszpański polityk, inżynier i samorządowiec, od 1987 do 1989 poseł do Parlamentu Europejskiego II kadencji.
Życiorys.
Pochodzi z rodziny o tradycjach żeglarskich. Absolwent Escuela Técnica Superior de Ingenieros Navales w Madrycie (1968), kształcił się w zakresie inżynierii morskiej. Przez wiele lat pracował jako inżynier i menedżer w przedsiębiorstwach z branży morskiej, połowów i przetwórstwa ryb. Zaangażował się w działalność polityczną w ramach Alianza Popular i następnie Partii Ludowej. W ramach Rady Galicji (władzy wykonawczej wspólnoty autonomicznej) zajmował stanowiska ministra rybołówstwa (1982–1983) oraz ministra przemysłu, energii i handlu (1984–1985). Od 1985 do 1987 zasiadał w parlamencie Galicji, w 1987 wybrano go posłem do Parlamentu Europejskiego. Przystąpił do Grupy Europejskich Demokratów. Został wiceprzewodniczącym Delegacji ds. stosunków z państwami Magrebu (1988–1989), a także członkiem Komisji ds. Rozwoju i Współpracy. W 1996 został dyrektorem zarządzającym Fundacji Provigo.
Żonaty, ma dwoje dzieci.

</doc>
<doc id="4885192" url="https://pl.wikipedia.org/wiki?curid=4885192" title="Łabenszczyzna">
Łabenszczyzna



</doc>
<doc id="4885193" url="https://pl.wikipedia.org/wiki?curid=4885193" title="Ramón Diaz del Rio Jaudenes">
Ramón Diaz del Rio Jaudenes



</doc>
<doc id="4885196" url="https://pl.wikipedia.org/wiki?curid=4885196" title="Karczewski (ujednoznacznienie)">
Karczewski (ujednoznacznienie)

Karczewski – polski herb szlachecki

</doc>
<doc id="4885201" url="https://pl.wikipedia.org/wiki?curid=4885201" title="Lekkoatletyka na Igrzyskach Panamerykańskich 1959">
Lekkoatletyka na Igrzyskach Panamerykańskich 1959

Lekkoatletyka na Igrzyskach Panamerykańskich 1959 – zawody lekkoatletyczne podczas igrzysk obu Ameryk odbywały się w Chicago.

</doc>
<doc id="4885203" url="https://pl.wikipedia.org/wiki?curid=4885203" title="Marzena Szmyt">
Marzena Szmyt

Marzena Szmyt (ur. 24 kwietnia 1961 w Gostyniu) – polska archeolog, profesor nauk humanistycznych. Specjalizuje się w pradziejach pogranicza Europy Zachodniej i Wschodniej. Od 2008 dyrektor Muzeum Archeologicznego w Poznaniu.
Życiorys.
Stopień doktorski uzyskała w 1994 na podstawie pracy pt. "Rozwój społeczeństw kultury amfor kulistych na Kujawach" (promotorem był prof. Aleksander Kośko). Habilitowała się w 2001 na podstawie oceny dorobku naukowego i rozprawy pt. "Między zachodem i wschodem. Ludność kultury amfor kulistych w Europie Wschodniej: 2950-2350 BC". 14 sierpnia 2014 roku decyzją prezydenta RP otrzymała tytuł naukowy profesora. Profesor na Wydziale Archeologii Uniwersytetu im. Adama Mickiewicza w Poznaniu.

</doc>
<doc id="4885207" url="https://pl.wikipedia.org/wiki?curid=4885207" title="Marek Kozioł">
Marek Kozioł

Marek Kozioł (ur. 1 czerwca 1988 roku w Nowym Sączu) – polski piłkarz, występujący na pozycji bramkarza.

</doc>
<doc id="4885208" url="https://pl.wikipedia.org/wiki?curid=4885208" title="Jelenec (szczyt)">
Jelenec (szczyt)

Jelenec (1129 m) – szczyt w „turczańskiej” części Wielkiej Fatry na Słowacji. Wznosi się w północno-zachodnim grzbiecie szczytu Drienok (1268 m). Północno-wschodnie stoki Jelenca opadają do Doliny Blatnickiej. Na Jelencu grzbiet Drienoka rozgałęzia się na kilka odnóg, opadających ku północy i zachodowi. Pomiędzy stoki Drienoka i północną odnogę Jelenca wcina się Buková dolina będąca odgałęzieniem doliny Blatnickiej, pozostałe dolinki opadają ku Kotlinie Turczańskiej. Największa z nich to dolinka Pod Rakytovom. Południowe stoki Jelenca i jego południowo-zachodnia odnoga tworzą zbocza doliny Do Lúčok. 
Jelenec zbudowany jest ze skał wapiennych. Jest porośnięty lasem z licznymi skalnymi odsłonięciami. Znajduje się na obszarze Parku Narodowego Wielka Fatra i nie prowadzi przez niego żaden szlak turystyczny. 

</doc>
<doc id="4885210" url="https://pl.wikipedia.org/wiki?curid=4885210" title="Anna Timofiejczuk">
Anna Timofiejczuk

Anna Maria Timofiejczuk – polska inżynier, doktor habilitowany nauk technicznych, dziekan Politechniki Śląskiej.
Życiorys.
Ukończyła studia na Wydziale Mechanicznym Technologicznym Politechniki Śląskiej. Stopień doktora uzyskała w 1999, a doktora habilitowanego w 2012 roku. Od tego samego roku pracuje na stanowisku profesora nadzwyczajnego w Instytucie Podstaw Konstrukcji Maszyn. W latach 2012 – 2016 pełniła funkcję prodziekana ds. organizacji i rozwoju na Wydziale Mechanicznym Technologicznym, a w latach 2016 – 2020 dziekana tegoż wydziału.

</doc>
<doc id="4885213" url="https://pl.wikipedia.org/wiki?curid=4885213" title="Bunt mas">
Bunt mas

Bunt mas () – książka hiszpańskiego filozofa i socjologa José Ortegi y Gasseta opublikowana w 1929, najpierw jako seria artykułów w gazecie „El Sol”, a następnie w formie książkowej. W Polsce praca po raz pierwszy została wydana w zbiorze "Bunt mas i inne pisma socjologiczne", wydanym w 1982 przez Państwowe Wydawnictwo Naukowe w serii „Biblioteka Socjologiczna”, w przekładzie Piotra Niklewicza ze wstępem Jerzego Szackiego. W pracy autor „stara się przedstawić przyczyny ekspansji człowieka masowego w regiony kultury wyższej czy polityki, zarezerwowanych dawniej dla elit”.
Problematyka.
Książka opisuje i analizuje sytuację społeczną w Europie na początku XX wieku, kiedy to do pełnej władzy doszły szerokie masy ludzkie, co świadczy, wg autora, o poważnym kryzysie społeczno-kulturalnym. Autor wprowadza pojęcie „masy”, które można odnosić do całego społeczeństwa, nie tylko do konkretnych klas społecznych. Ortega y Gasset pisze: „Masę stanowią ci wszyscy, którzy nie przypisują sobie jakichś szczególnych wartości – w dobrym tego słowa znaczeniu czy w złym – lecz czują się «tacy sami jak wszyscy» i wcale nad tym nie boleją, przeciwnie, znajdują [w tym] zadowolenie”. Przeciwstawia mu mniejszość, złożoną z ludzi nieprzeciętnych, rozwijających się, gotowych do poświęceń na rzecz społeczeństwa, twórczych lub bohaterskich altruistów. Tytułowe zbuntowane masy to ludzie, którzy korzystają z zastanego, nie stworzonego przez siebie systemu demokratycznego i nie zauważają, że nie jest on dany raz na zawsze, lecz wymaga pielęgnowania i rozwijania. Głównym problemem, zarysowanym przez autora, jest utrata funkcji kierowniczej we współczesnym społeczeństwie przez tę szczególnie predestynowaną do kierowania mniejszość. Jako przyczynę upatruje wprowadzenie demokracji liberalnej, choć, paradoksalnie, ustrój ten owa mniejszość sama wymyśliła i wprowadziła w życie. Mimo iż, zdaniem filozofa, jest to najlepszy system polityczny w dziejach ludzkości, ma tę wadę, że dopuszcza do gremiów decyzyjnych ludzi, którzy nie tylko są przeciętni, ale mając świadomość tego „mają czelność domagać się prawa do bycia przeciętnymi i banalnymi i do narzucania tych cech wszystkim innym”.
Głównym czynnikiem przyczyniającym się do dominacji „człowieka masowego” jest, wg filozofa, postęp techniczny i cywilizacyjny, dzięki którym ludzie odnieśli wrażenie, że osiągnięty dobrobyt jest naturalny. „Człowiek-masa zna lepiej technikę niż ludzie dawniej i brakuje mu czasu, by zająć się rozwojem własnej wrażliwości”. Nowy człowiek ceni rzeczy, nie pracę, która do zdobycia tych rzeczy prowadzi, nie czuje też wdzięczności dla przeszłych pokoleń za ich dokonania. „Masy nie liczą się z niczym poza sobą, dlatego nie interesują się wartościami kultury ani nie chcą im służyć”. Bunt mas potęgowany jest również przez niewłaściwie, egoistycznie postrzegane prawa człowieka, którym nie towarzyszy przyjęcie innych praw i obowiązków. Autor za największe zagrożenie współczesności uważa fakt, że masy owych przeciętnych wyborców przestały słuchać intelektualnych i moralnych autorytetów.
Ortega y Gasset krytykuje także takie ustroje, jak bolszewizm i faszyzm, określając je jako ideologie z gruntu „masowe”.
Recepcja.
Praca przyniosła autorowi światową popularność, została przetłumaczona na kilkanaście języków i jest uważana za jedno z najważniejszych dzieł myśli społecznej XX wieku. Ceniona przez psychologów i socjologów na całym świecie (...) „nieustannie pozostaje jednym z najbardziej wpływowych dzieł XX wieku”.

</doc>
<doc id="4885214" url="https://pl.wikipedia.org/wiki?curid=4885214" title="Goroszki">
Goroszki



</doc>
<doc id="4885217" url="https://pl.wikipedia.org/wiki?curid=4885217" title="Krywoje Sieło (rejon miński)">
Krywoje Sieło (rejon miński)



</doc>
<doc id="4885221" url="https://pl.wikipedia.org/wiki?curid=4885221" title="Do Lúčok">
Do Lúčok

Do Lúčok – dolina w zachodniej części Wielkiej Fatry na Słowacji. Opada spod przełęczy Sedlo za Drieňkom w kierunku zachodnim. Jej dolna część poniżej dolinki Hore vodou ma nazwę Mača. Orograficznie prawe zbocza doliny Do Lúčok tworzy Drienok (1268 m), jego północno-zachodni grzbiet, Jelenec (1129 m) i jego południowo-zachodni grzbiet. Zbocza lewe tworzy Malý Rakytov. Dnem doliny spływa potok Rakša.
Dolina wyżłobiona jest w skałach wapiennych. Jest porośnięta lasem, w którym sterczą liczne skały i ściany skalne. Znajduje się w obrębie Parku Narodowego Małej Fatry.
Turystyka.
Z Turčianskich Teplic doliną Do Lúčok prowadzi niebiesko znakowany szlak turystyki pieszej. Na przełęczy Sedlo za Drieňkom rozgałęzia się; jedna odnoga prowadzi na szczyt Drienok, druga na rozdroże Veľká Skalná, ústie, gdzie krzyżuje się z innym szlakiem. W dolnej części doliny (na rozdrożu Mača) do szlaku niebieskiego dołącza żółty szlak z miejscowości Mošovce.

</doc>
<doc id="4885232" url="https://pl.wikipedia.org/wiki?curid=4885232" title="Ulica Rynek I w Lubartowie">
Ulica Rynek I w Lubartowie

Ulica Rynek I w Lubartowie – ulica w Lubartowie, o przebiegu z północy na południe. Jest częścią drogi gminnej nr 112607 L, lubartowskiej arterii komunikacyjnej (ulice: Juliusza Słowackiego, Rynek I, Lubelska) o długości 4,6 kilometrów. Rozpoczyna się przy skrzyżowaniu z ulicami: Juliusza Słowackiego, Cmentarnej i Tadeusza Kościuszki, następnie dochodzi do skrzyżowania z ulicą Farną, kończy swój bieg przy ulicy Jana Pawła II. Jej przedłużeniem jest ulica Lubelska.

</doc>
<doc id="4885245" url="https://pl.wikipedia.org/wiki?curid=4885245" title="Rakša">
Rakša



</doc>
<doc id="4885258" url="https://pl.wikipedia.org/wiki?curid=4885258" title="Bitwa pod Łomżą">
Bitwa pod Łomżą



</doc>
<doc id="4885262" url="https://pl.wikipedia.org/wiki?curid=4885262" title="Parafia św. Katarzyny Aleksandryjskiej w Henrykowie">
Parafia św. Katarzyny Aleksandryjskiej w Henrykowie

Parafia świętej Katarzyny Aleksandryjskiej w Henrykowie – parafia rzymskokatolicka znajdująca się w archidiecezji warmińskiej, w dekanacie Pieniężno.

</doc>
<doc id="4885265" url="https://pl.wikipedia.org/wiki?curid=4885265" title="Parafia św. Jana Chrzciciela w Lechowie">
Parafia św. Jana Chrzciciela w Lechowie

Parafia świętego Jana Chrzciciela w Lechowie – parafia rzymskokatolicka znajdująca się w archidiecezji warmińskiej, w dekanacie Pieniężno.

</doc>
<doc id="4885268" url="https://pl.wikipedia.org/wiki?curid=4885268" title="Pod Rakytovom">
Pod Rakytovom

Pod Rakytovom – dolina w zachodniej części Wielkiej Fatry na Słowacji. Opada spod szczytu Jelenca (1126 m) w kierunku zachodnim do Kotliny Turczańskiej we wsi Mošovce. Jej zbocza tworzą dwa grzbiety Jelenca; zachodni i południowo-zachodni z wzniesieniem Malinie (826 m). Na skraju lasu u wylotu doliny stoi leśniczówka.
Dolina wyżłobiona jest w skałach wapiennych. Jest sucha, porośnięta lasem i bez stałego cieku wodnego. Potok Rybnik wypływa dopiero u jej wylotu w osadzie Rybniky. Dolinka znajduje się w obrębie Parku Narodowego Małej Fatry.

</doc>
<doc id="4885269" url="https://pl.wikipedia.org/wiki?curid=4885269" title="Bzowscy herbu Ostoja">
Bzowscy herbu Ostoja

Bzowscy (właśc. Janota Bzowscy) – polski ród szlachecki pieczętujący się herbem Ostoja, należący do heraldycznego rodu Ostojów (Mościców), wywodzący się z Bzowa w dawnym woj. krakowskim, pow. lelowskim. Bzów był wsią szlachecką, w której obok przedstawicieli Ostojów dziedziczyli także rycerze innych herbów - Cielątkowa, Nowina, Prus, Pilawa oraz Przeginia i Zadora.
Przydomek rodu.
Przydomkiem rodu Bzowskich herbu Ostoja jest imionisko "Janota" pochodzące od imienia Jan (imię pochodzenia hebrajskiego, od Jehöhanan "Jahwe jest łaskawy" ). Pierwszym, spotykanym w źródłach Bzowskim h. Ostoja używającym przydomku "Janota" był Maciej Janota z Bzowa występujący w roku 1464. Być może tożsamym z Maciejem Janotą był, występujący w roku 1432, Maciej z Bzowa, syn Jana, który procesował się przeciw Jerzemu zw. "Liga", kmieciowi z Żukowic o część dziedziny w Bzowie. Według Seweryna hr. Uruskiego na początku XV wieku żył Jan z Bzowa zw. "Janotą", który miał synów: Jana, Macieja i Mikołaja. Od jego przezwiska Ostojowie Bzowscy mieli przyjąć przydomek "Janota" łączony z nazwiskiem.
Najstarsze świadectwa źródłowe dotyczące rodu.
Poniżej wymienione są wybrane świadectwa źródłowe dotyczące Bzowskich herbu Ostoja do połowy XVI wieku.
Majątki ziemskie należące do rodu.
Poniżej wymienione są ważniejsze dobra ziemskie należące do Janotów Bzowskich h. Ostoja i później h. Nowina.
Bzów, Tązów (obecnie część Karlina), Droginia, Gruszów, Karniowice, Sutków, Radwan, Sufczyn, Będkowice, Nieczajna i Rosiejów.

</doc>
<doc id="4885273" url="https://pl.wikipedia.org/wiki?curid=4885273" title="Parafia św. Mikołaja Biskupa w Łajsach">
Parafia św. Mikołaja Biskupa w Łajsach

Parafia świętego Mikołaja Biskupa w Łajsach – parafia rzymskokatolicka znajdująca się w archidiecezji warmińskiej, w dekanacie Pieniężno.

</doc>
<doc id="4885278" url="https://pl.wikipedia.org/wiki?curid=4885278" title="Bitwa pod Łomżą (1920)">
Bitwa pod Łomżą (1920)



</doc>
<doc id="4885279" url="https://pl.wikipedia.org/wiki?curid=4885279" title="Mietkowo">
Mietkowo



</doc>
<doc id="4885281" url="https://pl.wikipedia.org/wiki?curid=4885281" title="Medal Republiki Wietnamu za Kampanie">
Medal Republiki Wietnamu za Kampanie



</doc>
<doc id="4885283" url="https://pl.wikipedia.org/wiki?curid=4885283" title="Parafia św. Wawrzyńca w Mingajnach">
Parafia św. Wawrzyńca w Mingajnach

Parafia świętego Wawrzyńca w Mingajnach – parafia rzymskokatolicka znajdująca się w archidiecezji warmińskiej, w dekanacie Pieniężno.

</doc>
<doc id="4885284" url="https://pl.wikipedia.org/wiki?curid=4885284" title="Chmielówka (Białoruś)">
Chmielówka (Białoruś)



</doc>
<doc id="4885286" url="https://pl.wikipedia.org/wiki?curid=4885286" title="Chmielówka (przystanek kolejowy)">
Chmielówka (przystanek kolejowy)



</doc>
<doc id="4885292" url="https://pl.wikipedia.org/wiki?curid=4885292" title="Parafia św. Jana Chrzciciela w Piotrowcu">
Parafia św. Jana Chrzciciela w Piotrowcu

Parafia świętego Jana Chrzciciela w Piotrowcu – parafia rzymskokatolicka znajdująca się w archidiecezji warmińskiej, w dekanacie Pieniężno.

</doc>
<doc id="4885296" url="https://pl.wikipedia.org/wiki?curid=4885296" title="Parafia św. Maksymiliana Marii Kolbego w Zagajach">
Parafia św. Maksymiliana Marii Kolbego w Zagajach

Parafia świętego Maksymiliana Marii Kolbego w Zagajach – parafia rzymskokatolicka znajdująca się w archidiecezji warmińskiej, w dekanacie Pieniężno.

</doc>
<doc id="4885300" url="https://pl.wikipedia.org/wiki?curid=4885300" title="Rewolucja socjalistyczna">
Rewolucja socjalistyczna

Rewolucja socjalistyczna – typ rewolucji społecznej, kiedy dokonuje się przejście od ustroju kapitalistycznego do socjalistycznego.
Istota rewolucji socjalistycznej.
Podstawy teorii rewolucji socjalistycznej opracowane zostały przez Karola Marksa i Fryderyka Engelsa. Według materializmu historycznego rewolucja socjalistyczna stanowi najwyższy typ rewolucji i w zasadniczy sposób różni się od wszystkich dotychczasowych rewolucji społecznych. Jest niemożliwa bez sytuacji rewolucyjnej i ma za zadanie stworzenie społecznej formy własności, co w perspektywie miało stanowić podstawę społeczeństwa komunistycznego.

</doc>
<doc id="4885303" url="https://pl.wikipedia.org/wiki?curid=4885303" title="Schlagakrug">
Schlagakrug



</doc>
<doc id="4885304" url="https://pl.wikipedia.org/wiki?curid=4885304" title="Karczewska">
Karczewska



</doc>
<doc id="4885309" url="https://pl.wikipedia.org/wiki?curid=4885309" title="Lista światowego dziedzictwa UNESCO w Bahrajnie">
Lista światowego dziedzictwa UNESCO w Bahrajnie

Lista światowego dziedzictwa UNESCO w Bahrajnie – lista miejsc w Bahrajnie wpisanych na listę światowego dziedzictwa UNESCO. Obecnie (stan na sierpień 2020 roku) na liście znajdują się 3 miejsca (wszystkie są obiektami dziedzictwa kulturowego). Na liście oczekujących na nominację znajduje się zaś 6 obiektów (5 dziedzictwa kulturowego i 1 dziedzictwa przyrodniczego).

</doc>
<doc id="4885310" url="https://pl.wikipedia.org/wiki?curid=4885310" title="Syringodea">
Syringodea

Syringodea – rodzaj roślin należący do rodziny kosaćcowatych ("Iridaceae"), obejmujący 8 gatunków endemicznych dla Republiki Południowej Afryki, gdzie występują w południowo-zachodnim Kraju Przylądkowym, w Karru i na obszarze od Namaqualand do rzeki Vaal.
Nazwa naukowa rodzaju oznacza „podobna do syringi”.
Morfologia.
Bezłodygowe rośliny zielne, geofity, o częściach nadziemnych zamierających co roku. Podziemne kuliste bulwocebule pokryte drewniejącą lub skórzastą tuniką. Liści albo kilka bifacjalnych i równowąskich, albo pojedynczy, cylindryczny na przekroju. Rośliny tworzą od jednego do kilku podziemnych pędów kwiatostanowych, wyrastających w okresie owocowania rośliny. Kwiaty pojedyncze na każdym pędzie, promieniste, mniej więcej talerzykowate, w odcieniach fioletowego do niebieskiego. Listki okwiatu w dolnej części zrośnięte w długą rurkę, wyżej wolne, złożone do rozpostartych. Pręciki wzniesione. Zalążnia podziemna. Szyjka słupka rozgałęziona na 3 krótkie i nitkowate odgałęzienia. Owocami są błoniaste torebki, maczugowate do odwrotniejajowatych z wąską nasadą, zawierające kuliste do kanciastych nasiona.
Systematyka.
Rodzaj z plemienia "Croceae", z podrodziny "Crocoideae" z rodziny kosaćcowatych ("Iridaceae").

</doc>
<doc id="4885320" url="https://pl.wikipedia.org/wiki?curid=4885320" title="Malinie (szczyt)">
Malinie (szczyt)

Malinie (826 m) – szczyt w „turczańskiej” części Wielkiej Fatry na Słowacji. Wznosi się w południowo-zachodnim grzbiecie szczytu Jelenec (1126 m), niżej zakręcającym na zachód. Zachodnie zbocza Maliniego opadają ku Kotlinie Turczańskiej pomiędzy miejscowościami Mošovce i Rakša, północne do dolinki Pod Rakytovom, południowe do innej, bezimiennej dolinki.
Szczyt Malinie zbudowany jest ze skał wapiennych. To mało wybitny szczyt porośnięty lasem ze skalnymi odsłonięciami. Znajduje się na obszarze Parku Narodowego Wielka Fatra i nie prowadzi przez niego żaden szlak turystyczny.

</doc>
<doc id="4885327" url="https://pl.wikipedia.org/wiki?curid=4885327" title="Hanna Malyshchyk">
Hanna Malyshchyk



</doc>
<doc id="4885328" url="https://pl.wikipedia.org/wiki?curid=4885328" title="Yehuda Knobler">
Yehuda Knobler

Yehuda Lejb Knobler (ur. 15 sierpnia 1923 w Słomnikach) – izraelski chemik wywodzący się z Polski, profesor Uniwersytetu Hebrajskiego w Jerozolimie, poeta i pisarz.
Życiorys.
Urodził się w Słomnikach koło Krakowa. Był synem Fajwla i Chawy z domu Wolnerman. Naukę odbył w polskiej szkole powszechnej, w szkole hebrajskiej, w chederze i w gimnazjum. Po wybuchu II wojny światowej mieszkał Krakowie i Słomnikach. W czerwcu 1942 został uwięziony w obozie pracy przymusowej Julag Płaszów. Następnie był więźniem Obozu Koncentracyjnego Mauthausen-Gusen, gdzie doczekał się wyzwolenia 5 maja 1945.
Po wojnie przez dwa lata był leczony ze szkód na zdrowiu doznanych w niemieckich obozach. Wstąpił w Mandacie Palestyny do syjonistycznej Hagany. W latach 1947–1949 był internowany w obozie na Cyprze. Przez rok był żołnierzem armii izraelskiej. Podjął studia chemiczne na Uniwersytecie Hebrajskim. Tam uzyskał stopień naukowy doktora i został wykładowcą tej uczelni, obejmując tam ostatecznie stanowisko profesora chemii.
W latach 1957–1959 działał w środowisku ocaleńców z Holokaustu, które doprowadziło do uchwalenia przez Kneset ustawy o Dniu Pamięci Męczeństwa i Bohaterstwa Żydów podczas II wojny światowej.
Był inicjatorem Związku Żydów Słomnickich w Izraelu.
Opublikował teksty wspomnieniowe i zbiory poezji, m.in.: "Wspomnienia z lat ludobójczych 1939-1945" (Kraków 1996), "Z nowym rokiem w sądne dni" (Kraków 1999), "Do Jordanu od Szreniawy i Wisły" (Kraków–Budapeszt 2009).
Jego syn Haim Knobler jest profesorem psychiatrii w Jerozolimie.

</doc>
<doc id="4885332" url="https://pl.wikipedia.org/wiki?curid=4885332" title="Jelenec">
Jelenec



</doc>
<doc id="4885337" url="https://pl.wikipedia.org/wiki?curid=4885337" title="John Ikataere Rarikin">
John Ikataere Rarikin



</doc>
<doc id="4885341" url="https://pl.wikipedia.org/wiki?curid=4885341" title="Żywioły Saszy. Ogień">
Żywioły Saszy. Ogień

Żywioły Saszy. Ogień – polski serial kryminalny udostępniany od 17 listopada do 29 grudnia 2020 na platformie VOD Player oraz emitowany od 6 kwietnia do 18 maja 2021 na antenie TVN. Serial powstał w oparciu o książkę „Lampiony. Ogień” z serii "Cztery żywioły Saszy Załuskiej" autorstwa Katarzyny Bondy.
Fabuła.
Sasza Załuska (Magdalena Boczarska) po siedmiu latach wraca do Polski z Wielkiej Brytanii, gdzie zdobywała wykształcenie w profilowaniu kryminalnym. Dołącza do grupy policjantów, która zajmuje się sprawą seryjnego podpalania łódzkich kamienic.
Produkcja i odbiór.
Zdjęcia do pierwszego sezonu zatytułowanego „Żywioły Saszy. Ogień” miały pierwotnie rozpocząć się w marcu 2020, jednak z powodu pandemii COVID-19 przesunięto je na okres od sierpnia do października 2020. Seria kręcona była w Łodzi oraz Sopocie.
Emisję pierwszego odcinka na antenie TVN obejrzało 977 tys. widzów, natomiast średnia widownia pierwszych trzech odcinków wyniosła 901 tys. widzów. Cały sezon serialu w telewizji oglądało średnio 841 tys. widzów.
W lipcu 2021 roku stacja potwierdziła, że pracuje nad drugim sezonem serialu, który nagrywany ma być w Hajnówce. Sezon ma być oparty na powieści „Okularnik”.

</doc>
<doc id="4885343" url="https://pl.wikipedia.org/wiki?curid=4885343" title="Izba Pamięci Marii Kownackiej">
Izba Pamięci Marii Kownackiej

Izba Pamięci Marii Kownackiej – oddział zamiejscowy Muzeum Książki Dziecięcej działu specjalnego i czytelni naukowej Biblioteki Publicznej m.st. Warszawy – Biblioteki Głównej Województwa Mazowieckiego. Mieści się na warszawskim Żoliborzu przy ulicy Słowackiego 5/13 m. 74. Mieszkanie należało do pisarki Marii Kownackiej (autorki m.in. "Plastusiowego pamiętnika"), które otrzymała w 1931 roku. Po śmierci pisarki prawa autorskie do utworów literackich oraz teatralnych zostały przekazane Warszawskiej Spółdzielni Mieszkaniowej, a mieszkanie zostało przekształcone w Izbę Pamięci. Placówkę udostępniono dla zwiedzających w 1990 roku. W mieszkaniu zgromadzone są liczne przedmioty osobiste, zdjęcia, notatki i rękopisy oraz obszerny księgozbiór. W Izbie Pamięci odbywają się lekcje muzealne i spotkania dla dzieci ze szkół i przedszkoli (często noszących imię Marii Kownackiej). Działalność polega również na uczestniczeniu w uroczystościach związanych m.in. z rocznicami urodzin i śmierci pisarki, z nadaniem jej imienia szkołom, przedszkolom oraz żłobkom.

</doc>
<doc id="4885347" url="https://pl.wikipedia.org/wiki?curid=4885347" title="Katolicka Szkoła Społeczna w Poznaniu">
Katolicka Szkoła Społeczna w Poznaniu

Katolicka Szkoła Społeczna w Poznaniu (od 1937 kurs dwuletni jako: Wyższe Katolickie Studium Społeczne) – polska szkoła średnia z siedzibą w Poznaniu, działająca w latach 1927–1939, od 1937 posiadająca prawa państwowej szkoły wyższej. Stanowiła jeden z czołowych polskich ośrodków dydaktycznych dla służb społecznych w okresie międzywojennym, kształcący i dokształcający kadry zakładów opiekuńczych i instytucji charytatywnych (przede wszystkim katolickich). Była pierwszą w Polsce kościelną szkołą kształcącą działaczy społecznych.
Geneza.
Potrzeba stworzenia szkoły dla kształcenia kadr katolickich instytucji społecznych pojawiła się w 1918, po odzyskaniu przez Polskę niepodległości. W środowisku poznańskim początkowo zaistniały inicjatywy mające na celu organizację krótkoterminowych szkoleń oraz kursów o profilu społecznym (jednym z inicjatorów takich działań był ksiądz Walerian Adamski). Na stworzenie szkoły wpływ miały też działania Wolnej Wszechnicy Polskiej w Warszawie i kursy akcji społecznych związków zawodowych. Osobami, które w szczególności przyczyniły się do otwarcia placówki byli: kardynał Edmund Dalbor (w 1923 powołał fundusz społeczny gromadzący środki na budowę szkoły), ksiądz Czesław Michałowicz (Związek Katolickich Towarzystw Robotników Polskich), ksiądz Tadeusz Zamysłowski (Związek Kapłanów „Unitas”), ksiądz Franciszek Forecki (Związek Kobiet Pracujących), ksiądz Walenty Dymek, późniejszy biskup (Caritas), ksiądz Ludwik Janosz (działacz młodzieżowy), ksiądz Walerian Adamski (dyrektor Zjednoczenia Młodzieży Polskiej), ksiądz Józef Schulz (Związek Młodych Polek) oraz ksiądz Józef Prądzyński (Liga Katolicka). Idea wspierana była przez księdza Edwarda Kozłowskiego.
Otwarcie.
Pierwotnie otwarcie szkoły zaplanowano na rok 1926, jednak plany te pokrzyżowała śmierć kardynała Dalbora (luty 1926) i długi wakat na tym stanowisku. Placówkę erygowano ostatecznie 13 czerwca 1927 rozporządzeniem kardynała Augusta Hlonda. Działała przez całą swoją historię przy ul. Podgórnej 12b w Poznaniu, w budynku zakupionym na ten cel i odpowiednio przystosowanym. Pierwszym dyrektorem został mianowany ksiądz dr Edward Kozłowski. Prymas Hlond wskazał w swoim wystąpieniu inauguracyjnym na konieczność kształcenia społeczników w duchu dokumentów publikowanych przez papieża Leona XIII, głównie encykliki "Rerum novarum". Szkoła miała osobowość prawną i była odrębną instytucją diecezjalną. Podlegała Arcybiskupowi Gnieźnieńskiemu i Poznańskiemu, który mianował i odwoływał dyrektora. Zarząd stanowiło Kuratorium, którego członkami byli kierownicy organizacji założycielskich oraz przedstawiciele organizacji katolickich podlegających arcybiskupowi. Szkoła miała uprawnienia państwowe, działając na podstawie odpowiednich rozporządzeń ministerialnych. Jako główne cele kształcenia wskazano w statucie z 1927: szerzenie i pogłębianie katolickich zasad społecznych i metod ich wdrażania, przygotowanie kierowników i pracowników społecznej akcji katolickiej, popieranie katolickiego ruchu naukowego w dziedzinach społecznych, utrzymywanie biblioteki, jak również publikowanie wydawnictw tematycznych.
Działalność.
Działalność dydaktyczna została zainicjowana jeszcze przed oficjalnym otwarciem placówki. Od września 1926 organizowano dwa rodzaje zajęć: kursy krótkoterminowe i dwuletni kurs pracy społecznej, mający charakter priorytetowy pod względem dydaktycznym. Kursy krótkoterminowe miały dwie formy: specjalistyczną (dla określonych grup zawodowych) i ogólną (popularyzującą zasady katolickiej akcji społecznej). Pierwszy krótkoterminowy kurs specjalistyczny był dedykowany wychowawcom zakładów zamkniętych. Kolejne były adresowane m.in. do kierowniczek ochronek, kierowników organizacji robotniczych, członkiń Towarzystw Kobiet Pracujących, pracowników organizacji charytatywnych, czy zakonnic (wychowawczyń zakładów kościelnych). Kurs ogólny, społeczny dla pań wzorowano m.in. na działaniach Katolickiej Szkoły Społecznej w Wiedniu.
Dwuletni kurs pracy społecznej (późniejsze "Studjum Społeczne Katolickiej Szkoły Społecznej", a od 1937 "Wyższe Katolickie Studium Społeczne") opracowany został programowo przez księdza Edwarda Kozłowskiego, przy współpracy księży Walentego Dymka, Ludwika Jarosza i Józefa Schulza. Już w 1933, w notatce prasowej, napisano, że kurs jest elitarny i ma charakter szkoły wyższej. W czerwcu 1937 studium uzyskało prawa państwowej szkoły wyższej. Planowano, że do wykładowców szkoły należeć będą m.in. Józef Babicki, Franciszek Harazim, Karol Gustaw Jonscher, Urszula Ledóchowska, Aleksander Mogilnicki i Wanda Szuman (ostatecznie tylko część z tych osób prowadziła wykłady). 
Działalność dydaktyczną placówki przerwał wybuch II wojny światowej we wrześniu 1939. Nie doszedł do skutku rok szkolny, który miał się rozpocząć 3 października 1939.
Siedziba.
Przez cały okres działalności szkoła mieściła się w zakupionym, wyremontowanym i przystosowanym na potrzeby własne budynku przy ul. Podgórnej 12b w Poznaniu. Oprócz sal wykładowych mieściła się tam biblioteka z czytelnią. Była to dawna Biblioteka Społeczna Drukarni i Księgarni św. Wojciecha, w 1925 podarowana szkole i następnie rozbudowywana. W momencie darowizny zbiór był niewielki – liczył około 210 publikacji nieperiodycznych i 139 numerów periodyków (wszystko sprzed 1914). Już w 1928 zbiór powiększył się do liczby 2505 tytułów książkowych. Rozwinięto też prenumeratę prasy fachowej. 
Dla uczestników kursów krótkoterminowych funkcjonował internat składający się z dwóch sal wieloosobowych z dwudziestoma łóżkami.

</doc>
<doc id="4885361" url="https://pl.wikipedia.org/wiki?curid=4885361" title="Nils Gustaf Lagerheim">
Nils Gustaf Lagerheim

Nils Gustaf Lagerheim (ur. 18 października 1860 w Sztokholmie, zm. 2 stycznia 1926 w Djursholm) – szwedzki botanik i mykolog.
Życiorys.
Ojciec i dziadek Nilsa Gustafa Lagerheima byli botanikami amatorami, co wpłynęło na jego zainteresowania botaniczne. Miał talent do mikroskopii. Studiował botanikę i astronomię na Uniwersytecie w Uppsali, ale opuścił studia bez dyplomu. Później w Niemczech był uczniem Roberta Kocha, a następnie przebywał na Uniwersytecie Albrechta i Ludwika we Fryburgu. Przez krótki czas był asystentem botanicznym na politechnice w Lizbonie. Wyjechał do Ekwadoru, gdzie w Quito dostał pracę jako profesor roślin zarodnikowych i dyrektor miejskiego ogrodu botanicznego. Nauczył się hiszpańskiego, odnowił zaniedbany ogród i zorganizował nowoczesne laboratorium bakteriologiczne. Miał też czas na rozległe wyjazdy naukowe i badania chorób kakaowca.
Poważne ataki malarii i niepewne warunki polityczne zmusiły go do opuszczenia Ekwadoru. W 1993 roku został konserwatorem w Tromsø, gdzie poza niewielkimi zbiorami botanicznymi opiekował się muzealnymi zbiorami ssaków, ptaków i minerałów. Za publikacje naukowe Uniwersytet w Uppsali nagrodził go honorowym doktoratem, a w 1895 r. został profesorem botaniki na Uniwersytecie Sztokholmskim. Na uczelni tej zajmował się reaktywacją zrujnowanego wydziału botanicznego oraz zdobyciem instrumentów i materiałów niezbędnych do nauczania bakteriologii i botaniki.
Praca naukowa.
Gustaf Lagerheim odkrył i opisał grupę glonów wapiennych, badał także grzyby pasożytnicze. Wraz ze swoimi uczniami przez kilka lat zajmował się badaniem systematyki zielenic. Jego wysokie umiejętności w pracy z mikroskopem sprawiły, że geolodzy zlecali mu mikroskopowe oznaczanie skamieniałości. Zajmował się także mikroskopowym badaniem pyłku roślin (analiza pyłkowa). Na zlecenie rządowe badał kurz uliczny, mąkę żytnią i mięso mielone pod kątem zanieczyszczeń biologicznych. Władze zwracały się do niego także, gdy podejrzewano fałszowanie żywności, przypraw i dzieł sztuki. Dokonał także mikroskopowej analizy szczątków Emanuela Swedenborga i trumny św. Brygidy Szwedzkiej. Napisał lub zredagował około 1000 artykułów w "Nordic Family Book". W kilku przypadkach był gwarantem produktów różnych firm spożywczych, co dawało mu dobre dochody uboczne. W ostatnich latach życia pracował nad badaniem pasożytniczych gatunków grzybów rdzowców.
W naukowych nazwach utworzonych przez niego taksonów dodawany jest skrót jego nazwiska Lagerh.

</doc>
<doc id="4885365" url="https://pl.wikipedia.org/wiki?curid=4885365" title="Kościół poewangelicki w Odolanowie">
Kościół poewangelicki w Odolanowie

Kościół poewangelicki – dawna świątynia protestancka znajdująca się w mieście Odolanów, w powiecie ostrowskim, w województwie wielkopolskim.
Jest to świątynia wzniesiona w latach 1775–1780, po II wojnie światowej została poważnie zdewastowana. Kościół został wybudowany na planie regularnego ośmiokąta, jest otynkowany, charakteryzuje się dwiema wieżyczkami mieszczącymi schody. We wnętrzu jest umieszczony dwukondygnacyjny balkon. Obecnie w dawnej świątyni są organizowane imprezy kulturalne, wystawy, wernisaże i pokazy.

</doc>
<doc id="4885373" url="https://pl.wikipedia.org/wiki?curid=4885373" title="Stadion im. Ryszarda Pieca w Świętochłowicach">
Stadion im. Ryszarda Pieca w Świętochłowicach

Stadion im. Ryszarda Pieca – stadion piłkarski w Świętochłowicach (w dzielnicy Lipiny), w Polsce. Obiekt może pomieścić 1000 widzów (z tego 487 miejsc siedzących na zadaszonej trybunie). Swoje spotkania rozgrywają na nim piłkarze klubu Naprzód Lipiny.
Historia.
Stadion w Lipinach (do 1951 roku samodzielna miejscowość) przy ulicy Łagiewnickiej, obok bocznicy kolejowej do Huty Zygmunt, powstał jeszcze przed II wojną światową. W okresie międzywojennym gospodarz obiektu, klub Naprzód Lipiny, kilkukrotnie wygrywał okręgowe rozgrywki i walczył o awans do Ligi, jednak bez powodzenia. W trakcie II wojny światowej zespół zmienił nazwę na TuS Lipine i występował w rozgrywkach Gauliga Oberschlesien, w roku 1942 dotarł też do półfinału Pucharu Niemiec, określanego wtedy jako Puchar Tschammera. Po wojnie, w latach 1949–1952 oraz 1955–1962 występował w II lidze, najlepszy wynik notując w roku 1961, kiedy do premiowanej awansem lokaty zabrakło mu dwóch punktów. W sezonie 1950/1951 drużyna dotarła też do ćwierćfinału Pucharu Polski. 
Stadion Naprzodu Lipiny nosi obecnie imię Ryszarda Pieca, byłego zawodnika Naprzodu i reprezentanta Polski (z reprezentacją grał na Igrzyskach Olimpijskich 1936 i Mistrzostwach Świata 1938 w słynnym meczu z Brazylią).

</doc>
<doc id="4885384" url="https://pl.wikipedia.org/wiki?curid=4885384" title="Fiat Cronos">
Fiat Cronos

Fiat Cronos – samochód osobowy klasy miejskiej produkowany od 2018 roku przez koncern motoryzacyjny FCA, pod włoską marką Fiat.
Historia i opis pojazdu.
Fiat Cronos po raz pierwszy został zaprezentowany w lutym 2018 roku jako kompaktowy sedan na rynki Ameryki Łacińskiej. Samochód oparto na modelu Argo, z którego pochodzi 30% podzespołów. W tym samym miesiącu samochód trafił do sprzedaży w Brazylii i w Argentynie.
Pojazd oparty na nowej platformie MP-S (Modular Platform Sedan) wykorzystuje przednie zawieszenie McPhersona z drążkiem stabilizującym, natomiast z tyłu zastosowano układ belek skrętnych.
W 2018 roku sprzedano 29 307 egzemplarze samochodu w Brazylii i 11 601 w Argentynie.

</doc>
<doc id="4885386" url="https://pl.wikipedia.org/wiki?curid=4885386" title="Keti Koti">
Keti Koti



</doc>
<doc id="4885398" url="https://pl.wikipedia.org/wiki?curid=4885398" title="Parafia Najświętszego Serca Pana Jezusa w Manamie">
Parafia Najświętszego Serca Pana Jezusa w Manamie

Parafia Najświętszego Serca Pana Jezusa w Manamie – parafia rzymskokatolicka należąca do wikariatu apostolskiego Arabii Północnej w Manamie, stolicy Bahrajnu. Jest to pierwsza i jedyna do tej pory parafia katolicka w Bahrajnie.
Historia parafii.
Parafia jako pierwsza w tym państwie została erygowana w 1938 roku. W 1939 ówczesny emir Bahrajnu Hamad ibn Isa Al Chalifa pozwolił na budowę kościoła parafialnego. Kamień węgielny pod kościół wmurowano 9 czerwca 1939 roku, a 3 marca 1940 roku świątynia została poświęcona. W 1949 postawiono dzwonnicę. Później zbudowano także klasztor, szkołę katolicką i dom parafialny na terenie kościelnym. W kościele parafialnym odbywają się msze święte w wielu językach. Obecnym proboszczem jest ks. Xawier Marian D'Souza. 6 listopada 2022 w trakcie swojej pielgrzymki do Bahrajnu kościół ten odwiedził papież Franciszek.

</doc>
<doc id="4885403" url="https://pl.wikipedia.org/wiki?curid=4885403" title="Mimi Belete">
Mimi Belete

Mimi Belete Gebregeiorges (ur. 9 czerwca 1988) – etiopska biegaczka średnio i długodystansowa reprezentująca Bahrajn. Złota i brązowa medalistka Igrzysk Azjatyckich 2010, kolejno w biegach na 5000 i 1500 metrów. Wicemistrzyni Azji 2013 na dystansie 1500 metrów, srebrna medalistka Igrzysk Azjatyckich 2014 na 1500 i 5000 metrów.

</doc>
<doc id="4885411" url="https://pl.wikipedia.org/wiki?curid=4885411" title="HyperCam">
HyperCam

HyperCam – program do nagrywania ekranu opracowany przez Hyperionics i Solveig Multimedia. Nagrywa ekran systemu Microsoft Windows i zapisuje go w pliku filmowym AVI (Audio Video Interleaved), WMV (Windows Media Video) lub ASF (Advanced Systems Format). HyperCam nagrywa również dźwięk z komputera i mikrofonu.
HyperCam jest przeznaczony przede wszystkim do nagrywania prezentacji oprogramowania, samouczków, pokazów, przewodników i innych demonstracji. Najnowsze wersje przechwytują również nakładki wideo i mogą ponownie nagrywać filmy (np. nagrywanie filmów odtwarzanych w programie Windows Media Player, RealVideo, QuickTime itp.). Począwszy od wersji 3.0, HyperCam zawiera również wbudowany edytor do przycinania i łączenia przechwyconych plików AVI, WMV, ASF.
Niezarejestrowane wersje HyperCam 2 i HyperCam 3 umieszczają cyfrowy znak wodny w lewym górnym rogu każdego nagranego pliku i pytają użytkownika o rejestrację przy każdym uruchomieniu. Rejestracja podstawowa, która kosztuje 39,95$, eliminuje ten znak wodny.
Hyperionics udostępnił HyperCam 2 na stałe jako darmowy program do pobrania „do użytku na całym świecie”.
Symbolika.
W pierwszych latach YouTube niezarejestrowana wersja HyperCam 2 była często używana wśród amatorskich twórców, ponieważ była bezpłatna i miała stosunkowo mały znak wodny. Przez dużą popularność program stał się symbolem internetu w przeszłości.

</doc>
<doc id="4885413" url="https://pl.wikipedia.org/wiki?curid=4885413" title="Piotr Skurski">
Piotr Skurski

Piotr Stanisław Skurski (ur. 25 sierpnia 1969 w Gdańsku) – polski chemik specjalizujący się w chemii kwantowej i fizycznej, profesor nauk chemicznych, profesor zwyczajny Wydziału Chemii Uniwersytetu Gdańskiego, kierownik Katedry Chemii Teoretycznej i Pracowni Chemii Kwantowej na tym wydziale, a także Professor of Chemistry w Henry Eyring Center for Theoretical Chemistry na Uniwersytecie Utah w Stanach Zjednoczonych. W latach 2011-2016 członek Komitetu Chemii Polskiej Akademii Nauk.
Biografia naukowa.
Absolwent II Liceum Ogólnokształcącego w Gdańsku. Podjął studia na kierunku chemii na ówczesnym Wydziale Matematyki, Fizyki i Chemii (w międzyczasie przekształconym w wydzielony Wydział Chemii) Uniwersytetu Gdańskiego, które w 1993 ukończył z pierwszą lokatą, uzyskując tytuł zawodowy magistra. Po czteromiesięcznym stażu, odbytym w Pracowni Chemii Kwantowej na Wydziale Chemii Uniwersytetu Warszawskiego w zespole prof. Lucjana Pieli, został zatrudniony na stanowisku asystenta w swojej jednostce macierzystej. W roku 1997 zdobył stopień naukowy doktora za obronę pracy pt. "Struktura elektronowa nieklasycznych stanów anionowych ze szczególnym uwzględnieniem układów związanych dipolowo oraz anionów posiadających związane stany wzbudzone", napisanej pod kierunkiem prof. dr. hab. Macieja Gutowskiego z Pacific Northwest National Laboratory (Richland, USA), za którą otrzymał nagrodę Gdańskiego Towarzystwa Naukowego. W roku następnym (1998) został zatrudniony jako adiunkt w Katedrze Chemii Fizycznej Wydziału Chemii UG.
Jako doktor Piotr Skurski w 1998 roku wyjechał na staż do Uniwersytetu Utah w Salt Lake City (Utah, USA), który odbył w grupie prof. Jacka Simonsa, gdzie przebywał (z przerwami) aż do roku 2001. W tymże roku otrzymał tam stanowisko Associate Professor of Chemistry w Henry Eyring Center for Theoretical Chemistry, instytucie badawczym Uniwersytetu Utah. W międzyczasie zakończył prace nad habilitacją, opartą o rozprawę pt. "Struktura elektronowa jednokrotnie i dwukrotnie naładowanych anionów molekularnych tworzonych przez polarne cząsteczki obojętne". Wydział Chemii Uniwersytetu Gdańskiego postanowił o nadaniu mu stopnia doktora habilitowanego nauk chemicznych. Został również laureatem stypendium indywidualnego "Quantum Theory Project" Uniwersytetu Florydy. W 2002 roku został awansowany na stanowisko kierownika Zakładu Chemii Kwantowej (przemianowanego w międzyczasie na Pracownię Chemii Kwantowej), zajmującego się m.in. wykorzystaniem metod nieempirycznych ("ab initio") do badania niewielkich układów molekularnych. Jednocześnie kontynuował współpracę z ośrodkiem badawczym w Salt Lake City, która zaowocowała szeregiem wspólnych projektów z grupą prof. Simonsa.
Postanowieniem Prezydenta RP Aleksandra Kwaśniewskiego z dnia 17 listopada 2005 roku nadano mu tytuł profesora, co uczyniło go najmłodszym posiadaczem tego tytułu na UG. W tym samym roku został awansowany na stanowisko profesora nadzwyczajnego Wydziału Chemii UG, dwa lata później (2007) - na stanowisko profesora zwyczajnego, natomiast w roku 2006 otrzymał zatrudnienie na Uniwersytecie Utah jako Full Professor of Chemistry. Od roku 2009 jest również profesorem Wydziału Fizyki Technicznej i Matematyki Stosowanej na Politechnice Gdańskiej.
W latach 2011-2016 był członkiem Komitetu Chemii Polskiej Akademii Nauk. Poczynając od roku 2016, objął kierownictwo nad Katedrą Chemii Teoretycznej na Wydziale Chemii UG. W tym samym roku został wybrany na senatora uczelni. Piotr Skurski wypromował łącznie siedmiu doktorów, spośród czego trzy osoby uzyskały stypendia Fundacji na rzecz Nauki Polskiej, a prace trzech osób zostały uznane za najlepsze na Wydziale Chemii UG.
Zainteresowania badawcze.
W latach dziewięćdziesiątych zajmował się głównie badaniem struktury elektronowej niewalencyjnie związanych anionów molekularnych ze szczególnym uwzględnieniem anionów związanych multipolowo (dipolowo, kwadrupolowo i oktupolowo), stanów anionowych związanych dyspersyjnie i układów solwatujących elektrony. W ramach badań nad wiązaniem elektronu przez potencjał dipolowy zaprojektował (wraz z Maciejem Gutowskim i Jackiem Simonsem) molekuły tworzące stabilne dianiony związane dipolowo, bi-dipolowo oraz mieszane dianiony walencyjno-dipolowe. Określił również warunki krytyczne wiązania dwóch elektronów przez nierotujący dipol skończony (ang. "fixed finite dipole"). W pierwszej dekadzie XXI w. prowadził badania nad stabilizowaniem rezonansowych stanów anionowych w pułapkach molekularnych, trwałością układów połączonych przez tzw. wiązania rydbergowskie, naturą wiązania nadmiarowego elektronu przez jony obojnacze, możliwościami magazynowania energii w związkach o odwróconej polarności oraz wpływem efektu przeniesienia ładunku na stabilność elektronową anionów molekularnych. Razem z J. Simonsem opisał rolę i znaczenie bariery kulombowskiej w kontekście stabilności wielokrotnie naładowanych anionów molekularnych oraz opracował model umożliwiający oszacowanie wysokości tego typu barier i określenie czasu życia metastabilnych wielokrotnie naładowanych anionów. Ponadto, wraz ze współpracownikami z Henry Eyring Center for Theoretical Chemistry, zaproponował mechanizm powstawania uszkodzeń DNA wywoływanych przez niskoenergetyczne elektrony wtórne, a w okresie późniejszym uczestniczył też w opracowaniu teoretycznego opisu niektórych mechanizmów naprawczych w DNA.
W drugiej dekadzie XXI w. zajmował się badaniem niedysocjacyjnego i dysocjacyjnego przyłączania elektronu do cząsteczek zamkniętopowłokowych, projektowaniem silnie związanych anionów superhalogenowych, określaniem mechanizmów reakcji polimeryzacji i kopolimeryzacji układów opartych na parylenie, zagadnieniem funkcjonalizacji molekuł (m.in. tlenków metali oraz pochodnych ksylenu), a także modelowaniem procesów redoks zachodzących w domieszkowanych cieczach jonowych. W ostatnich latach wraz ze swoim zespołem badawczym zaproponował nieznany dotychczas czterofunkcyjny niebiałkowy aminokwas umożliwiający tworzenie wzajemnie przenikających się struktur peptydowych, a także zaprojektował szereg nowych superkwasów Lewisa-Brønsteda, określając jednocześnie ich moc, stabilność i możliwości zastosowań w katalizie reakcji chemicznych.
Życie prywatne.
Pochodzi z polskiej rodziny przymusowo przesiedlonej ze Lwowa w wyniku II wojny światowej. Żonaty z Joanną (z domu Weis). Posiada z tego małżeństwa dwójkę dzieci: Marka (ur. 1995) i Ingę (ur. 2006).

</doc>
<doc id="4885420" url="https://pl.wikipedia.org/wiki?curid=4885420" title="Jan Zambrzycki">
Jan Zambrzycki

Jan Zambrzycki herbu Kościesza (zm. w 1679 roku) – instygator koronny w latach 1673–1678, instygator litewski w latach 1666–1673.
Jako poseł ziemi łomżyńskiej na sejm elekcyjny 1669 roku podpisał "pacta conventa" Michała Korybuta Wiśniowieckiego w 1669 roku. W 1674 roku był elektorem Jana III Sobieskiego z ziemi wiskiej.

</doc>
<doc id="4885423" url="https://pl.wikipedia.org/wiki?curid=4885423" title="Rada Koordynacyjna (Białoruś)">
Rada Koordynacyjna (Białoruś)

Rada Koordynacyjna ds. Przekazania Władzy na Białorusi (; ) to organ utworzony przez kandydatkę na prezydenta Swiatłanę Cichanouską podczas białoruskich protestów w 2020 roku, które miały miejsce po spornych wyborach prezydenckich na Białorusi w 2020 roku. Główny cel Rady – opracować i rozwijać bezpieczne mechanizmy zapewniające transfer władzy na Białorusi. Pierwsze posiedzenie Rady odbyło się 18 sierpnia.
Utworzenie.
Utworzenie Rady Koordynacyjnej zostało ogłoszone w wideo opublikowanym przez Swiatłanę Cichanouską 14 sierpnia 2020 roku, w którym stwierdziła również, że zwyciężyła w wyborach prezydenckich na Białorusi w 2020 r., zdobywając od 60 do 70% głosów oraz zaapelowała do społeczności międzynarodowej o rozpoznanie jej zwycięstwa. Cichanouska zapowiedziała, że celem rady jest koordynacja pokojowego i uporządkowanego odebrania władzy od urzędującego prezydenta Alaksandra Łukaszenki oraz jak najszybsze przeprowadzenie nowych, wolnych i uczciwych wyborów prezydenckich. 17 sierpnia Cichanouska opublikowała wideo, w którym oświadczyła, że jest gotowa do kierowania rządem przejściowym. Rada odbyła swoją pierwszą konferencję prasową 18 sierpnia 2020 r., podczas której odpowiedzi na pytania udzielali Wolha Kawalkowa, Maksim Znak, Maryja Kalesnikawa, Pawieł Łatuszka i Siarhiej Dyleuski.
Członkostwo.
Cichanouska oświadczyła, że do rady będą mogli zgłaszać się obywatele Białorusi, którzy darzeni są zaufaniem grup społecznych i jednocześnie uznają, że oficjalnie ogłoszone wyniki wyborów zostały sfałszowane. Do zgłoszeń zaproszono grupy robocze, partie, związki zawodowe i inne organizacje społeczeństwa obywatelskiego oraz autorytatywne osobistości, takie jak lekarze, nauczyciele, liderzy biznesu, autorzy lub sportowcy. Wolha Kawalkowa i prawnik Maksim Znak są odpowiedzialni za zbieranie i zatwierdzanie wniosków o członkostwo.
Członkowie.
Wstępna lista 35 członków została rozesłana 17 sierpnia 2020 r. i zaktualizowana do 51 członków 18 sierpnia. Wśród członków znaleźli się laureatka Nagrody Nobla Swiatłana Aleksijewicz, sportowiec Nadzieja Astapczuk, reżyser filmowy Jury Chaszczawacki, obywatelski przywódca Aleś Bialacki, polityk Jury Hubarewicz, fizyk Alaksandr Dabrawolski, polityk Andrej Jahorau, Mikałaj Kazłow ze Zjednoczonej Partii Obywatelskiej Białorusi, reżyser Andrej Kurejczyk, polityk Wital Rymaszeuski, malarz Uładzimir Cesler i przedstawicielka wspólnej siedziby opozycji Maryja Kalesnikawa. Kawalkowa i Znak również są członkami rady.
Przywództwo.
Rada wybiera siedmioosobowe prezydium, które następnie wybierze przewodniczącego spośród swoich członków. Dnia 19 Sierpnia Rada Koordynacyjna w formie głosowania wyłoniła 7 członków prezydium z 14 nominowanych do tego kandydatów. Aktualnymi członkami prezydium są:
Reakcje.
Prezydent Białorusi Alaksandr Łukaszenka powiedział, że utworzenie przez opozycję rady koordynacyjnej jest „próbą przejęcia władzy ze wszystkimi wynikającymi z tego konsekwencjami”. Głowa państwa ostrzegła, że kierownictwo republiki „podejmie odpowiednie kroki, ale tylko zgodnie z konstytucją i prawem”. Prezydent Białorusi powiedział również o radzie koordynacyjnej: „Niektórzy z nich byli kiedyś u władzy lub byli blisko władzy. Zostali wyrzuceni, żyli urazą. Inni są jawnymi nazistami. Wystarczy spojrzeć na nazwiska”.
Były kandydat na prezydenta Białorusi Waleryj Capkała powiedział, że nie rozumie kryteriów powołania i zadań nowo powstałej Rady Koordynacyjnej białoruskiej opozycji. Ubolewał, że nie został tam zaproszony.
20 sierpnia Biuro prokuratora generalnego na Białorusi rozpoczęło postępowanie kryminalne ws. Rady Koordynacyjnej. Prokurator generalny ocenił, że Rada została powołana w celu przejęcia władzy i zagraża bezpieczeństwu narodowemu. Prezydent Aleksander Łukaszenko jeszcze wcześniej określił powołanie Rady jako "próbę przejęcia władzy" przez opozycję.
W styczniu 2023 r. Ministerstwo Spraw Wewnętrznych Białorusi uznało Radę Koordynacyjną za ugrupowanie ekstremistyczne. Zgodnie z białoruskim ustawodawstwem członkom ugrupowań ekstremistycznych grozi więzienie. Wcześniej, w latach 2021—2022, białoruskie sądy uznały zasoby internetowe Rady za materiały ekstremistyczne.
Międzynarodowe wsparcie.
Cichanouska zwróciła się do społeczności międzynarodowej o uznanie jej za zwyciężczynię białoruskich wyborów prezydenckich w 2020 r. I wsparcie wysiłków rady koordynacyjnej.

</doc>
<doc id="4885432" url="https://pl.wikipedia.org/wiki?curid=4885432" title="Szaciło-Kulikowscy">
Szaciło-Kulikowscy



</doc>
<doc id="4885435" url="https://pl.wikipedia.org/wiki?curid=4885435" title="Batjaskinia">
Batjaskinia

Batjaskinia – podziemna lokalizacja pojawiająca się w amerykańskich komiksach wydawanych przez DC Comics. Stanowi bazę operacyjną Batmana (jego alter ego Bruce Wayne), składającą się z jaskiń pod jego osobistą rezydencją.
Historia publikacji.
Pierwotnie funkcjonował jedynie tajny podziemny tunel, biegnący między Rezydencją Wayne’ów a starą stodołą, w której przechowywano Batmobil. Później, w "Batmanie" nr 12 (sierpień – wrzesień 1942), Bill Finger wspomniał o „tajnych podziemnych hangarach”. W 1943 roku scenarzyści pierwszego serialu filmowego o Batmanie, zatytułowanego "Batman", przekazali Batmanowi kompletne podziemne laboratorium kryminalistyczne, które przedstawiono w drugim rozdziale zatytułowanym „The Bat’s Cave”. Wejście do niego było ukryte za zegarem stojącym, gdzie roiło się od latających wokół nietoperzy.
Bob Kane, który był obecny na planie filmowym, wspomniał o tym Billowi Fingerowi, który miał być pierwszym scenarzystą w gazecie codziennej o Batmanie. Finger dołączył do swojego scenariusza wycinek z czasopisma "Popular Mechanics," który zawierał szczegółowy przekrój podziemnych hangarów. Kane wykorzystał ten wycinek jako przewodnik, dodając pracownię, laboratorium kryminalistyczne, warsztat, hangar oraz garaż. Ilustracja ta ukazała się w komiksie "Batman" 29 października 1943 roku w pasku zatytułowanym „The Bat Cave!”
W tej wczesnej wersji sama jaskinia była opisana jako podziemny gabinet Batmana i podobnie jak inne pomieszczenia była jedynie niewielką wnęką z biurkiem i szafkami na akta. Podobnie, jak miało to miejsce w serialu filmowym, symbol Batmana został wyryty w skale za biurkiem, a pośrodku znajdowała się świeca. Wejście mieściło się za regałem, który prowadził do sekretnej windy.
Batjaskinia zadebiutowała w komiksie "Detective Comics" nr 83 w styczniu 1944 roku. W ciągu dekad jaskinia rozwijała się wraz z popularnością jej właściciela, zyskując obszerną salę trofeów, superkomputer i laboratorium kryminalistyczne. Wystąpiła nieznaczna niekonsekwentność co do planu piętra Batjaskini bądź jej zawartości. Projekt różni się w zależności od artysty i nie jest to niczym niezwykłym, że ten sam artysta inaczej rysuje układ jaskini w różnych wydaniach.
Historia fikcyjna.
Już znacznie wcześniej jaskinię odkryto i wykorzystywano przez przodków Bruce’a Wayne’a jako magazyn, a także środek transportu zbiegłych niewolników podczas wojny secesyjnej. XVIII-wieczny bohater pogranicza, "Tomahawk", odkrył kiedyś gigantycznego nietoperza (należącego do Morgaine le Fey z legendy arturiańskiej) wewnątrz czegoś, co można przypuszczać było przyszłą Batjaskinią. Sam Wayne ponownie odkrył jaskinię jako chłopiec, kiedy spadł do zaniedbanej studni na terenie swojej posiadłości, ale nie uważał jaskini za potencjalną bazę operacyjną, dopóki nie odkrył jej ponownie, kiedy wrócił do Gotham, by zostać Batmanem. Oprócz bazy Batjaskinia służy także jako miejsce odosobnienia, podobnie jak Forteca Samotności (ang.Fortress of Solitude) Supermana.
We wcześniejszych wersjach historii Bruce Wayne odkrył jaskinię jako dorosły. W odcinku „The Origin of the Batcave” w "Detective Comics" nr 205 (marzec, 1954) Batman mówi Robinowi, że nie wiedział o istnieniu jaskini, kiedy kupował dom, w którym mieszkają. Odkrył ją przez przypadek, testując podłogę starej stodoły na tyłach posiadłości i podłoga ustąpiła. Z tej historii wynika również, że żołnierz pogranicza o imieniu Jeremy Coe wykorzystywał jaskinię jako kwaterę główną 300 lat wcześniej. Wersja, w której Bruce Wayne odkrywa jaskinię jako dorosły funkcjonowała przynajmniej przez "Who’s Who" nr 2 w 1985 roku.
Podczas swojego pierwszego rekonesansu walki z przestępczością Bruce Wayne wykorzystywał jaskinię jako azyl i przechowalnię swojego minimalnego wówczas sprzętu. Z biegiem czasu Wayne uznał, że jest to idealne miejsce do stworzenia twierdzy dla swojej walki z przestępczością i dodał mnóstwo sprzętu, a także rozbudował jaskinię do określonych zastosowań.
Dostęp.
Do jaskini można dostać się na kilka sposobów, np. przez sekretne drzwi w Rezydencji Wayne’ów, które zazwyczaj są przedstawiane w głównym gabinecie, często za zegarem stojącym, który otwiera tajemne przejście, gdy wskazówki są ustawione na czas zamordowania rodziców Bruce’a Wayne’a, 22:48. W serialu telewizyjnym "Batman" z lat 60. wejście do jaskini znajduje się za regałem z książkami, które zostaje otwarte, gdy Bruce Wayne aktywuje przełącznik sterujący ukryty w popiersiu Williama Szekspira; kiedy tajny przełącznik zostaje przekręcony, regał przesuwa się na bok, odsłaniając „Bat-Słupy”, które pozwalają Bruce’owi Wayne’owi i jego podopiecznemu, Dickowi Graysonowi, przebrać się w kostiumy Batmana i Robina, gdy zjeżdżają po nich do jaskini. W filmie "Batman Forever" wejście do jaskini mieści się pod krzesłem Bruce’a Wayne’a w jego biurze w Wayne Enterprises, gdzie biegnie długi na wiele mil tunel, przez który Bruce podróżuje w kapsule szybkiego transportu osobistego. W filmach "" i "Mroczny rycerz powstaje" do jaskini można dostać się przez tajne drzwi ukryte jako część dużej gabloty, którą otwiera się poprzez naciśnięcie odpowiedniej sekwencji klawiszy na pobliskim fortepianie.
Kolejne tajne wejście, zakamuflowane wodospadem, stawem, hologramem lub ukrytymi drzwiami, umożliwia dostęp do drogi serwisowej dla Batmobila. Inne alternatywne wejście stanowi sucha studnia, w której Bruce pierwotnie odkrył Batjaskinę, szczególnie podkreśloną w fabule komiksu "Knightfall". W pewnym momencie Tim Drake i Dick Grayson dostają się do jaskini przez suchą studnię, ponieważ Jean Paul Valley odciął im dostęp do bazy w czasie gdy był Batmanem, a Bruce Wayne wykorzystał ją do infiltracji jaskini i konfrontacji z szalonym Valleyem w ostatecznej bitwie między nimi o tytuł Batmana. Zwabiony do wąskiego tunelu Valley został zmuszony do zdjęcia masywnej zbroi nietoperza, którą opracował, co pozwoliło Wayne’owi zmusić Valleya do zrzeczenia się tytułu Batmana.
Lokalizacja jaskini jest znana nie tylko Batmanowi, ale kilku jego sojusznikom. Oprócz tak zwanej „Rodziny Batmana”, członkowie Ligi Sprawiedliwości i oryginalni Outsiderzy wiedzą o położeniu jaskini. Zasadniczo każdy, kto zna sekretną tożsamość Batmana, zna również lokalizację Batjaskini, podobnie jak osoby, które znają tożsamość Robina, znają również alter ego Batmana; są to niestety tacy złoczyńcy, jak Ra’s al Ghul, który okazjonalnie odwiedza Batjaskinię, aby skonfrontować się ze swoim wieloletnim wrogiem, oraz David Cain, który zinfiltrował jaskinię podczas fabuły komiksu " ," kiedy wrobił Bruce’a Wayne’a w morderstwo. Podczas fabuły" ", Dwie Twarze, Joker, Mr. Freeze i Trujący Bluszcz odkryli Batjaskinię, uciekając kanałami przed atakami ocalałych gangsterów, jednak zgubili drogę i nigdy nie byli w stanie znaleźć jaskini, po tym jak zostali pokonani przez Batmana i Dicka Graysona (w swoim „oficjalnym” debiucie jako Robin). Po tym incydencie Batman rozważał zapieczętowanie wejścia, aby coś takiego się nie powtórzyło. Kiedy potężny Bedlam zawładnął światem i przeniósł wszystkich dorosłych na duplikat Ziemi, Robin próbował ocenić sytuację z Batjaskini z Superboyem i Impulsem, ale udało mu się uniknąć ujawnienia im dokładnej lokalizacji jaskini, sugerując, że uzyskał do niej dostęp poprzez zewnętrzne przejście lub teleporter.
Mimo że po wydarzeniach z serii "Wieczny Batman" Rezydencja Wayne’ów została przejęta i przekształcona w nowy Azyl Arkham, Batman utrzymuje oryginalną jaskinię po zapieczętowaniu wejścia do rezydencji, sądząc, że jest to dobra okazja, aby powstrzymać swoich wrogów. Po tym jak Geri Powers podarowali Bruce’owi jego dwór z powrotem, Alfred utrzymywał lokalizację Batjaskini w tajemnicy przed Bruce’em, ponieważ stracił on pamięć o byciu Batmanem w swoim ostatnim starciu z Jokerem. Gdy rezydencja była remontowana, a wszyscy więźniowie Arkham zostali usunięci, Bruce i Alfred przebywali do tego czasu w Brownstone w samym Gotham. Nawet po tym, jak Bruce całkowicie stracił pamięć o swoim życiu jako Batman, jaskinia była nadal używana przez jego sojuszników; Alfred zabrał pozbawionego mocy Clarka Kenta do jaskini, aby wyjaśnić, co stało się z Bruce’em, a Dick Grayson i inni Robinowie wykorzystywali ją jako bazę operacyjną, przeciwstawiając się planom bezwzględnej „Matki” z "Batmana i Robina Eternal". Kiedy nowy złoczyńca, Mr Bloom, przeprowadza masowy atak na Gotham, Alfred jest zmuszony pozwolić Bruce’owi wejść do Batjaskini, celem uzyskania dostępu do pozornie nieznaczącego programu zaprojektowanego do przesłania wspomnień Bruce’a do serii klonów Batmana, aby zachować jego dziedzictwo. Bruce’owi udaje się przezwyciężyć ograniczenia pierwotnego projektu polegające na niemożności przesłania wspomnień do nowego ciała, ponieważ Alfred doprowadził go do punktu śmierci mózgu, a następnie załadował dane do jego pustego mózgu.
Projekt.
Batjaskinia pełni funkcję tajnej kwatery głównej Batmana i jego centrum dowodzenia, w którym monitoruje on wszystkie punkty kryzysowe w Gotham City, a także w pozostałej części świata.
Główny element jaskini stanowi superkomputer, którego specyfikacje są porównywalne z tymi używanymi przez wiodące agencje bezpieczeństwa narodowego; komputer umożliwia globalny nadzór, a także łączy się z ogromną siecią informacyjną, jak również przechowuje ogromne ilości danych, zarówno na temat wrogów Batmana, jak i jego sojuszników. Seria połączeń satelitarnych umożliwia łatwy dostęp do sieci informacyjnej Batmana w dowolnym miejscu na świecie. Systemy są chronione przed nieautoryzowanym dostępem, a każda próba naruszenia ich bezpieczeństwa powoduje natychmiastowe zaalarmowanie Batmana lub Wyroczni. Pomimo mocy komputerów Batmana, wiadomo, że Wieża Ligi Sprawiedliwości posiada potężniejsze komputery (składające się z technologii kryptońskiej, tanagariańskiej i marsjańskiej), a Batman czasami z nich korzysta, jeśli jego komputery nie są w stanie sprostać zadaniu; od czasu do czasu konsultuje się również z Wyrocznią, aby uzyskać pomoc.
Ponadto w jaskini znajdują się najnowocześniejsze udogodnienia, takie jak laboratorium kryminalistyczne, różne specjalistyczne laboratoria, zmechanizowane warsztaty, sala gimnastyczna, parking, doki i hangar (w zależności od potrzeb) dla różnych pojazdów, a także oddzielne wyjazdy dla każdego z nich, pamiątki z poprzednich kampanii, obszerna biblioteka, duża kolonia nietoperzy oraz teleporter Ligi Sprawiedliwości. Jaskinia zawiera także zaplecze medyczne oraz różne obszary wykorzystywane do ćwiczeń treningowych Batmana i jego sojuszników.
Jaskinia posiada szeroką gamę specjalistycznych pojazdów Batmana, przede wszystkim słynny "Batmobil" we wszystkich jego wcieleniach (głównie z nostalgii, ale również na wypadek nieprzewidzianych okoliczności, ponieważ wszystkie są sprawne i w doskonałym stanie technicznym). Inne pojazdy w kompleksie obejmują różne motocykle, statki powietrzne i wodne, takie jak The Bat-Wing, naddźwiękowy odrzutowiec dla jednego pasażera i Subway Rocket (który zadebiutował w numerze 667 serii "Detective Comics").
Jaskinia czasami przedstawiana jest jako zasilana reaktorem jądrowym, lecz najczęściej generatorem hydroelektrycznym, którego działanie umożliwia podziemna rzeka.
W fabule komiksu "Kataklizm" jaskinia została poważnie uszkodzona w wyniku trzęsienia ziemi. Bruce Wayne nie był w stanie ufortyfikować Rezydencji Wayne’ów przed takim zdarzeniem, pomimo jego środków ostrożności z resztą swojej posiadłości, aby zachować tajemnice Batmana. „Rodzina Batmana” przeniosła większość trofeów i sprzętu znajdującego się w jaskini poza siedzibę, aby ukryć tożsamość Batmana. Podczas późniejszej rekonstrukcji nowa Rezydencja Wayne’ów zawiera dodatkowe zabezpieczenia na wypadek przyszłych trzęsień ziemi, a nawet potencjalnych katastrof nuklearnych, dzięki wyposażeniu jaskini we wzmocniony schron lub wirtualny schron przeciwbombowy. Trzęsienie ziemi w mieście zmieniło projekt Batjaskini, a osiem nowych poziomów stanowi teraz tajne schronienie Batmana, składające się z zaawansowanych technologicznie laboratoriów, biblioteki, obszarów szkoleniowych, magazynów i wyjazdów dla pojazdów. Jaskinia posiada także „wyspową” platformę komputerową (zbudowaną w miejscu byłej obrotnicy samochodowej) z siedmioma połączonymi komputerami typu Cray T932 i najnowocześniejszym projektorem hologramowym. Na platformie komputerowej znajdują się również wysuwane szklane mapy. Do ochrony systemów komputerowych jaskini przed aktywnością sejsmiczną przygotowano osłony z kevlaru. Ponieważ różne obiekty jaskini rozprzestrzeniły się pośród wapiennych stalaktytów i stalagmitów, Batman zbudował chowane wieloprzejściowe mosty, schody, windy i słupy, aby uzyskać dostęp do różnych miejsc w jaskini.
W Batjaskini istnieje krypta, która służy wyłącznie do przechowywania kryptonitowego pierścienia Lexa Luthora. Jednak później ujawniono, że Batman zbudował w jaskini kolejną przechowalnię kolekcji różnych form kryptonitu.
To, co rzekomo jest ostatnią na świecie Jamą Łazarza (ang. Lazarus Pit) zostało zbudowane wewnątrz jaskini, chociaż przeczą temu wydarzenia z miniserii "Batgirl" i Black Adam.
Środki bezpieczeństwa.
Batjaskinia jest wyposażona w najbardziej wyrafinowany system bezpieczeństwa na świecie, aby zapobiec wszelkim próbom infiltracji. Środki bezpieczeństwa obejmują czujniki ruchu, ciche alarmy, stalowe i ołowiane mechaniczne drzwi, które mogą zablokować kogoś wewnątrz lub poza jaskinią, a także tryb bezpieczeństwa, który został specjalnie zaprojektowany, aby zatrzymać, jeśli nie wyeliminować wszystkich członków Ligi Sprawiedliwości w przypadku, gdy którykolwiek z nich przejdzie na złą stronę.
Po „śmierci" Bruce’a Wayne’a podczas "Ostatecznego Kryzysu", Dwie Twarze zdołał zinfiltrować jaskinię z pomocą medium analizującego batarang, aby „wyczuć", gdzie został wykuty, a następnie wynajął Warpa, by go do niej teleportował. Coś takiego nigdy wcześniej nie było możliwe, ponieważ Batman używał różnych zaklęć i sprzętu do ochrony jaskini, o których jego sojusznicy albo nigdy nie wiedzieli, albo zaprzestali działalności, ponieważ sami nie korzystali już z jaskini po śmierci Bruce’a. Pomimo udanego włamania Dwóch Twarzy do jaskini, Dick Grayson, pełniący rolę nowego Batmana, przekonuje Denta, że jest tym samym człowiekiem i właśnie przyjął nowe metody, zachowując sekrety Batmana, po czym nokautuje Denta, by ten nie mógł znaleźć lokalizacji jaskini.
Trofea.
W jaskini znajdują się unikalne pamiątki zebrane z różnych spraw, nad którymi Batman pracował przez lata. Pierwotnie były one przechowywane w pomieszczeniu przeznaczonym specjalnie dla nich; wyjaśniono, że Batman i Robin wzięli po jednej pamiątce z każdego dochodzenia. Następnie trofea były pokazywane w głównym obszarze jaskini, mieszczącym się pośród pozostałych elementów jej wyposażenia.
Najbardziej znanymi i najczęściej prezentowanymi trofeami są pełnowymiarowy animatroniczny Tyrannosaurus Rex, olbrzymia replika pensa Lincolna i ogromna karta do gry Joker. "T. Rex" pochodzi z przygody na „Wyspie Dinozaurów” (numer 35 serii "Batman", 1946); moneta pierwotnie stanowiła trofeum ze spotkania Batmana ze złoczyńcą o imieniu Penny Plunderer mającym obsesję na punkcie pensów (numer 30 serii "World’s Finest Comic", 1947), ale później monetę przedstawiano jako trofeum ze spotkania z Dwoma Twarzami. Inne „pamiątki” w jaskini pochodzą z „The Thousand and One Trophies of Batman!” (numer 158 serii "Detective Comics", 1950). Te trzy historie zostały przedrukowane w numerze 256 serii "Batman".
Współczesne wersje przedstawiające genezę tych przedmiotów można znaleźć w opowieściach "Batman Chronicles" w numerze 8 („Secrets of the Batcave: Dinosaur Island”) i w numerze 19 („The Penny Plunderers”).
Historia w "Batmanie" # 81 przedstawia Dwie Twarze przywiązującego Batmana i Robina do gigantycznej repliki jego srebrnej monety dolara. Ta historia była podstawą odcinka "Batman: The Animated Series, w" którym Batman zdobywa ogromną monetę po tym spotkaniu; było to powodem powszechnego zamieszania co do faktycznego pochodzenia monety.
Wśród innych eksponatów, często pokazywanych w Batjaskini, znajdują się oryginalna moneta Dwóch Twarzy, miecz Deathstroke’a (z którym Batman walczył co najmniej dwa razy), całun wampirycznego Mnicha oraz ponadwymiarowe "dziesięć pinów".
W Batjaskini znajduje się również szklana gablota przedstawiająca kostium Robina Jasona Todda jako hołd dla niego, z epitafium „Dobry żołnierz”, które pozostaje tam nawet po zmartwychwstaniu Todda. Gablota zawiera także kostium Batgirl Barbary Gordon. W dwuczęściowym crossoverze Dark Horse, Grendel/Batman II, czaszka Huntera Rose jest również wystawiona w pokoju pamiątek.
Po fabule komiksu "Flashpoint", list napisany przez Thomasa Wayne’a z alternatywnej linii czasu zaadresowany do Bruce’a Wayne’a leżał w gablocie jako przypomnienie o miłości Thomasa Wayne’a do syna, zachęcające go do odejścia od tragicznej przeszłości. Jednak odrodzony Eobard Thawne zniszczył list w celu zranienia Bruce’a, po tym jak Thomas Wayne próbował go zabić przed zakończeniem "Flashpoint".
Kryjówki „Batjaskini”.
Przez pewien czas Outsiderzy korzystali z Batjaskini w Los Angeles. Kiedy Jean Paul Valley przejmuje rolę Batmana, Tim Drake zakłada własną kryjówkę, wykorzystując do tego celu opuszczoną stodołę w pobliżu Rezydencji Wayne’ów i własnego domu. Po ataku Bane’a podczas wątku fabularnego "Knightfall" Bruce Wayne przysiągł, że nigdy więcej nie będzie tak nieprzygotowany do obrony Gotham City. Kiedy Dick Grayson przejął rolę Batmana podczas fabuły "Prodigal", Bruce założył sieć Batjaskiń (z których większość nie była jaskiniami w dosłownym znaczeniu, w jakim była oryginalna) na terenie całego miasta na obszarach należących do niego, jego firmy, nieznanych lub opuszczonych przez miasto, na wypadek, gdyby potrzebował miejsca do ukrycia lub uzupełnienia zapasów, które były kluczowe podczas fabuły "No Man’s Land". Jedna z takich Batjaskiń, znajdująca się poniżej domu należącego do samego Brucea Wayne'a, została przekazana Batgirl w momencie, gdy jej tożsamość została ujawniona, po tym jak uratowała mężczyznę przed nieuczciwymi agentami rządowymi, co oznaczało, że nie mogła pokazywać się bez maski.
Inne z sieci Batjaskiń wprowadzone podczas serii "No Man’s Land" to:
Alternatywne wersje Batjaskini.
Trylogia Batman &amp; Dracula.
W pierwszej części trylogii powieści graficznych pod tytułem "Batman &amp; Dracula: Red Rain" Batman niszczy Batjaskinię w celu wyeliminowania wyznawców Draculi; zwabiwszy ich do jaskini po długim pościgu kanałami, podkłada ładunki wybuchowe, aby zniszczyć ściany Batjaskini w momencie wschodu słońca, unicestwiając uwięzione w niej wampiry, przed tym jak uruchamia dodatkowe ładunki, żeby zawalić Rezydencję Wayne’ów i zachować swoją tajemnicę. Druga część trylogii, "Bloodstorm," pokazuje, że piwnica pod budynkiem z piaskowca należącym do Alfreda Pennywortha służy jako legowisko/laboratorium Batmana po tym, jak sam stał się wampirem, a Mroczny Rycerz „śpi” tam w swojej trumnie w ciągu dnia. Chociaż Rezydencja Wayne’ów zapada się w pozostałości jaskini, część systemu tuneli jest nadal nienaruszona, a Batman założył tam swoją kryjówkę w drugiej kontynuacji opowieści, "Crimson Mist", po tym jak poddał się nowemu instynktowi wampira. Pomimo zawalenia się posiadłości, wnętrze jaskini wydaje się w większości nietknięte, a gigantyczny pens, T-Rex i Batmobil okazały się nieuszkodzone, chociaż w pobliżu znajduje się głęboka przepaść z miejscami, w których Batman trzymał wyżej wymienione przedmioty, kiedy był człowiekiem. Na końcu opowieści komisarz Gordon podkłada ładunki wybuchowe w celu zniszczenia sklepienia jaskini, wpuszczając słońce ponownie do kryjówki, aby raz na zawsze pokonać potwora, jakim stał się Batman.
Batman: Brotherhood of the Bat.
W serii pod tytułem "Batman: Brotherhood of the Bat", kilka lat po śmierci Bruce’a Wayne’a i zdziesiątkowaniu ludzkości przez wirusa uwolnionego przez Ra’s al Ghula, Ra’s przejmuje kontrolę nad Batjaskinią i wykorzystuje niektóre szkice Bruce’a przedstawiające potencjalne kostiumy, aby stworzyć armię ludzi-nietoperzy na podstawie odrzuconych projektów kostiumów Bruce’a. Ostatecznie to „Bractwo” zostaje zinfiltrowane przez Tallanta, syna Bruce’a Wayne’a i Talii al Ghul, który jest w stanie zniszczyć Bractwo od wewnątrz, używając własnego kostiumu swojego ojca. Dochodzi do pojedynku w jaskini pomiędzy Tallantem a Ra’s al Ghulem, który kończy się zwycięstwem Tallanta.
Flashpoint.
W alternatywnej rzeczywistości "Flashpoint", Batjaskinia – tutaj używana przez Thomasa Wayne’a zamiast Bruce’a – jest znacznie mniejsza i bardziej zaniedbana niż tradycyjna wersja. Zawiera zaledwie kilka stołów, aby Thomas mógł pracować nad swoim sprzętem oraz część medyczną z konwencjonalnym komputerem w górnej rezydencji, odzwierciedlając bardziej brutalny i samotniczy sposób działania Thomasa jako Batmana, w przeciwieństwie do bardziej wyrafinowanego treningu podjętego przez jego syna.
Legion Superbohaterów.
W 31 wieku Batjaskinia jest od dawna opuszczona, chociaż Cosmic Boy, Saturn Girl i Lightning Lad na krótko infiltrują jaskinię, szukając dowodów na istnienie Kryptonu, aby przeciwdziałać ksenofobicznym twierdzeniom Ligi Sprawiedliwości Ziemi, że Superman był człowiekiem, któremu dano moce do walki z kosmitami.
"Detective Comics" (vol. 2)#27.
W możliwej przyszłości Bruce Wayne używa maszyny, która pobiera jego wspomnienia i szkolenie – do momentu, w którym składa przysięgę, że zostanie Batmanem – i zakodowuje je do serii klonów samego siebie, z których każdy starzeje się do momentu, w którym mogą działać jako Batman przez około dwadzieścia pięć lat, zanim będą musieli aktywować nowego klona. Do czasu powstania klonu dziesiątej generacji Batjaskinia staje się rozległym warsztatem, w skład którego wchodzi latający Batmobil, trofeum w postaci robotycznego rekina i szklane gabloty z kostiumami, lecz starszy Batman informuje nowego, że zawartość jaskini zostanie spalona po jego śmierci, aby nowy Batman mógł zrobić miejsce na własne rzeczy, wykorzystując nagrane wspomnienia do śledzenia wszystkiego, co ważne z przeszłości.
Tajemnice Smallvile: Sezon 11.
W komiksowej kontynuacji serialu "Tajemnice Smallville" Batman ma kryjówkę w postaci statku towarowego, zwanego „Lewiatanem”, zacumowanego w centrum Metropolis. Statek jest zarejestrowany w firmie fasadowej na Karaibach, dzięki czemu chroni tajemnicę Bruce’a Wayne’a. Zostaje jednak zdemaskowany przez Intergang, Prankstera i Mr. Freeze’a. Lex Luthor również zna lokalizację Lewiatana dzięki śledzeniu sygnatury promieniowania Supermana przez swoje satelity. Wayne jest później pokazany w samej Batjaskini z Alfredem, gdy Marsjanin Łowca przenika do niej, by porozmawiać z Batmanem.
"Batman Beyond".
W serii komiksów "Batman Beyond 2.0" Terry nie używa już Batjaskini po kłótni z Bruce’em. Obecnie wykorzystuje mieszkanie Dicka Graysona jako bazę operacyjną. Kiedy Terry zostaje poważnie ranny w walce z Rewire, budzi się w Batjaskini, gdzie Bruce leczył jego rany i zostawił informacje dotyczące samego Rewire. Terry znalazł się w Batjaskini za sprawą podprogramu wbudowanego w kombinezon, który w przypadku poważnego urazu użytkownika lub utraty przytomności automatycznie wraca do Batjaskini.
Po przybyciu do wszechświata kontrolowanego przez Ligę Lordów Terry napotyka wersję samego siebie, znaną jako „T”, która jest członkiem Jokerzów. Obaj McGinnis przybywają do Rezydencji Wayne’ów i odkrywają, że została ona zniszczona przez Ligę Lordów. Następnie zostają zaatakowani przez gang Jokerzów, a T daje Terry’emu wystarczająco dużo czasu, aby dotrzeć do poważnie uszkodzonej Batjaskini. Po zbadaniu jaskini znajduje szereg zniszczonych gablot, które zawierają nieznany kostium Batgirl, kostium Batmana Ligi Lordów oraz kostium Red Robina. Następnie odkrywa opancerzoną i potężniejszą wersję swojego własnego Batkombinezonu, który jest zasilany syntetycznym Kryptonitem. Po pokonaniu gangu Jokerzów konfrontuje się z Supermanem Ligi Lordów.
Po pokonaniu Supermana Ligi Lordów, T i Dick Grayson (z uniwersum Ligi Lordów) rozpoczynają naprawę Batjaskini i kombinezonu znalezionego przez Terry’ego z zamiarem przejęcia przez T roli nowego Batmana, a Dick zostaje jego mentorem. Następnie pomagają Terry’emu w powrocie do jego własnego wszechświata.
W innych mediach.
Film.
Seriale.
Batjaskinia po raz pierwszy stała się częścią mitów o Batmanie w 15-odcinkowym serialu "Batman" z 1943 roku z Lewisem Wilsonem w roli głównej. W tej wersji, podobnie jak później w komiksach, była to niewielka jaskinia z biurkiem i kamiennymi ścianami oświetlonymi świecami. Za biurkiem znajdował się duży czarny symbol nietoperza. Jaskinia była połączona z laboratorium kryminalistycznym. Nietoperze przedstawiono latające po jaskini, chociaż widoczne były tylko ich cienie. Batman używał nietoperzy jako taktyki zastraszania, aby zatrzymany wróg ujawnił informacje. Aby zapobiec ucieczce wroga, wyjście blokowały żelazne drzwi.
Batjaskinię także zaprezentowano i rozszerzono w serialu "Batman i Robin" z 1949 roku z Robertem Lowery w roli głównej. W serialu tym jaskinia została wyposażona w szafki na dokumenty, jak również wbudowane laboratorium kryminalistyczne. W jaskini mieści się także pierwsza wersja bat-telefonu.
W obu serialach do jaskini można dostać się przechodząc przez zegar stojący.
"Batman" (serial telewizyjny).
Serial telewizyjny o Batmanie z lat 60. XX wieku szeroko przedstawiał Batjaskinię i ukazywał ją jako dużą, lecz dobrze oświetloną jaskinię zawierającą generator energii atomowej, laboratorium chemiczne, komputery z kartami perforowanymi i inne elektroniczne urządzenia do walki z przestępczością, prawie zawsze wyraźnie oznaczone pełnioną przez nie funkcją. W tym wcieleniu jaskinia pełniła przede wszystkim funkcję laboratorium kryminalistycznego i garażu dla Batmobilu. Prawdopodobnie najbardziej znanym aspektem tej Batjaskini jest to, że można się do niej dostać z Rezydencji Wayne’ów przez dwa Bat-Słupy (jeden oznaczony BRUCE, a drugi oznaczony DICK), ukryte za regałem, który można otworzyć, przekręcając przełącznik schowany w popiersiu Szekspira. Kiedy Bruce i Dick ześlizgują się po słupach, natychmiast zostają ubrani w swoje kostiumy, zanim docierają do lądowisk na dole. Nie wiadomo, w jaki sposób tak szybko zakładają swoje kostiumy. Bat-Słupy mogą być również używane do podnoszenia Bruce’a i Dicka z Batjaskini do rezydencji za pomocą lądowisk napędzanych strumieniem pary. Dostęp do Batjaskini możliwy jest także za pośrednictwem windy usługowej, z której korzysta Alfred.
Właściwa jaskinia, z której wyłania się Batmobil (i czasami do niej wjeżdża) w serialu, znajduje się w stworzonym przez człowieka miejscu, znanym jako „Bronson Caves”, w Parku Griffith, poniżej Napisu Hollywood.
Filmy Tima Burtona/Joela Schumachera.
"Batman" (1989).
Jaskinia pojawia się w filmie fabularnym Tima Burtona pod tytułem "Batman z" 1989 roku. W filmie pokazano znajdujący się w jaskini Batmobil, zaparkowany na platformie podobnej do obrotnicy, położonej na skraju dużej przepaści wypełnionej rurami. Batmobilem wjeżdża się do jaskini ze skalnego klifu/drzwi. Ogromny włącznik zapala światła w jaskini. Po jaskini latają też nietoperze. W kryjówce znajduje się również Batkomputer, stojący na metalowej platformie. Jest też stanowisko pracy przypominające biuro, kilka bliżej nieokreślonych maszyn i duży krypta na kostium Batmana.
"Powrót Batmana" (1992).
Jaskinia jest ponownie zaprezentowana w "Powrocie Batmana", a Bruce uzyskuje do niej dostęp przez przejście przypominające rurę/windę, z Rezydencji Wayne’ów, do którego wejście jest ukryte w żelaznej dziewicy, które aktywuje się przez naciśnięcie małego przełącznika ukrytego w niewielkiej replice rezydencji na dnie akwarium. Alfred potwierdza również, że do jaskini prowadzą schody. Jaskinia jest ogromna i dobrze oświetlona oraz zawiera laboratorium kryminalistyczne, komputer, bliżej nieokreślone maszyny, szafę na kostiumy, Batmobil i narzędzia do naprawy.
"Batman Forever" (1995).
W filmie tym do Batjaskini wchodzi się przez obrotową półkę, która prowadzi do schodów w srebrnej szafie w Rezydencji Wayne’ów, w jedynym pokoju w rezydencji, który jest zamknięty. Do jaskini można również dotrzeć tajnym systemem tuneli z biura Bruce’a Wayne’a w Wayne Enterprises, przez który jedzie się w kapsule. Kapsuła posiada urządzenie komunikacyjne, za pomocą którego Bruce komunikuje się z Alfredem. W jaskini znajduje się główny komputer, a także laboratorium kryminalistyczne (większość maszyn nie jest określona) oraz kanał, który zapewnia Batłodzi dostęp do morza. W jaskini znajduje się także długi tunel, z którego startuje Batwing, po czym wyłania się z klifów pod Rezydencją Wayne’ów. W jaskini mieści się obrotnica samochodowa, która unosi się z podłogi i utrzymuje Batmobil. Jaskinia zawiera również dużą konstrukcję przypominającą kopułę, w której przechowywane są stroje Batmana i gadżety Bruce’a.
Podczas inwazji na Rezydencję Wayne’ów przez Człowieka-Zagadkę i Dwie Twarze, Człowiek-Zagadka niszczy Batkomputer, laboratorium kryminalistyczne, każdy kostium Batmana z wyjątkiem prototypu z nowym systemem sonarowym i Batmobil, chociaż istnieje dolna sekcja zawierająca Batłódź i Batsamolot, które Batman i nowy Robin używają do konfrontacji ze złoczyńcami. W usuniętych scenach Batjaskinia posiada sekretną sekcję, z której Bruce upadł jako dziecko podczas pogrzebu rodziców. Po ataku Człowieka-Zagadki, Bruce i Alfred docierają do miejsca, z którego upadł Bruce i odnajdują pamiętnik jego ojca, po czym Bruce konfrontuje się z największym lękiem: gigantycznym nietoperzem.
"Batman i Robin" (1997).
Ta wersja jaskini zawiera wiele migających świateł, głównie w neonie. Zasadniczo ta Batjaskinia przypomina tę z filmu "Batman Forever", jednak jest bardziej krzykliwa w dekoracji. Z podłogi wyłania się kapsuła mieszcząca motocykl Redbird Robina, a do wyjścia z jaskini prowadzi długi tunel wyłożony neonami. Obrotnica z Batmobilem pojawia się ponownie, lecz jest bardziej wyszukana. W jaskini znajduje się strefa używana do przechowywania kostiumu Batmana oraz Robina.
"Trylogia Mrocznego Rycerza".
"Batman: Początek".
W filmie "Batman: Początek" jaskinia jest wciąż nieumeblowana, a jedyne rzeczy znajdujące się w środku to niewielki warsztat, miejsce do przechowywania kostiumu batmana i jego akcesoriów, strefa medyczna oraz Batmobil. Wjazd i wyjazd dla Batmobilu znajduje się w klifie, za wodospadem. Alfred wyjawia Bruce’owi, że podczas wojny secesyjnej rodzina Wayne’ów wykorzystywała rozległy system jaskiń jako część Podziemnej Kolei: po początkowym zejściu ze studni (do której Bruce wpadł w dzieciństwie), aby dostać się do jaskini, Bruce i Alfred odkryli ukrytą windę mechaniczną z czasów wojny, która nadal działa i prowadzi do ukrytego wejścia do rezydencji, którego następnie używają jako głównego wejścia do jaskini. Do windy można dostać się po naciśnięciu trzech klawiszy fortepianu. Pod koniec filmu, kiedy Bruce rozmawia z Alfredem o odbudowie spalonej głównej części Rezydencji Wayne’ów, Alfred sugeruje, by „ulepszyli fundamenty”, co może oznaczać ulepszenie i wyposażenie jaskini podczas odbudowy dworu.
"Mroczny rycerz".
W Mrocznym Rycerzu nadal trwa odbudowa Rezydencji Wayne’ów i z tego powodu baza operacyjna Batmana została przeniesiona do dużego bunkra pod stocznią. Jeden z punktów dostępu do bazy pokazany w filmie prowadzi przez kontener transportowy, w którym znajduje się sekretna winda hydrauliczna. „Bat-bunkier” zawiera także siatkową klatkę na kostium batmana, wraz z odpowiednią bronią i narzędziami, skrzynką z narzędziami oraz zapasowym wyposażeniem Batmobilu. W przeciwieństwie do Batjaskini, duży prostokątny pokój jest jasno oświetlony przez rzędy lamp fluorescencyjnych. Obszary magazynowe na sprzęt znajdują się zarówno pod ziemią, jak i w ścianach, nadając pomieszczeniu bardzo pusty wygląd, nie licząc dużego zestawu monitorów, do którego można podłączyć dobrze rozwinięty system komputerowy. Ponadto pomieszczenie wyposażone jest w piece, których Alfred używa do spalania dokumentów po tym, jak Bruce decyduje się oddać w ręce policji.
"Mroczny rycerz powstaje".
W ostatniej części trylogii pod tytułem "Mroczny rycerz powstaje" ponownie pojawia się w pełni sprawna Batjaskinia. Podobnie jak w filmie "Batman: Początek", dostęp do niej jest możliwy poprzez naciśnięcie odpowiednich trzech klawiszy fortepianu, co ujawnia nowocześnie zbudowaną windę, która zabiera pasażera prosto do jaskini. Najnowszym dodatkiem do jaskini jest „The Bat”, czyli latający samolot czołgowy zbudowany przez Wydział Nauk Stosowanych Wayne Enterprises oraz Batkomputer, a także liczne lądowiska i zamykana obudowa, w której znajduje się kostium Batmana. Dodane funkcje obejmują to, że mosty używane do uzyskania dostępu do różnych sekcji, a także platformy mogą zostać zanurzone jako forma środków bezpieczeństwa na wypadek, gdyby ktoś uzyskał nieautoryzowany dostęp do jaskini. Jedynym widocznym obiektem podczas zanurzenia jest terminal Batkomputera, do którego można uzyskać dostęp tylko za pomocą odcisków palców Bruce’a lub Alfreda oraz kodu dostępu. Pojawia się również jaskinia z "Mrocznego Rycerza", która zawiera broń, zapasy i dodatkowy kostium Batmana. Po tym, jak Bruce Wayne zostaje prawnie uznany za zmarłego, jego testament zostaje zmieniony tak, że John Blake dziedziczy współrzędne GPS, które prowadzą go do Batjaskini.
"Rozszerzone Uniwersum DC".
"Batman v Superman: Świt sprawiedliwości".
W tej wersji Batjaskinia nie znajduje się bezpośrednio pod Rezydencją Wayne’ów, lecz pierwotnie zlokalizowana była w lesie na obrzeżach dworu, gdzie Bruce odkrył jaskinię, kiedy wpadł do niej po ucieczce z pogrzebu swoich rodziców. Po tym, jak Rezydencja Wayne’ów została zniszczona w pożarze, Bruce i Alfred przenieśli się do szklanego domu zbudowanego nad Batjaskinią, który składa się głównie z długiego przejścia prowadzącego do pobliskiego jeziora, które może być używane do Batmobilu lub (prawdopodobnie) Batplane, aby uzyskać dostęp do kryjówki. Winda prowadząca do domu zawiera również komnatę ze starym kostiumem Robina, najwyraźniej jako hołd, podczas gdy na górnym poziomie znajduje się Batkomputer i warsztat, w którym Bruce i Alfred mogą pracować nad różnymi broniami Batmana, w tym syntezatorem używanym do zniekształcania jego głosu i zbroją, której używa do walki z Supermanem.
"Liga Sprawiedliwości".
Po śmierci Supermana Bruce nadal działa poza Batjaskinią, która, jak się okazuje, obejmuje również duży hangar, w którym pracował nad tajnym transportem oddziału, który planował utworzyć po śmierci Supermana. Kiedy pracuje nad transportem, odwiedza go Diana i zauważa, że ochrona jaskini kosztowała go miliony dolarów. Gdy jego drużyna wraz z Dianą, Barry’ym Allenem, Victorem Stone i Arthurem Curry spotykają się po raz pierwszy, aby zmierzyć się z potężnym Steppenwolfem, Bruce zabiera ich do Batjaskini w celu zaplanowania następnego kroku, a podekscytowany Barry Allen biega po całej jaskini w kilka sekund po przybyciu.
"Lego Batman: Film".
Batjaskinia jest przedstawiona w "filmie Lego Batman": "Film". Ta wersja Batjaskini jest znacznie większa, ponieważ zawiera wiele wersji Batmobilu, pojazdów z motywem Batmana i Batkostiumy.
Batjaskinię kontroluje świadomy otoczenia, podobny do HAL-9000, Batkomputer (mający głos Siri), nazywany „Puter”, który, gdy Batman wchodzi do Batjaskini tajną drogą na Wayne Island, pyta go o hasło, które brzmi „Iron Man jest do bani”.
Telewizja.
Wczesne ekranizacje.
Batjaskinia po raz pierwszy pojawiła się w animacji w różnych odcinkach "The Batman / Superman Hour", "Super Friends" i "Nowe Przygody Batmana". W kreskówkach tych jak zwykle jest obecny Batkomputer. Głos Batkomputerowi podkładał Lou Scheimer w "Nowych Przygodach Batmana".
"Animowane Uniwersum DC".
"Batman: serial animowany".
W odcinku serialu animowanego "Batman: The Animated Series" „Strzeż się Szarego Ducha”, okazuje się, że Batjaskinia jest dokładną repliką bazy używanej przez Szarego Ducha, postać fikcyjną i idola Bruce’a Wayne’a z dzieciństwa. W jaskini znajduje się także wystawa kolekcji towarów Szarego Ducha, które Bruce Wayne zbierał od dzieciństwa. Batjaskinia zostaje przedstawiona w tym serialu jako duża jaskinia. Widać w niej swobodnie latające nietoperze, z dużymi, naturalnie wzniesionymi platformami, na których pomocnik Batmana – Robin – ćwiczy równowagę. Batman często wykorzystuje Batkomputer, imponującą technologię z okresu, w którym powstawał serial (od początku do połowy lat 90.), do badania informacji na temat złoczyńców, od antytoksyny przeciw trucizny Trującego Bluszcza, po artykuły prasowe na temat pochodzenia Killer Croca. Liczne pojazdy Batmana do walki z przestępczością są zaparkowane w przyległej sekcji Batjaskini, z sąsiednim podziemnym garażem, w którym znajduje się gigantyczna kolekcja zabytkowych i luksusowych samochodów Bruce’a Wayne’a.
W odcinku „Prawie złapany”, Dwie Twarze używa gigantycznej monety, próbując zmiażdżyć Batmana lub zabić go od uderzenia, w zależności od tego, na której stronie wyląduje moneta. Batmanowi udało się uwolnić od zagrożenia przecinając liny. Opowiadając historię innym złoczyńcom, Dwie Twarze skomentował, że Batman musiał zachować gigantyczną monetę. Jest ona później widoczna w serialu (i jej spin-offach), w Batjaskini.
W serialu przedstawionych jest kilka wejść do jaskini. We wcześniejszych odcinkach Batman używa windy, do której można dostać się przez tajne drzwi ukryte za biblioteczką. W późniejszych odcinkach do jaskini wchodzi przy użyciu klasycznego zegara stojącego z komiksów. W niektórych odcinkach wejście za zegarem jest otwierane przez ustawienie wskazówek zegara na czas zabicia rodziców Bruce’a (podobnie jak w niektórych opowieściach z komiksów), podczas gdy w "Nowych przygodach Batmana", "Batmanie Przyszłości" i "Lidze Sprawiedliwych" wahadło zostaje pociągnięte zza tarczy zegara, aby odblokować wejście.
"Nowe przygody Batmana".
W odcinku „Pory roku” serialu Nowe przygody Batmana z 1998 roku, Batman i Batgirl są zmuszeni walczyć z gigantycznym mechanicznym T-Rexem. Komiks nawiązujący do Batmana z "Ligi Sprawiedliwych" – "Batman Adventures" # 12 – zawiera krótką opowieść zatytułowaną „The Hidden Display”, która opisuje, jak młody Dick Grayson przekonuje Batmana do zatrzymania robota T-Rexa na wczesnym etapie jego kariery, co ostatecznie prowadzi do stworzenia sali trofeów w jaskini. Każda z tych opowieści może dotyczyć tego, jak animowany Batman zdobył dinozaura. Rozległy obszar treningowy pozwala Barbarze Gordon na walkę z robotami w ramach jej treningu.
"Batman Przyszłości".
Futurystyczna Batjaskinia z serialu animowanego "Batman Przyszłości" zawiera repliki wrogów Batmana (zarówno jako figury woskowe, jak i obiekty treningowe do walki) oraz gablotę z wieloma wersjami kostiumów Robina, Batgirl, Nightwinga i samego Batmana. Inne przedmioty, które znajdują się w jaskini to Freeze Gun i hełm Mr. Freeze’a, marionetka Scarface’a, pomieszczenie ku czci telewizyjnego bohatera Bruce’a Wayne’a – Szarego Ducha i kostiumy Harley Quinn, Pingwina, Człowieka-Zagadki, Szalonego Kapelusznika, Firefly’a i Kobiety-Kota.
Sama jaskinia w całej serii rzucała odcień fioletu na osobę lub osoby w niej przebywające, co sprawiało, że czarny garnitur Bruce’a wydawał się fioletowy, a symbol nietoperza Terry’ego składał się z odcieni fioletu i czerwieni. W serialu tym Bruce zazwyczaj pozostawał w Batjaskini, aby koordynować wysiłki Terry’ego za pośrednictwem łącza wideo w skafandrze, udzielając mu informacji i/lub oferując porady, chociaż wkraczał do akcji, gdy sytuacja tego wymagała.
W jaskini znajduje się także oryginalny Batmobile i Batkomputer w dwuczęściowym odcinku pilotażowym, jednak w kolejnych odcinkach zostały one usunięte i zastąpione nowym Batmobilem, którego Terry używa w całej serii i filmie fabularnym. Nigdy nie wyjaśniono, w jaki sposób Bruce był w stanie tak szybko przebudować i zmodernizować Batkomputer i wszystkie inne systemy.
Podczas swojego debiutu Inque zdołała zinfiltrować Batjaskinię, przyczepiając się do Batmobilu i „jadąc" z powrotem do jaskini, ale Bruce był pewien, że nigdy nie będzie w stanie ponownie znaleźć jaskini, ponieważ była ciemna noc, a Terry jeździ zbyt szybko, by Inque mogła odtworzyć trasę. Potentat komunikacyjny Robert Vance zdołał kiedyś zasadniczo zinfiltrować jaskinię, przenosząc swój umysł do kostiumu Batmana, ale szybko odszedł, aby realizować swój własny plan i został usunięty ze skafandra w kolejnej walce. Reporter plotkarski Ian Peek był również w stanie uzyskać dostęp do jaskini za pomocą skradzionej technologii, która pozwoliła mu przenikać przez materię stałą, ale jego odkrycie okazało się nieistotne, gdy nadużywanie tej technologii sprawiło, że stał się na stałe nieuchwytny i wpadł do jądra Ziemi, zanim mógł się podzielić tą informacją z innymi osobami. W filmie "", odrodzony Joker – ujawnił się w trakcie filmu jako „klon" zmarłego złoczyńcy, którego DNA i osobowość zakodowano na mikroczipie z tyłu szyi Tima Drake’a, umożliwiając mu przejęcie kontroli nad jego ciałem – włamuje się do jaskini i prawie zatruwa Bruce’a śmiercionośnym gazem rozweselającym Jokera, jednak jego atak dostarcza wskazówkę, która później pomaga Terry’emu określić prawdziwą naturę odrodzonego klauna, a wszystkie dowody sugerują, że nie podzielił się on swoją wiedzą o tożsamości Batmana, nawet ze swoim nowym gangiem, ze względu na jego pragnienie, aby osobiście dręczyć swych wrogów.
"Liga Sprawiedliwych".
W serialu animowanym "Liga Sprawiedliwych" członkowie Ligi szukają schronienia w Batjaskini podczas inwazji Tanagarian. Później również konfrontują się z Hawkgirl w jaskini i używają Batkomputera do śledzenia jej ruchów. Kiedy Batjaskinia zostaje oblężona przez Tanagarian, jeden z żołnierzy wroga próbuje użyć broni Mr. Freeze’a na Supermanie; Superman odpiera jednak atak podmuchem wiatru, zamrażając żołnierza. Flash przechyla również gigantyczną monetę na niektórych atakujących Tangarian („Reszka! Wygrałem!”). W humorystycznej scenie wskazuje także na T-Rexa, stwierdzając: „To gigantyczny dinozaur!”, po czym Alfred stwierdza: „A ja myślałem, że to Batman jest detektywem”. Przypuszcza się, że Liga wykorzystywała jaskinię jako kwaterę główną do czasu zbudowania nowej Wieży, jako że po inwazji członkowie Ligi decydują o losie Hawkgirl w Rezydencji Wayne’ów.
"Batman".
W serialu animowanym Batman, który zadebiutował w 2004 roku, przedstawiona Batjaskinia zawiera znacznie bardziej zaawansowaną technologię z dużymi wyświetlaczami komputerowymi i migającymi niebieskimi światłami. Wśród tych wyświetlaczy są sygnały ostrzegawcze „Bat-Wave”, alternatywny sposób wezwania zamaskowanego bojownika, zanim zaczęto używać Bat-Sygnału. W odróżnieniu od wcześniejszych seriali animowanych, tutaj Bruce Wayne jest widziany w jaskini głównie bez swojego kostiumu Batmana lub ze zdjętą maską. Jako odniesienie do starego serialu telewizyjnego Adama Westa, jaskinia posiada „Bat-Słupy” dla Batmana i Robina, co pozwala im szybciej przemieszczać się z poziomu na poziom. W przeciwieństwie do starej serii, przemieszczanie się słupami nie pozwala na natychmiastową zmianę kostiumu. Całkiem dobrze prezentuje się także system wind. W serialu pojawia się podobna sala trofeów, tym razem zawierająca pamiątki widoczne we wcześniejszych epizodach takich jak gigantyczna klepsydra Człowieka-Zagadki i ogromna karta do gry Joker. Serial pokazuje również, że to Alfred Pennyworth założył muzeum w nadziei, że będzie przydatne, gdyby Gotham kiedykolwiek w pełni zaakceptowało Batmana, podobnie jak Museum Flasha.
W jaskini odbył się także klimatyczny finał 3 sezonu, „Zbrodnia ostateczna”, w którym nikczemny robot D.A.V.E. próbuje zabić Alfreda za pomocą szeregu trofeów zdobytych przez Batmana, stawiając Mrocznego Rycerza w sytuacji, w której musi wybrać między ujawnieniem swojej sekretnej tożsamości całemu Gotham City, a pozwoleniem na zabicie Alfreda przez pułapkę. Jednak nawet Batjaskinia nie jest odporna na uszkodzenia. W jednym odcinku szop pracz powoduje zwarcie, a następnie zanik prądu w jaskini. W filmie "Batman kontra Drakula", który został wydany bezpośrednio na wideo, powiedziano, że Batjaskinia jest w rzeczywistości częścią sieci katakumb pod Gotham City, których Batman używa, aby zwabić Draculę do jaskini, a następnie zabić go nowym generatorem słonecznym. W odcinku „Joker Ekspres” ujawniono, że Batjaskinia jest też połączona z niektórymi starymi kopalniami pod miastem z czasów gdy Gotham było kwitnącym miastem górniczym pod koniec XIX wieku.
W odcinku 4 sezonu pod tytułem „Artefakty” archeolodzy z przyszłości odkrywają Batjaskinię. Jej tytanowe nośniki są drukowane z kodem binarnym, ponieważ informacje z komputera nie przetrwałyby tak długo. Archeolodzy przypuszczają, że to Thomas Wayne był Batmanem, a Bruce Wayne Robinem. W innej części odcinka, którego akcja toczy się w 2027 roku, Barbara Gordon (jako Wyrocznia) jest pokazana na Batkomputerze w Batjaskini. Archeolodzy natknęli się w jaskini na jej wózek, jednak uważali że to Alfred go używał.
W przeciwieństwie do wielu poprzednich wcieleń Batjaskini, które pokazują tylko jedno wyjście/wejście, Batmobil i inne pojazdy opuszczają jaskinię przez różne ukryte ślepe zaułki i ukryte place budowy rozrzucone po Gotham City. Batman stworzył również sieć Batjaskiń w Gotham w serialu. Batjaskinia Południowo-Centralna zadebiutowała w odcinku „Dziwny świat Strange’a”. W pierwszej części podwójnego odcinka „Spójnia” okazuje się, że Lucius Fox pomógł Batmanowi w budowie Batjaskini i wszystkich innych sekretnych kryjówek Mrocznego Rycerza w całym Gotham. Kolejna jaskinia z sieci Batjaskiń zadebiutowała w pierwszej części podwójnego odcinka „Historia Batmana i Supermana”, mieszcząc się pod Wayne Industries, która służyła jako jego nowe laboratorium technologiczne. W odcinku „Koniec Batmana” drużyna złoczyńców działająca przeciw Batmanowi i Robinowi, znana jako The Wrath i jej pomocnik, Scorn, włamują się do Batjaskini i próbują zabić Batmana i Robina, powodując znaczne zniszczenie. Do czasu dwuodcinkowego finału z udziałem wszystkich członków Ligi Sprawiedliwości jaskinia zostaje w pełni naprawiona.
"Batman: Odważni i bezwzględni".
W serialu "", Batjaskinia pojawia się po raz pierwszy w odcinku „Batman w przebraniu”, kiedy Owlman atakuje Batmana w jej wnętrzu. W następnym odcinku zatytułowanym „Ostateczny koniec Owlmana” Batman przenosi Jokera, który jest w tym czasie jego partnerem, do jaskini (Joker przypadkowo spryskał się gazem nokautującym przed i po tym, jak znaleźli się w Batjaskini, więc nie mógł znać położenia jaskini). Szereg wyświetlanych trofeów obejmuje gigantyczne małże i ogromne krzesło elektryczne z motywem automatu do gier, śmiertelne pułapki używane wcześniej przez Jokera, w nawiązaniu do serialu telewizyjnego z lat 60. Wejście do tej Batjaskini jest krótko pokazane w odcinku zatytułowanym „Kolor zemsty”. Wydaje się być bardzo podobne do Batjaskini z serialu telewizyjnego "Batman". W pierwszej części odcinka „Starro w natarciu!”, Faceless Hunter atakuje Batmana w Batjaskini. W odcinku „Darkseid Nadchodzi” rezerwowa Batjaskinia (bardzo podobna do „Bat-Bunkra” w "Mrocznym rycerzu") znajduje się wewnątrz Mauzoleum Abrahama Lincolna.
W odcinku „Pogróżki Jaskiniowca” Złoty Wzmacniacz (ang. Booster Gold) wspomina, że Batjaskinia zostanie przekształcona w historyczną atrakcję z własną wbudowaną kolejką górską w 25 wieku.
W odcinku „Ostatni nietoperz na Ziemi” Batman udaje się do Batjaskini, aby użyć technologii z jego epoki, w celu pokonania Goryla Grodda i jego armii inteligentnych małp w czasach Kamandiego. Grupa humanoidalnych „ludzi-nietoperzy” osiedla się w jaskini po Wielkiej Katastrofie i zostaje wypędzona przez Batmana i Kamandiego.
"Młodzi Tytani".
Batjaskina pojawia się w odcinku pod tytułem „Nawiedzony”, kiedy Raven wkracza do umysłu Robina.
"Liga Młodych".
W odcinku zatytułowanym „Decyzja” Alfred i Bruce Wayne są przedstawieni w Batjaskini, obserwując zachowanie Robina.
"Beware the Batman".
W tej wersji wejście do Batjaskini jest ukryte za dużym kominkiem w sali trofeów Wayne’a. Batman sprowadza nieprzytomnych gości, takich jak Man-Bat i Manhunter, na przesłuchanie. Ten drugi został odurzony narkotykami i zawiązano mu oczy zanim go sprowadzono, ze względów bezpieczeństwa. W finale sezonu Deathstroke infiltruje Batjaskinię, bierze Alfreda na zakładnika i podkłada ładunki wybuchowe, celem zniszczenia Batjaskini i wszystkich w niej przebywających. Dochodzi do ostatecznego starcia pomiędzy Batmanem a Deathstroke’iem, podczas gdy Katana, Wyrocznia, Metamorpho i Man-Bat rozdzielają się, by pozbyć się ładunków wybuchowych.
"Gotham".
Jaskinia pojawia się we wnętrzu Rezydencji Wayne’ów w pięciu sezonach serialu telewizyjnego Gotham stworzonym dla stacji FOX. Jaskinia nigdy nie została zbudowana ani pokazana w serialu, nawet w finale, kiedy Bruce Wayne zostaje Batmanem.
"Batwoman".
W serialu "Batwoman", Batjaskinia znajduje się w Wayne Towers, z której korzystają kuzynka Bruce'a – Kate i Luke Fox.
Gry wideo.
Batjaskinia stanowi jedną z aren walk w grze wideo z 2008 roku pod tytułem "Mortal Kombat vs." "DC Universe".
"Injustice".
W grze wideo "" Batjaskinia to poziom, na którym wojownicy mogą używać różnych broni i pojazdów Batmana, aby zranić przeciwnika; Zielona Strzała stawia czoła nikczemnej Wonder Woman i Black Adamowi w Batjaskini, podczas próby zdobycia broni kryptonitowej, aby pokonać skorumpowanego Supermana z alternatywnej rzeczywistości, a „prawdziwy" Batman mierzy się z alternatywnym Batmanem w walce w Batjaskini, aby go przekonać do wezwania Supermana z ich świata, w celu pokonania nikczemnego Supermana z alternatywnej rzeczywistości.
Nowa wersja Batjaskini pojawia się jako poziom w drugiej części gry zatytułowanej "Injustice 2". Wersja ta była pierwotnie podziemnym metrem Gotham, które zbudował pradziadek Bruce’a. Jest to również miejsce, gdzie Bruce trzyma swoje centrum komunikacji i nadzoru, Brother Eye. Obecnie nie wiadomo, czy Batman odzyskał oryginalną Batjaskinię i Rezydencję Wayne’ów po upadku Supermana i Reżimu.
"Lego Batman".
Batjaskinia występuje również w grze wideo" " z 2012 roku, która zawiera trzy „strefy" parkingowe dla pojazdów lądowych, morskich i powietrznych oraz odpowiednie dla każdego z nich wyjścia z jaskini, jak również Batkomputer, używany do odtwarzania poprzednich poziomów oraz punkty odniesienia do różnych miejsc w Gotham i innych elementów pokazanych w mediach Batmana, takich jak wodospad, Pens Lincolna i animatroniczny T-Rex.
"Batman: Arkham".
W grze wideo " z 2009 roku Batman może uzyskać dostęp do tajnej pomocniczej Batjaskini ukrytej w systemie jaskiń pod Wyspą Arkham po tym, jak Joker przejmuje kontrolę nad azylem. Ta Batjaskinia jest niewielka i dość ascetyczna (w porównaniu z podstawową Batjaskinią), zawiera tylko dwie małe platformy, Batkomputer i jeden z samolotów Batwing. Pod koniec gry jaskinia ta zostaje częściowo zniszczona przez Trującego Bluszcza.
Mimo że Batjaskinia nie występuje w głównej fabule, pojawia się jako mapa wyzwań do pobrania w kontynuacji gry wideo pod tytułem " z 2011 roku. Podczas głównego wątku Batman może uzyskać dostęp do bazy danych Batkomputera za pomocą swojego kostiumu i przesłać dane do Alfreda, który analizuje je za pomocą Batkomputera w Batjaskini.
Batjaskinia jest dostępna w kampanii głównej w grze wideo "". Z jaskini gracz może skorzystać za pomocą systemu szybkiej podróży Batwinga, przełączyć się na alternatywne skórki i wchodzić do pomieszczeń na mapie wyzwań, zamiast wybierać z menu głównego, jak miało to miejsce w poprzednich grach Arkham. W jaskini obecny jest także Alfred, który dostarcza Batmanowi ulepszenia gadżetów. Batjaskinia zostaje poważnie uszkodzona przez Bane’a podczas kulminacji gry. Pozostaje uszkodzona podczas rozgrywki DLC "Cold, Cold Heart", której akcja toczy się w Sylwestra, tuż po wydarzeniach z głównej gry.
Mimo że Batjaskinia nie jest dostępna w ostatniej z gier z serii Arkham pod tytułem "", Alfred koordynuje wszystkie działania podczas misji z jaskini. Aktywuje również protokół Knightfall z jaskini, używając hasła autoryzacji głosowej Bruce’a, które brzmi „Martha”. Kiedy Rezydencja Wayne’ów została zniszczona po tym, jak Bruce aktywuje protokół, nie wiadomo, czy Batjaskinia przetrwała eksplozję. W trakcie gry zarówno Batman, jak i Robin wykorzystują swego rodzaju Bat-bunkier znajdujący się pod Panessa Studios, gdzie Robin pracuje nad znalezieniem lekarstwa dla osób, które zostały zakażone krwią Jokera w poprzedniej grze. Bunkier zawiera cele dla każdego zakażonego pacjenta, a także sprzęt medyczny i Batkomputer.

</doc>
<doc id="4885442" url="https://pl.wikipedia.org/wiki?curid=4885442" title="Liocranoeca striata">
Liocranoeca striata

Liocranoeca striata – gatunek pająka z rodziny obniżowatych.
Gatunek ten opisany został w 1882 roku przez Władysława Kulczyńskiego jako "Agroeca striata". W 1932 roku Eugène Simon przeniósł go do rodzaju "Agraecina". W 1999 roku Jörg Wunderlich umieścił go w nowym rodzaju "Liocranoeca", jako gatunek typowy.
Samce osiągają od 3,2 do 4,3 mm, a samice od 3 do 5,5 mm długości ciała. Karapaks zmierzony u jednego z samców miał 1,93 mm długości oraz 1,33 mm szerokości, zaś u czterech samic od 1,6 do 1,9 mm długości i od 1,21 do 1,43 mm szerokości. Ubarwienie karapaksu może być od jasnożółtawego przez żółtobrązowe do brązowego, zaopatrzone we wzór z szerokich szarawych linii rozchodzących się promieniście. W widoku z przodu przednie pary oczu leżą w linii prostej, natomiast oczy tylno-boczne osadzone są niżej niż tylno-środkowe. Oczy przednio-bocznej pary są nieco większe niż przednio-środkowej. Żółtawe szczękoczułki mają jeden ząbek na przedniej i dwa na tylnej krawędzi. Warga dolna jest szersza niż dłuższa. Barwa sternum jest jasnobrązowa. Ubarwienie opistosomy (odwłoka) może być od żółtobrązowego przez brązowe po ciemnoszarawe. Wierzch opistosomy ma wzór złożony z jasnego pasa środkowego i dwóch rzędów żółtawobrązowych kropek po bokach. Odnóża są żółtawe, szarawo nakrapiane.
Nogogłaszczki samca mają cymbium żółtawe do żółtawobrązowego, apofizę retrolateralną długości połowy goleni i skośnie ściętą u wierzchołka, a apofizę tegularną z łukowatym haczykiem. Zakrzywiony embolus zwęża się ku szczytowi. Płytka płciowa samicy ma na przedzie płytkie kieszonki. Genitalia samicy prześwitują przez oskórek. Kształt zbiorników nasiennych jest ostro zakrzywiony.
Pająk znany z Hiszpanii, Irlandii, Wielkiej Brytanii, Francji, Belgii, Holandii, Niemiec, Szwajcarii, Liechtensteinu, Austrii, Włoch, Danii, Szwecji, Finlandii, Estonii, Łotwy, Litwy, Polski, Czech, Słowacji, Węgier, Ukrainy, Rumunii, Bułgarii, Serbii, Macedonii Północnej, Grecji, Rosji i Turcji. Zamieszkuje kamieniste pobrzeża wód, bagna, podmokłe lasy, piargi, murawy nawapienne oraz śródleśne łąki z usypiskami z kamieni, pod którymi się kryje. Osobniki dorosłe spotyka się od stycznia do sierpnia.

</doc>
<doc id="4885448" url="https://pl.wikipedia.org/wiki?curid=4885448" title="Macrologic ERP">
Macrologic ERP



</doc>
<doc id="4885449" url="https://pl.wikipedia.org/wiki?curid=4885449" title="Dinarewicze">
Dinarewicze



</doc>
<doc id="4885453" url="https://pl.wikipedia.org/wiki?curid=4885453" title="Merit ERP">
Merit ERP

Merit ERP – system informatyczny rozwijany przez Macrologic ERP, pion biznesowy Asseco Business Solutions S.A. 
System Merit ERP wspomaga zarządzanie zdefiniowanymi sposobami działania organizacji – procesami, co odróżnia go od tradycyjnego podejścia opartego na wspomaganiu zarządzaniem zasobami firmy w poszczególnych pionach organizacyjnych. Sposób informatyzacji firmy w oparciu o procesy jest zgodny z jej naturalnym funkcjonowaniem. 
Oprogramowanie działa na autorskiej bazie danych Macrobase (mbase).
Obsługiwane procesy.
Personel: kadry, płace, płatności elektroniczne, e-dokumentacja pracownicza, obieg wniosków, Pracownicze Plany Kapitałowe (PPK), badania opinii, czas pracy, oceny pracownicze, obsługa szkoleń, zarządzanie wyposażeniem.
Ewidencje finansowe: finanse, płatności elektroniczne, kasa, konsolidacja sprawozdań, obieg wniosków, obieg dokumentów, środki trwałe.
Logistyka: magazyny, sprzedaż, punkt sprzedaży detalicznej, zakupy, umowy cykliczne, kasa, remonty, transport, odpady.
Produkcja: plan produkcji, produkcja, wyposażenie.
Zarządcze: controlling, obieg wniosków, obieg dokumentów, zarządzanie danymi osobowymi.
Analizy i raporty: logistyczne, produkcyjne, finansowe, controllingowe, personelowe, PPK, analizy procesów, ocen pracowniczych i projektów, analizy zarządcze. 

</doc>
<doc id="4885455" url="https://pl.wikipedia.org/wiki?curid=4885455" title="Paweł Kaczyński">
Paweł Kaczyński

Paweł Kaczyński – polski literaturoznawca, dr hab. nauk humanistycznych, profesor uczelni i dyrektor Instytutu Filologii Polskiej Wydziału Filologicznego Uniwersytetu Wrocławskiego.
Życiorys.
8 grudnia 1998 obronił pracę doktorską "Proza Tomasza Kajetana Węgierskiego. Studia i przekroje", 29 czerwca 2010 habilitował się na podstawie pracy zatytułowanej "Rodzina w literaturze stanisławowskiej. Motywy - konwencje - poglądy". Jest zatrudniony na stanowisku profesora uczelni i dyrektora w Instytucie Filologii Polskiej na Wydziale Filologicznym Uniwersytetu Wrocławskiego.
Był sekretarzem Towarzystwa Przyjaciół Polonistyki Wrocławskiej.

</doc>
<doc id="4885460" url="https://pl.wikipedia.org/wiki?curid=4885460" title="Jakub Olędzki">
Jakub Olędzki

Jakub Olędzki herbu Rawicz – chorąży drohicki w latach 1662–1698.
Był elektorem Michała Korybuta Wiśniowieckiego z ziemi drohickiej w 1669 roku. W 1674 roku był elektorem Jana III Sobieskiego z województwa podlaskiego.

</doc>
<doc id="4885463" url="https://pl.wikipedia.org/wiki?curid=4885463" title="Frieder Gröger">
Frieder Gröger

Frieder Gröger (ur. 15 czerwca 1934, zm. 6 grudnia 2018) – niemiecki mykolog.
Życiorys.
Przez 15 lat pracował jako nauczyciel, później porzucił pracę w szkole i zarabiał częściowo na życie jako okręgowy ekspert od grzybów. Poza tym zajmował się zbieraniem grzybów, rozmnażaniem roślin ozdobnych oraz sprzedażą kwiatów i cebulek.
Praca naukowa.
Jest autorem dzieła "Mykologische Mitteilungsblatt Halle", które zostało rozprowadzone wśród rzeczoznawców grzybów w Niemczech Wschodnich. Poza tym był aktywnym redaktorem czasopisma "Boletus". Do ukończenia 65 roku życia dokonywał w nim korekt i przerabiał rękopisy. W tym czasie był członkiem Naturschutzbund Deutschland (NABU). Od tego czasu skoncentrował się na opracowywaniu klucza do oznaczania grzybów. Początkowo miał to być dodatek do czasopisma mykologicznego, później opracował go jako książkę pt. "Bestimmungsschlüssel für Blätterpilze und Röhrlinge in Europa" ("Klucz do oznaczania borowikowców i pieczarkowców Europy").
W naukowych nazwach utworzonych przez niego taksonów dodawane jest jego nazwisko Gröger.

</doc>
<doc id="4885468" url="https://pl.wikipedia.org/wiki?curid=4885468" title="Snow Hill Island">
Snow Hill Island

Snow Hill Island – wyspa na Morzu Weddella na wschód od północno-wschodniego krańca Półwyspu Antarktycznego.
Geografia.
Wyspa leży na Morzu Weddella na wschód od północno-wschodniego krańca Półwyspu Antarktycznego (przylądka Trinity Peninsula) i na południowy wschód od Wyspy Jamesa Rossa, od której oddzielona jest przez cieśninę Admiralty Sound. Ok. 2 km na północny zachód od Snow Hill Island leży Seymour Island. Wyspy oddziela Picnic Passage.
Wyspa ma ok. 32 km długości i prawie 10 km szerokości. Prawie całą jej powierzchnię przykrywa pokrywa śniegowa. 
Sekwencje skał osadowych z okresu od późnej kredy do eocenu i oligocenu są odsłonięte na Snow Hill Island i sąsiednich wyspach Seymour Island i Wyspie Jamesa Rossa. Znajdują się tu skamieniałości zarówno bezkręgowców jak i kręgowców, często bardzo dobrze zachowane. W osadach formacji Snow Hill Island znaleziono częściowo zachowaną stopę dromeozaura. 
Obszar lodu morskiego (2,63 km²) przylegający do południowo-zachodniego krańca wyspy jest ostoją ptaków IBA z uwagi na zamieszkującą ją dużą kolonię pingwinów cesarskich. W okresie 2004/2005 przeprowadzono liczenie opierzonych piskląt – było ich 3885, natomiast liczebność kolonii oszacowano na 4000–4200 par. W 2009 roku liczbę pingwinów oszacowano na podstawie zdjęć satelitarnych na 2164 osobniki. 
Historia.
Wyspa została odkryta w 1843 roku przez brytyjskiego badacza Antarktydy Jamesa Clarka Rossa (1800–1862) podczas jego ekspedycji w latach 1839–1843. Ross wziął wyspę za ośnieżony stok Wyspy Jamesa Rossa i nadał mu nazwę "Snow Hill" – pokrywa śniegowa odcinała się na tle gołej ziemi pobliskiej Seymour Island. 
W 1902 roku Szwedzka Wyprawa Antarktyczna po kierownictwem szwedzkiego geologa Otto Nordenskjölda (1869–1928) postawiła swój obóz zimowy w północno-zachodniej części wyspy. Baza była nieustannie zamieszkana między 12 lutego 1902 roku a 11 listopada 1903 roku. Przezimowało tu sześciu uczestników wyprawy wraz z Nordenskjöldem. Prowadzili badania geologiczne i obserwacje pogody nieprzerwanie przez 20 miesięcy. Znaleziono wówczas również wiele skamieniałości. 10 marca 1902 roku wyprawa odkryła także, że Snow Hill jest wyspą.
Na przełomie lat 1934 i 1935 bazę odwiedził amerykański lotnik i badacz polarny Lincoln Ellsworth (1880–1951), skąd przeprowadził lot nad Półwyspem Antarktycznym samolotem „Polar Star” pilotowanym przez Bernta Balchena (1899–1973).
Wyspa została zbadana w latach 1952–1954 przez Falkland Islands Dependencies Survey. 
Drewniana chata wyprawy Nordenskjölda zachowała się na północno-wschodnim wybrzeżu. Obiekt ma status historycznego miejsca w ramach Układu Antarktycznego. We wnętrzu zachowały się oryginalne przedmioty z wyprawy i chata pełni funkcję muzeum, którym opiekują się Argentyna i Szwecja. Chata jest dostępna dla turystów w grupach zorganizowanych z przewodnikiem.

</doc>
<doc id="4885471" url="https://pl.wikipedia.org/wiki?curid=4885471" title="Maciej Krassowski z Łysowiec">
Maciej Krassowski z Łysowiec

Maciej Krassowski z Łysowiec herbu Ślepowron – podkomorzy mielnicki w latach 1678–1688, stolnik podlaski w latach 1666–1678.
Był elektorem Michała Korybuta Wiśniowieckiego z ziemi drohickiej w 1669 roku. W 1674 roku był elektorem Jana III Sobieskiego z województwa podlaskiego.

</doc>
<doc id="4885473" url="https://pl.wikipedia.org/wiki?curid=4885473" title="Wojciech Kunicki">
Wojciech Kunicki

Wojciech Kunicki (ur. 10 grudnia 1955 w Kaliszu) – polski filolog, doktor habilitowany nauk humanistycznych, profesor Instytutu Filologii Germańskiej Wydziału Filologicznego Uniwersytetu Wrocławskiego i Wydziału Neofilologii Państwowej Wyższej Szkoły Zawodowej w Nysie.
Życiorys.
W latach 1974–1978 studiował na Uniwersytecie Wrocławskim polonistykę, a w latach 1976–1981 germanistykę, którą skończył. Obronił pracę doktorską w 1985 na podstawie rozprawy "Problematyka estetyczna w pracach prekursorów i twórców faszyzmu niemieckiego". 28 marca 1994 habilitował się na podstawie pracy zatytułowanej "Projektionen des Geschichtlichen. Ernst Jüngers Arbeit an den Fassungen von 'In Stahlgewittern"'. 20 listopada 1997 nadano mu tytuł profesora w zakresie nauk humanistycznych. Jest zatrudniony na stanowisku profesora w Instytucie Filologii Germańskiej na Wydziale Filologicznym Uniwersytetu Wrocławskiego i na Wydziale Neofilologii Państwowej Wyższej Szkole Zawodowej w Nysie.
Był dyrektorem Instytutu Neofilologii Państwowej Wyższej Szkoły Zawodowej w Nysie.

</doc>
<doc id="4885475" url="https://pl.wikipedia.org/wiki?curid=4885475" title="Daniel Rafał Korowicki">
Daniel Rafał Korowicki

Daniel Rafał Korowicki herbu Prus – podczaszy drohicki w latach 1666–1703.
W 1674 roku był elektorem Jana III Sobieskiego z województwa podlaskiego.

</doc>
<doc id="4885482" url="https://pl.wikipedia.org/wiki?curid=4885482" title="Tomasz Łużecki">
Tomasz Łużecki

Tomasz Łużecki herbu Lubicz (zm. w 1688 roku) – podkomorzy wendeński w latach 1681–1688, podczaszy bielski w latach 1664–1681.
W 1674 roku był elektorem Jana III Sobieskiego z województwa podlaskiego.

</doc>
<doc id="4885486" url="https://pl.wikipedia.org/wiki?curid=4885486" title="Jakob Nacken">
Jakob Nacken

Jakob Hudson Nacken (ur. 15 lutego 1906 w Düsseldorfie, zm. 29 marca 1987 w Niemczech) – niemiecki artysta cyrkowy, który pracował w Europie i Stanach Zjednoczonych. Karierę rozpoczął jako wyjątkowo wysoki człowiek jako nastolatek, występował w wędrownym cyrku. Nacken był najwyższym żołnierzem armii niemieckiej podczas II wojny światowej. Mierzył 221 cm wysokości. W 1944 roku został wzięty do niewoli przez Eldona Robertsa i jego oddział. W 1949 r. wyjechał do Stanów Zjednoczonych, gdzie postanowił wykorzystać sławę zdobytą dzięki zdjęciom opublikowanym w gazetach z nagłówkami „Najwyższy nazista”. Wystąpił w wielu programach telewizyjnych. W Ameryce ożenił się i dostał obywatelstwo.

</doc>
<doc id="4885488" url="https://pl.wikipedia.org/wiki?curid=4885488" title="Zamach stanu w Mali (2020)">
Zamach stanu w Mali (2020)

Zamach stanu w Mali w 2020 – udany zamach stanu w Mali, który miał miejsce w sierpniu 2020 roku. Dokonali go zbuntowani żołnierze z bazy wojskowej w mieście Kati. W jego wyniku prezydent Mali Ibrahim Keita ogłosił swoją dymisję oraz rozwiązanie parlamentu w nocy z 18 na 19 sierpnia 2020.
Geneza.
Niezadowolenie społeczne w Mali było związane z zarzutami o korupcję wśród członków najwyższych władz oraz problemami z rebelią dżihadystów na północy kraju. Protesty organizowała koalicja M5-RFP, będąca konglomeratem liderów politycznych, religijnych oraz społecznych.
Przebieg.
Prezydent Ibrahim Boubacar Keïta oraz premier Boubou Cisse zostali aresztowani 19 sierpnia w stolicy Mali, Bamako. Zatrzymania dokonali żołnierze z bazy wojskowej w Kati. Bunt w tej samej bazie wojskowej w 2012 roku doprowadził do obalenia ówczesnego prezydenta Amadou Toumani Touré.
Kilka godzin po zatrzymaniu, prezydent ogłosił swoją dymisję oraz rozwiązanie rządu i parlamentu. Prezydent uzasadnił swoją decyzję chęcią niedopuszczenia do wojny domowej. Jednocześnie zbuntowani żołnierze ogłosili zamiar przeprowadzenia wyborów mających wyłonić następcę obalonego Keïty. Po wkroczeniu puczystów do stolicy, jej mieszkańcy witali ich z zadowoleniem.
Następstwa.
21 września 2020 roku Ba N'Daou został mianowany tymczasowym prezydentem Mali, zaś pułkownik Goita wiceprezydentem. Nowy, tymczasowy rząd został powołany na okres 18 miesięcy, po którym miały się odbyć wybory. 18 stycznia 2021 roku został rozwiązany Narodowy Komitet Ocalenia Ludu. Napięcia między wojskowymi a cywilnymi członkami tymczasowego rządu doprowadziły do kolejnego zamachu stanu w maju 2021 roku.
Reakcje międzynarodowe.
Społeczność międzynarodowa potępiła zamach stanu w Mali. Sekretarz Generalny ONZ Antonio Guterres wezwał do uwolnienia prezydenta Keity oraz pozostałych zatrzymanych urzędników.
Wydarzenia w Mali potępił również szef dyplomacji Unii Europejskiej, Josep Borrell, Unia Afrykańska oraz minister spraw zagranicznych Francji Jean-Yves Le Drian.
Francja i Niger złożyły wniosek o organizację specjalnego posiedzenia Rady Bezpieczeństwa ONZ dotyczącego sytuacji w Mali.

</doc>
<doc id="4885496" url="https://pl.wikipedia.org/wiki?curid=4885496" title="Jarmark (album)">
Jarmark (album)

Jarmark – piąty album studyjny polskiego rapera Taco Hemingwaya. Wydawnictwo ukazało się 28 sierpnia 2020 roku nakładem Taco Corp oraz 2020. Nagrania zostały udostępnione na stronie internetowej rapera i w serwisie YouTube. Materiał, nagrany w 2020 roku, został wyprodukowany przez wielu producentów. Album reprezentuje stylistykę hip-hopową z wpływami alternatywnego hip-hopu. Główną tematyką tekstów są rozterki o kraju, tematy polityczne oraz problemy młodego społeczeństwa.
"Jarmark" spotkał się ze średnim przyjęciem krytyków muzycznych. Recenzenci pochwalili artystę za poruszenie problemów politycznych Polaków, ale zarzucali raperowi ilość populistycznych wersów. Album odniósł mniejszy sukces komercyjny niż poprzednie, chociaż również spory, zadebiutował na pierwszym miejscu ogólnopolskiej listy sprzedaży OLiS, rozchodząc się w ponad 30 000 egzemplarzach. Ponadto, był to ósmy najlepiej sprzedający się album 2020 roku w Polsce.
Geneza, nagranie i wydanie.
10 lipca 2020 roku, dzień przed cisza wyborczą, ukazuje się singiel pt. „Polskie tango”, który przedstawia polską mentalność, wyraża zmartwienie stanem kraju i nawiązuje do sytuacji politycznej w Polsce, krytykując ją. Singiel zapowiedział albumu pt. "Jarmark", na lato 2020 roku. Singiel osiągnął wysoki sukces komercyjny, głośno odbijając się w mediach. 28 lipca raper za pomocą serwisu Instagram ogłosił, że premiera płyt została przesunięta z lipca na przełom sierpnia/września. 31 lipca ukazała się okładka płyty, autorstwa Partyki, któremu to zarzucono plagiat z dzieła pracy amerykańskiej fotograf – Alex Prager. Autor okładki wydał oświadczenie iż praca Alex była tylko inspiracją i zostaje to wspominanie w wersji fizycznej płyty. Ostatecznie album ukazał się z inną okładką.
28 sierpnia 2020 roku raper znów niespodziewanie wydał album pt. "Jarmark", udostępniając go w serwisach streamingowych oraz za darmo do pobrania na swojej stronie internetowej. 4 września album trafił do sprzedaży w wersji fizycznej, w sklepach w całej Polsce. 14 stycznia 2021 roku album ukazał się w wersji winylowej.
Odbiór.
Krytyczny.
Album spotkał się z mieszanym przyjęciem krytyków muzycznych. Redaktor Bartłomiej Ciepłota z portalu Glamrap przyznał albumowi tylko 4.3 gwiazdki w skali na 10. Krytyk zarzucił albumowi masę populizmów i oraz brak odkrywczych spojrzeń na sytuację w kraju. W swojej recenzji napisał: "Jarmark, który miał skupiać się lirycznie nad polską rzeczywistością, to goniące się w tańcu populizmy.". Krytyk Kamil WIlk z portalu Wybieram Kulturę przyznał albumowi 7.5/10, w swojej recenzji ocenił płytę dość pozytywnie, jednak dodał, że daleko jej jakością do pierwszych nagrań rapera. Kondrad Chwast z portalu spidersweb ocenił album na dwie gwiazdki w skali na pięć. Zarzucił raperowi, iż w tekstach o sobie odnajduje się o wiele lepiej niż w opisywaniu naszego kraju, zarzucając mu wnioskowanie błahych treści. Krytyk Rafał Samborski z portalu interia.pl ocenił dosyć surowo album dając mu tylko pięć gwiazdek, podobnie jak poprzedni zarzucając mu masę populizmów. Stwierdził, że takimi tekstami może trafić tylko do młodszych odbiorców, a starsi nie odkryją na albumie nic nowego. Bartek Ciechiński z gazety Polityka przyznał albumowi trzy gwiazdki na sześć, a w swojej recenzji dodał, że choć tekstowo raper wypada świetnie, muzycznie jest już gorzej.
Komercyjny.
Album rozszedł się w dniu premiery w 15 tys. egzemplarzy i zadebiutował na pierwszym miejscu listy OLiS i utrzymał się na niej przez 17 tygodni. 24 września ZPAV oficjalnie przyznało mu status złotej płyty. Największym sukcesem płyty okazał się singel "Polskie tango", które pobiło rekordy Spotify i YouTube, stając się jednym z najpopularniejszych utworów artysty.
Sprzedaż.
Pozycje w notowaniach OLiS.
OLiS jest ogólnopolskim notowaniem, tworzonym przez agencję TNS Polska na podstawie sprzedaży albumów muzycznych na nośnikach fizycznych (nie uwzględnia zatem informacji o pobraniach w formacie digital download czy odtworzeniach w serwisach streamingowych).
Certyfikaty ZPAV.
Certyfikaty sprzedaży są wystawiane przez Związek Producentów Audio-Video za osiągnięcie określonej liczby sprzedanych egzemplarzy, obliczanej na podstawie kupionych kopii fizycznych i cyfrowych, a także odtworzeń w serwisach streamingowych.
Personel.
Za powstanie albumu odpowiedzialne są następujące osoby:
Nagrań dokonano w Studiu Nagrywarka w Warszawie.

</doc>
<doc id="4885498" url="https://pl.wikipedia.org/wiki?curid=4885498" title="Filip Babicz">
Filip Babicz

Filip Babicz (ur. 28 września 1982 w Wodzisławiu Śląskim) – polski alpinista i sportowiec górski.
Uprawia bouldering, highballing, wspinaczkę sportową, drytooling, skyrunning, alpinizm oraz himalaizm. Członek Kadry Narodowej we Wspinaczce Wysokogórskiej Polskiego Związku Alpinizmu, uczestnik programu Polski Himalaizm Zimowy im. Artura Hajzera. W latach 1999–2012 Reprezentant Polski, a w latach 2013–2014 Reprezentant Włoch w zawodach wspinaczkowych rangi Mistrzostw Europy, Pucharu Świata i Mistrzostw Świata. Aktualnie specjalizuje się w drytoolingu oraz alpinizmie fast &amp; light. W roku 2018 został uznany za Ultrawszechstronnego Sportowca Roku przez francuski magazyn górski Vertical.
Od roku 2003 mieszka w Dolinie Aosty we Włoszech.

</doc>
<doc id="4885504" url="https://pl.wikipedia.org/wiki?curid=4885504" title="Władimir Riebikow">
Władimir Riebikow

Władimir Iwanowicz Riebikow (ros. Влади́мир Ива́нович Ре́биков; ur. w Krasnojarsku, zm. 4 sierpnia 1920 w Jałcie) – rosyjski kompozytor.
Życiorys.
Studiował filologię na Uniwersytecie Moskiewskim, uczył się też w Konserwatorium Moskiewskim u Nikołaja Klenowskiego. W latach 1891–1893 uczył się prywatnie w Berlinie u Karla Meyerbergera (teoria) i Theodora Müllera (fortepian). Od 1893 do 1896 roku przebywał w Odessie, następnie w latach 1896–1897 ponownie w Niemczech oraz Austrii. W 1898 roku wyjechał do Kiszyniowa, gdzie zorganizował oddział Rosyjskiego Stowarzyszenia Muzycznego i liceum muzyczne. Między 1906 a 1909 rokiem koncertował w Berlinie, Dreźnie, Lipsku, Pradze, Salzburgu, Neapolu, Sorrento, Wenecji, Rzymie, Palermo, Paryżu i Wiedniu. W 1910 roku osiadł w Jałcie.
Twórczość.
Początkowo pozostawał pod wpływem muzyki Czajkowskiego, w okresie dojrzałej twórczości zaczął jednak wykorzystywać możliwości całotonowej skali, zbliżając się do stylistyki Claude’a Debussy’ego. Uprawiał głównie twórczość fortepianową i sceniczną. Uważał, że muzyka powinna być środkiem wyrazu emocji i uczuć, sam swoje dzieła określał mianem „muzyczno-psychologicznych”. W swoich utworach wykorzystywał teksty rosyjskich poetów symbolistów (Konstantin Balmont, Walerij Briusow), inspirował się malarstwem Arnolda Böcklina oraz filozofią Schopenhauera i Nietzschego.

</doc>
<doc id="4885505" url="https://pl.wikipedia.org/wiki?curid=4885505" title="Lodowisko przy ul. Kazimierza Pułaskiego w Bytomiu">
Lodowisko przy ul. Kazimierza Pułaskiego w Bytomiu

Lodowisko przy ulicy Pułaskiego – kryte lodowisko w Bytomiu, w Polsce. Zostało otwarte 5 listopada 1966 roku. Obiekt służy hokeistom klubu Polonia Bytom. W 2019 roku rozpoczęła się przebudowa obiektu, jego ponowne otwarcie nastąpiło w czerwcu 2021 roku.. Lodowisko nosi imię Braci Nikodemowiczów.
Historia.
20 lutego 1962 roku powołany został Społeczny Komitet Budowy Sztucznego Lodowiska. Ustalono lokalizację nowego lodowiska przy ulicy Kazimierza Pułaskiego, a sprawę budowy areny nagłośniono w trakcie kampanii przed wyborami do Sejmu, wiążąc ją z XX-leciem PRL. Do pomocy przy przedsięwzięciu zaangażowano prawie 80 zakładów pracy. 19 lipca 1965 wmurowano kamień węgielny, a otwrcia sztucznego lodowiska dokonano 5 listopada 1966 roku. Poprzednio hokeiści Polonii Bytom występowali na otwartym w 1950 roku lodowisku w parku miejskim, tzw. „Torkaciku”. Nowe lodowisko również nie posiadało jednak zadaszenia, w założeniu zresztą miało być jedynie lodowiskiem treningowym obok planowanej hali, do której budowy ostatecznie nie doszło. 12 lat po otwarciu lodowiska dokonano dopiero jego zadaszenia. Przez nieco prowizoryczny charakter obiektu, lodowisko zyskało przydomek „Stodoła”. Grający na tym obiekcie hokeiści Polonii Bytom w latach 1984, 1986, 1988, 1989, 1990 i 1991 zdobywali tytuły Mistrzów Polski. W 1985 roku doszli także do turnieju finałowego Pucharu Europy. Ponadto tytuły Mistrzyń Polski zdobywały też występujące na tym lodowisku hokeistki żeńskiej sekcji klubu.
W 2019 roku rozpoczęła się gruntowna przebudowa obiektu. Kosztem około 40 mln zł (przy dofinansowaniu z Ministerstwa Sportu w wysokości 15 mln zł) została rozebrana niemal cała konstrukcja hali (w tym ściany boczne i zadaszenie), a następnie wybudowano nowe, nowoczesne lodowisko z widownią na ponad 1400 osób (przed przebudową pojemność hali wynosiła 3000 widzów). Jedną z nielicznych pozostałości starego obiektu jest budynek szatniowo-administracyjny od strony ulicy Pułaskiego, który został zmodernizowany i wkomponowany w nowe lodowisko. Zakończenie inwestycji planowane było na wrzesień 2021 roku, a faktycznie oficjalne otwarcie nastąpiło w czerwcu 2021 roku..

</doc>
<doc id="4885506" url="https://pl.wikipedia.org/wiki?curid=4885506" title="Jorge Zalszupin">
Jorge Zalszupin

Jorge (Jerzy) Zalszupin (ur. 1 czerwca 1922 w Warszawie, zm. 17 sierpnia 2020 w São Paulo) – brazylijski architekt i projektant żydowskiego pochodzenia.
Życiorys.
Urodził się 1 czerwca 1922 r. w Warszawie, w rodzinie żydowskiej Leopolda i Idy z domu Siebert. W maju 1939 r. zdał maturę w Liceum im. Adama Mickiewicza w Warszawie. Ojciec zapisał go na studia architektoniczne na politechnice w Paryżu, ale gdy wybuchła wojna jeszcze we wrześniu 1939 r. wraz z ojcem i siostrą uciekł z Warszawy, zaś matka, która była z ojcem rozwiedziona, została w mieście. W wieku 18 lat osiadł w Bukareszcie, gdzie zapisał się na Akademię Sztuk Pięknych. Kiedy nauczył się rumuńskiego, podjął studia architektoniczne w Instytucie Architektury w Bukareszcie i tam też w 1944 r. ukończył studia.
Do Polski wrócił w poszukiwaniu matki, ale gdy uzyskał potwierdzenie jej śmierci, szybko wyjechał. Po przewrocie komunistycznym w 1947 r. uciekł z rodziną z Rumunii przez Pragę do Francji. Początkowo zamierzał jechać do Nikaragui, której wizy otrzymał wraz z rodziną, ale ostatecznie zostali we Francji. Karierę zawodową rozpoczął w Dunkierce, która odbudowywała się po zniszczeniach, ale szybko się zniechęcił do tego kraju. Poszukiwał innego miejsca do osiedlenia, aplikował o wizy różnych krajów i ostatecznie zdecydował się na Brazylię, o której wielokrotonie czytał w „”. W 1949 r. wyemigrował do Brazylii, która szybko się wówczas modernizowała i była politycznie i kulturalnie bardziej postępowa, a po pół roku ściągnął ojca i siostrę do siebie.
Początkowo osiadł w Rio de Janeiro, ale przeniósł się do São Paulo, by pracować w biurze polskiego emigranta Lucjana Korngolda. Pozostał w tym mieście, bo miało bardziej sprzyjający klimat i posiadało polską diasporę, co było także atutem, jako że Zalszupin nie mówił po portugalsku. Planował wrócić do Francji, ale ostatecznie pozostał w Brazylii, a po roku został niezależnym architektem. Założył też firmę Escritório Téchnico Prumo w São Paulo. Zaczął projektować domy jednorodzinne, a na wyraźne prośby klientów, także meble na potrzeby tych inwestycji. Szybko porzucił indywidualne projekty mebli i zaczął wytwarzać ich krótkie serie poszukując wspólników do ich produkcji.
W 1959 r. założył jedną z najważniejszych firm meblarskich Brazylii – L’Atelier, która rozwinęła się od małego warsztatu do przedsiębiorstwa zatrudniającego pod koniec lat 60. XX w. 300 wysoko wykwalifikowanych rzemieślników. W swojej twórczości łączył nowoczesność z prostotą, inspirując się meblarstwem skandynawskim. Jego Duńskie Krzesło jest uważane za ikonę brazylijskiego designu. Otworzył także własny sklep w Conjunto National na Avenida Paulista w São Paulo. Zalszupin był pionierem wykorzystania sklejki i chromowanego metalu, które stały się znakiem rozpoznawczym jego wytwórni. Firma miała również istotny wkład we wprowadzenie na brazylijski rynek wyrobów plastikowych produkowanych na wtryskarkach, produkując licencjonowane kopie angielskich mebli Hille i włoskich Kartell.
Był pod mocnym wpływem pracy Oscara Niemeyera i innych modernistów, jednak w odróżnieniu od nich mocniej skupiał się na wnętrzach budowli. Projektował sklepy, biura, domy mieszkalne i wille, a także meble dla nich. Podjął również współpracę z Niemeyerem. Jego ulubionym materiałem było brazylijskie drewno jakaranda i .
W Brazylii założył rodzinę i uzyskał brazylijskie obywatelstwo. W 2012 r. odwiedził po długiej przerwie Polskę. W tym samym roku miała miejsce monograficzna wystawa jego dorobku w Muzeum Oscara Niemeyera w Kurytybie.
Zmarł 17 sierpnia 2020 r.

</doc>
<doc id="4885516" url="https://pl.wikipedia.org/wiki?curid=4885516" title="Rybník (dopływ Mošovskiego potoku)">
Rybník (dopływ Mošovskiego potoku)

Rybník – potok na Slowacji będący prawym dopływem Mošovskiego potoku. Wypływa u południowo-zachodnich podnóży Wielkiej Fatry, w osadzie Rybníky u wylotu dolinki Pod Rakytovom. Ma długość 2,5 km. Spływa krętym korytem w kierunku zachodnim przez Kotlinę Turczańską i po południowo-wschodniej stronie zabudowań wsi Mošovce uchodzi do Mošovskiego potoku na wysokości około 490 m n.p.m..

</doc>
<doc id="4885518" url="https://pl.wikipedia.org/wiki?curid=4885518" title="Waldemar Żarski">
Waldemar Żarski

Waldemar Żarski – polski filolog, dr hab. nauk humanistycznych, profesor nadzwyczajny Instytutu Filologii Polskiej Wydziału Filologicznego Uniwersytetu Wrocławskiego.
Życiorys.
Obronił pracę doktorską, 2 grudnia 2008 habilitował się na podstawie pracy zatytułowanej "Książka kucharska jako tekst". Był zatrudniony na stanowisku profesora nadzwyczajnego w Instytucie Filologii Polskiej na Wydziale Filologicznym Uniwersytetu Wrocławskiego, oraz rektora w Państwowej Wyższej Szkole Zawodowej w Koszalinie.

</doc>
<doc id="4885519" url="https://pl.wikipedia.org/wiki?curid=4885519" title="Jean Hilliard">
Jean Hilliard

Jean Hilliard (ur. 1961) – Amerykanka, która przeżyła ciężkie, sześciogodzinne zamrożenie, które wydarzyło się 20 grudnia w 1980 roku w Minnesocie w Stanach Zjednoczonych. Przeżyła, a jej wyzdrowienie zostało opisane przez dziennikarzy jako „cud”, a lekarz jako „niezaprzeczalne szczęście”.
Wypadek.
20 grudnia 1980 roku Jean Hilliard pod wpływem alkoholu jechała przez jedną z wsi w Minnesocie, jej samochód wypadł z drogi. Kobieta mimo obrażeń wyszła z samochodu i zaczęła iść w kierunku domu swojego przyjaciela, na dworze w tym czasie panowała temperatura −30 °C. Po przejściu ponad 3 kilometrów straciła przytomność i upadła ok. 5 metrów od domu swojego przyjaciela. Właściciel domu Wally Nelson znalazł ją dopiero po 6 godzinach od wypadku, odwiózł ją do szpitala, choć był pewny, że dziewczyna już nie żyje. Lekarze też stwierdzili zgon, więc zaczęli ją rozmrażać do sekcji używając kocy i poduszek elektrycznych. Jedna z pielęgniarek wyczuła puls i go zmierzyła, był słaby i wynosił 12 uderzeń na minutę. Lekarze zaczęli wierzyć, że ich pacjentka nadal może żyć. Natychmiast podjęto niezbędne czynności, by przywrócić Jean do życia. Po kilku godzinach Jean odzyskała przytomność, a po kilku dniach była już zdrowa.
Lekarze nigdy do końca nie byli w stanie wytłumaczyć, jakim cudem kobieta przetrwała takie odmrożenie, zasługę przypisuje się dużej ilości alkoholu w krwi kobiety, który zatrzymał proces zamarzania ważnych organów.

</doc>
<doc id="4885526" url="https://pl.wikipedia.org/wiki?curid=4885526" title="Søren Reese">
Søren Reese

Søren Reese (ur. 29 lipca 1993 w Ingstrup) – duński piłkarz występujący na pozycji obrońcy w FK Haugesund. W trakcie swojej kariery grał także w takich klubach, jak Jammerbugt FC, Viborg FF, Esbjerg fB, Zagłębie Lubin, AC Horsens, SønderjyskE Fodbold oraz FC Midtjylland.

</doc>
<doc id="4885531" url="https://pl.wikipedia.org/wiki?curid=4885531" title="Pałac w Krubkach-Górkach">
Pałac w Krubkach-Górkach

Pałac w Krubkach-Górkach – założenie pałacowo-parkowe zlokalizowane we wschodniej części wsi Krubki-Górki (powiat wołomiński, województwo mazowieckie).
Historia.
W połowie XVIII wieku powstał we wsi pierwszy dwór wraz z parkiem. Jego forma nie jest znana. Było to centrum szlacheckiego folwarku Górki. W końcu XVIII wieku dobra te stały się własnością rodziny króla Stanisława Augusta Poniatowskiego (majątek miał kilkaset hektarów). Najbardziej znanym spośród właścicieli był syn króla, Stanisław Grabowski (polityk i minister). Za zarządu Grabowskiego dwór gościł ważne postacie swoich czasów. Przebywał tu m.in. car Aleksander I i jego brat Wielki Książę Konstanty (na ich cześć dwa najstarsze dęby parkowe nazwano "Konstanty" (istniejący) i Aleksander (zniszczony w trakcie wichury w 2007). Grabowski przyjaźnił się z Aleksandrem I, w związku z czym siedzibę majątku nazywano "Alexandrinum". 
Po śmierci Grabowskiego dobra kilkakrotnie zmieniały właścicieli. 28 września 1939 w majątku gościł Major Henryk Dobrzański "Hubal" (tutaj dotarła do niego wiadomość o kapitulacji Warszawy). Dobrzańskiego łączyła z właścicielką majątku, Teresą Arkuszewską, dobra i długa znajomość. Z inicjatywy mieszkańców wsi major Dobrzański został pośmiertnie odznaczony Wielkim Krzyżem Orderu Polonia Restituta (2010). Dwór został spalony w sierpniu 1944, w wyniku działań bitwy pancernej na przedpolach Warszawy. Z resztek obiektu wybudowano szkołę. Dobra uległy parcelacji w drodze powojennej reformy rolnej. Park natomiast upaństwowiono i ulegał on postępującej degradacji. 
W 1988 nabył go prywatny właściciel, który jednak nie poczynił żadnych prac renowacyjnych. W 2002 obiekt został odkupiony przez kolejną osobę prywatną, która go uporządkowała i poddała renowacji. W 2005 odbudowano Mały Dwór, a w 2016 pałac. W 2017 odtworzono stajnie, a od 2018 Wielki Dwór. Planowane są dalsze prace renowacyjne.
Od 2002 odbywają się przy pałacu uroczystości patriotyczne poświęcone Hubalowi. Z inicjatywy wnuka majora, Henryka Sobierajskiego, jak również właściciela pałacu, Witolda Modzelewskiego, powstała Kapituła Krzyża Usque ad Finem, który przyznaje się za zasługi na niwie działalności publicznej, artystycznej, naukowej, publicystycznej i sportowej.

</doc>
<doc id="4885534" url="https://pl.wikipedia.org/wiki?curid=4885534" title="Istituto nazionale di statistica">
Istituto nazionale di statistica



</doc>
<doc id="4885537" url="https://pl.wikipedia.org/wiki?curid=4885537" title="Söz">
Söz

Söz (Daję słowo) – turecki serial dramatyczny. W głównej roli zagrał Tolga Sarıtaş, a emitowano go w latach 2017–2019 na tureckim kanale STAR TV.
Fabuła.
Yavuz Karasu, turecki żołnierz, będąc w Stambule ze swoją narzeczoną, trafia w sam środek ataku terrorystycznego. Doktor Bahar próbuje uratować kobietę, jednak nie udaje jej się to i narzeczona żołnierza umiera. Po tym incydencie Yavuz wraca do Karabayir, a Bahar podąża za nim całą drogę, aby oddać coś, co do niego należy. Ponadto Yavuz zostaje wybrany na dowódcę zespołu, którego misją jest złapanie grupy terrorystów i ochrona Karabiyir oraz Turcji. Cały zespół jest gotowy poświęcić swoje życie dla dobra swojego kraju.

</doc>
<doc id="4885540" url="https://pl.wikipedia.org/wiki?curid=4885540" title="Wojciech Soliński">
Wojciech Soliński

Wojciech Marian Soliński – polski filolog, dr hab. nauk humanistycznych, profesor nadzwyczajny Instytutu Filologii Polskiej Wydziału Filologicznego Uniwersytetu Wrocławskiego.
Życiorys.
Obronił pracę doktorską, 26 maja 2003 uzyskał stopień doktora habilitowanego. 22 stycznia 2016 nadano mu tytuł profesora w zakresie nauk humanistycznych. Był zatrudniony na stanowisku profesora nadzwyczajnego w Instytucie Filologii Polskiej na Wydziale Filologicznym Uniwersytetu Wrocławskiego.

</doc>
<doc id="4885541" url="https://pl.wikipedia.org/wiki?curid=4885541" title="Europe Shine a Light">
Europe Shine a Light



</doc>
<doc id="4885545" url="https://pl.wikipedia.org/wiki?curid=4885545" title="Jacek Sokolski">
Jacek Sokolski

Jacek Zbigniew Sokolski – polski filolog, dr hab. nauk humanistycznych, profesor Instytutu Filologii Polskiej Wydziału Filologicznego Uniwersytetu Wrocławskiego.
Życiorys.
Obronił pracę doktorską, 1 stycznia 1989 habilitował się na podstawie pracy zatytułowanej "Staropolskie zaświaty. Obraz piekła, czyśćca i nieba w renesansie i baroku literatury polskiej wobec tradycji średniowiecza". 19 maja 1999 nadano mu tytuł profesora w zakresie nauk humanistycznych. Pracował w Instytucie Filologii Polskiej na Wydziale Filologicznym Uniwersytetu Opolskiego.
Jest profesorem Instytutu Filologii Polskiej Wydziału Filologicznego Uniwersytetu Wrocławskiego.

</doc>
<doc id="4885554" url="https://pl.wikipedia.org/wiki?curid=4885554" title="Tadeusz Klimowicz">
Tadeusz Klimowicz

Tadeusz Klimowicz – polski filolog, dr hab. nauk humanistycznych, profesor i dyrektor Instytutu Filologii Słowiańskiej Wydziału Filologicznego Uniwersytetu Wrocławskiego.
Życiorys.
Obronił pracę doktorską, następnie uzyskał stopień doktora habilitowanego. 28 listopada 1994 nadano mu tytuł profesora w zakresie nauk humanistycznych. Jest profesorem i dyrektorem Instytutu Filologii Słowiańskiej Wydziału Filologicznego Uniwersytetu Wrocławskiego.
Był członkiem Komisji ds. Stopni i Tytułów; Sekcja I - Nauk Humanistycznych i Społecznych Centralnej Komisji do Spraw Stopni i Tytułów, oraz Komitetu Słowianoznawstwa na I Wydziale Nauk Humanistycznych i Społecznych Polskiej Akademii Nauk.

</doc>
<doc id="4885566" url="https://pl.wikipedia.org/wiki?curid=4885566" title="Rezonator (anatomia)">
Rezonator (anatomia)

Rezonator, worek głosowy – uchyłek jamy gębowej występujący u samców większości gatunków płazów bezogonowych służący do zwiększenia mocy dźwięków wydawanych podczas okresu godowego na zasadzie rezonansu akustycznego. W zależności od gatunku, worki głosowe mogą być:

</doc>
<doc id="4885569" url="https://pl.wikipedia.org/wiki?curid=4885569" title="Gloker Niepubliczna Szkoła Policealna">
Gloker Niepubliczna Szkoła Policealna

Gloker Niepubliczna Szkoła Policealna – prywatna szkoła policealna (do czasu reformy – szkoła ponadgimnazjalna) znajdująca się w Krakowie, mająca uprawnienia szkoły publicznej.
Historia.
Szkoła powstała w listopadzie 1999 roku na podstawie decyzji Ministra Edukacji Narodowej i wpisana została do Rejestru Szkół i Placówek Oświatowych pod numerem 52827. 28 listopada 2000 r. szkoła uzyskała uprawnienia szkoły publicznej nadane przez Prezydenta Miasta Krakowa decyzją nr 43203-7-162. Od 2012 roku nauka na większości prowadzonych przez szkołę kierunkach jest całkowicie bezpłatna. Na początku szkoła mieściła się w kamienicy przy ul. Szlak 32/1. W czerwcu 2019 r. została przeniesiona do zabytkowej kamienicy z 1872 r. (wg projektu Tomasza Prylińskiego) przy ul. Basztowej 4.
Oferta dydaktyczna.
Szkoła oferuje kształcenie m.in. w następujących zawodach:
Zawód poświadczony dyplomem Ministerstwa Edukacji Narodowej i tytułem zawodowym technika, przyznawany jest po roku lub dwóch latach nauki w zależności od kierunku. Placówka jest jednocześnie ośrodkiem egzaminacyjnym Okręgowej Komisji Egzaminacyjnej. Oprócz dyplomu absolwenci otrzymują również Europass – "Suplement do Dyplomu Potwierdzającego Kwalifikacje Zawodowe".
Szkoła prowadzi zajęcia w systemie dziennym, wieczorowym i zaocznym. Posiada własne, w pełni wyposażone pracownie zawodowe, zapewniające możliwość realizacji praktycznej nauki zawodu.
Nadzór pedagogiczny nad placówką sprawuje Kuratorium oświaty w Krakowie.

</doc>
<doc id="4885576" url="https://pl.wikipedia.org/wiki?curid=4885576" title="Hypsidoridae">
Hypsidoridae

†Hypsidoris jest jedynym rodzajem ryb należącym do kopalnej rodziny †"Hypsidoridae". Ryby te osiągały do 20 cm długości i wyglądały podobnie do współczesnych sumów. Posiadały typowe dla dzisiejszym sumowców wąsy oraz aparat Webera służący do odbierania drgań środowiska wodnego. Pierwsze promienie płetw piersiowych były przekształcone w duże kolce, służące najprawdopodobniej do biernej obrony przed drapieżnikami. Żywiły się prawdopodobnie, jak większość dzisiejszych sumów, mniejszymi rybami i innymi organizmami wodnymi żyjącymi na dnie zbiorników wodnych.
Opisano dwa gatunki sklasyfikowane jednym rodzaju. Są to: 

</doc>
<doc id="4885579" url="https://pl.wikipedia.org/wiki?curid=4885579" title="Karol Pocheć">
Karol Pocheć

Karol Pocheć (ur. 1981) – polski aktor filmowy i teatralny.
Życiorys.
W 2003 roku ukończył Policealne Studium Aktorskie "L'Art Studio" w Krakowie, a w 2007 Wydział Aktorski Akademii Teatralnej im. Aleksandra Zelwerowicza w Warszawie.
W 2007 roku otrzymał nagrodę za najlepszą drugoplanową rolę męską na IV Międzynarodowym Festiwalu Szkół Teatralnych w Warszawie oraz I Nagrodę Ministra Kultury i Dziedzictwa Narodowego za role Ojca i Szewca w przedstawieniu "Pułapka" oraz rolę Dana Wikarego w przedstawieniu "Usta pełne ptaków" na XXV Festiwalu Szkół Teatralnych w Łodzi.
Od roku 2007 jest aktorem Teatru Narodowego w Warszawie. Współpracował z Teatrem Polskiego Radia oraz Teatr Telewizji Polskiej.
Filmografia.
Opracowano na podstawie materiału źródłowego.

</doc>
<doc id="4885583" url="https://pl.wikipedia.org/wiki?curid=4885583" title="Wyspy Żeglarskie">
Wyspy Żeglarskie



</doc>
<doc id="4885584" url="https://pl.wikipedia.org/wiki?curid=4885584" title="Edward Hajduk">
Edward Hajduk

Edward Hajduk (ur. 27 listopada 1932 we wsi Gnieździska, zm. 9 marca 2014) – polski socjolog, dr hab., profesor zwyczajny Wydziału Studiów Społecznych w Poznaniu Wyższej Szkoły Bezpieczeństwa w Poznaniu.
Życiorys.
Odbył studia filozoficzne i socjologiczne na Wydziale Filozofii Uniwersytetu Warszawskiego, w 1982 uzyskał doktorat za pracę dotyczącą procesu uspołecznienia kandydatów do zawodu nauczycielskiego, w 1982 habilitował się na podstawie pracy zatytułowanej "Przemiany społecznej osobowości studentów". 14 kwietnia 1997 nadano mu tytuł profesora w zakresie nauk humanistycznych.
Pracował w Instytucie Pedagogiki Społecznej na Wydziale Nauk Pedagogicznych i Społecznych Uniwersytetu Zielonogórskiego, na Wydziale Socjologii Wyższej Szkole Menedżerskiej w Legnicy, Łużyckiej Wyższej Szkole Humanistycznej im. Jana Benedykta Solfy w Żarach, oraz w Instytucie Pedagogiki na Wydziale Nauk Historycznych i Pedagogicznych Uniwersytetu Wrocławskiego.
Był profesorem zwyczajnym Wydziału Studiów Społecznych w Poznaniu Wyższej Szkoły Bezpieczeństwa w Poznaniu i dziekanem na Wydziale Socjologii Wyższej Szkole Menedżerskiej w Legnicy, oraz na Wydziale Nauk Pedagogicznych i Społecznych Uniwersytetu Zielonogórskiego.

</doc>
<doc id="4885586" url="https://pl.wikipedia.org/wiki?curid=4885586" title="Wyspy żeglarskie">
Wyspy żeglarskie



</doc>
<doc id="4885597" url="https://pl.wikipedia.org/wiki?curid=4885597" title="Marek Ochman">
Marek Ochman

Marek Ochman – polski specjalista w zakresie transplantologii i chorób płuc, dr hab. nauk medycznych i nauk o zdrowiu, adiunkt Katedry i Oddziału Klinicznego Kardiochirurgii, Transplantologii, Chirurgii Naczyniowej i Endowaskularnej Wydziału Nauk Medycznych w Zabrzu Śląskiego Uniwersytetu Medycznego w Katowicach.
Życiorys.
24 września 2014 obronił pracę doktorską "Nordic Walking jako nowy model rehabilitacji oddechowej chorych kwalifikowanych do przeszczepu płuc", 26 września 2019 habilitował się na podstawie pracy zatytułowanej "Optymalizacja procesu kwalifikacji i opieki potransplantacyjnej pacjentów poddawanych zabiegowi przeszczepienia płuc". Jest zatrudniony na stanowisku adiunkta Katedry i Oddziału Klinicznego Kardiochirurgii, Transplantologii, Chirurgii Naczyniowej i Endowaskularnej Wydziału Nauk Medycznych w Zabrzu Śląskiego Uniwersytetu Medycznego w Katowicach, oraz pracuje w Śląskim Centrum Chorób Serca.

</doc>
<doc id="4885598" url="https://pl.wikipedia.org/wiki?curid=4885598" title="Fauzijja Al-Sindi">
Fauzijja Al-Sindi

Fawziyya al-Sindi (, ur. 1957 w Manamie) – bahrajńska poetka i aktywistka. Od 1982 opublikowała sześć tomików poezji, a jej prace zostały przetłumaczone na kilka języków.
Życiorys.
Urodziła się w 1957 roku w Manamie, stolicy Bahrajnu. Ukończyła handel na Uniwersytecie Kairskim, będąc jedną z pierwszych kobiet w swoim kraju, która zdobyła wyższe wykształcenie. Jest członkiem Bahraini Association of Writers i regularnie pisze jako felietonistka do regionalnych magazynów i publikacji, takich jak Banipal.

</doc>
<doc id="4885612" url="https://pl.wikipedia.org/wiki?curid=4885612" title="Osada Obapie">
Osada Obapie

Osada Obapie (; ) – wieś na Białorusi, w obwodzie witebskim, w rejonie brasławskim, w sielsowiecie Plusy.
Dawniej folwark i kolonia Obapie.
Historia.
W czasach zaborów w granicach Imperium Rosyjskiego.
W latach 1921–1945 folwark i zaścianek a następnie kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwały tu 34 osoby, wszystkie były wyznania rzymskokatolickiego. Jednocześnie 8 mieszkańców zadeklarowało polską przynależność narodową, a 26 białoruską. Było tu 5 budynków mieszkalnych. 
W 1931 kolonia liczyła 13 domów i 74 mieszkańców a folwark – 3 domy i 33 mieszkańców.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Drujsku.

</doc>
<doc id="4885616" url="https://pl.wikipedia.org/wiki?curid=4885616" title="Zofia Szcześniewska">
Zofia Szcześniewska



</doc>
<doc id="4885620" url="https://pl.wikipedia.org/wiki?curid=4885620" title="Rybnik (dopływ Mošovskiego potoku)">
Rybnik (dopływ Mošovskiego potoku)



</doc>
<doc id="4885622" url="https://pl.wikipedia.org/wiki?curid=4885622" title="Zbigniew Kowalski (elektroenergetyk)">
Zbigniew Kowalski (elektroenergetyk)

Zbigniew Jan Kowalski (ur. 1927, zm. 12 sierpnia 2020) – polski elektroenergetyk, prof. dr hab. Wydziału Elektroenergetyki Politechniki Łódzkiej.
Życiorys.
W 1952 ukończył studia elektrotechniki w Politechnice Łódzkiej. Obronił pracę doktorską, następnie uzyskał stopień doktora habilitowanego. W 1988 nadano mu tytuł profesora w zakresie nauk technicznych. Pracował w Katedrze Podstaw Energetyki na Wydziale Elektrotechniki, Automatyki i Informatyki Politechniki Świętokrzyskiej, oraz w Instytucie Elektroenergetyki na Wydziale Elektrotechniki i Elektroniki Politechniki Łódzkiej.
Zmarł 12 sierpnia 2020.

</doc>
<doc id="4885635" url="https://pl.wikipedia.org/wiki?curid=4885635" title="Obapie-Poczta">
Obapie-Poczta

Obapie-Poczta (; ) – wieś na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwały tu 64 osoby, wszystkie były wyznania rzymskokatolickiego i zadeklarowały polską przynależność narodową. Było tu 12 budynków mieszkalnych. W 1931 w 11 domach zamieszkiwało 56 osób.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Drujsku.

</doc>
<doc id="4885641" url="https://pl.wikipedia.org/wiki?curid=4885641" title="Genowefa Nowaczyk">
Genowefa Nowaczyk



</doc>
<doc id="4885642" url="https://pl.wikipedia.org/wiki?curid=4885642" title="Bachmanniidae">
Bachmanniidae

†Bachmannia chubutensis jest jedynym znanym gatunkiem z kopalnej rodziny "Bachmanniidae" z rzędu sumokształtnych, która jest siostrzaną grupą prymitywnych sumów z rodziny "Diplomystidae". Cechą wspólną (synapomorfia) "Bachmanniidae" i "Diplomystidae" jest występowanie dwóch powierzchni stawowych na przedniej części kości podniebiennej. Skamieniałości tego gatunku znaleziono w Laguna del Hunco w warstwach pochodzących z wczesnego eocenu, z argentyńskiej prowincji Chubut, od której nazwy pochodzi epitet gatunkowy. Rodzaj został nazwany na cześć niemieckiego lekarza i przyrodnika Franza Ewalda Theodora Bachmanna.
"Bachmannia chubutensis" żyła w okresie optimum klimatycznego wczesnego eocenu. Laguna del Hunco znajdowała się na południowej części strefy ówczesnych tropików, w wilgotnym klimacie z wyraźnymi wpływami morskimi. Aktywność wulkaniczna powodująca również uwolnieniem gazów do wód skutkowała regularnym masowym wymieraniem ryb. 
Bachmannia chubutensis była małym gatunkiem suma o krępym ciele podobnym do żyjących współcześnie kirysków z rodzaju "Corydoras". Prawie całkowicie zachowany holotyp ma 8 cm długości (brak płetwy ogonowej). Maksymalną standardową długość gatunku podaje się na około 12,5 cm. Głowa i przód ciała były stosunkowo wysokie. Neurokranium było silnie skostniałe. W porównaniu z najczęściej małymi zębami współczesnych sumów, zęby "Bachmannia chubutensis" były duże, stożkowe z szerokimi podstawami. Największe zęby były na lemieszu. Ząbkowana była również szczęka (dwa rzędy zębów), co jest prymitywna cecha sumów obecną, występującą poza również wymarłymi "Hypsidoridae", również u żyjących współcześnie "Diplomystidae". Płetwa grzbietowa znajdowała się między piątym a trzynastym kręgiem. Pierwszy promień płetw był krótki o trójkątnym przekroju, drugi długi z podłużnymi rowkami, za którym znajdowało się siedem miękkich promieni. Płetwa odbytowa miała dziesięć promieni.

</doc>
<doc id="4885647" url="https://pl.wikipedia.org/wiki?curid=4885647" title="Hilde Körber">
Hilde Körber

Hilde Körber (ur. 3 lipca 1906 w Wiedniu, zm. 31 maja 1969 w Berlinie Zachodnim) – austriacka aktorka filmowa i teatralna, aktywna głównie w Niemczech. 

</doc>
<doc id="4885651" url="https://pl.wikipedia.org/wiki?curid=4885651" title="Obapie Wielkie">
Obapie Wielkie

Obapie Wielkie (; ) – wieś na Białorusi, w obwodzie witebskim, w rejonie brasławskim, w sielsowiecie Plusy.
Historia.
W czasach zaborów w granicach Imperium Rosyjskiego.
W latach 1921–1945 kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 286 osób, wszystkie były wyznania rzymskokatolickiego i zadeklarowały polską przynależność narodową. Było tu 47 budynków mieszkalnych. W 1931 w 63 domach zamieszkiwało 290 osób.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Drujsku.

</doc>
<doc id="4885660" url="https://pl.wikipedia.org/wiki?curid=4885660" title="Miejsca związane z połowem pereł jako świadectwo gospodarki wyspowej (Bahrajn)">
Miejsca związane z połowem pereł jako świadectwo gospodarki wyspowej (Bahrajn)



</doc>
<doc id="4885661" url="https://pl.wikipedia.org/wiki?curid=4885661" title="Klasyfikacja Środków Trwałych">
Klasyfikacja Środków Trwałych

Klasyfikacja Środków Trwałych (KŚT) jest usystematyzowanym wykazem środków trwałych (obiektów) służących do celów ewidencyjnych, ustalania stawek odpisów amortyzacyjnych oraz badań statystycznych.
Podział rodzajowy i zasady klasyfikowania środków trwałych.
W KŚT za podstawową jednostkę ewidencji przyjmuje się pojedynczy obiekt majątku trwałego spełniający określone funkcje w procesie wytwarzania wyrobów i świadczenia usług. Może być nim budynek, maszyna, pojazd mechaniczny. Jedynie w nielicznych przypadkach dopuszcza się w ewidencji przyjęcie za pojedynczy obiekt – obiektu zbiorczego, którym może być zespół przewodów rurociągowych lub zespół latarni jednego typu, użytkowanych na terenie zakładu, ulicy, osiedla, zespoły komputerowe.
Z funkcji, jakie poszczególne obiekty spełniają w procesie wytwarzania lub w toku nieprodukcyjnego użytkowania rozróżnia się cztery zasadnicze zbiory:
1) nieruchomości – obejmujące grunty, budynki oraz budowle inżynierii lądowej i wodnej; środki trwałe zaliczone do tego zbioru zapewniają odpowiednie warunki do prowadzenia procesów produkcyjnych oraz działalności nieprodukcyjnej;
2) maszyny, urządzenia techniczne, przyrządy i narzędzia oraz inne ruchomości i wyposażenie – obejmujące środki trwałe, którymi oddziałuje się bezpośrednio na przedmioty pracy (takie jak: surowce, materiały) oraz służące do wyposażenia;
3) środki transportu służące do przewozu osób, transportu towarów;
4) inwentarz żywy.
Klasyfikacja Środków Trwałych wyodrębnia na pierwszym szczeblu podziału klasyfikacyjnego 10 następujących jednocyfrowych grup środków trwałych:

</doc>
<doc id="4885668" url="https://pl.wikipedia.org/wiki?curid=4885668" title="Kulnie">
Kulnie

Kulnie (; ) – wieś na Białorusi, w obwodzie grodzieńskim, w rejonie werenowskim, w sielsowiecie Pirogańce, przy granicy z Litwą.
Przed II wojną światową okolica szlachecka i folwark. W dwudziestoleciu międzywojennym leżały w Polsce, w województwie nowogródzkim, w powiecie lidzkim, do 11 kwietnia 1929 w gminie Siedliszcze, następnie w gminie Werenów. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4885670" url="https://pl.wikipedia.org/wiki?curid=4885670" title="Łazaryszki">
Łazaryszki



</doc>
<doc id="4885671" url="https://pl.wikipedia.org/wiki?curid=4885671" title="AWAKE">
AWAKE

Eksperyment AWAKE (Advanced WAKEfield Experiment) w CERN-ie to koncepcyjny akcelerator plazmowy, mający na celu zbadanie wykonalności przyspieszenia elektronów za pomocą fali wytworzonej przez protony w plaźmie. Jest to pierwszy tego rodzaju akcelerator na świecie. Jego celem jest przyspieszenie wiązki niskoenergetycznych elektronów z 15-20 MeV do kilku GeV na krótkim dystansie (10 m) dzięki wytworzeniu wysokiego gradientu przyspieszenia o wartości kilku GV/m. Obecnie używane akceleratory, takie jak LHC w CERN-ie, przyspieszają cząstki przy użyciu standardowych lub nadprzewodzących wnęk rezonansowych (). W ich przypadku gradient przyspieszenia jest jednak ograniczony do wartości rzędu 100 MV/m.
Akceleratory kołowe nie są zdolne do wydajnego transportu wysokoenergetycznych elektronów z powodu dużej utraty energii przez promieniowanie synchrotronowe. Problem ten nie występuje w akceleratorach liniowych i z tego powodu są one lepiej przystosowane do przyśpieszania i transportu elektronów o wysokiej energii.
Wysoki gradient przyspieszenia AWAKE pozwoli na konstrukcję nowej generacji krótszych i tańszych akceleratorów. Jest to duży postęp w technologii akceleracji cząstek, zwłaszcza jeśli chodzi o liniowe przyspieszacze elektronów.
Przyspieszanie w polu wzbudzonym plazmy.
Plazma składa się z dodatnio naładowanych jonów i ujemnie naładowanych wolnych elektronów, pozostając neutralna w skali makroskopowej. Za pomocą silnego pola elektrycznego można oddzielić od siebie w przestrzeni jony i elektrony. Wytwarza się przez to lokalne pole elektryczne, którym można przyspieszyć naładowaną cząstkę przelatującą przez taką plazmę.
Gdy pakiet protonów będący czynnikiem napędzającym penetruje plazmę, przyciąga do siebie ujemnie naładowane elektrony plazmy, które mijając go zaczynają oscylować, tworząc "wzbudzone pole" (). Oddziaływanie pomiędzy "wzbudzonym polem" i naładowaną cząstką wprowadzoną za protonem można porównać to interakcji pomiędzy surferem a falą. Fala przekazuje swoją energię surferowi, który przez to przyspiesza. "Wzbudzone pole" składa się z fazy przyspieszającej i opóźniającej, jak również z fazy skupiającej i rozpraszającej. Miejsce wprowadzenia pakietu elektronów do "wzbudzonego pola" jest kluczowe, ponieważ jedynie jedna czwarta "wzbudzonego pola" jest jednocześnie skupiająca i przyspieszająca, co jest konieczne do schwytania i przyspieszania elektronów.
AWAKE jest pierwszym eksperymentalnym akceleratorem plazmowym, który używa protonów jako czynnika napędzającego. Protony, np. pochodzące z akceleratora SPS w CERN-ie, mogą przenosić duże ilości energii (ok. 400 GeV). Dzięki temu mogą wytwarzać "wzbudzone pola" w plaźmie na dłuższych odcinkach niż alternatywne czynniki napędzające (takie jak impuls lasera albo pakiet elektronów), ponieważ ich energia nie wyczerpuje się tak szybko.
Plazmę można opisać jako zbiór oscylatorów o częstotliwości takiej samej jak częstotliwość plazmy ωp2=4nee2/εme, gdzie ne oznacza gęstość elektronów plazmy, me masę elektronu a e ładunek elementarny. Aby wzbudzić oscylatory rezonansowo, czynnik napędzający musi zawierać składową Fouriera bliską częstotliwości plazmy ωp. Ponadto, długość pakietu napędzającego powinna być zbliżona do długości fali plazmy λp (=2πc/ωp gdzie c jest prędkością światła). Przy gęstości na poziomie takim jak w AWAKE (ne ≈ 1•1015 cm−3) odpowiada to w przybliżeniu λp ≈ 1 mm. Jednakże, długość obecnie dostępnych pakietów protonów znacznie przekracza tę wartość. AWAKE korzysta ze zjawiska "zaszczepionej samomodulacji" (, SSM) pakietu protonów przemierzającego plazmę. Zjawisko to dzieli długi pakiet protonów na krótkie mikropakiety o długości takiej jak długość fali plazmy, zdolne do rezonansowego wzbudzania pola.
Laboratorium AWAKE.
Eksperyment AWAKE jest prowadzony w CERN-ie, w dawnych pomieszczeniach projektu CNGS (). Miejsce to wybrano ze względu na jego położenie pod powierzchnią ziemi. Zostało ono specjalnie zaprojektowane w celu wykorzystania wiązek protonów o wysokiej energii, unikając przy tym znaczących problemów związanych z promieniowaniem.
Pakiety protonów dla AWAKE, dostarczane z akceleratora SPS, transportowane są rurą o długości około 800 m do 10-metrowego źródła pary AWAKE. Elektrony produkowane poprzez wybicie ich z katody za pomocą wiązki lasera są wstępne przyspieszenie do energii około 20 MeV, a następnie są wprowadzane w plazmę za protonami. Do wykrycia przyspieszenia wprowadzonych elektronów służy magnes dipolowy zainstalowany za parą, zmieniający ich trajektorię. Im większa energia elektronu, tym mniejsze zakrzywienie jego trajektorii w polu magnetycznym. Umieszczony dalej ekran scyntylatora rejestruje elektrony i pozwala określić ich odchylenie, a tym samym uzyskaną energię.
Źródło pary zawiera parę rubidu (Rb), która jest jonizowana przez laser tytanowo-szafirowy. Źródło pary jest zanurzone w kąpieli z oleju. Przez zmianę temperatury oleju można ustawić i utrzymać stałą gęstość pary rubidu wzdłuż źródła pary.
AWAKE wykorzystuje impulsy lasera do trzech celów. Laser jonizuje parę rubidu wytwarzając plazmę. Dodatkowo impuls laserowy przesyłany jest równolegle z pakietem protonów, wywołując (zaszczepiając) proces samomodulacji pakietu protonów w plaźmie. Określa on także właściwą fazę w której należy wprowadzić pakiet elektronów, tak aby zostały one schwytane i przyspieszone.
Kalendarium.
Pierwszy okres działania AWAKE trwał od 2016 do 2018 roku. 10-metrowe źródło pary zainstalowano 11 lutego 2016 roku, a pierwszą wiązkę protonów przesłano przez rurę i puste źródło pary 16 czerwca 2016 roku. Pierwsze dane z wiązką protonów wewnątrz plazmy uzyskano w grudniu 2016 roku.
26 maja 2018 roku AWAKE po raz pierwszy dokonało przyspieszenia wiązki elektronów. Wiązka została przyspieszona z 19 MeV do 2 GeV na długości 10 m.
Drugi okres działania jest zaplanowany na 2021 do 2024 roku. Gradient przyspieszenie zostanie zwiększony i oczekuje się, że zmniejszy się emitancja (rozmycie wiązki w przestrzeni i w wartościach pędu cząstek) wiązki elektronów. Planuje się, że energia elektronów wzrośnie do 10 GeV. Następnym etapem jest zwiększenie energii do co najmniej 50 GeV i dostarczenie wiązki do pierwszych zastosowań.
Teorie spiskowe.
W sieci krążą teorie spiskowe co do prawdziwego celu eksperymentu AWAKE. Uruchomienie eksperymentu miało doprowadzić do pojawienia się portalu ponad CERN-em w celu sprowadzenia na Ziemię demonów.

</doc>
<doc id="4885673" url="https://pl.wikipedia.org/wiki?curid=4885673" title="Bitwa pod Kolnem (1920)">
Bitwa pod Kolnem (1920)

Bitwa pod Kolnem – walki oddziałów polskiej 14 Dywizji Piechoty gen. Daniela Konarzewskiego z sowieckim 3 Korpusem Kawalerii Gaja Gaja w czasie pościgu prowadzonego w ramach operacji warszawskiej.
Sytuacja ogólna.
4 lipca 1920 ruszyła II ofensywa sowieckiego Frontu Zachodniego pod hasłem: "Na zachodzie ważą się losy wszechświatowej rewolucji – po trupie Polski wiedzie droga do wszechświatowego pożaru... Na Wilno – Mińsk – Warszawę – marsz!". W pierwszej dekadzie lipca przełamany został front polski nad Autą, a wojska Frontu Północno-Wschodniego gen. Stanisława Szeptyckiego cofały się pod naporem ofensywy czerwonoarmistów Michaiła Tuchaczewskiego.
Kolejne próby zatrzymania wojsk sowieckich prących na zachód nie przynosiły spodziewanych rezultatów. Obchodzący ugrupowanie obronne od północy 3 Korpus Kawalerii Gaja wymuszał dalszy odwrót wojsk polskich. Tempo natarcia wojsk sowieckich, jak na owe czasy, wydawało się oszałamiające i wynosiło ok. 20–30 km na dobę.
Wojsko Polskie traciło kolejno „linię dawnych okopów niemieckich”, linię Niemna i Szczary, czy wreszcie linię Bugu. Wojska polskie cofały się nadal, a kolejną naturalną przeszkodą terenową dogodną do powstrzymania sowieckiej ofensywy była Wisła. W godzinach wieczornych 6 sierpnia Naczelne Dowództwo Wojska Polskiego wydało rozkaz do przegrupowania i reorganizacji wojsk.
16 sierpnia ruszyła kontrofensywa znad Wieprza. Zmieniło to radykalnie losy wojny. Od tego momentu Wojsko Polskie było w permanentnej ofensywie.
Walki pod Kolnem.
Maszerująca w zwycięskim pochodzie znad Wieprza 14 Wielkopolska Dywizja Piechoty 25 sierpnia zajęła Kolno i zorganizowała pozycje obronne frontem na zachód, oczekując nadejścia cofającego się znad dolnej Wisły 3 Korpusu Kawalerii Gaja. Swoje prawe skrzydło oparła o granicę pruską. Na lewym współdziałała z 15 Dywizją Piechoty gen. Władysława Junga.
O świcie 26 sierpnia pod Kolno podeszły wyczerpane walką o przełamanie kolejnych pierścieni polskiego okrążenia oddziały sowieckiej kawalerii.
W sowieckich szeregach panowało przygnębienie. Trzy pułki 10 Dywizji Kawalerii nie podjęły walki z polską jazdą płk. Gustawa Dreszera i samowolnie przekroczyły granicę pruską. Uczynił to także komisarz korpusu Pustnow. Jednak dowódca sowieckiego korpusu komkor. Gaja Dmitrijewicz Gaj zdecydował się walczyć. Słabszą moralnie 10 Dywizję Kawalerii przeznaczył do osłony tyłów korpusu, a spieszonej 15 Dywizji Kawalerii nakazał uderzyć na Kolno. Dysponująca tylko siedmioma działami, z zapasem czterdziestu pocisków, artyleria korpusu wsparła nacierające oddziały. Czerwonoarmiści kilkakrotnie próbowali bezskutecznie przełamać obronę 14 Dywizji Piechoty. Poległo wielu sowieckich dowódców i komisarzy. W jednym z pułków wybuchła panika, a jego żołnierze samowolnie opuścili pole bitwy i przeszli do Prus Wschodnich. Widmo klęski spowodowało, że Gaja Gaj wydał rozkaz przejścia swoich wszystkich swoich oddziałów na terytorium Prus. Pułki 15 Dywizji Kawalerii przekroczyły granicę pod ogniem polskiej artylerii z rozwiniętymi sztandarami.
Bilans walk.
Bitwa pod Kolnem była ostatnim starciem zbrojnym osławionego w lipcowych bojach 3 Korpusu Kawalerii Gaja Gaja. Internowani w Prusach Wschodnich czerwonoarmiści w dużej części powrócili do Rosji i wzięli jeszcze udział w wojnie. Jednak do chwili zawarcia rozejmu nie odtworzono jednostek korpusu, a pozbawiony silnego związku kawalerii Front Zachodni Michaiła Tuchaczewskiego nie był w stanie powstrzymać naporu wojsk polskich w kampanii jesiennej.

</doc>
<doc id="4885679" url="https://pl.wikipedia.org/wiki?curid=4885679" title="Łazaryszki (Białoruś)">
Łazaryszki (Białoruś)

Łazaryszki (; ) – wieś na Białorusi, w obwodzie grodzieńskim, w rejonie werenowskim, w sielsowiecie Pirogańce. W źródłach występuje także nazwa "Łazarzyszki".
W dwudziestoleciu międzywojennym leżały w Polsce, w województwie nowogródzkim, w powiecie lidzkim, do 11 kwietnia 1929 w gminie Bieniakonie, następnie w gminie Werenów. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4885682" url="https://pl.wikipedia.org/wiki?curid=4885682" title="Łoszaki">
Łoszaki

Łoszaki (; ) – wieś na Białorusi, w obwodzie grodzieńskim, w rejonie werenowskim, w sielsowiecie Pirogańce.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, do 11 kwietnia 1929 w gminie Siedliszcze, następnie w gminie Werenów. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4885683" url="https://pl.wikipedia.org/wiki?curid=4885683" title="Władysław Szczepanik">
Władysław Szczepanik

Władysław Szczepanik (ur. 1 stycznia 1891 w Tarnopolu, zm. 17 lutego 1961 we Wrocławiu) – polski malarz-pejzażysta i portrecista, profesor.
Życiorys.
Urodzony w Tarnopolu, był mocno związany z tym miastem, zarówno artystycznie jak i prywatnie. Za żonę pojął Czesławę Czmer (1901–1988), która urodziła mu dwie córki – Zofię i Wandę. W 1945 roku artysta wraz z rodziną został przesiedlony na Ziemie Odzyskane, do Wrocławia. Do śmierci mieszkał i pracował w domu przy ul. A. Orłowskiego na wrocławskim Biskupinie.
W latach 1924/25 oraz 1929/30 nauczał rysunku w II Państwowym Gimnazjum w Tarnopolu. Po wojnie był nauczycielem w Liceum Plastycznym we Wrocławiu.
Pochowany został na cmentarzu parafialnym św. Rodziny we Wrocławiu, przy ul. Smętnej.
Twórczość.
Twórczość Władysława Szczepanika obejmowała głównie pejzaże i portrety. Malował akwarele oraz obrazy olejne na płótnie, kartonie oraz płycie.
W wyniki aneksji kresów wschodnich przez ZSRR duża część dzieł artysty znalazła się po wojnie na terenie Ukraińskiej SRR, a następnie Ukrainy. Obecnie obrazy tego malarza znajdują się w zbiorach muzeów Lwowa i Tarnopola.

</doc>
<doc id="4885688" url="https://pl.wikipedia.org/wiki?curid=4885688" title="Materializm a empiriokrytycyzm">
Materializm a empiriokrytycyzm

Materializm a empiriokrytycyzm. Krytyczne uwagi o pewnej reakcyjnej filozofii () – główna praca filozoficzna Włodzimierza Lenina, napisana w 1908 roku i opublikowana w maju 1909.
Historia.
W początkach XX wieku wśród rosyjskich marksistów był rozpowszechniony wpływ Ernsta Macha i Richarda Avenariusa. Bezpośrednim powodem napisania dzieła Lenina była książka „Szkice z filozofii marksizmu” (, "Oczerki po fiłosofii marksizma"), zawierająca artykuły Aleksandra Bogdanowa, Anatola Łunaczarskiego, W. Bazarowa i innych autorów, którzy dążyli do połączenia marksizmu z empiriokrytycyzmem. Machistowska rewizja marksizmu, zmierzająca do podważenia teoretycznych podstaw partii bolszewików, stanowiła poważne zagrożenie i było więc konieczne ukazanie reakcyjnej istoty machizmu, obrona marksizmu, wyłożenie podstawowych kwestii materializmu dialektycznego. Zadania te zrealizował Lenin w książce „Materializm a empiriokrytycyzm”. Przeciwko empiriokrytycyzmowi i jego rosyjskim zwolennikom najwcześniej w Rosji wystąpił Gieorgij Plechanow, ale Lenin przeprowadził bardziej głęboką i teoretycznie uzasadnioną analizę empiriokrytycyzmu niż Plechanow.
W książce "Materializm a empiriokrytycyzm" Lenin postawił sobie jako jedno z głównych zadań ujawnienie powiązania machizmu z jedną ze szkół w fizyce XX wieku, a równocześnie wykazanie, że roszczenia empiriokrytycyzmu pretendującego do rangi „filozofii współczesnego przyrodoznawstwa” są bezpodstawne.
Zawartość.
W książce „Materializm a empiriokrytycyzm” Lenin ujawnił społeczne, klasowe źródła , wykazał, że służy on burżuazji w jej walce z proletariatem, z jego światopoglądem – z materializmem dialektycznym i historycznym. Broniąc materializmu marksistowskiego, Lenin dał klasyczną definicję materii, rozwinął engelsowskie sformułowanie podstawowego zagadnienia filozofii, poddał krytyce agnostyczną teorię symboli (hieroglifów) Helmholtza i uzasadnił dialektyczno-materialistyczną teorię odbicia, ukazał znaczenie praktyki jako kryterium prawdy i in.
Recepcja i polemiki.
Obok "Zeszytów filozoficznych" książka "Materializm a empiriokrytycyzm" stanowi leninowski etap w rozwoju filozofii marksistowskiej.

</doc>
<doc id="4885689" url="https://pl.wikipedia.org/wiki?curid=4885689" title="KŚT">
KŚT



</doc>
<doc id="4885693" url="https://pl.wikipedia.org/wiki?curid=4885693" title="Lingi">
Lingi

Lingi (; ) – wieś na Białorusi, w obwodzie grodzieńskim, w rejonie werenowskim, w sielsowiecie Pirogańce.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, do 11 kwietnia 1929 w gminie Siedliszcze, następnie w gminie Werenów. Po II wojnie światowej w granicach Związku Sowieckiego. Od 1991 w niepodległej Białorusi.
W 1884 w Lingach urodził się ks. Michał Buklarewicz - karany przez władze carskie polsko-białoruski działacz oświatowy; w 1919 dowódca antybolszewickiego oddziału partyzanckiego; w 1919 zamordowany wraz z siostrą przez komunistów.

</doc>
<doc id="4885695" url="https://pl.wikipedia.org/wiki?curid=4885695" title="El Hassan El-Abbassi">
El Hassan El-Abbassi

El-Hassan El-Abbassi (ur. 13 kwietnia 1984 w Casablance) – marokański biegacz długodystansowy reprezentujący Bahrajn. Specjalizuje się głównie w biegu na 10 000 metrów oraz w maratonie. Uczestnik igrzysk olimpijskich w 2016 roku. 
Życiorys.
Mistrzostwa Azji oraz świata.
W 2014 roku został złotym medalistą igrzysk azjatyckich w biegu na 10000 metrów, rok później mistrzem Azji na tym samym dystansie. W 2018 roku zdobył srebrny medal w biegu maratońskim na igrzyskach azjatyckich w Dżakarcie. Również w 2018 roku został rekordzistą Azji w maratonie podczas udziału maratonu w Walencji z czasem 2:04,53. W maratonie na mistrzostwach świata w 2019 roku zajął 7. miejsce.
Igrzyska olimpijskie.
Wziął udział w rywalizacji na igrzyskach olimpijskich w Rio de Janeiro. W biegu na 10 000 metrów z czasem 28:20,17 zajął 26. miejsce. 

</doc>
<doc id="4885708" url="https://pl.wikipedia.org/wiki?curid=4885708" title="Stowarzyszenie Fotograficzne Przeciw Nicości im. Mieczysława Wielomskiego">
Stowarzyszenie Fotograficzne Przeciw Nicości im. Mieczysława Wielomskiego

Stowarzyszenie Fotograficzne "Przeciw Nicości" im. Mieczysława Wielomskiego – polskie stowarzyszenie fotograficzne utworzone w 2015 roku. Członek zbiorowy Fotoklubu Rzeczypospolitej Polskiej Stowarzyszenia Twórców.
Historia.
Stowarzyszenie Fotograficzne "Przeciw Nicości" zostało zarejestrowane 2 grudnia 2015. Pierwszym prezesem Zarządu SFPN został Mieczysław Wielomski, założyciel (w 2008 roku) nieformalnej formacji "Pictorial Team", grupy fotografów tworzących nowy kierunek w fotografii artystycznej – modern piktorializm. Aktywiści grupy "Pictorial Team" stanowią dużą część członków Stowarzyszenia Fotograficznego Przeciw Nicości. Po śmierci Mieczysława Wielomskiego w 2018 – stowarzyszeniu nadano jego imię.
Działalność.
Podstawowym celem działalności Stowarzyszenia Fotograficznego "Przeciw Nicości" im. Mieczysława Wielomskiego jest upowszechnianie sztuki fotograficznej oraz popularyzowanie, krzewienie piękna krajobrazu polskiego w fotografii artystycznej. Stowarzyszenie jest organizatorem wystaw fotograficznych; indywidualnych, zbiorowych, poplenerowych (m.in. członków stowarzyszenia). Jest organizatorem konkursów, plenerów fotograficznych, prelekcji, spotkań, warsztatów fotograficznych. W 2016 stowarzyszenie było współorganizatorem "I Ogólnopolskiego Konkursu i Festiwalu Fotografii Ojczystej" w Goczałkowicach-Zdroju, objętego patronatem Fotoklubu RP. 
Stowarzyszenie Fotograficzne "Przeciw Nicości" im. Mieczysława Wielomskiego jest członkiem zbiorowym Fotoklubu Rzeczypospolitej Polskiej Stowarzyszenia Twórców. Miejscem spotkań członków i sympatyków stowarzyszenia jest Uzdrowisko Goczałkowice-Zdrój. Uzdrowisko udostępnia dla potrzeb stowarzyszenia przestrzeń wystawienniczą – Galerię Fotografii Piktorialnej "Weranda".

</doc>
<doc id="4885716" url="https://pl.wikipedia.org/wiki?curid=4885716" title="Markowszczyzna (obwód grodzieński)">
Markowszczyzna (obwód grodzieński)

Markowszczyzna (; ) – wieś na Białorusi, w obwodzie grodzieńskim, w rejonie werenowskim, w sielsowiecie Pirogańce.
Przed II wojną światową wieś i zaścianek. W dwudziestoleciu międzywojennym leżała w Polsce, w województwie nowogródzkim, w powiecie lidzkim, do 11 kwietnia 1929 w gminie Siedliszcze, następnie w gminie Werenów. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4885718" url="https://pl.wikipedia.org/wiki?curid=4885718" title="Kołtuństwo">
Kołtuństwo

Kołtuństwo, także «kołtuneria» jako grupa społeczna – określenie z przełomu XIX i XX wieku oznaczające ludzi o zacofanych, wstecznych, nietolerancyjnych poglądach. Niegdyś nazywało się nim także ludzi wierzących w przesądy i zabobony.
Twórca literatury XVIII wieku Wespazjan Kochowski upatrywał w kołtunie sensu wyższego – znaku szczególnej opieki i wybrania przez Boga.
Kołtun był określeniem pejoratywnym używanym przez jedną grupę społeczną względem drugiej. Mieszczanie mianem kołtunów określali drobną szlachtę zagrodową. 
W połowie XIX wieku walkę z kołtunem jako chorobą ale też i przesądem pierwsi rozpoczęli lekarze Józef Dietl i Aleksander Le Brun. Warstwą społeczną, która najczęściej zachowywała kołtuny było chłopstwo i biedota. Uważała ona noszenie kołtuna za ochronę przed nieznanym niebezpieczeństwem. 
Wraz z rozwojem mieszczaństwa w II połowie XIX wieku określenie "kołtuństwo" wzięli na warsztat pisarze pozytywistyczni. Miano kołtuństwa rozszerzono na warstwę mieszczańską, jako zachowawczą, nietolerancyjną, trzymającą się ugruntowanych przyzwyczajeń. Określenie zaściankowej, kołtuńskiej mentalności galicyjskiej pojawia się w noweli Adolfa Dygasińskiego „Filozof i praczka”. 
Gabriela Zapolska swój najbardziej znany dramat „Moralność Pani Dulskiej” dziejący się w mieszczańskich kręgach Lwowa opatrzyła podtytułem „tragifarsa kołtuńska”.
Kolejną warstwą społeczną, którą określono mianem kołtuńskiej stała się arystokracja uwieczniona w powieści "Lalka" Prusa. Zmanierowanie i kołtuństwo Izabeli, czy też puste i „kołtuńskie” postaci Tomasza Łęckiego (ojca izabeli) i barona Krzeszowskiego do dziś ożywają na deskach kolejnych inscenizacji teatralnych i filmowych.
W początkach XX wieku na fali rozwoju ruchu ludowego prezes PSL Eustachy Rudziński w 1925 pisał, że "lud rolny, robotniczy i inteligencja […] zwalczą wcześniej czy później reakcję w Polsce, klerykalizm i ciemnotę, zwalczą mieszczańskie kołtuństwo i ugruntują [...] ludowładztwo".
Julian Tuwim opisał "kołtuńskich" mieszczan żyjących w mieszkaniach pokrytych pleśnią i kopciem, bezrefleksyjnie żujących gazetową papkę informacji, płynących w dżungli zdarzeń, szukających wszędzie podstępu i złodzieja ich pieniędzy oraz codziennie modlących się o wieczne odpoczywanie od śmierci, głodu i wojny.

</doc>
<doc id="4885720" url="https://pl.wikipedia.org/wiki?curid=4885720" title="Mikszewicze">
Mikszewicze

Mikszewicze (; ) – wieś na Białorusi, w obwodzie grodzieńskim, w rejonie werenowskim, w sielsowiecie Pirogańce, przy granicy z Litwą.
W XIX w. zaścianek. W dwudziestoleciu międzywojennym wieś i folwark leżące w Polsce, w województwie nowogródzkim, w powiecie lidzkim, do 11 kwietnia 1929 w gminie Siedliszcze, następnie w gminie Werenów. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4885723" url="https://pl.wikipedia.org/wiki?curid=4885723" title="Stadion Centralny w Noworosyjsku">
Stadion Centralny w Noworosyjsku

Stadion Centralny – wielofunkcyjny stadion w Noworosyjsku, w Rosji. Został otwarty w 1930 roku. Może pomieścić 12 500 widzów. Swoje spotkania rozgrywają na nim piłkarze klubu Czernomoriec Noworosyjsk.
Historia.
Stadion został wybudowany w latach 1929–1930. Pierwotnie obiekt nosił nazwę „Dinamo”. Podczas II wojny światowej, w 1942 roku, stadion został zniszczony w wyniku nalotów bombowych (przed zniszczeniem obiekt posiadał dwie drewniane trybuny, po stronie wschodniej i zachodniej). Odbudowę przeprowadzono dopiero w latach 1954–1955. Wybudowano wówczas nową trybunę po stronie zachodniej. W 1958 roku wybudowano także nową wschodnią trybunę. W latach 60. XX wieku wybudowano trybunę po stronie południowej, a drewniane dotychczas trybuny wschodnią i zachodnią zastąpiono nowymi, betonowymi. W roku 1975 zmodernizowano zachodnią trybunę. Pod koniec 1995 roku rozpoczęto kolejną modernizację stadionu. Po stronie północnej wybudowano nową, wysoką trybunę, która jako pierwsza została wyposażona w plastikowe krzesełka. Planowano także wybudować drugie piętro na trybunie zachodniej i zmodernizować pozostałe trybuny, ale plany te ostudził kryzys finansowy w 1998 roku. Przebudowę jednak postanowiono kontynuować; od nowa wybudowano trybuny po stronie wschodniej i południowej, w przypadku trybuny zachodniej ograniczono się jedynie do remontu. W kolejnych latach przeprowadzano jeszcze drobniejsze remonty, a przebudowa oficjalnie zakończyła się w 2011 roku.
W latach 1995–2001 i 2003 gospodarze, Czernomoriec Noworosyjsk, występowali na najwyższym poziomie rosyjskich rozgrywek piłkarskich. W sezonie 2001/2002 klub zagrał także w Pucharze UEFA. W pierwszej rundzie zespół trafił na hiszpańską Walencję. W pierwszym spotkaniu, rozegranym na własnym boisku, piłkarze Czernomorca przegrali 0:1, w rewanżu na wyjeździe ulegli natomiast 0:5 i tym samym odpadli z rozgrywek.

</doc>
<doc id="4885724" url="https://pl.wikipedia.org/wiki?curid=4885724" title="Stadion Trud w Noworosyjsku">
Stadion Trud w Noworosyjsku



</doc>
<doc id="4885730" url="https://pl.wikipedia.org/wiki?curid=4885730" title="Titans of Creation">
Titans of Creation

Titans of Creation – trzynasty album studyjny amerykańskiego zespołu thrash metalowego Testament wydany 3 kwietnia 2020 roku przez Nuclear Blast Records. Jest to pierwszy raz kiedy to zespół nagrał więcej niż jeden album w tym samym składzie od płyty The Ritual wydanej w 1992 roku.
Realizacja, tworzenia i nagrywanie.
Pierwsze wzmianki o zamiarze zespołu Testament na kontynuację albumu Brotherhood of the Snake zostały ujawnione w marcu 2017 roku przez Chucka Billy'ego, który powiedział japońskiemu Roppongi Rocks, że zespół zaczął pisać nowy materiał. Billy powiedział też, że ma nadzieje na to, że album zostanie wydany w 2018 roku.
W wywiadzie dla Metal Messiah Radio w grudniu 2017 roku Billy powiedział, że zespół rozpocznie pracę nad nowym albumem po zakończeniu trasy koncertowej Brotherhood of the Snake w sierpniu 2018 roku oraz że czteroletnia przerwa między albumami się nie powtórzy.
W wywiadzie dla RockSverige w lutym 2018 roku gitarzysta zespołu Eric Peterson powiedział, że zespół miał plan żeby dostać się do studia w sierpniu 2018 roku i wydać album w 2019 roku ale w związku z tym że Slayer, który ogłosił pożegnalną trasę koncertową chciał żeby zespół był jej częścią i to zostanie trochę cofnięte. W jednym z wywiadów dla podcastu Talking Metal Chuck Billy powiedział, że zespół rozpocznie pracę nad nowym albumem po trasie Slayera. Dodał również, że będą współpracować z Andym Sneapem jako mikserem albumu.
W wywiadzie dla The Metal Voice w styczniu 2019 roku Billy powiedział, że zespół napisał piosenki na swój kolejny album oraz że członkowie zespołu mają nadzieję na wydanie albumu do lipca 2019 roku. Miesiąc później ogłosił, że zespół rozpoczął pracę nad albumem. Nagrywanie albumu skończyło się na przełomie 2019 i 2020 roku. W styczniu 2020 roku Eric Peterson powiedział, że album ukaże się w styczniu. W innym wywiadzie Chuck Billy powiedział, że album ukaże się 3 kwietnia 2020 roku. 31 stycznia ukazał się pierwszy singiel pt. "Night of the Witch". Ponad miesiąc później 6 marca pojawił się singiel " Children of the Next Level ". Później ujawniono, że album będzie się nazywać Titans of Creation.
Odbiór.
Album Titans of Creation otrzymał pozytywne recenzje od krytyków i fanów. Jason Roche z Blabbermouth.net przyznał albumowi 8 na 10 i powiedział, że choć Testament we wcześniejszych latach pokazywał, że potrafi dużo więcej ale zespół wykorzystuje swoją moc w 2020 roku aby po prostu wydać zabójczą thrashową płytę. Peter Atkinson z KNAC dał temu albumowi 3.5 na 5 i nazwał to "kopnięciem w dupę, którego wszyscy moglibyśmy teraz użyć. A album zdecydowanie skopie dupę".

</doc>
<doc id="4885731" url="https://pl.wikipedia.org/wiki?curid=4885731" title="Fatema Al-Mahmeed">
Fatema Al-Mahmeed

Fatema Al-Mahmeed (ur. 14 czerwca 1999) – bahrajńska pływaczka specjalizująca się w stylu dowolnym, uczestniczka igrzysk olimpijskich w 2016 roku. 
Życiorys.
Wzięła udział w rywalizacji w wyścigu pływackim na 50 metrów stylem dowolnym podczas igrzysk w Rio de Janeiro. W eliminacjach uzyskała czas 32,28 nie uzyskując kwalifikacji do kolejnego etapu rywalizacji. W ostatecznej kwalifikacji uplasowała się na 74. miejscu. 
Podczas mistrzostw świata w 2018 roku w rywalizacji na 50 metrów stylem grzbietowym zajęła 46. miejsce z czasem 34,35. 

</doc>
<doc id="4885733" url="https://pl.wikipedia.org/wiki?curid=4885733" title="Fatema Almahmeed">
Fatema Almahmeed



</doc>
<doc id="4885739" url="https://pl.wikipedia.org/wiki?curid=4885739" title="Stadion Centralny im. Raszyda Auszewa w Nazraniu">
Stadion Centralny im. Raszyda Auszewa w Nazraniu

Stadion Centralny im. Raszyda Auszewa – wielofunkcyjny stadion w Nazraniu w Rosji. Został otwarty w 1996 roku. Może pomieścić 3200 widzów. Swoje spotkania rozgrywają na nim piłkarze klubu Anguszt Nazrań.
Obiekt został otwarty w 1996 roku. Pierwotnie nazywał się Stadion Centralny, później do nazwy dodano imię Raszyda Auszewa, zamordowanego w 1997 roku wiceministra spraw wewnętrznych Inguszetii. W sezonach 2006 oraz 2013/2014 zespół gospodarzy, Anguszt Nazrań, występował na drugim poziomie rosyjskich rozgrywek piłkarskich.

</doc>
<doc id="4885740" url="https://pl.wikipedia.org/wiki?curid=4885740" title="Ostoriusz Skapula">
Ostoriusz Skapula

Publiusz Ostoriusz Skapula, (zm. 52 r.) – rzymski polityk i wojskowy, namiestnik Brytanii.
Życiorys.
Prawdopodobnie był konsulem w 45 roku, jednak przebieg jego kariery sprzed 47 roku, gdy został namiestnikiem Brytanii, pozostaje nieznany. Skonsolidował rzymską władzę w Brytanii, pacyfikując kilka podbitych wcześniej plemion, i najechał północną Walię, ale zmuszony był wycofać się wskutek wybuchu powstania Brygantów. Skierował Legion XX z Camulodunum do udziału w kampanii wojennej przeciw Sylurom i Ordowikom, co pozwoliło na pokonanie Karatakusa, lecz nie zakończyło walk. Otrzymał ornamenta triumphalia; zmarł w 52 roku.

</doc>
<doc id="4885741" url="https://pl.wikipedia.org/wiki?curid=4885741" title="Stadion Centralny w Nazraniu">
Stadion Centralny w Nazraniu



</doc>
<doc id="4885742" url="https://pl.wikipedia.org/wiki?curid=4885742" title="Materializm i empiriokrytycyzm">
Materializm i empiriokrytycyzm



</doc>
<doc id="4885748" url="https://pl.wikipedia.org/wiki?curid=4885748" title="Rewolucja komunistyczna">
Rewolucja komunistyczna



</doc>
<doc id="4885749" url="https://pl.wikipedia.org/wiki?curid=4885749" title="Karatakus">
Karatakus

Karatakus ("Caratacus") – król i wódz plemienia Katuwelaunów w latach 43-50 n.e., syn Cunobelinusa.
Kiedy ok. 35 r. zmarł król Atrebatów Epaticcus, Karatakus zmusił do ucieczki do Rzymu pretendenta do władzy po Epaticcusie – Werykę. Cesarz Klaudiusz uznał interwencję w Brytanii za działanie właściwe dla legitymizacji swej władzy. W obronie przed inwazją Rzymian Karatakus prowadził głównie wojnę podjazdową, wskutek czego utracił m.in. swoją stolicę Camulodunum. Po tej porażce zbiegł do Walii, gdzie przewodził Sylurom i Ordowikom. W 51 r. Ostoriusz Skapula pokonał go w bitwie nad rzeką Severn, a kiedy schronił się na ziemiach plemienia Brygantów, ich królowa Kartimandua wydała go Rzymianom.
Po uczestniczeniu w triumfie Klaudiusza w Rzymie, cesarz zgodził się, by Karatakus wystąpił przed senatem. Swą mową Karatakus wywołał tam podziw i w rezultacie senatorowie zgodzili się na jego uwolnienie. Resztę życia spędził w Rzymie wraz z rodziną.

</doc>
<doc id="4885754" url="https://pl.wikipedia.org/wiki?curid=4885754" title="Alice Treff">
Alice Treff

Alice Treff (ur. 4 czerwca 1906 w Schönebergu, zm. 8 lutego 2003 w Berlinie) – niemiecka aktorka teatralna, filmowa, telewizyjna i dubbingowa. 

</doc>
<doc id="4885760" url="https://pl.wikipedia.org/wiki?curid=4885760" title="Satori Kato">
Satori Kato

Satori Kato – amerykański chemik japońskiego pochodzenia, twórca (1901 r.) pierwszego użytecznego procesu wytwarzania kawy rozpuszczalnej, opatentowanego 11 sierpnia 1903 r. pod numerem US 735777. Początkowo Kato opracował metodę wytwarzania rozpuszczalnej herbaty i dopiero potem dostosował proces do kawy.

</doc>
<doc id="4885846" url="https://pl.wikipedia.org/wiki?curid=4885846" title="Mošovský potok">
Mošovský potok

Mošovský potok – potok w Kotlinie Turczańskiej na Słowacji będący lewym dopływem strumienia Čierna voda. Wypływa na wysokości około 550 m na podmokłej łące u zachodnich podnóży szczytu Malinie (826 m) w Wielkiej Fatrze. Opływa od południowej strony wzniesienie Krieslo (588 m) i płynie w kierunku północno-zachodnim do miejscowości Mošovce. Jeszcze przed jej zabudowaniami z prawej strony uchodzi do niego potok Rybník. Następnie Mošovský potok przepływa uregulowanym hydrotechnicznie korytem przez Mošovce. W ich obrębie płynie dwoma korytami; jest to koryto główne oraz tzw. Horný Potok, który w przeszłości służył do napędzania koła młyńskiego. Po opuszczeniu zabudowanego obszaru wsi płynie w kierunku północno-zachodnim przez pola uprawne Kotliny Turczańskiej przepływając pod drogą krajową nr 65. Uchodzi do Čiernej vody na wysokości 452 m.

</doc>
<doc id="4885853" url="https://pl.wikipedia.org/wiki?curid=4885853" title="Krieslo">
Krieslo

Krieslo (588 m) – wzniesienie pomiędzy wsiami Mošovce i Rakša u zachodnich podnóży Wielkiej Fatry na Słowacji. Znajduje się na przedłużeniu zachodniego grzbietu szczytu Malinie (826 m) i tworzy dział wodny między Mošovskim potokiem i jego dopływem – potokiem Rybník. Jego północno-zachodnie zbocza opadają na Kotlinę Turczańską w widły tych potoków.
Krieslo jest porośnięte lasem i znajduje się już poza granicami Parku Narodowego Wielka Fatra.

</doc>
<doc id="4885855" url="https://pl.wikipedia.org/wiki?curid=4885855" title="Hore vodou">
Hore vodou

Hore vodou – dolina w zachodniej części Wielkiej Fatry na Słowacji będąca orograficznie prawym odgałęzieniem doliny Mača. Wcina się między szczyty Malý Rakytov (1194 m) i Hlboká (1010 m) opadając w kierunku północno-zachodnim. Powyżej jej ujścia w górę ciągnie się dolina Do Lúčok.
Dolina wyżłobiona jest w skałach wapiennych. Jest porośnięta lasem, w którym sterczą liczne skały i ściany skalne. W jej dolnej części wypływa potok Rakša, górna część doliny jest zazwyczaj bezwodna. Dolina znajduje się w obrębie Parku Narodowego Małej Fatry i nie prowadzi nią żaden szlak turystyczny.

</doc>
<doc id="4885857" url="https://pl.wikipedia.org/wiki?curid=4885857" title="Rakša (potok)">
Rakša (potok)

Rakša – potok na Słowacji będący prawym dopływem strumienia Dolinka. Wypływa w Wielkiej Fatrze na wysokości około 735 m w dolinie Hore vodou (odgałęzienie doliny Do Lúčok). Płynie jej dnem w kierunku północno-zachodnim, następnie w kierunku zachodnim dnem doliny Do Lúčok i doliny Mača. Opuszczając lesiste obszary Wielkiej Fatry i Parku Narodowego Wielka Fatra zmienia kierunek na południowo-zachodni i wypływa na Kotlinę Turczańską. Tu z lewej strony uchodzi do Rakšy jej największy dopływ – potok Hrádky. Po jego przyjęciu Rakša przepływa po północnej stronie torfowiska Rakšianske rašelinisko (rezerwat przyrody), zmienia kierunek na północno-zachodni, w końcowym odcinku znów na południowo-zachodni i na wysokości około 492 m uchodzi do Dolinki w należącym do miasta Turčianske Teplice osiedlu Turčiansky Michal 
Rakša ma długość 6,1 km.

</doc>
<doc id="4885859" url="https://pl.wikipedia.org/wiki?curid=4885859" title="Yan Sen">
Yan Sen

Yan Sen, chiń. 閻森 (ur. 16 sierpnia 1975 w Xuzhou) – chiński tenisista stołowy, mistrz olimpijski z Sydney (2000), multimedalista mistrzostw świata i igrzysk azjatyckich.
W 2000 roku wystąpił na igrzyskach olimpijskich w Sydney. Wziął udział w jednej konkurencji – zdobył złoty medal olimpijski w grze podwójnej (razem z nim grał Wang Liqin). 
W latach 1997–2005 zdobył sześć medali mistrzostw świata (dwa złote, jeden srebrny i trzy brązowe), w latach 1998–2002 trzy medale igrzysk azjatyckich (dwa złote i jeden brązowy), a w latach 1998–2000 sześć medali mistrzostw Azji (trzy złote i trzy brązowe).

</doc>
<doc id="4885862" url="https://pl.wikipedia.org/wiki?curid=4885862" title="Włośnica sina">
Włośnica sina

Włośnica sina ("Setaria pumila") – gatunek jednorocznej trawy z rodziny wiechlinowatych. Pochodzi z Europy, ale jest znany na całym świecie jako pospolity chwast. W Polsce jako antropofit zadomowiony. Występuje na trawnikach, chodnikach, poboczach dróg, polach uprawnych, ogrodach. 

</doc>
<doc id="4885863" url="https://pl.wikipedia.org/wiki?curid=4885863" title="Hrádky (potok)">
Hrádky (potok)

Hrádky – potok na Słowacji we wschodniej części powiatu Turčianske Teplice. Wypływa na wysokości około 615 m w Wielkiej Fatrze, w dolinie wcinającej się między szczyty Suché vrchy (691 m) i Havraná skala (930 m). Spływa krętym korytem przez lesiste obszary Parku Narodowego Wielka Fatra, następnie opuszczając go wypływa na Kotlinę Turczańską. Tu, nieco powyżej torfowiska Rakšianske rašelinisko (rezerwat przyrody) na wysokości około 526 m uchodzi do potoku Rakša jako jego lewy dopływ.
Hrádky nie ma żadnego dopływu. Cała jego zlewnia znajduje się w Wielkiej Fatrze.

</doc>
<doc id="4885865" url="https://pl.wikipedia.org/wiki?curid=4885865" title="Hrádky">
Hrádky



</doc>
<doc id="4885868" url="https://pl.wikipedia.org/wiki?curid=4885868" title="Setaria pumila">
Setaria pumila



</doc>
<doc id="4885869" url="https://pl.wikipedia.org/wiki?curid=4885869" title="Liga Europy UEFA (2020/2021)/Faza kwalifikacyjna (ścieżka mistrzowska)">
Liga Europy UEFA (2020/2021)/Faza kwalifikacyjna (ścieżka mistrzowska)

Artykuł prezentuje szczegółowe dane dotyczące rozegranych meczów, które miały na celu wyłonienie 8 drużyn piłkarskich, które wezmą udział w fazie grupowej Ligi Europy UEFA 2020/2021. Faza kwalifikacyjna trwała od 17 września do 1 października 2020.
II runda kwalifikacyjna.
Do startu w II rundzie kwalifikacyjnej uprawnionych było 20 drużyn (17 z I rundy kwalifikacji Ligi Mistrzów i 3 z rundy wstępnej kwalifikacji Ligi Mistrzów), z czego 10 było rozstawionych;
Podział na koszyki.
Zespoły podzielono na 3 koszyki. Za rozstawione drużyny uznano zespoły, które odpadły w I rundzie kwalifikacyjnej Ligi Mistrzów UEFA, natomiast za nierozstawione uznano zespoły, które odpadły w Rundzie wstępnej kwalifikacji Ligi Mistrzów UEFA.
III runda kwalifikacyjna.
Do startu w III rundzie kwalifikacyjnej uprawnionych będzie 18 drużyn (10 z poprzedniej rundy i 8 z II rundy kwalifikacji Ligi Mistrzów w ścieżce mistrzowskiej), z czego 8 będzie rozstawionych;
Podział na koszyki.
Zespoły podzielono na 3 koszyki. Za rozstawione drużyny uznano zespoły, które odpadły w II rundzie kwalifikacyjnej Ligi Mistrzów UEFA, natomiast za nierozstawione uznano zespoły, które awansowały w II rundzie kwalifikacji.
Oznaczenia:
Runda play-off.
Do startu w rundzie play-off uprawnionych będzie 16 drużyn (9 z poprzedniej rundy, 5 z III rundy kwalifikacji Ligi Mistrzów w ścieżce mistrzowskiej oraz 2 z II rundy kwalifikacji Ligi Mistrzów w ścieżce mistrzowskiej), z czego 5 będzie rozstawionych;
Oznaczenia:
Podział na koszyki.
Zespoły podzielono na 3 koszyki. Za rozstawione drużyny uznano zespoły, które odpadły w III rundzie kwalifikacyjnej Ligi Mistrzów UEFA, natomiast za nierozstawione uznano zespoły, które awansowały w III rundzie kwalifikacji oraz drużyny które uzyskały wolny los w III rundzie kwalifikacji.

</doc>
<doc id="4885870" url="https://pl.wikipedia.org/wiki?curid=4885870" title="Mača">
Mača

Mača – dolina w zachodniej części Wielkiej Fatry na Słowacji będąca dolną częścią doliny Do Lúčok. Od ujścia dolinki Hore vodou Mača opada w kierunku zachodnim do Kotliny Turczańskiej. Jej orograficznie prawe zbocza tworzy południowo-zachodni grzbiet szczytu Jelenec (1129 m), zbocza lewe tworzą wzniesienia Hlboká (1010 m) i Suché vrchy (683 m). Ma wylot w miejscowości Rakša.
Dolina wyżłobiona jest w skałach wapiennych. Jest porośnięta lasem, w którym sterczą liczne skały i ściany skalne. Dnem doliny spływa potok Rakša. Górna część doliny znajduje się w obrębie Parku Narodowego Małej Fatry.
Turystyka.
Z Turčianskich Teplic doliną Mača prowadzi niebiesko znakowany szlak turystyki pieszej. Na przełęczy Sedlo za Drieňkom rozgałęzia się; jedna odnoga prowadzi na szczyt Drienok, druga na rozdroże Veľká Skalná, ústie, gdzie krzyżuje się z innym szlakiem. W dolnej części doliny (na rozdrożu Mača) do szlaku niebieskiego dołącza żółty szlak z miejscowości Mošovce.

</doc>
<doc id="4885887" url="https://pl.wikipedia.org/wiki?curid=4885887" title="Aybüke Pusat">
Aybüke Pusat

Aybüke Pusat (ur. 25 lutego 1995) – turecka aktorka, tancerka baletowa i modelka.
Życiorys.
Ukończyła kierunek związany z baletem na Uniwersytecie Hacettepe w Ankarze, a następnie studiowała biznes na Uniwersytecie Anadolu.
W 2014 roku została Miss Turcji w jednej z kategorii. W tym samym roku rozpoczęła karierę aktorską, grając w serialu Medcezir. Ponadto wystąpiła w takich produkcjach jak Söz i "Şahin Tepesi."

</doc>
<doc id="4885893" url="https://pl.wikipedia.org/wiki?curid=4885893" title="Miławidnaja">
Miławidnaja

Miławidnaja (; ) – wieś na Białorusi, w obwodzie grodzieńskim, w rejonie werenowskim, w sielsowiecie Pirogańce.
Do 1969 roku miejscowość nosiła nazwę Byki (; ).

</doc>
<doc id="4885898" url="https://pl.wikipedia.org/wiki?curid=4885898" title="Nowosiady (sielsowiet Pirogańce)">
Nowosiady (sielsowiet Pirogańce)

Nowosiady (; ) – wieś na Białorusi, w obwodzie grodzieńskim, w rejonie werenowskim, w sielsowiecie Pirogańce.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, do 11 kwietnia 1929 w gminie Siedliszcze, następnie w gminie Werenów. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4885903" url="https://pl.wikipedia.org/wiki?curid=4885903" title="Mychajło Chomiak">
Mychajło Chomiak

Mychajło Chomiak (ur. 12 sierpnia 1905 w Stroniatynie – zm. 16 kwietnia 1984 w Edmonton) – ukraiński prawnik, dziennikarz, działacz społeczny.
Ukończył Akademickie Gimnazjum we Lwowie, następnie Wydział Prawa Uniwersytetu Lwowskiego (1931). Doktor praw (Uniwersytet Jagielloński, 1942). Prowadził praktykę adwokacką w Sanoku.
Współpracował w wieloma redakcjami, m.in. "Meta", "Ridna Szkoła", "Diło" (1934-1939), "Krakiwśki Wisti" (1940-1944), "Chołmska Zemlja", "Ilustrowani Wisti" (1940-1941), "Weczirna Hodyna".
W latach 1944-1948 na emigracji w Niemczech, następnie wyemigrował do Kanady. Redaktor "Encyklopedii ukrainoznawstwa" oraz gazety "Ukrajinski Wisti" w Edmonton (1981-1982).
Dziadek ministra finansów Kanady Chrystii Freeland, teść historyka Johna-Paula Himki.

</doc>
<doc id="4885906" url="https://pl.wikipedia.org/wiki?curid=4885906" title="Kemarley Brown">
Kemarley Brown

Ashani Kemarley Brown (ur. 20 lipca 1992) – reprezentujący Bahrajn jamajski lekkoatleta specjalizujący się w biegach sprinterskich na 100m oraz 200m.
Życiorys.
Urodził się w Jamajce. Do 2015 roku reprezentował kraj w którym się urodził, później reprezentował Bahrajn.
2011.
Zdobył swój pierwszy międzynarodowy medal z jamajską drużyną w sztafecie 4 × 100 metrów w CARIFTA Games 2011. Po tych zawodach doznał kontuzji.
2014.
Przeniósł się do Stanów Zjednoczonych. Tam rozpoczął naukę w Merritt College w Oakland. W 2014 roku uzyskał najlepszy wynik 20,38 sekundy na 200 m, co dało mu miejsce w pierwszej pięćdziesiątce tego sezonu.
2015.
11 kwietnia 2015 Kemarley wygrał swój bieg UTECH Classic Athletics, który odbył się w Kingston. W lipcu tego roku dołączył do reprezentacji Bahrajnu.
2016.
Reprezentował Bahrajn na Letnich Igrzyskach Olimpijskich 2016 w Rio de Janeiro. W biegu na 100 m zakwalifikował się do półfinału z czasem 10,13 sekundy.

</doc>
<doc id="4885908" url="https://pl.wikipedia.org/wiki?curid=4885908" title="Linia kolejowa nr 874">
Linia kolejowa nr 874

Linia kolejowa nr 874 – jednotorowa, zelektryfikowana linia kolejowa znaczenia miejscowego, łącząca posterunek odgałęźny Kleszczów z posterunkiem odgałęźnym Ciepłownia.
Linia umożliwia przejazd pociągów z kierunku Warszowic w stronę Suszca Rudziczki bez konieczności zmiany czoła pociągu na stacji Żory.

</doc>
<doc id="4885913" url="https://pl.wikipedia.org/wiki?curid=4885913" title="Ludobójstwo Greków Pontyjskich">
Ludobójstwo Greków Pontyjskich



</doc>
<doc id="4885919" url="https://pl.wikipedia.org/wiki?curid=4885919" title="Linia kolejowa nr 873">
Linia kolejowa nr 873

Linia kolejowa nr 873 – w większości dwutorowa, zelektryfikowana linia kolejowa znaczenia miejscowego, łącząca stację Pawłowice Śląskie ze stacją Pawłowice Górnicze.
Linia umożliwia eksploatację Kopalni Węgla Kamiennego Pniówek, Zofiówka, Borynia oraz Jastrzębie przez pociągi jadące z kierunku Żor oraz Chybia.

</doc>
<doc id="4885923" url="https://pl.wikipedia.org/wiki?curid=4885923" title="Büssing GZ18D">
Büssing GZ18D

Büssing GZ18D – niemiecki wysokopodłogowy autobus przegubowy produkowany przez niemiecką firmę Büssing w liczbie ośmiu sztuk przy współpracy z austriacką firmą Gräf &amp; Stift w 1977 roku. Wszystkie osiem sztuk tego pojazdu było eksploatowane w austriackim Klagenfurcie w latach 1977–1989. Jeden egzemplarz o numerze 32 tego typu został zachowany w 2019 roku przez stowarzyszenie miłośników autobusów z Klagenfurtu.

</doc>
<doc id="4885926" url="https://pl.wikipedia.org/wiki?curid=4885926" title="Meriç Aral">
Meriç Aral

Meriç Aral (ur. 17 listopada 1988) – turecka aktorka.
Życiorys.
Ukończyła prawo na Stambulskim Uniwersytecie Bilgi, a następnie przez krótki czas pracowała jako asystentka przy filmach. Zadebiutowała jako aktorka w filmie "Sultan" w 2012 roku. Ponadto zagrała w takich produkcjach jak Medcezir, Söz i "Oto właśnie my".

</doc>
<doc id="4885931" url="https://pl.wikipedia.org/wiki?curid=4885931" title="134 Pułk Piechoty (II RP)">
134 Pułk Piechoty (II RP)



</doc>
<doc id="4885933" url="https://pl.wikipedia.org/wiki?curid=4885933" title="144 Pułk Piechoty (II RP)">
144 Pułk Piechoty (II RP)



</doc>
<doc id="4885934" url="https://pl.wikipedia.org/wiki?curid=4885934" title="145 Pułk Piechoty (II RP)">
145 Pułk Piechoty (II RP)



</doc>
<doc id="4885935" url="https://pl.wikipedia.org/wiki?curid=4885935" title="155 Pułk Piechoty (II RP)">
155 Pułk Piechoty (II RP)



</doc>
<doc id="4885936" url="https://pl.wikipedia.org/wiki?curid=4885936" title="163 Pułk Piechoty (II RP)">
163 Pułk Piechoty (II RP)



</doc>
<doc id="4885937" url="https://pl.wikipedia.org/wiki?curid=4885937" title="164 Pułk Piechoty (II RP)">
164 Pułk Piechoty (II RP)



</doc>
<doc id="4885938" url="https://pl.wikipedia.org/wiki?curid=4885938" title="201 Pułk Piechoty (II RP)">
201 Pułk Piechoty (II RP)



</doc>
<doc id="4885940" url="https://pl.wikipedia.org/wiki?curid=4885940" title="202 Pułk Piechoty (II RP)">
202 Pułk Piechoty (II RP)



</doc>
<doc id="4885942" url="https://pl.wikipedia.org/wiki?curid=4885942" title="204 Pułk Piechoty (II RP)">
204 Pułk Piechoty (II RP)



</doc>
<doc id="4885943" url="https://pl.wikipedia.org/wiki?curid=4885943" title="205 Pułk Piechoty (II RP)">
205 Pułk Piechoty (II RP)



</doc>
<doc id="4885944" url="https://pl.wikipedia.org/wiki?curid=4885944" title="206 Pułk Piechoty (II RP)">
206 Pułk Piechoty (II RP)



</doc>
<doc id="4885945" url="https://pl.wikipedia.org/wiki?curid=4885945" title="207 Pułk Piechoty (II RP)">
207 Pułk Piechoty (II RP)



</doc>
<doc id="4885946" url="https://pl.wikipedia.org/wiki?curid=4885946" title="208 Pułk Piechoty (II RP)">
208 Pułk Piechoty (II RP)



</doc>
<doc id="4885947" url="https://pl.wikipedia.org/wiki?curid=4885947" title="Aluron CMC Warta Zawiercie">
Aluron CMC Warta Zawiercie



</doc>
<doc id="4885949" url="https://pl.wikipedia.org/wiki?curid=4885949" title="Devia xeromorpha">
Devia xeromorpha

Devia xeromorpha – gatunek roślin należący do monotypowego rodzaju Devia z rodziny kosaćcowatych ("Iridaceae"), występujący endemicznie w zachodnim Karru w Południowej Afryce. 
Nazwa naukowa rodzaju została nadana na cześć Miriam Phoebe de Vos, południowoafrykańskiej botaniczki ze Stellenbosch, w uznaniu jej badań rodziny kosaćcowatych w Południowej Afryce.
Systematyka.
Gatunek należy do monotypowego rodzaju "Devia", zaliczanego do plemienia "Freesieae", z podrodziny "Crocoideae" w rodzinie kosaćcowatych ("Iridaceae").

</doc>
<doc id="4885952" url="https://pl.wikipedia.org/wiki?curid=4885952" title="Wojciech Kuliski Bokiej">
Wojciech Kuliski Bokiej

Wojciech Kuliski Bokiej herbu własnego – podstoli drohicki w latach 1648–1674.
W 1674 roku był elektorem Jana III Sobieskiego z województwa podlaskiego.

</doc>
<doc id="4885953" url="https://pl.wikipedia.org/wiki?curid=4885953" title="Linia kolejowa nr 872">
Linia kolejowa nr 872

Linia kolejowa nr 872 – jednotorowa, zelektryfikowana linia kolejowa znaczenia miejscowego, łącząca posterunek odgałęźny Nowa Wieś z rejonem KKC stacji Kędzierzyn‑Koźle.
Kilometraż linii pokrywa się w całości z kilometrażem linii kolejowej Rudziniec Gliwicki – Kędzierzyn-Koźle KKA.
Wraz z linią kolejową Rudziniec Gliwicki – Kędzierzyn-Koźle KKA umożliwia przejazd pociągów z kierunku Gliwic do jednego z towarowych rejonów (KKB, KKC i KKD) stacji Kędzierzyn‑Koźle.

</doc>
<doc id="4885956" url="https://pl.wikipedia.org/wiki?curid=4885956" title="Josef Joachim Menzel">
Josef Joachim Menzel

Josef Joachim Menzel (ur. 19 czerwca 1933 w Miłowicach, zm. 29 sierpnia 2020 w Moguncji) – niemiecki mediewista i historyk specjalizujący się w historii Śląska.
Ukończył egzamin państwowy w 1959. Uzyskał habilitację w 1970. Od 1972 jest profesorem na Uniwersytecie Johannesa Gutenberga w Moguncji.

</doc>
<doc id="4885968" url="https://pl.wikipedia.org/wiki?curid=4885968" title="Ilaria Milazzo">
Ilaria Milazzo

Ilaria Milazzo (ur. 7 maja 1994 we Canicattì) – włoska koszykarka występująca na pozycji rozgrywającej, obecnie zawodniczka Pszczółki Polski-Cukier AZS-UMCS Lublin.
20 maja 2020 została zawodniczką Pszczółki Polski-Cukier AZS-UMCS Lublin.

</doc>
<doc id="4885970" url="https://pl.wikipedia.org/wiki?curid=4885970" title="Linia kolejowa nr 871">
Linia kolejowa nr 871

Linia kolejowa nr 871 – obecnie nieczynna, jednotorowa, dawniej zelektryfikowana linia kolejowa znaczenia miejscowego, łącząca dawny posterunek bocznicowy Wanda z dawną bocznicą szlakową KWK Michał.
Linia dawniej umożliwiała eksploatację Kopalni Węgla Kamiennego Michał przez pociągi towarowe jadące z kierunku Sosnowca.

</doc>
<doc id="4885976" url="https://pl.wikipedia.org/wiki?curid=4885976" title="Armia Boga (organizacja)">
Armia Boga (organizacja)

Armia Boga, ang. "Army Of God" – amerykańska chrześcijańska organizacja terrorystyczna, która dopuściła się przemocy antyaborcyjnej. Według bazy wiedzy o terroryzmie Departamentu Sprawiedliwości i Departamentu Bezpieczeństwa Krajowego USA, Armia Boga jest aktywną podziemną organizacją terrorystyczną w Stanach Zjednoczonych, która została utworzona w 1982. Poza licznymi przestępstwami przeciwko mieniu, grupa ta popełniła akty porwania, usiłowania zabójstwa i zabójstwa. Podzielając wspólną ideologię i taktykę, członkowie grupy twierdzą, że rzadko komunikują się ze sobą; jest to bardziej formalnie znane jako bezdowodzący opór. Organizacja zakazuje tym, którzy chcą "podjąć działania przeciwko aborcjonistom zabijającym dzieci", omawiania swoich planów z kimkolwiek wcześniej.
Działalność.
Najstarsze udokumentowane przypadki zaangażowania Armii Boga, w działalność antyaborcyjna, miały miejsce w 1982. Trzech mężczyzn stwierdzających, że byli "Armią Boga", porwali Hectora Zevallosa, lekarza, który przeprowadzał aborcje, i jego żonę, Rosalee Jean, i trzymali ich jako zakładników. Zakładnicy zostali później uwolnieni nietknięci po ośmiu dniach. Oddział wschodniego wybrzeża AOG przyznał się do odpowiedzialności, gdy trzech mężczyzn, w tym Michael Bray, podłożyło bomby w siedmiu klinikach aborcyjnych w Maryland, w Wirginii i Waszyngtonie w 1985.
W 1993 Shelly Shannon, bardzo aktywna członki Armii Boga, została uznana za winną usiłowania zabójstwa dr. George'a Tillera i skazana na jedenaście lat więzienia.George Tiller został później zamordowany w 2009 przez Scotta Roedera podczas niedzielnego nabożeństwa w kościele. Roeder bardzo podziwiał Shannon i wielokrotnie ją odwiedzał, gdy była w więzieniu. Paul Jennings Hill został uznany winnym zabójstwa zarówno dr Johna Brittona, jak i eskorty klinicznej Jamesa Barretta. AOG przyznało się do odpowiedzialności za zamachy bombowe przeprowadzone przez Erica Roberta Rudolpha w 1997 w klinikach aborcyjnych w Atlancie i Birmingham oraz w barze dla lesbijek w Atlancie. Grupa jest również odpowiedzialna za wysłanie listu z groźbą śmierci do byłego sędziego Sądu Najwyższego Henry'ego Blackmuna, który napisał opinię większości w sprawie Roe przeciwko Wade'owi.
Clayton Waagner, twierdzący, że działa po stronie "Virginia Dare Chapter" AOG, wysłał w 2001 ponad 500 listów zawierających biały proszek do 280 aborterów. W listach tych twierdzono, że proszek ten był wąglikiem. Chociaż nie został on zidentyfikowany jako taki, taktyka ta wykorzystała strach społeczeństwa przed wojną biologiczną po ostatnich prawdziwych atakach wąglika. Waagner jest znanym przestępcą, który w swojej kryminalnej historii wykorzystywał szereg pseudonimów, aby wymknąć się policji. Wysłanie listów podejrzanych o wypełnienie wąglika nastąpiło po tym, jak uciekł z więzienia Dewitt County w Clinton w stanie Illinois, gdzie był przetrzymywany przed skazaniem go za wcześniej popełnione przestępstwa.
Grupa ta jest również związana z szeregiem innych zamachów bombowych w klinikach aborcyjnych, podpaleń i zabójstw. Niektórzy z odpowiedzialnych twierdzili, że są powiązani z AOG; w innych przypadkach, podczas gdy zabójcy nie wyrazili żadnego związku z grupą, AOG poparła ich działania i podjęła ich sprawę, stwierdzając, że wszelkie działania, które zapobiegają aborcji są uzasadnione. Hill był szefem prekursorskiej organizacji pod nazwą Akcja Obronna, która na początku lat 90. wydała podpisane oświadczenia do członków Kongresu wyrażające podobne odczucia o "zabijaniu zabójców".
Według Globalnej Bazy Danych o Terroryzmie, grupie tej udało się oficjalnie popełnić tylko jedną zbrodnię morderstwa – zabójstwa policjanta Roberta Sandersona, podczas ataku na klinikę aborcyjną w Birmingham w Alabamie w 1998. Jednak poszczególni członkowie grupy byli znanymi i skazanymi zabójcami. Należy do nich Paul Hill, który nie tylko sam dopuścił się strzelania do osób dokonujących aborcji, ale nawet posunął się do tego, że pojawił się na "Nocnej Linii ABC", aby uzasadnić strzelaninę dokonaną przez innych antyaborcjonistów.
Podręcznik Armii Boga.
Podręcznik Armii Boga jest anonimowym dokumentem napisanym i szeroko popieranym przez antyaborcyjnych członków Armii Boga. Według strony internetowej Armii Boga, podręcznik "nie może być interpretowany jako sankcjonujący jakąkolwiek grupę lub jednostkę do wykonania jakiegokolwiek działania".
Podręcznik, w ośmiu rozdziałach i różnych dodatkach, zagłębia się w różne filary ich ideologii i jest zasadniczo mapą drogową na temat sposobów popełniania przemocy wobec klinik aborcyjnych, świadczeniodawców usług aborcyjnych i osób związanych z aborcją. Części książki, w szczególności załączniki do rozdziałów czwartego, piątego i szóstego, nie są dostępne publicznie na stronie internetowej grupy ze względu na prawa federalne w Stanach Zjednoczonych. Jest ona obecnie w trzecim wydaniu i jest określana przez grupę jako dokument historyczny.
Podręcznik jest dostępny prawie w całości na stronie internetowej grupy, która wcześniej była prowadzona przez Donalda Spitza. Spitz nie ma historii działalności przestępczej, ale historycznie wykorzystywał stronę internetową do publikowania krótkich biogramów na temat członków grupy o wysokim profilu, publikowania propagandy antyaborcyjnej, umieszczania zdjęć tego, co twierdzi się, że jest krwawym nienarodzonym płodem, który został poroniony i wykorzystuje stronę internetową jako środek do usprawiedliwiania działań grupy i zachęcania innych do wspierania Armii Boga i tego, za czym się opowiadają.
Film dokumentalny.
Ruch AOG, wraz z wybranymi naśladowcami, występuje w filmie dokumentalnym produkcji HBO - "Soldiers in the Army of God" (2000), wyreżyserowanym przez Marca Levina i Daphne Pinkerson, w ramach cyklu HBO's America Undercover.

</doc>
<doc id="4885980" url="https://pl.wikipedia.org/wiki?curid=4885980" title="Kościół Znalezienia Krzyża Świętego i klasztor Franciszkanów Konwentualnych w Kalwarii Pacławskiej">
Kościół Znalezienia Krzyża Świętego i klasztor Franciszkanów Konwentualnych w Kalwarii Pacławskiej



</doc>
<doc id="4885981" url="https://pl.wikipedia.org/wiki?curid=4885981" title="Jan Władysław Graefe">
Jan Władysław Graefe

Jan Władysław Graefe (ur. 18 czerwca 1896 w Warszawie, zm. podczas II wojny światowej) – polski architekt i urbanista.
Życiorys.
Absolwent Wydziału Architektury Politechniki Warszawskiej (1928). Wcześniej brał udział w wojnie polsko-bolszewickiej jako oficer taborowy, za którą to służbę otrzymał Medal Pamiątkowy za Wojnę 1918–1921. Służbę wojskową zakończył w stopniu podporucznika rezerwy. Od 1927 roku pracował w Dziale Regulacji m. Warszawy warszawskiego Urzędu Miasta. W latach 1928–1929 był zatrudniony w Biurze Projektów i Badań Technicznych przy Państwowym Urzędzie Wychowania Fizycznego w Warszawie. W 1935 roku wyjechał na Górny Śląsk, gdzie pracował jako kontraktowy urzędnik techniczny w Biurze Planu Regionalnego Zagłębia Górniczo-Hutniczego Wydziału Komunikacyjno-Budowlanego Urzędu Wojewódzkiego Śląskiego w Katowicach. Był członkiem Stowarzyszenia Architektów Polskich, a w latach 1938–1939 pełnił funkcję skarbnika Zarządu Okręgowego SARP w Katowicach.
Po wybuchu II wojny światowej walczył w kampanii wrześniowej. Brak jest wiarygodnych informacji o dacie i miejscu śmierci Jana Graefe. Według jednych źródeł, zmarł w jednym z niemieckich obozów jenieckich, według innych – był jedną z ofiar zbrodni katyńskiej (1940).

</doc>
<doc id="4885985" url="https://pl.wikipedia.org/wiki?curid=4885985" title="Istmat">
Istmat



</doc>
<doc id="4885986" url="https://pl.wikipedia.org/wiki?curid=4885986" title="Městský stadion Zábřeh">
Městský stadion Zábřeh

Městský stadion Zábřeh – wielofunkcyjny stadion w Zábřehu, w Czechach. Został otwarty w 1960 roku. Może pomieścić 5000 widzów. Swoje spotkania rozgrywają na nim piłkarze klubu SK Sulko Zábřeh.
Nowy stadion w Zábřehu powstał dzięki rozwojowi w mieście lekkiej atletyki. Jego budowę ukończono w roku 1960. Miejscowy klub piłkarski (w 1960 roku nazwany TJ ČSAO Zábřeh; obecnie, od 2003 roku, jako SK Sulko Zábřeh) przeniósł się na nowy obiekt z boiska „Na Křtaltě”. W dniach 24–25 czerwca 1965 roku na stadionie odbyły się lekkoatletyczne Mistrzostwa Czechosłowacji. W latach 2018–2019 obiekt został zmodernizowany, m.in. zainstalowano na nim tartanową bieżnię lekkoatletyczną.

</doc>
<doc id="4885987" url="https://pl.wikipedia.org/wiki?curid=4885987" title="Johann Joachim Darboven">
Johann Joachim Darboven

Johann Joachim Darboven (ur. 7 kwietnia 1841 w Lauenbruch, obecnej części Hamburga, zm. 18 lutego 1909 w Hamburgu) – niemiecki przedsiębiorca branży spożywczej, twórca przedsiębiorstwa J. J. Darboven.
Życiorys.
21 marca 1866 otworzył sklep spożywczy, w którym oprócz tradycyjnego asortymentu sprzedawał palone ziarna kawy (wówczas kawę sprzedawało się głównie w postaci surowych ziaren, do samodzielnego wypalania w domu). Wprowadził też innowacyjną usługę wysyłania kawy i cukru pociętego w kostki za pomocą przesyłek pocztowych. W 1869 na niemieckiej Międzynarodowej Wystawie Ogrodniczej zaprezentował ofertę 144 odmiany kawy, za co otrzymał srebrny medal. Począwszy od 1890, wraz z synami, dał podstawy rozwojowe przedsiębiorstwa J. J. Darboven, które w następnych latach rozwinęło działalność w całych Niemczech i w innych państwach europejskich. Zmarł w 1909 przekazując zarządzanie swoim dwóm synom, Arthurowi i Cäsarowi, którzy doprowadzili do dalszego rozwoju przedsiębiorstwa.

</doc>
<doc id="4885990" url="https://pl.wikipedia.org/wiki?curid=4885990" title="Lista światowego dziedzictwa UNESCO na Słowacji">
Lista światowego dziedzictwa UNESCO na Słowacji

Lista światowego dziedzictwa UNESCO na Słowacji – lista miejsc na Słowacji wpisanych na listę światowego dziedzictwa UNESCO. Obecnie (stan na sierpień 2021 roku) na liście znajduje się 8 miejsc (6 reprezentujących dziedzictwo kulturowe i 2 przyrodnicze). Na liście oczekujących na nominację znajduje się zaś 13 obiektów (8 dziedzictwa kulturowego i 4 dziedzictwa przyrodniczego, a także jeden kulturowo–przyrodniczy).

</doc>
<doc id="4885997" url="https://pl.wikipedia.org/wiki?curid=4885997" title="Niemeyer">
Niemeyer

Osoby o tym nazwisku:
Inne:

</doc>
<doc id="4886008" url="https://pl.wikipedia.org/wiki?curid=4886008" title="VC 10">
VC 10



</doc>
<doc id="4886016" url="https://pl.wikipedia.org/wiki?curid=4886016" title="Narcyzm (psychologia)">
Narcyzm (psychologia)



</doc>
<doc id="4886022" url="https://pl.wikipedia.org/wiki?curid=4886022" title="Polityka (wydawnictwo)">
Polityka (wydawnictwo)

Polityka – polskie wydawnictwo z siedzibą w Warszawie.
Wydawnictwo powstało w 1990 r. w formie spółdzielni pracy, którą utworzyli dziennikarze i pracownicy redakcji tygodnika „Polityka“ przy okazji likwidacji państwowego wydawnictwa RSW Prasa-Książka-Ruch. Zmiana formy prawnej na spółkę komandytowo-akcyjną nastąpiło w 2013 r. Komplementariuszem w nowej spółce została utworzona w tym celu spółka z ograniczoną odpowiedzialnością Polityka, z 20 pracownikami wydawnictwa w roli udziałowców. Rolę akcjonariuszy przewidziano natomiast dla członków przekształcanej spółdzielni.
Wydawnictwo zatrudniało w 2019 roku 94 osoby, w tym 58 dziennikarzy.
Głównym udziałowcem spółki w 2017 r. był jej prezes Jerzy Baczyński (19,5% udziałów), a pozostałe należały m.in. do Mariusza Janickiego (7,94%), Jadwigi Kucharczyk (6,6%), Piotra Zmelonka (6,6%), Leszka Będkowskiego (6,06%), Joanny Solskiej (5,43%) i Witolda Pawłowskiego (5,34%).
W 2020 r. wydawnictwo odkupiło od wydawnictwa Prószyński Media czasopismo „Wiedza i Życie”, a w kolejnym roku „Świat Nauki”. Od 2022 wersje internetowe tych pism stały się filarami wortalu popularnonaukowego Pulsar prowadzonego przez Politykę.
Portfolio.
Książki autorstwa dziennikarzy "Polityki" wydawane są przez spółkę z ograniczoną odpowiedzialnością Polityka.

</doc>
<doc id="4886027" url="https://pl.wikipedia.org/wiki?curid=4886027" title="Jacek Rębacz">
Jacek Rębacz

Jacek Rębacz (ur. 28 września 1962 w Kraśniku) – polski pisarz, twórca powieści kryminalnych.
Życiorys.
Studiował prawo w Lublinie. Wykonywał wiele zawodów, ostatecznie zajął się w Zakopanem wynajmowaniem pokoi dla turystów, co pozwoliło na połączenie tej pracy z pisarstwem. Jest autorem powieści kryminalnych, których akcja rozgrywa się w Zakopanem.

</doc>
<doc id="4886028" url="https://pl.wikipedia.org/wiki?curid=4886028" title="Monety Kanady">
Monety Kanady

Monety Kanady – monety obiegowe i kolekcjonerskie emitowane i będące w obiegu w Kanadzie. Na awersie każdej kanadyjskiej monety znajduje się portret obecnie panującego monarchy. Współczesne kanadyjskie monety bite są przez Kanadyjską Mennicę Królewską (The Royal Canadian Mint).
Nominały monet obiegowych.
Obecnie wytwarza się sześć nominałów kanadyjskich monet obiegowych. Są to: 5, 10, 25 i 50 centów kanadyjskich oraz 1 i 2 dolary kanadyjskie. Produkcji monety jednocentowej zaprzestano w 2012 z powodu kosztów wyższych od wartości nominalnej.
Powszechne kanadyjskie monety o wartości poniżej jednego dolara (1¢, 5¢, 10¢, 25¢) wzorowane są na ich amerykańskich odpowiednikach – zarówno masa, średnicam, jak i potoczna nazwa są co do zasady identyczne. Różnią się one natomiast użytym w biciu metalem oraz rysunkiem awersu i rewersu.
Metale i stopy używane do produkcji monet.
W latach 1858/1870–1919 wszystkie monety 5-, 10-, 25- i 50-centowe bito ze srebra próby 925, następnie w latach 1920–1966 monety o nominałach 10, 25 i 50 centów wykonane były ze srebra próby 800. Jednodolarówka, która pojawiła się w 1935 także była bita ze srebra tej próby. W 1968 monety o nominale 10 i 25 centów wyemitowano w dwóch wariantach. „Stara” wersja tych monet została wybita ze srebra (tym razem próby 500), a „nowa” z niklu. Pozostałe dawne monety srebrne (50¢ i 1$) były bite wyłącznie w z niklu.
Jednocentówki od 1858 do 1996 były bite z brązu, później (do 2012) bito je stali lub cynku pokrytych cienką warstwą miedzi.
Moneta o nominale 5 centów w latach 1858–1920 była wytwarzana ze srebra, potem srebro zmieniono na nikiel. W czasie II wojny światowej pięciocentówki bito ze stopu miedzi i cynku, a następnie ze stali pokrytej chromem. Po wojnie powrócono do niklowych pięciocentówek. W latach 1951–1954 ponownie monety te bito ze stali pokrytej chromem, jednak wkrótce od pomysłu tego odstąpiono. W latach 1982–1992 monety o nominale 5 centów wytwarzane były z miedzioniklu. W 1993 zrezygnowano z tego stopu na rzecz stali, którą tylko cienko pokrywa się niklem. Monety ze stali niklowanej są bite do dziś.
Obecne 10-, 25- i 50-centówki bije się ze stali, niklu i miedzi, a jedno- i dwudolarówki z niklu i brązu lub miedzi, niklu i aluminium
Zwyczajowe nazwy monet.
Oficjalnie każdy nominał jest nazwany zgodnie z jego wartością (np. „moneta 25-centowa”), jednak w praktyce używa się nazw zwyczajowych (tylko pięćdziesięciocentówka jest nazywana wyłącznie zgodnie z jej wartością). Tradycyjnie trzy najmniejsze nominały określa się „nickel” (5¢), „dime” (10¢) i „quarter” (25¢). Monety jedno- i dwu dolarowe nazywa się „loonie” i „toonie”. Nazwy te pochodzą od gatunku ptaka żyjącego w Kanadzie, nura lodowca (ang. "Common loon"), którego wizerunek widnieje na monecie jednodolarowej – 1 loon = loonie; 2 (two) loonie = toonie. Nieprodukowana już moneta o nominale jednego centa w Kandzie zwyczajowo nazywana jest „penny”.
Kanadyjskie monety bulionowe i kolekcjonerskie.
Oprócz monet obiegowych, w Kanadzie bite są również monety kolekcjonerskie, okolicznościowe i bulionowe. Od 1935 emitowane są kanadyjskie srebrne dolary. Są to monety kolekcjonerskie lub okolicznościowe bite w srebrze z wizerunkiem który dotyczy jakiegoś miejsca lub wydarzenia. Obok kolekcjonerskich srebrnych jednodolarówek bite są też monety kolekcjonerskie o innych nominałach i w wytwarzane z innych metali (np. złota). Produkowane monety kolekcjonerskie mają różne nominały (m.in. 5 lub 10 dolarów), jak również emitowane są w ograniczonych nakładach. Oprócz kolekcjonerskich jednodolarówek bite są też powszechnie znane monety bulionowe. Kanadyjskie monety inwestycyjne noszą nazwę "Maple Leaf" („Liść klonu”) i bite są w złocie, srebrze, platynie lub palladzie

</doc>
<doc id="4886030" url="https://pl.wikipedia.org/wiki?curid=4886030" title="Jan-Rapowanie">
Jan-Rapowanie

Jan-Rapowanie, właściwie Jan Stanisław Pasula (ur. 21 listopada 1998 w Krakowie) – polski raper i autor tekstów.
Ukończył VI Liceum Ogólnokształcące im. Adama Mickiewicza w Krakowie. W 2015 nielegalnie wydał "Notabene Mixtape", opublikował wiele piosenek będąc w tzw. "rapowym podziemiu", które możemy znaleźć np. na kanale KARWAN TV. Najpopularniejsze z nich to: "JANEK NIE JEST WCALE" , "NO CO TAM ŚWIRY XD". Zadebiutował w 2017 roku utworem „Tańczę”, nagranym w ramach projektu "SB Starter". W 2018 roku raper podpisał kontrakt wydawniczy z wytwórnią SB Maffija Label. Rok później jego album "Plansze" (produkcja: Nocny) uzyskał status złotej płyty. W plebiscycie "Popkillery 2019" raper uzyskał tytuł "Odkrycia Roku 2018".
Działalność pozamuzyczna.
Od 1 października 2018 roku współprowadził audycję "Bolesne poranki", a od 18 marca 2019 roku również "Patościeżkę" "w" Newonce.radio.

</doc>
<doc id="4886031" url="https://pl.wikipedia.org/wiki?curid=4886031" title="Michał Jarczyk">
Michał Jarczyk

Michał Jarczyk (ur. 2 kwietnia 1939 w Świętochłowicach) – solista baletu, choreograf i pedagog.
Życiorys.
Jako 14-letni uczeń szkoły baletowej tańcząc w duecie, reprezentuje szkołę licznymi występami z okazji Świąt Narodowych, za co otrzymał Dyplom Honorowy w 1953 r. od ówczesnego prezydenta Polski.
W 1958 ukończył Państwową Szkołę Baletowa w Bytomiu pod kierownictwem H. Hulanickiej, T. Burkego, M. Kopińskiego.
Po ukończeniu Szkoły został zaangażowany do Teatru Miejskiego Opery i Operetki w Krakowie, gdzie uczestniczył wśród solistów w I Ogólnopolskim Konkursie Tańca klasycznego w Warszawie.
W latach 1959–1967 był solistą, pedagogiem i asystentem choreografa Prof. E. Kamińskiej w Państwowym Zespole Pieśni i Tańca „Śląsk” w Koszęcinie. W trakcie pracy otrzymał stypendium Ministerstwa Kultury i Sztuki, w ramach stypendium odbył staż baletowy w Teatrze Wielkim w Moskwie i Leningradzie u sławnych pedagogów A. Messerera, I. Tichomirnowej oraz A. Puszkina.
W 1964 r. otrzymał Srebrny Krzyż Zasługi za lata pracy w Zespole „Śląsk”, 1976 r. Srebrną Odznakę Zasłużonego Działacz Związków Zawodowych Kultury i Sztuki.
Od 1967 r. do 1977 r. pracował jako solista pedagog i choreograf w P.Z.L. Zespół Pieśni i Tańca „Mazowsze” w Karolinie, tworząc choreografię do tańców, „Suite Śląską” do muz. T Kisewettera, „Tańce Sieradzkie”, muz. T. Sygietyńskiego, „Krzemienieckie Zaloty” muz. M. Piwkowskiego, „Tańce Kołbieli” muz. M. Piwkowskiego. W latach 1967 a 1977 został odznaczony Złotym Krzyżem Zasługi, oraz Odznaką Zasłużonego działacza Kultury Polskiej.
Od 1977–1981 był kierownikiem baletu i choreografem Cen. Zesp. Art. Wojska Polskiego w Warszawie tworząc z reż. J. Grubowskim, L. Mazurkiem, B. Szulią, B. Konowalskim wiele programów m.in. widowisko „Twoi Chłopcy Polsko” wyróżnione nagrodą I stopnia przez Ministra Obrony Narodowej.
W latach 1977–1981 współpracował z Zespołem Marynarki Wojennej „Flotylla” w Gdyni, gdzie otrzymał od Kontradmirała medal „W Obronie Polskich Granic” za program pt. „Kierunek Uśmiech Trzymaj Ster” w reż. J. Wożniaka.
Od 1981 do 1990 zostaje zaangażowany w Zespole „Śląsk” obejmując funkcję I choreografa i kierownika baletu w Zespole, Tworzy nowy program artystyczny do muzyki S. Hadyny, W. Kilara, Cz. Grabowskiego, J. Świdra, I. Łojewskiego i innych. Program ten z dużym powodzeniem był prezentowanych na wielu światowych scenach takich jak Carnegie Hall w USA, Champs-Elisse we Francji, Quenn Elizabeth w Canadzie, Pałac Zjazdów na Kremlu w Moskwie i w wielu krajach europy. Program został również nagrany przez Katowicką Telewizję.
W 1983 r. Michał Jarczyk za całokształt pracy w zespole otrzymał Krzyż Kawalerski Odrodzenia Polski, Złotą Odznakę Zasłużonego w Rozwoju Woj. Katowickiego 1985 r. Medal 40-lecia Polski Ludowej 1984 r.
W 1996 r. został powołany przez P. dyr. Mirę Zimińską na kierownika baletu i choreografa Zespołu „Mazowsze” w Karolinie, z zadaniem przygotowania nowego programu na trzymiesięczne tournee po Stanach Zjednoczonych Ameryki oraz później Jordanii, Libanu i Niemiec.
Przez 45 lat pracy artystycznej współpracował z wieloma instytucjami artystycznymi tak w kraju, jak i za granicą między innymi prowadził naukę polskich tańców narodowych w Paryżu, Moskwie, Lionie, Frankfurcie, Kijowie. W Polsce w latach 1959–1967 r., prowadził jako reżyser i choreograf Zespół Pieśni Tańca „Halka” w Lublińcu, w 1981- 1999 r. Zespół „Częstochowa” w Częstochowie został wtedy odznaczony „Medalem Zasłużonego dla Miasta Częstochowa”. Prowadził jako reżyser i choreograf również zespół „Guzowiacy” przy Skierniewickim Instytucje Warzyw, oraz Zespół „Pszeliniacy” w Technikum Rolniczym w Pszczelinie.
Współpracował z tak wybitnymi reżyserami jak A. Wajda przy filmie „Pan Tadeusz” za choreografię „Poloneza” do muz W. Kilara. Dziennikarze przyznali Złotą Kaczkę 50-lecia, dla sceny Poloneza w kategorii Najlepszy Taniec. Z Krystyną Jandą zrobił choreografię do śpiewogry „Na Szkle Malowane” w Teatrze Powszechnym w Warszawie 1983 r., w teatrze im. Mickiewicza w Częstochowie 1990 r. oraz w Teatrze Muzycznym w Gdyni 2004 r. Współpracował z reż J. Rzeszewskim, choreo. do telewizyjnego recitalu „Primadonny” G. Brodzinskiej, z reż. J. Wożniakiem, dwa widowiska na Festiwalu Piosenki Żołnierskiej w Kołobrzegu w latach 1979–1980 z reż. W. Gawronskim, Festiwal Piosenki Żołnierskiej Kołobrzeg 1978, z reż J. Grubowskim w Centr. Zesp. Art. Wojska Polskiego [Twoi Chłopcy Polsko, Piosenką Ognia 1989 r, i Festiwal Piosenki Żołnierskiej w Kołobrzegu], z reż. Ray Zawadzkim Festiwal Piosenki Żołnierskiej 1978 r. z reż. Feridum Erol Final Miss Pruszkowa 2000 r. z reż. T. Ringwelskim TVP Katowice 1982 r. i inni.
Od 1967 roku Michał Jarczyk jest mieszkańcem Otrębusów. W 2015 r. małżeństwo Jarczyków zostało odznaczone Medalem za „Długoletnie Pożycie Małżeńskie” przez prezydenta Rzeczypospolitej Polskiej. 20 kwietnia 2020 odeszła żona Krystyna Jarczyk, mając 84 lata.

</doc>
<doc id="4886032" url="https://pl.wikipedia.org/wiki?curid=4886032" title="Lekkoatletyka na Igrzyskach Panamerykańskich 1963">
Lekkoatletyka na Igrzyskach Panamerykańskich 1963

Lekkoatletyka na Igrzyskach Panamerykańskich 1963 – zawody lekkoatletyczne podczas igrzysk obu Ameryk odbywały się w São Paulo na Estádio do Pacaembu.

</doc>
<doc id="4886035" url="https://pl.wikipedia.org/wiki?curid=4886035" title="Plansze">
Plansze

Plansze – drugi album studyjny polskiego rapera Jana-Rapowanie i producenta muzycznego Nocnego. Wydawnictwo ukazało się 15 marca 2019 roku nakładem wytwórni muzycznej SBM Label.
Album dotarł na pierwsze miejsce na liście sprzedażowej OLiS (sprzedaż w okresie 15–21 marca 2019) i uzyskał certyfikat złotej oraz następnie platynowej płyty.
Na płycie gościnnie udzielili się: Solar, Holak, Otsochodzi, Kacperczyk, Szpaku i Guzior.
Lista utworów.
Opracowano na podstawie materiału źródłowego.

</doc>
<doc id="4886044" url="https://pl.wikipedia.org/wiki?curid=4886044" title="Surtees TS9">
Surtees TS9

Surtees TS9 – samochód Formuły 1, zaprojektowany przez Johna Surteesa i Petera Connew. Uczestniczył w Mistrzostwach Świata Formuły 1 w latach 1971–1973, a jego najlepszym rezultatem było drugie miejsce Mike'a Hailwooda w Grand Prix Włoch 1972.
Historia.
Model opierał się na modelu TS7, ale w porównaniu do niego był szerszy i miał większy rozstaw osi, dzięki czemu lepiej się prowadził. Samochód był napędzany przez jednostki Cosworth DFV o mocy około 450 KM, sprzężone z pięciobiegową przekładnią Hewland FG400. Pojazd do 100 km/h przyspieszał w 3,15 sekundy.
Samochód zadebiutował w 1971 roku podczas nieoficjalnego wyścigu Race of Champions, w którym John Surtees zajął trzecie miejsce. W sierpniu natomiast ten sam kierowca wygrał wyścig International Gold Cup. W Mistrzostwach Świata TS9 zaliczył debiut podczas Grand Prix RPA. Podstawowymi kierowcami byli John Surtees i Rolf Stommelen, ale najlepszy wynik sezonu był udziałem Mike'a Hailwooda, który zajął czwartą pozycję w Grand Prix Włoch.
Zbudowano cztery egzemplarze wersji TS9, z czego jeden został sprzedany Teamowi Gunston, a inny przerobiony w typ TS9B. Ponadto skonstruowano dwa nowe egzemplarze TS9B. Ta wersja miała zmodyfikowany nos ze zintegrowanymi otworami chłodzenia. Podstawowy skład kierowców stanowili Mike Hailwood, Tim Schenken i Andrea de Adamich. Ogółem w 1972 model TS9B zdobył 18 punktów, w tym drugie miejsce Hailwooda w Grand Prix Włoch. Dzięki tym wynikom Surtees zajął najlepsze miejsce w klasyfikacji konstruktorów w swojej historii – piąte.
W sezonie 1973 TS9B uczestniczył w dwóch wyścigach. Jego następcą był TS14.

</doc>
<doc id="4886048" url="https://pl.wikipedia.org/wiki?curid=4886048" title="Stadion Míru w Taborze">
Stadion Míru w Taborze

Stadion Míru – wielofunkcyjny stadion w Taborze, w Czechach. Został otwarty w 1957 roku. Może pomieścić 1000 widzów.
Gospodarzem obiektu w przeszłości byli piłkarze klubu VTJ Tábor (również pod nazwą Dukla Tábor), którzy od 1958 roku do roku 1989 spędzili łącznie 22 sezony na drugim szczeblu czechosłowackich rozgrywek piłkarskich. Po sezonie 1995/1996, w którym zespół spadł z Dywizji A do krajského přeboru, klub udostępnił swą licencję drużynie Spartak Kaplice i zakończył działalność.
W latach 2008, 2013 i 2016 na stadionie rozgrywane były lekkoatletyczne Mistrzostwa Czech.

</doc>
<doc id="4886050" url="https://pl.wikipedia.org/wiki?curid=4886050" title="Maria Żmigrodzka-Dubowy">
Maria Żmigrodzka-Dubowy

Maria Żmigrodzka-Dubowy (ur. 2 marca 1926 w Mszanie Dolnej, zm. 3 maja 2011 w Krakowie) – polska graficzka. Autorka mozaiki na elewacji sanatorium "Papiernik" w Szczawnicy i na budynku przy ul. Nawojki 4 w Krakowie.

</doc>
<doc id="4886053" url="https://pl.wikipedia.org/wiki?curid=4886053" title="Bój pod Kąkolewnicą">
Bój pod Kąkolewnicą

Bój pod Kąkolewnicą – starcie pomiędzy polską Brygadą Jazdy Ochotniczej a bolszewicką 170 Brygadą Strzelców, do którego doszło 17 sierpnia 1920 roku w rejonie wsi Kąkolewnica, podczas Bitwy Warszawskiej.
Podczas nocnej walki za cenę niewielkich strat polska kawaleria pokonała dwa bolszewickie pułki. Zwycięstwo umożliwiło wyzwolenie Międzyrzeca Podlaskiego i znacznie skomplikowało położenie bolszewickiej 16 Armii.
Preludium.
16 sierpnia 1920 roku oddziały Frontu Środkowego pod osobistym dowództwem Naczelnego Wodza Józefa Piłsudskiego rozpoczęły znad Wieprza kontruderzenie na odsłoniętą flankę bolszewickiego Frontu Zachodniego. Polska kontrofensywa szybko uzyskała całkowite powodzenie. W ciągu dwóch dni rozbito południowe skrzydło nacierającej na przedmoście warszawskie 16 Armii Nikołaja Sołłohuba oraz przecięto jej najważniejsze linie komunikacyjne.
Jedną z polskich jednostek uczestniczących w kontruderzeniu znad Wieprza była Brygada Jazdy Ochotniczej. Została sformowana na Lubelszczyźnie pod koniec lipca 1920 roku, jej dowódcą był mjr Feliks Jaworski. W skład brygady wchodziły trzy dwuszwadronowe pułki jazdy ochotniczej: 1. wołyński, 2. lubelski, 3. siedlecki. Przed rozpoczęciem kontrofensywy wzmocniono ją dodatkowo doświadczonym 4. dywizjonem 1 pułku strzelców konnych. Tym samym grupa jazdy mjr. Jaworskiego liczyła łącznie około 550 żołnierzy i 16 ckm.
Początkowo brygada była rozlokowana w rejonie Firleja i stanowiła odwód Frontu Środkowego. Szybko skierowano ją jednak w rejon Radzynia Podlaskiego, w lukę, która wytworzyła się między polskimi 3 i 4 Armią. 16 sierpnia pod wsią Borki 1. szwadron pułku lubelskiego rozbił szarżą napotkany oddział bolszewickiej piechoty. Następnie kawalerzyści pozostawili konie i pieszo pomaszerowali do Radzynia, na który uderzyli około godziny 14:00. W mieście stacjonowało w tym czasie około 270 czerwonoarmistów z 508 i 510 pułków strzelców, wchodzących w skład 170 Brygady Strzelców. Polski atak całkowicie zaskoczył przeciwnika, który wycofał się w nieładzie. Kawalerzyści wzięli około 80 jeńców oraz zdobyli duże ilości broni, amunicji, żywności i furażu.
Przebieg starcia.
Jeszcze tego samego dnia do odpoczywającej w Radzyniu brygady dotarł rozkaz wydany osobiście przez Naczelnego Wodza, w którym nakazywano mjr. Jaworskiemu bezzwłocznie uderzyć na Międzyrzec Podlaski. Brygada miała opanować miasto, a jeżeli okazałoby się to zadaniem ponad jej siły – zablokować je do czasu nadejścia piechurów z 1 Dywizji Piechoty Legionów.
Wymarsz nastąpił 17 sierpnia o godzinie 1:00 w nocy. Polski plan przewidywał, że Międzyrzec zostanie oskrzydlony od wschodu i zachodu, a jednocześnie zaatakowany frontalnie od strony szosy radzyńskiej. Z tego powodu brygada została podzielona na trzy kolumny:
W rejonie wsi Kąkolewnica kolumna środkowa natknęła się na bolszewicką piechotę w sile dwóch batalionów z 508 pułku strzelców. Przeciwnik dysponował dziesięcioma karabinami maszynowymi. Jako że warunki terenowe nie sprzyjały przeprowadzeniu konnej szarży, ułani pułku wołyńskiego spieszyli się, po czym przystąpili do ataku. Jego szybkość i gwałtowność zaskoczyły bolszewików, którzy pozostawiając części umundurowania, a nawet buty, wycofali się w nieładzie w kierunku na Mordy. Tam jednak natknęli się na polską lewą kolumnę. Ułani pułku lubelskiego przeprowadzili konną szarżę, całkowicie rozpraszając nieprzyjaciela.
Po rozbiciu bolszewików kolumny lewa i środkowa zatrzymały się na odpoczynek w Kąkolewnicy. Po kilku godzinach pod wieś podeszła jednak od zachodu bolszewicka kolumna. Był to 510 pułk strzelców, który usiłował przebić się na Międzyrzec lub Białą Podlaską. Czerwonoarmiści zaatakowali wieś, zostali jednak odparci po krótkiej, aczkolwiek zaciekłej walce. Zaalarmowany strzelaniną 4. dywizjon 1 psk wyruszył w pościg za wycofującym się nieprzyjacielem.
Bilans.
Starcie pod Kąkolewnicą zakończyło się pełnym zwycięstwem grupy mjr. Jaworskiego. Bolszewicy stracili około 150 zabitych i 50 jeńców. W gronie poległych znalazł się m.in. dowódca 508 pułku strzelców oraz dowódcy jego dwóch batalionów. Brygada Jazdy Ochotniczej okupiła zwycięstwo stratą jednego zabitego i kilkunastu rannych, a także utratą kilkunastu koni.
17 sierpnia o godz. 14:30 kawalerzyści mjr. Jaworskiego wyzwolili Międzyrzec, praktycznie nie napotykając przy tym oporu przeciwnika. W mieście wzięto wielu jeńców oraz zdobyto tabory bolszewickiej 170 Brygady Strzelców. Utrata Międzyrzeca skomplikowała położenie bolszewickiej 16 Armii, zamykając jej drogę odwrotu na Brześć Litewski.

</doc>
<doc id="4886057" url="https://pl.wikipedia.org/wiki?curid=4886057" title="Skansen im. Marii Żywirskiej w Brańszczyku">
Skansen im. Marii Żywirskiej w Brańszczyku

Skansen im. Marii Żywirskiej w Brańszczyku – skansen zlokalizowany w północnej części Brańszczyka w powiecie wyszkowskim (województwo mazowieckie).
Historia.
Placówkę stworzono w 2015 z inicjatywy samorządu gminnego w Brańszczyku. Gromadzi budynki i przedmioty związane z historią oraz kulturą Kurpi Białych, grupy etnicznej o unikatowych strojach, zwyczajach i budownictwie, tworzonej w przez osadników przybyłych w XVIII wieku z Kurpi Zielonych (północne Mazowsze). W 2014 gmina Brańszczyk otrzymała dofinansowanie na organizację skansenu z Programu Rozwoju Obszarów Wiejskich pod nazwą "Ochrona dziedzictwa kulturowego poprzez utworzenie skansenu w Brańszczyku przy projektowanym szlaku św. Jakuba do Łomży". Powiat wyszkowski natomiast nieodpłatnie użyczył gminie część działki należącej do domu pomocy społecznej w Brańszczyku. Jako pierwsze eksponaty zostały posadowione drewniana chata, dom bartnika, stodoła i kuźnia. Skansen będzie rozbudowywany o dalsze tereny (w tym stawy) i budynki, by docelowo utworzyć park etnograficzno-przyrodniczy.
Obiekty.
Na terenie skansenu znajdują się:
Na terenie skansenu istnieje wystawa stała poświęcona Marii Żywirskiej (1904–1980), urodzonej w Brańszczyku etnografce i muzealniczce, honorowej członkini Polskiego Towarzystwa Ludoznawczego. Jej imię skansen nosi na mocy uchwały Rady Gminy Brańszczyk z 13 października 2017 r.

</doc>
<doc id="4886061" url="https://pl.wikipedia.org/wiki?curid=4886061" title="Městský stadion Vysoké Mýto">
Městský stadion Vysoké Mýto

Městský stadion – wielofunkcyjny stadion w mieście Vysoké Mýto, w Czechach. Obiekt może pomieścić 3000 widzów. Swoje spotkania rozgrywają na nim piłkarze klubu SK Vysoké Mýto.
Po zachodniej stronie stadionu znajduje się zadaszona trybuna główna. Boisko obiektu otoczone jest przez czterotorową (sześciotorową na głównej prostej), tartanową bieżnię lekkoatletyczną o nieregularnym kształcie. 22 maja 1971 roku na stadionie rozegrano jedno spotkanie fazy grupowej Turnieju Juniorów UEFA (Belgia – Walia 1:0).

</doc>
<doc id="4886066" url="https://pl.wikipedia.org/wiki?curid=4886066" title="Biblioteka Uniwersytecka w Heidelbergu">
Biblioteka Uniwersytecka w Heidelbergu

Biblioteka Uniwersytecka w Heidelbergu jest centralną biblioteką Uniwersytetu w Heidelbergu.
Historia.
Biblioteka Uniwersytecka w Heidelbergu to najstarsza biblioteka uniwersytecka w Niemczech. Jej początki sięgają założenia Uniwersytetu w Heidelbergu w 1386 roku.
Dyrektorzy Biblioteki Uniwersyteckiej w Heidelbergu
System biblioteczny.
System biblioteczny Uniwersytetu w Heidelbergu obejmuje łącznie 39 bibliotek.
Rękopisy, stare druki.
Zbiory specjalne Biblioteki Uniwersyteckiej w Heidelbergu obejmują 6800 rękopisów, 1800 inkunabułów, 110 500 autografów oraz zbiór starych map, arkuszy graficznych, rysunków i fotografii.
Zasoby cyfrowe.
Zasoby cyfrowe tworzą 116 000 pełnotekstowych e-czasopism, około 3300 baz danych i 800 000 e-książek.
Specjalistyczne usługi informacyjne.
W ramach ogólnoniemieckiego systemu gromadzenia zbiorów bibliotecznych oraz specjalistycznych usług informacyjnych (Fachinformationsdienste für Wissenschaft – FID) Biblioteka Uniwersytecka w Heidelbergu zarządzą następującymi dyscyplinami: egiptologią, archeologią klasyczną, europejską historią sztuki do 1945 r. oraz ogólną historią sztuki, a także Azją Południową.
Współpraca z Polską.
Biblioteka Uniwersytecka w Heidelbergu systematycznie digitalizuje polskie piśmiennictwo o sztuce, archeologii, za co została w 2020 r. uhonorowana Dyplomem Ministra Kultury i Dziedzictwa Narodowego, Dyplomem Stowarzyszenia Historyków Sztuki, a dr Maria Effinger – Medalem Merentibus Stowarzyszenia Historyków Sztuki.

</doc>
<doc id="4886069" url="https://pl.wikipedia.org/wiki?curid=4886069" title="Jolanta Świętojańska">
Jolanta Świętojańska

Jolanta Ewa Świętojańska – polska biolog, dr hab. nauk biologicznych, profesor i kierownik Katedry Bioróżnorodności i Taksonomii Ewolucyjnej Wydziału Nauk Biologicznych Uniwersytetu Wrocławskiego.
Życiorys.
W 1995 ukończyła studia biologiczne na Uniwersytecie Wrocławskim, 21 października 1999 obroniła pracę doktorską "Rewizja plemienia Aspidimorphini Obszaru Orientalnego (Coleoptera: Chrysomelidae: Cassidinae)", 13 maja 2010 habilitowała się na podstawie pracy zatytułowanej "Studia nad stadiami larwalnymi Cassidinae (Coleoptera: Chrysomelidae)". Została zatrudniona na stanowisku adiunkta w Instytucie Zoologicznym na Wydziale Nauk Biologicznych Uniwersytetu Wrocławskiego.
Jest profesorem i kierownikiem Katedry Bioróżnorodności i Taksonomii Ewolucyjnej Wydziału Nauk Biologicznych Uniwersytetu Wrocławskiego.

</doc>
<doc id="4886076" url="https://pl.wikipedia.org/wiki?curid=4886076" title="MagicGate">
MagicGate

MagicGate jest zabezpieczeniem przed kopiowaniem wprowadzonym przez Sony w 1999, jako część "Secure Digital Music Initiative". Zabezpieczenie to szyfruje zawartość pamięci przy użyciu chipu MagicGate, znajdującego się zarówno w nośniku, jak i w czytniku, aby zapewnić kontrolę nad transferem plików.
Szyfrowanie to było stosowane w kartach pamięci do Playstation 2, a w roku 2004 zostało wprowadzone do wszystkich urządzeń Sony, obsługujących karty pamięci Memory Stick. Niektóre urządzenia jak Sony Network Walkman przyjmowały wyłącznie karty Memory Stick z technologią MagicGate.

</doc>
<doc id="4886079" url="https://pl.wikipedia.org/wiki?curid=4886079" title="Nagroda Prezydenta UEFA">
Nagroda Prezydenta UEFA

Nagroda Prezydenta UEFA – coroczna nagroda przyznawana od 1998 roku przez UEFA za wybitne sukcesy i zasługi w europejskiej piłki nożnej. W 2019 roku Éric Cantona ubrany w kaszkiet rozpoczął przemówienie od cytatu z tragedii Williama Shakespeare'a pt. ""Króla Leara"" – "Czem są muchy. Dla psotnych chłopców, tem ludzie dla bogów" – odnosząc się do nauki, wojny i zbrodni.

</doc>
<doc id="4886087" url="https://pl.wikipedia.org/wiki?curid=4886087" title="Wiesław Jamrożek">
Wiesław Jamrożek

Wiesław Mirosław Jamrożek (ur. w 1954, zm. 2 kwietnia 2021) – polski pedagog, prof. dr hab. nauk humanistycznych.
Życiorys.
Obronił pracę doktorską, 30 października 1995 habilitował się na podstawie pracy zatytułowanej "Idee edukacyjne polskiej socjalnej demokracji w Galicji do 1918 roku". 16 września 2016 nadano mu tytuł profesora w zakresie nauk społecznych. Został zatrudniony na stanowisku profesora nadzwyczajnego w Zakładzie Historii Wychowania na Wydziale Studiów Edukacyjnych Uniwersytetu im. Adama Mickiewicza w Poznaniu, Łużyckiej Wyższej Szkole Humanistycznej im. Jana Benedykta Solfy w Żarach i profesora w Wyższej Szkole Humanistycznej TWP w Szczecinie.
Był profesorem Zakładu Historii Wychowania Wydziału Studiów Edukacyjnych Uniwersytetu im. Adama Mickiewicza w Poznaniu i Łużyckiej Szkoły Wyższej im. Jana Benedykta Solfy w Żarach.
Zatrudniono go na stanowisku kierownika Zakładu Historii Wychowania Wydziału Studiów Edukacyjnych Uniwersytetu im. Adama Mickiewicza w Poznaniu, prorektora Łużyckiej Szkoły Wyższej im. Jana Benedykta Solfy w Żarach i członka prezydium Komitetu Nauk Pedagogicznych na I Wydziale Nauk Humanistycznych i Społecznych Polskiej Akademii Nauk.
Był rektorem Łużyckiej Szkoły Wyższej im. Jana Benedykta Solfy w Żarach i kierownikiem Katedry Pedagogiki Opiekuńczo-Wychowawczej w Wyższej Szkole Humanistycznej TWP w Szczecinie, oraz Katedry Pedagogiki Społecznej i Resocjalizacji Wydziału Humanistycznego Bałtyckiej Wyższej Szkoły Humanistycznej w Koszalinie.
Pochowany na Cmentarzu parafii św. Stanisława Kostki w Poznaniu.

</doc>
<doc id="4886093" url="https://pl.wikipedia.org/wiki?curid=4886093" title="Mariusz Jerzy Golecki">
Mariusz Jerzy Golecki

Mariusz Jerzy Golecki (ur. 23 kwietnia 1974) – prawnik, urzędnik, nauczyciel akademicki, doktor habilitowany nauk prawnych, profesor nadzwyczajny Uniwersytetu Łódzkiego, ekspert w zakresie regulacji rynku kapitałowego, pionier ekonomicznej analizy prawa w Polsce. W latach 2019–2021 rzecznik finansowy, w latach 2021–2022 podsekretarz stanu w Ministerstwie Rozwoju i Technologii, od 2022 sędzia Naczelnego Sądu Administracyjnego.
Życiorys.
Wykształcenie i działalność naukowa.
Ukończył w 1998 studia na Wydziale Prawa i Administracji Uniwersytetu Warszawskiego. W 1999 jego praca magisterska "Istota i charakter prawny umowy opcyjnej i prawa opcji" została wyróżniona pierwszą nagrodą "Przeglądu Prawa Handlowego" w konkursie na najlepszą pracę z prawa cywilnego i handlowego. W 2002 ukończył z wyróżnieniem studia LL.M. na Wydziale Prawa Uniwersytetu w Cambridge, Trinity College. W latach 2002–2003 był stypendystą Komisji Europejskiej w Instytucie Ekonomii Prawa na Uniwersytecie w Hamburgu.
W 2004 uzyskał stopień naukowy doktora nauk prawnych na Wydziale Prawa i Administracji Uniwersytetu Łódzkiego na podstawie rozprawy "Synallagma na tle koncepcji sprawiedliwości wymiennej Arystotelesa i opinii rzymskich jurystów okresu klasycznego." Habilitację uzyskał w 2013 r. na tej samej uczelni na podstawie pracy "Między pewnością a efektywnością. Marginalizm instytucjonalny wobec prawotwórczego stosowania prawa""."
Był zatrudniony jako adiunkt w Katedrze Ekonomii Wyższej Szkoły Biznesu – National Louis University w latach 2004–2007 oraz na Wydziale Prawa i Administracji Uniwersytetu Łódzkiego w latach 2004–2014. Od 2014 profesor Uniwersytetu Łódzkiego, w latach 2015–2020 kierownik Pracowni Badań Kognitywnych nad Prawem na WPiA UŁ, a od 2020 dyrektor Instytutu Badań Prawnoporównawczych i Interdyscyplinarnych na Wydziale Prawa i Administracji Uniwersytetu Łódzkiego.
Pełnił funkcję profesora wizytującego w Centrum Prawa Europejskiego na Wydziale Prawa Uniwersytetu w Cambridge (2008–2009), a także na International Christian University w Tokio (2010) oraz na Wydziale Prawa Uniwersytetu w Debreczynie na Węgrzech (2013–2014). W latach 2011–2017 wykładał w Szkole Głównej Handlowej. W 2015 został kierownikiem Pracowni Badań Kognitywnych nad Prawem, a następnie dyrektorem Instytutu Badań Prawnoporównawczych i Interdyscyplinarnych na Wydziale Prawa i Administracji Uniwersytetu Łódzkiego. Jest członkiem zarządu Polskiego Stowarzyszenia Ekonomicznej Analizy Prawa.
W latach 2015–2017 był adwokatem Izby Adwokackiej w Warszawie.
Jest autorem oraz współautorem blisko 80 publikacji o zasięgu międzynarodowym z zakresu ekonomicznej analizy prawa oraz regulacji rynku kapitałowego, w szczególności instrumentów pochodnych. Jest jednym z pionierów i propagatorów ekonomicznej analizy prawa w Polsce.
Działalność w administracji państwowej.
W latach 1998–2000 był doradcą w Ministerstwie Kultury i Sztuki/Dziedzictwa Narodowego, a następnie ekspertem Departamentu Programowego Kancelarii Prezesa Rady Ministrów oraz Ministerstwa Finansów. W latach 2016–2017 pełnił funkcję dyrektora Departamentu Prawnego w Ministerstwie Finansów oraz dyrektora Departamentu Prawa Międzynarodowego i Europejskiego w Prokuratorii Generalnej Rzeczypospolitej Polskiej. W latach 2018–2019 był członkiem Komisji Kodyfikacyjnej Ogólnego Prawa Podatkowego. W latach 2016–2017 był członkiem, a następnie zastępcą szefa przewodniczącego delegacji polskiej w V grupie roboczej Komisji ONZ do spraw Międzynarodowego Prawa Handlowego (UNCITRAL).
Jest przewodniczącym Rady do spraw Przeciwdziałania Unikaniu Opodatkowania przy Ministrze Finansów oraz przewodniczącym Głównej Komisji Orzekającej w Sprawach o Naruszenie Dyscypliny Finansów Publicznych.
W 2018 zgłosił swoją kandydaturę na jedno z czterech wolnych stanowisk sędziowskich Izby Finansowej NSA. Krajowa Rada Sądownictwa na posiedzeniu 22 lipca 2020 podjęła uchwałę o przedstawieniu wniosku o powołanie go na stanowisko sędziego. Sędzią NSA został w czerwcu 2022.
Działalność na stanowisku rzecznika finansowego i wiceministra rozwoju.
Został powołany na stanowisko rzecznika finansowego z dniem 12 października 2019.
Jako rzecznik finansowy realizował działania mające na celu wyeliminowanie nieuczciwych praktyk z rynku usług finansowych. Zapoczątkował wykorzystywanie przez jego biuro kompetencji występowania do sądów z pozwami wobec banków i ubezpieczycieli. Złożył pierwszą w historii rzecznika finansowego skargę nadzwyczajną do Sądu Najwyższego.
7 grudnia 2021 został powołany przez premiera Mateusza Morawieckiego na stanowisko podsekretarza stanu w Ministerstwie Rozwoju i Technologii, w związku z czym zakończył pełnienie funkcji rzecznika finansowego.
W maju 2022 odwołany ze stanowiska podsekretarza stanu w Ministerstwie Rozwoju i Technologii.

</doc>
<doc id="4886094" url="https://pl.wikipedia.org/wiki?curid=4886094" title="Fotbalový stadion FC Veselí nad Moravou">
Fotbalový stadion FC Veselí nad Moravou

Fotbalový stadion FC Veselí nad Moravou – stadion sportowy w Veselí nad Moravou, w Czechach. Został otwarty w 1957 roku. Może pomieścić 6000 widzów. Swoje spotkania rozgrywają na nim piłkarze klubu FC Veselí nad Moravou.
Budowa stadionu rozpoczęła się w 1954 roku, a w październiku 1957 roku rozegrano na nim pierwsze spotkanie. 26 maja 1971 roku na stadionie rozegrano jedno spotkanie fazy grupowej Turnieju Juniorów UEFA (NRD – RFN 3:1). Przed tym meczem oddano do użytku krytą trybunę główną.

</doc>
<doc id="4886096" url="https://pl.wikipedia.org/wiki?curid=4886096" title="Wyszkowski Ośrodek Kultury „Hutnik”">
Wyszkowski Ośrodek Kultury „Hutnik”

Wyszkowski Ośrodek Kultury „Hutnik” – dom kultury w Wyszkowie, w województwie mazowieckim. Funkcjonuje od 1973 roku. Został zbudowany przez Hutę Szkła, stąd nazwa „Hutnik”. Ośrodek mieści się przy ulicy Prostej 7. Odbywają się tutaj koncerty, występy kabaretowe, uroczystości oraz inne wydarzenia kulturalne.
Stałe formy działalności.
Najważniejsze byłe stałe formy działalności

</doc>
<doc id="4886100" url="https://pl.wikipedia.org/wiki?curid=4886100" title="Małgorzata Schollenberger">
Małgorzata Schollenberger

Małgorzata Anna Schollenberger (zm. 12 sierpnia 2020) – polska fitopatolog i diagnosta bakteryjnych chorób roślin, dr hab.
Życiorys.
Obroniła pracę doktorską, 23 czerwca 2004 habilitowała się na podstawie pracy zatytułowanej "Bakteriozy zagrażające wybranym uprawom roślin ozdobnych". Została zatrudniona na stanowisku profesora uczelni w Instytucie Nauk Ogrodniczych Szkole Głównej Gospodarstwa Wiejskiego w Warszawie.
Była profesorem nadzwyczajnym w Samodzielnym Zakładzie Fitopatologii na Wydziale Ogrodnictwa, Biotechnologii i Architektury Krajobrazu Szkoły Głównej Gospodarstwa Wiejskiego w Warszawie.
Zmarła 12 sierpnia 2020.

</doc>
<doc id="4886102" url="https://pl.wikipedia.org/wiki?curid=4886102" title="Aleksander Getritz">
Aleksander Getritz

Aleksander Józef Getritz (ur. w 1841 w Rzeszowie, zm. ok. 15 lipca 1917 we Lwowie) – polski mieszczanin, powstaniec styczniowy, zesłaniec syberyjski, działacz społeczny i polityczny, radny Lwowa, mistrz introligatorski.
Młodość.
Urodził się w 1841 w Rzeszowie i tam też rozpoczął swoją edukację. Był synem Leopolda Getritza (uczestnika powstania listopadowego) i Eleonory Mansfeld oraz bratem Franciszka. Pochodził z mieszczańskiej rodziny o tradycjach introligatorskich. W młodości praktykował w warsztacie swojego ojca, zostając czeladnikiem.
Udział w powstaniu styczniowym i zesłanie na Syberię.
Od 1858 pracował w Wiedniu jako introligator. Prowadził tam także działalność niepodległościową – werbując żołnierzy austriackich polskiego pochodzenia do udziału w przyszłym powstaniu. Po pozyskaniu kilku osób, udał się do Krakowa, gdzie brał udział w organizowaniu oddziału Tomasza Chmielińskiego. Następnie wstąpił jako szeregowiec do oddziału Aleksandra Taniewskiego. Służył także jako bombardier.
Do niewoli rosyjskiej trafił podczas bitwy pod Igołomią (21 marca 1863), niedaleko Czernichowa. Za udział w powstaniu, zesłany na Syberię przez władze carskie. Początkowo przebywał w Kałudze, następnie został przeniesiony do Tobolska. Na zesłaniu spędził łącznie 6 lat.
Działalność polityczna, zawodowa i społeczna we Lwowie.
Po powrocie z zesłania, dzięki pomocy ks. Ludwika Ruczki, osiadł we Lwowie. Początkowo był zatrudniony w pracowni introligatorskiej Fryderyka Opuchlaka. W 1870 otworzył własny zakład. Jego pracownia galanteryjno-introligatorska była bardzo popularna we Lwowie, szczególnie w zakresie introligatorstwa dewocyjnego i luksusowego. Wykonywał oprawy dla urzędów miejskich, bibliotek – Zakładu Narodowego im. Ossolińskich, Uniwersyteckiej i Politechniki. Prace Getritza były nagradzane na wystawach rzemiosła polskiego organizowanych między innymi we Lwowie, Przemyślu i Krakowie. Z biegiem lat jego przedsiębiorstwo uzyskało renomę jednego z najlepszych zakładów tego typu w Austro-Węgrzech. Miało ono siedzibę we Lwowie przy ul. Kapitulnej 8 (później przy ul. Rynek 41), pod tym samym adresem Getritz prowadził również sklep z dewocjonaliami. W sumie w swoim zakładzie, poza usługami introligatorskimi, oferował: naklejanie na płótno map, planów, fotografii; sprzedaż wyrobów galanteryjnych, albumów, dyplomów, tek na biurka, kaset na srebro i klejnoty, makat, ram ze skóry, drzewa, pluszu; posiadał również własny skład papieru i przyborów szkolnych oraz magazyn artykułów religijnych.
Był on także aktywnym działaczem politycznym. Związany był z Konfederacją Narodu Polskiego. Był wieloletnim radnym Lwowa (od 1884), członkiem klubu mieszczańskiego. Sprawował funkcję jednego z zastępców przewodniczącego prezydium rady miasta.
Jednocześnie Getritz prowadził działalność społeczną. Uchodził za "przyjaciela młodzieży robotniczej i rzemieślniczej". Sprawował m.in. funkcję prezesa lwowskiej kasy zaliczkowej, członka zarządu tamtejszej izby rękodzielniczej oraz był członkiem izby handlowo-przemysłowej. Działał również w Lwowskim Towarzystwie Strzeleckim. Był kuratorem Stowarzyszenia Przemysłowców i Rękodzielników „Skała", a także pierwszym wiceprezesem rady nadzorczej muzeum przemysłowego miejskiego we Lwowie. Był również członkiem lwowskiego Klubu Węgiersko-Polskiego oraz członkiem Zarządu założonego w marcu 1888 „Towarzystwa Wzajemnej Pomocy Uczestników Powstania Polskiego z r. 1863/4".
Z działalnością publiczną Aleksandra Getritza związana jest następująca anegdota: 
Aleksander Getritz zmarł po długiej chorobie 15 lipca 1917. Po nabożeństwie pogrzebowym, które odbyło się w kaplicy Boimów, został pochowany na Cmentarzu Łyczakowskim we Lwowie.
Życie prywatne.
24 października 1899 w Warszawie wziął ślub z młodszą o 26 lat Heleną Martyną z domu Kozerską I voto Ferderung (1867-1906). Para nie doczekała się potomstwa.
Wychowywał Stanisława Karola, syna swego brata Franciszka.

</doc>
<doc id="4886109" url="https://pl.wikipedia.org/wiki?curid=4886109" title="Manifest Partii Komunistycznej">
Manifest Partii Komunistycznej



</doc>
<doc id="4886111" url="https://pl.wikipedia.org/wiki?curid=4886111" title="Algieria francuska">
Algieria francuska



</doc>
<doc id="4886113" url="https://pl.wikipedia.org/wiki?curid=4886113" title="Tunezja (francuska)">
Tunezja (francuska)



</doc>
<doc id="4886124" url="https://pl.wikipedia.org/wiki?curid=4886124" title="Olchowce">
Olchowce



</doc>
<doc id="4886133" url="https://pl.wikipedia.org/wiki?curid=4886133" title="Arsen Śliwiński">
Arsen Śliwiński

Arsen Śliwiński (ur. 3 kwietnia 1996 we Lwowie) – polski kajakarz kanadyjkarz, czterokrotny srebrny medalista mistrzostw świata, srebrny oraz dwukrotnie brązowy medalista mistrzostw Europy, pięciokrotny mistrz Polski. Syn Michała Śliwińskiego, wielokrotnego medalisty olimpijskiego.
Życiorys.
Studiuje w Wyższej Szkole – Edukacji w Sporcie w Warszawie.
W 2021 uczestniczył w programie rozrywkowym "Love Island. Wyspa miłości".
Wyniki.
Wyniki finałów igrzysk olimpijskich i europejskich oraz mistrzostw świata i Europy.

</doc>
<doc id="4886139" url="https://pl.wikipedia.org/wiki?curid=4886139" title="Virgil Thomson">
Virgil Thomson

Virgil Garnett Thomson (ur. 25 listopada 1896 w Kansas City, zm. 30 września 1989 w Nowym Jorku) – amerykański kompozytor i krytyk muzyczny.
Życiorys.
Jako dziecko uczył się gry na fortepianie i organach w rodzinnym Kansas City, gdzie był też organistą w miejscowych kościołach. W 1919 roku podjął studia na Uniwersytecie Harvarda, gdzie jego wykładowcami byli Edward Burlingame Hill (instrumentacja i francuska muzyka współczesna), Archibald Davison (dyrygentura) i Foster Damon (kompozycja). W 1921 roku otrzymał stypendium naukowe, które pozwoliło mu na wyjazd do Europy. Był uczniem Nadii Boulanger w École normale de musique de Paris, pobierał też u niej prywatnie lekcje kontrapunktu. W Paryżu zapoznał się z twórczością grupy Les Six i Erika Satiego. W 1922 roku wrócił na Uniwersytet Harvarda, który ukończył w 1923 roku. W tym samym roku uzyskał stypendium od Juilliard Graduate School, dzięki któremu kontynuował naukę u Chalmersa Cliftona (dyrygentura) i Rosario Scalero (kontrapunkt). Między 1925 a 1940 rokiem mieszkał w Paryżu. W 1926 roku poznał Gertrude Stein, której poglądy wywarły wpływ na jego dalszą twórczość. W 1940 roku opuścił ogarniętą wojną Francję i wrócił do USA. W latach 1940–1954 pisał krytyki muzyczne do "New York Herald Tribune".
Odznaczony Legią Honorową (1947), Kennedy Center Honors (1983) i National Medal of Arts (1988). Od 1959 roku członek Amerykańskiej Akademii Sztuki i Literatury. W 1949 roku otrzymał Nagrodę Pulitzera za muzykę do filmu "Louisiana Story". Do jego uczniów należeli Lou Harrison, Ned Rorem, Paul Bowles i Richard Yardumian.
Twórczość.
W swojej twórczości łączył elementy muzyki amerykańskiej i europejskiej, głównie francuskiej. Poligeniczny styl Thomsona czerpał zarówno z chorału gregoriańskiego, polifonii modalnej, jak i hymnów baptystycznych oraz popularnych melodii XIX-wiecznych. Czerpał z dorobku minionych epok, nie wykazując zainteresowania współczesnymi trendami w muzyce. Swobodnie łączył odwołania do tradycyjnych form związanych z kulturą wysoką z elementami tanecznymi, wprowadzając do swoich utworów zamierzone efekty komizmu. W operze "Four Saints" do tekstu Gertrude Stein połączył melodie protestanckich hymnów religijnych, formuły liturgiczne, cytaty z pieśni świeckich oraz melodie w rytmie walca i tanga, w "The Mother of us all" z kolei melodie hymniczne oraz rytmy walca i marsza. Szczególne miejsce w dorobku Thomsona zajmuje cykl stu kilkudziesięciu „portretów muzycznych” ważnych dla niego osób, kilkanaście z nich zorkiestrował. Dużą popularnością cieszyła się też jego muzyka filmowa.
Był autorem prac "The State of Music" (1939, 2. wydanie 1961), "The Musical Scene" (1945), "The Art of Judging Music" (1948), "Music Right and Left" (1951), "Virgil Thomson" (1966), "Music Reviewed, 1940–1954" (1967), "American Music Since 1910" (1971), "A Virgil Thomson Reader" (1981), "Music with Words: A Composer’s View" (1989).

</doc>
<doc id="4886142" url="https://pl.wikipedia.org/wiki?curid=4886142" title="Mistrzostwa Polski w Kolarstwie Szosowym 2020">
Mistrzostwa Polski w Kolarstwie Szosowym 2020

Mistrzostwa Polski w Kolarstwie Szosowym 2020 – zawody w kolarstwie szosowym mające wyłonić najlepszych zawodników i zawodniczki w Polsce.
Impreza składała się z dwóch części – indywidualnej (jazda indywidualna na czas oraz wyścig ze startu wspólnego) oraz drużynowej (jazda parami oraz jazda drużynowa na czas).
Część indywidualna odbyła się w dniach od 20 do 23 sierpnia 2020 z bazą w miejscowościach Busko-Zdrój (jazda indywidualna na czas) oraz Kazimierza Wielka (start wspólny). W rywalizacji elity mężczyźni rywalizowali na dystansie 44 kilometrów (jazda indywidualna na czas) i 196 kilometrów (start wspólny), a kobiety na dystansie 22 kilometrów (jazda indywidualna na czas) i 122,5 kilometrów (start wspólny). Oprócz zmagań seniorów odbyła się również rywalizacja towarzysząca w niższych kategoriach wiekowych (orlicy oraz juniorzy), akademickich mistrzostwach Polski, tandemach, wśród osób niesłyszących czy amatorów.
Część drużynowa z kolei miała miejsce 26 i 27 września 2020 z bazą w miejscowości Godziesze Wielkie. W zmaganiach elity mężczyźni startowali na dystansie 29 kilometrów (jazda parami) oraz 58 kilometrów (jazda drużynowa na czas), a kobiety na dystansie 29 kilometrów (jazda parami) oraz 38 kilometrów (jazda drużynowa na czas). Oprócz zmagań elity przeprowadzono również rywalizację w niższych kategoriach wiekowych.
Konkurencje indywidualne (elita).
Mężczyźni.
Jazda indywidualna na czas (20 sierpnia).
Do zmagań o tytuł mistrza Polski w jeździe indywidualnej na czas wśród mężczyzn do rywalizacji zgłosiło się 40 kolarzy, z których 38 dotarło do mety. Złoty medal zdobył Kamil Gradek, srebro Maciej Bodnar, a brąz Łukasz Wiśniowski.
Wyścig ze startu wspólnego (23 sierpnia).
Do rywalizacji elity mężczyzn w wyścigu ze startu wspólnego zgłoszono 126 zawodników, z czego 124 stanęło na starcie rywalizacji, 92 zostało sklasyfikowanych (wśród sklasyfikowanych 27 zostało zdublowanych na trasie wyścigu). Złoty medal zdobył Stanisław Aniołkowski, srebrny Szymon Sajnok, a brązowy Paweł Franczak.
Kobiety.
Jazda indywidualna na czas (20 sierpnia).
W rywalizacji kobiet w jeździe indywidualnej na czas w mistrzostwach Polski wzięło udział 28 zawodniczek. Złoty medal zdobyła Anna Plichta, srebro Marta Jaskulska, a brąz Karolina Kumięga.
Wyścig ze startu wspólnego (22 sierpnia).
Do wyścigu ze startu wspólnego elity kobiet zgłoszono 45 zawodniczek, z czego 42 stanęły na starcie rywalizacji, a 38 ją ukończyło. Złoty medal zdobyła Marta Lach, srebrny Katarzyna Wilkos, a brązowy Łucja Pietrzak.
Konkurencje drużynowe (elita).
Mężczyźni.
Jazda parami (26 września).
Do rywalizacji w jeździe parami mężczyzn przystąpiło 11 drużyn z 7 klubów. Złoty medal zdobyła drużyna Leopard Pro Cycling w składzie Filip Maciejuk i Szymon Rekita, srebro CCC Development Team (Szymon Krawczyk i Szymon Tracz), a brąz Mazowsze Serce Polski (Paweł Bernas i Adrian Kurek).
Jazda drużynowa na czas (27 września).
W jeździe drużynowej na czas mężczyzn wystąpiło 7 zespołów z 6 klubów. Złoty medal zdobyło Mazowsze Serce Polski w składzie Paweł Bernas, Adrian Kurek, Jakub Kaczmarek i Alan Banaszek, srebro zdobył CCC Development Team (Szymon Krawczyk, Szymon Tracz, Michał Gałka i Kacper Walkowiak), a brąz druga drużyna reprezentujące Mazowsze Serce Polski (Daniel Staniszewski, Norbert Banaszek, Adrian Banaszek i Tobiasz Pawlak).
Kobiety.
Jazda parami (26 września).
Do rywalizacji w jeździe parami kobiet przystąpiło 7 drużyn z 4 klubów. Złoty medal zdobył zespół CCC-Liv w składzie Agnieszka Skalniak i Aurela Nerlo, srebro TKK Pacific Toruń - Nestlé Fitness (Karolina Karasiewicz i Patrycja Lorkowska), a brąz kolejny zespół toruńskiej drużyny w składzie Paulina Pastuszek i Anna Sagan.
Jazda drużynowa na czas (27 września).
W jeździe drużynowej na czas kobiet wystartowały 4 drużyny reprezentujące 3 zespoły. Mistrzostwo Polski wywalczył TKK Pacific Toruń - Nestlé Fitness w składzie Karolina Karasiewicz, Patrycja Lorkowska, Paulina Pastuszek i Anna Sagan, srebro UKS TFP Jedynka Mróz Kórnik (Wiktoria Polak, Karolina Lipiejko i Joanna Golec), a brąz Mat Atom Deweloper (Julia Kowalska, Oliwia Majewska, Dominika Włodarczyk i Karolina Stępień).

</doc>
<doc id="4886143" url="https://pl.wikipedia.org/wiki?curid=4886143" title="Universidad de Sevilla">
Universidad de Sevilla



</doc>
<doc id="4886148" url="https://pl.wikipedia.org/wiki?curid=4886148" title="Olchowce (sielsowiet Słobódka)">
Olchowce (sielsowiet Słobódka)

Olchowce (; ) – wieś na Białorusi, w obwodzie witebskim, w rejonie brasławskim, w sielsowiecie Słobódka.
Historia.
W czasach zaborów w granicach Imperium Rosyjskiego.
W latach 1921–1945 zaścianek a następnie osada leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 19 osób, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. W 1931 w 2 domach zamieszkiwało 17 osób.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4886156" url="https://pl.wikipedia.org/wiki?curid=4886156" title="Tecno PA123">
Tecno PA123

Tecno PA123 – samochód Formuły 1 zaprojektowany przez Gianfranco i Luciano Pederzanich, uczestniczący w Mistrzostwach Świata Formuły 1 w latach 1972–1973. Model był napędzany jednostkami Tecno. Samochód okazał się nieudanym projektem, a jego najlepszym rezultatem było szóste miejsce Chrisa Amona w Grand Prix Belgii 1973.
Historia.
Założona w 1962 roku przez Gianfranco i Luciano Pederzanich firma Tecno pod koniec lat 60. stała się czołowym konstruktorem Formuły 2, a jej kierowcami byli m.in. François Cevert i Clay Regazzoni. Po zdobyciu przez Regazzoniego mistrzostwa Formuły 2 w 1970 roku Tecno postanowiło zadebiutować w Formule 1. W przeciwieństwie do większości konkurentów postanowiono nie korzystać ze sprawdzonego, konkurencyjnego silnika Cosworth DFV, a stworzyć własną jednostkę. Idąc za trendami wyznaczonymi przez Ferrari i Alfę Romeo, Tecno zdecydowało się zbudować silnik w układzie V12. Został on ukończony w połowie 1971 roku, a odbyte latem testy wykazały jego moc na poziomie 460 KM przy 11 000 obr./min. Silnik i skrzynia biegów były przymocowane bezpośrednio do podwozia, stając się elementem nośnym.
Plany zakładały debiut PA123 pod koniec sezonu 1971. Nie zostały one zrealizowane, a zespół ze wsparciem Martini zadebiutował egzemplarzem PA123/1 w Grand Prix Belgii 1972. W tym czasie zbudowano wersję PA123/2, którą Nanni Galli zajął trzecie miejsce w nieoficjalnym Grand Prix Republiki Włoskiej. Ten egzemplarz okazał się szybszy od PA123/1, a Galli w Grand Prix Wielkiej Brytanii zakwalifikował się na osiemnastym miejscu. W dalszej części sezonu Galli i Derek Bell dzielili się tym samochodem, ale nie zdołali ukończyć żadnego wyścigu. Kierowcy używali również nowego samochodu PA123/5, którym także ani razu nie dojechali do mety.
W 1973 roku nowym kierowcą Tecno został skonfliktowany z Marchem Chris Amon. W celu opracowania nowego samochodu Luciano Pederzani skontaktował się z Allanem McCallem, który we współpracy z Eddiem Wiessem w ciągu miesiąca zaprojektował i zbudował nowy samochód, oznaczony jako PA123/6. Główną zmianą w porównaniu do PA123 sprzed roku było zastąpienie ramy rurowej monokokiem. Tymczasem z inicjatywy Martini i Chrisa Amona Gordon Fowell i Alan Philips z firmy Goral otrzymali zlecenie zaprojektowania odrębnego samochodu, E731. Jako że prace nad tą wersją przedłużały się, McCall namówił Amona do przetestowania PA123/6. Amon zgodził się i wystartował nim w mistrzostwach, zajmując szóste miejsce w Grand Prix Belgii. W Grand Prix Monako Amon zakwalifikował się na dwunastym miejscu, ale odpadł z wyścigu, jadąc na siódmej pozycji. W następnych dwóch eliminacjach Tecno nie brało udziału w oczekiwaniu na model E731. W Grand Prix Wielkiej Brytanii Amon miał możliwość wyboru samochodu między PA123 i E731, decydując się na pierwszy model. Kierowca nie ukończył tego ani następnego wyścigu. Po Grand Prix Austrii, w którym zespół w treningach nie dysponował zapasowym silnikiem, Amon opuścił go, a Tecno wycofało się z Formuły 1.

</doc>
<doc id="4886157" url="https://pl.wikipedia.org/wiki?curid=4886157" title="Kamil Bogusz">
Kamil Bogusz

Kamil Krzysztof Bogusz (ur. 25 lipca 1988 r. w Chrzanowie) – dyrektor Muzeum w Chrzanowie, polski historyk, samorządowiec, społecznik.
Życiorys.
Absolwent Wydziału Historii i Dziedzictwa Kulturowego Uniwersytetu Papieskiego Jana Pawła II w Krakowie, gdzie obecnie kontynuuje studia w Szkole Doktorskiej UPJPII. W latach 2010-2015 był pracownikiem merytorycznym (asystent muzealny) w Muzeum w Chrzanowie. W latach 2015-2019 pracował w Teatrze Łaźnia Nowa w Krakowie. Jako Radny Rady Miejskiej w Chrzanowie (2014-2018) podczas prac Komisji Kultury podejmował wiele spraw mających na celu zachowanie lub zabezpieczenie zabytków w Gminie Chrzanów. W 2018 r. otrzymał legitymację Społecznego Opiekuna Zabytków Powiatu Chrzanowskiego. W 2014 r. został wybrany Radnym Rady Miejskiej w Chrzanowie, z okręgu 10, jako bezpartyjny kandydat. W Radzie Miejskiej w Chrzanowie kierował pracami Komisji Kultury Sportu i Rekreacji.
Pomysłodawca i koordynator projektu "Chrzanowski cmentarz, skarbiec pamięci" w latach 2013-2015. Współpracował podczas tworzenia "Corpus Vitrearum" w zakresie dotyczącym kościoła pw. św. Mikołaja w Chrzanowie. Zaangażowany w przywrócenie do świadomości mieszkańców cmentarza wojennego z I Wojny Światowej nr 445 w Chrzanowie, jak i opracowania historii kaplicy zamkowej zamku Tenczyn.
Należy do "Liderów Dialogu Polsko-Żydowskiego", przy Forum Dialogu w Warszawie.
W dniu 27 listopada 2019 r. został dyrektorem Muzeum w Chrzanowie im. Ireny i Mieczysława Mazarakich.

</doc>
<doc id="4886166" url="https://pl.wikipedia.org/wiki?curid=4886166" title="Stowarzyszenie Dwie Kreski">
Stowarzyszenie Dwie Kreski

Stowarzyszenie Dwie Kreski – organizacja pozarządowa pomagająca kobietom w ciąży, które znalazły się w trudnej sytuacji życiowej. Stowarzyszenie działa w Polsce od 2018 roku na terenie całego kraju, prowadząc telefon zaufania 533 112 121 oraz udzielając koniecznego wsparcia psychologicznego, prawnego i materialnego i okołoporodowego. 
Historia Stowarzyszenia.
Stowarzyszenie powstało w 2018 roku w odpowiedzi na zapotrzebowanie telefonu zaufania dla kobiet w ciąży znajdujących się w trudnej sytuacji. Początkowo istniały jedynie oddziały w Trójmieście i Warszawie, ale stowarzyszenie szybko się rozrasta o kolejne miasta. . 
Obszar działania organizacji.
Stowarzyszenie Dwie Kreski pomaga kobietom w ciąży, które znalazły się w trudnej sytuacji życiowej. Organizacja oferuje rozmowę z wolontariuszem telefonu zaufania, pomoc materialną, wsparcie psychologiczne i medyczne, w tym także okołoporodowe (np. proponując współpracę z doulą lub położną), porady prawne, informuje na temat lokalnych instytucji pomocowych i stowarzyszeń. Powyższa działalność jest określana przez stowarzyszenie jako "pomoc szyta na miarę". Motto organizacji to "Nie oceniamy, pomagamy!"
Stowarzyszenie prowadzi telefon zaufania i oferuje pomoc specjalistyczną (psychologiczną, prawną, medyczną: lekarze, położne, doule, ale też w zakresie doradztwa zawodowego) i pomoc materialną. Koordynuje pomoc terenową dla tych Podopiecznych, które potrzebują wsparcia, rozmowy, obecności, stara się dzielić wiedzą oraz informacjami na temat innych organizacji pomocowych. Stara się prowadzić kobietę przez cały okres ciąży od momentu, kiedy zobaczy dwie kreski na teście do momentu porodu i zakończenia połogu. Po tym czasie stowarzyszenie stara się dalej pomagać kobietom, jednak nie samodzielnie, a kontaktując je z innymi organizacjami specjalizującymi się w pomocy mamom i dzieciom. Stowarzyszenie współpracuje też z innymi organizacjami pomocowymi. Ważną cechą Dwóch Kresek jest neutralność światopoglądowa.
Struktura Stowarzyszenia.
W Stowarzyszeniu Dwie Kreski działa trzynaście zespołów terenowych. Mieszczą się w:
Wolontariusze dzielą się na: wolontariuszy terenowych i wolontariuszy budujących. Zadaniem pierwszych jest praca w konkretnym regionie z kobietami, które o taką pomoc poprosiły, dzwoniąc do telefonu zaufania. Zadaniem tych drugich jest budowanie Stowarzyszenia od wewnątrz poprzez działania w Grupach. Grup jest dziesięć i są to:
Finansowanie.
Stowarzyszenie działa dzięki wpłatom darowizn ludzi dobrej woli. W 2022 roku rozpoczęło również współpracę z serwisem FaniMani, dzięki któremu każda osoba robiąca zakupy w internecie może bezkosztowo pomagać. 

</doc>
<doc id="4886181" url="https://pl.wikipedia.org/wiki?curid=4886181" title="Fundusz Azylu, Migracji i Integracji">
Fundusz Azylu, Migracji i Integracji

Fundusz Azylu, Migracji i Integracji – fundusz mający na celu przyczynianie się do skutecznego zarządzania przepływami migracyjnymi i do realizacji, wzmacniania i rozwoju wspólnej polityki w zakresie azylu, ochrony uzupełniającej i ochrony czasowej oraz wspólnej polityki imigracyjnej z pełnym poszanowaniem praw i zasad zapisanych w Karcie praw podstawowych Unii Europejskiej.
Fundusz przyczynia się do realizacji następujących wspólnych celów szczegółowych:
a) wzmocnienie i rozwinięcie wszelkich aspektów wspólnego europejskiego systemu azylowego, w tym jego wymiaru zewnętrznego;
b) wspieranie legalnej migracji do państw członkowskich zgodnie z ich potrzebami gospodarczymi i społecznymi, takimi jak potrzeby rynku pracy, przy jednoczesnym zagwarantowaniu spójności systemów imigracyjnych państw członkowskich, oraz promowanie skutecznej integracji obywateli państw trzecich;
c) ulepszanie sprawiedliwych i skutecznych strategii powrotów w państwach członkowskich, które to strategie przyczyniają się do walki z nielegalną imigracją, z naciskiem na zapewnienie trwałego charakteru powrotu oraz skutecznej readmisji w krajach pochodzenia i tranzytu;
d) wzmocnienie – w tym przez praktyczną współpracę – solidarności i podziału odpowiedzialności pomiędzy państwami członkowskimi, w szczególności w odniesieniu do tych państw, których zjawisko przepływów migracyjnych i azylowych dotyczy w największym stopniu.

</doc>
<doc id="4886189" url="https://pl.wikipedia.org/wiki?curid=4886189" title="Mubō na yume wa sameru koto ga nai">
Mubō na yume wa sameru koto ga nai

 – czwarty singel japońskiego zespołu STU48, wydany w Japonii 29 stycznia 2020 roku przez You! Be Cool.
Singel został wydany w siedmiu edycjach: trzech regularnych i trzech limitowanych (Type A, Type B, Type C) oraz „teatralnej” (CD). Osiągnął 1 pozycję w rankingu Oricon i pozostał na liście przez 12 tygodni. Singel zdobył status platynowej płyty.
Lista utworów.
Wszystkie utwory zostały napisane przez Yasushiego Akimoto.

</doc>
<doc id="4886191" url="https://pl.wikipedia.org/wiki?curid=4886191" title="Mistrzostwa Ameryki U-20 w Piłce Ręcznej Kobiet 1997">
Mistrzostwa Ameryki U-20 w Piłce Ręcznej Kobiet 1997

Mistrzostwa Ameryki U-20 w Piłce Ręcznej Kobiet 1997 – drugie mistrzostwa Ameryki U-20 w piłce ręcznej kobiet, oficjalny międzynarodowy turniej piłki ręcznej o randze mistrzostw kontynentu organizowany przez PATHF mający na celu wyłonienie najlepszej złożonej z zawodniczek do lat dwudziestu żeńskiej reprezentacji narodowej w Ameryce. Odbył się w dniach 8–13 kwietnia 1997 roku w Pontal do Paraná. Tytułu zdobytego w 1993 roku broniła reprezentacja Brazylii.
Mistrzostwa były jednocześnie eliminacjami do MŚ 1997.

</doc>
<doc id="4886192" url="https://pl.wikipedia.org/wiki?curid=4886192" title="Oplesa I">
Oplesa I

Oplesa I (; ) – wieś na Białorusi, w obwodzie witebskim, w rejonie brasławskim, w sielsowiecie Druja.
Inna nazwa wsi to Opleso I.
Historia.
W czasach zaborów wieś leżała w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 71 osób, 45 były wyznania rzymskokatolickiego, 1 prawosławnego a 25 staroobrzędowego. Jednocześnie wszyscy mieszkańcy zadeklarowali białoruską przynależność narodową. Było tu 12 budynków mieszkalnych. W 1931 w 13 domach zamieszkiwało 55 osób.
Miejscowość należała do parafii rzymskokatolickiej w Słobódce i prawosławnej w m. Kirylino. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.
Od 1945 do 2004 wchodziła w skład sielsowietu Drujsk.

</doc>
<doc id="4886194" url="https://pl.wikipedia.org/wiki?curid=4886194" title="Opleso I">
Opleso I



</doc>
<doc id="4886200" url="https://pl.wikipedia.org/wiki?curid=4886200" title="Mohamed Al-Sada">
Mohamed Al-Sada

Mohamed Al-Sada (, ur. 7 lutego 1957) – bahrajński żeglarz sportowy, uczestnik igrzysk olimpijskich.
Al-Sada był chorążym reprezentacji Bahrajnu podczas ceremonii otwarcia igrzysk olimpijskich 1996 odbywających się w Atlancie. W klasie Laser zajął 51. miejsce w klasyfikacji końcowej pośród 56 zawodników.

</doc>
<doc id="4886202" url="https://pl.wikipedia.org/wiki?curid=4886202" title="Diplarrena">
Diplarrena

Diplarrena – rodzaj roślin należący do rodziny kosaćcowatych ("Iridaceae"), obejmujący dwa gatunki występujące endemicznie w południowo-zachodniej Australii i na Tasmanii.
Nazwa rodzaju pochodzi od starogreckich słów διπλόος ("diploos" – podwójny) i άρρεν ("arren" – męski) i odnosi się do dwóch płodnych pręcików obecnych w kwiatach tych roślin. 
Systematyka.
Rodzaj z monotypowego plemienia "Diplarreneae" w podrodzinie "Iridoideae" z rodziny kosaćcowatych ("Iridaceae"). Plemię "Diplarreneae" jest siostrzany dla pozostałych plemion w tej podrodzinie.
Zastosowanie.
Oba gatunki uprawiane są jako rośliny ozdobne, głównie w Australii. Formują kępy. Wymagają dużo ciepła, dlatego poza obszarem klimatu gorącego wymagają uprawy w szklarniach lub w pomieszczeniach. 
Włókna pozyskiwane z "D. moraea" wykorzystywane były przez Aborygenów do wyplatania pojemników.

</doc>
<doc id="4886204" url="https://pl.wikipedia.org/wiki?curid=4886204" title="Diplarrhena">
Diplarrhena



</doc>
<doc id="4886205" url="https://pl.wikipedia.org/wiki?curid=4886205" title="Oplesa II">
Oplesa II

Oplesa II (; ) – wieś na Białorusi, w obwodzie witebskim, w rejonie brasławskim, w sielsowiecie Druja.
Inna nazwa wsi to Opleso II.
Historia.
W czasach zaborów wieś leżała w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 55 osób, wszystkie były wyznania rzymskokatolickiego i zadeklarowały białoruską przynależność narodową. Było tu 9 budynków mieszkalnych. W 1931 w 13 domach zamieszkiwało 59 osób.
Miejscowość należała do parafii rzymskokatolickiej w Słobódce i prawosławnej w m. Kirylino. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.
Od 1945 do 2004 wchodziła w skład sielsowietu Drujsk.

</doc>
<doc id="4886225" url="https://pl.wikipedia.org/wiki?curid=4886225" title="Wiggles">
Wiggles



</doc>
<doc id="4886233" url="https://pl.wikipedia.org/wiki?curid=4886233" title="Charles Crossland">
Charles Crossland

Charles Crossland (ur. 3 września 1844 w Halifaxie, zm. 9 grudnia 1916 tamże) – angielski mykolog.
Życiorys.
W wieku 13 lat Charles opuścił szkołę, aby pomóc rodzicom w prowadzeniu firmy. Uczył się u rzeźnika. W 1864 r. otworzył własny sklep i ożenił się z Mary Ann Cragg. Mieli czworo dzieci, ale dwoje zmarło we wczesnym dzieciństwie. Również żona zmarła w pięć lat po ślubie. W 1871 r. Charles ożenił się ponownie i z drugą żoną miał dwoje dzieci. W 1873 roku w Halifaxie otworzyli sklep mięsny. W 1890 r. Charles zrezygnował z jego prowadzenia, pozostawiając prowadzenie sklepu wspólnikowi, sam zaś zajął się mykologią i pracą w organizacjach mykologicznych. W 1892 roku został pierwszym sekretarzem Komitetu Mykologicznego Związku Przyrodników w Yorkshire, a w 1907 roku przewodniczącym tego związku. Był członkiem założycielem Brytyjskiego Towarzystwa Mykologicznego, a w 1896 r. został jego pierwszym skarbnikiem. W 1899 r. został członkiem Towarzystwa Linneuszowskiego.
Praca naukowa.
Od 1880 r. zaczął interesować się botaniką. Wstąpił do Towarzystwa Naukowego Halifax, a następnie do Związku Przyrodników w Yorkshire. W 1888 roku, podczas wyprawy na grzyby, Crossland spotkał Georga Edwarda Massee, który zachęcił go do zajęcia się grzybami. Charles szczególnie zainteresował się grzybami z grupy "Discomycetes". Zebrał sporą ich kolekcję, w tym nowe, dotąd nieznane gatunki. Był autorem sekcji roślin zarodnikowych w pracy " Flora of the parish of Halifax" botanika W.B. Crumpa wydanej w 1004 r. W 1905 r. wspólnie z mykologiem G.E. Masse napisał pracę "The Fungus Flora of Yorkshire".
Zbiory grzybów Ch. Crosslanda, jego notatki i rysunki znajdują się w zielniku mykologicznym Kew Gardens.
Opisał kilka nowych gatunków grzybów. W naukowych nazwach utworzonych przez niego taksonów dodawany jest skrót jego nazwiska Crossl. Na cześć Crosslanda nadano nazwy wielu gatunkom grzybów, w tym "Clavaria crosslandii" Cotton, "Ascobolus crosslandii" Boud., "Octospora crosslandii" (Dennis &amp; Itzerott) Benkert.

</doc>
<doc id="4886234" url="https://pl.wikipedia.org/wiki?curid=4886234" title="RFB">
RFB



</doc>
<doc id="4886235" url="https://pl.wikipedia.org/wiki?curid=4886235" title="República Federativa do Brasil">
República Federativa do Brasil



</doc>
<doc id="4886242" url="https://pl.wikipedia.org/wiki?curid=4886242" title="Myyrmäen jalkapallostadion">
Myyrmäen jalkapallostadion

Myyrmäen jalkapallostadion – stadion piłkarski w Vantaa, w Finlandii. Został otwarty w 2000 roku. Może pomieścić 4700 widzów. Swoje spotkania rozgrywają na nim piłkarze klubów AC Vantaa i VJS oraz piłkarki zespołu PK-35 Vantaa.
Historia.
Stadion został otwarty w 2000 roku. W latach 2001–2002 wybudowano drugą trybunę wzdłuż boiska, naprzeciwległą do piętrowej trybuny głównej. W przeszłości swoje spotkania na stadionie rozgrywali piłkarze klubów AC Allianssi (2002–2005; w roku 2004 klub ten został wicemistrzem kraju, a w latach 2004 i 2005 zdobywał Puchar Ligi) i PK-35 Vantaa (2009–2016), obecnie grają na nim piłkarki żeńskiej sekcji zespołu PK-35 Vantaa (wielokrotne mistrzynie kraju) oraz piłkarze klubów AC Vantaa i VJS. Dawniej obiekt nosił nazwy Pohjola Stadion oraz ISS Stadion.
Na obiekcie dwukrotnie rozegrano mecz finałowy Pucharu Ligi (2 maja 2004 roku: AC Allianssi – FC Lahti 2:2, k. 5:3 i 15 kwietnia 2009 roku: Tampere United – HJK Helsinki 2:0), odbywały się na nim także spotkania w europejskich pucharach. Jeden raz towarzysko zagrała na nim również reprezentacja Finlandii, pokonując 30 kwietnia 2003 roku Islandię 3:0. W 2001 roku odbyły się na nim też dwa spotkania fazy grupowej piłkarskich mistrzostw Europy U-18, a w 2018 roku na stadionie rozegrano wszystkie mecze mistrzostw Europy w futbolu amerykańskim.

</doc>
<doc id="4886243" url="https://pl.wikipedia.org/wiki?curid=4886243" title="ISS Stadion">
ISS Stadion



</doc>
<doc id="4886244" url="https://pl.wikipedia.org/wiki?curid=4886244" title="Pohjola Stadion">
Pohjola Stadion



</doc>
<doc id="4886246" url="https://pl.wikipedia.org/wiki?curid=4886246" title="Lago Artificial de Rincón del Bonete">
Lago Artificial de Rincón del Bonete



</doc>
<doc id="4886253" url="https://pl.wikipedia.org/wiki?curid=4886253" title="Autoportrety">
Autoportrety

Autoportrety – trzeci album studyjny polskiej piosenkarki Sashy Strunin wydany 21 czerwca 2019 nakładem wytwórni Soliton. Wydawnictwo złożyło się na jazzowe kompozycje Gary’ego Guthmana do wierszy autorstwa Mirona Białoszewskiego.
Album spotkał się z pozytywnym odbiorem ze strony krytyków muzycznych.
Lista utworów.
Opracowano na podstawie materiału źródłowego.
Twórcy.
Opracowano na podstawie materiału źródłowego.

</doc>
<doc id="4886256" url="https://pl.wikipedia.org/wiki?curid=4886256" title="Wiktar Chrenin">
Wiktar Chrenin

Wiktor Gienadijewicz Chrenin, Wiktar Hienadzjewicz Chrenin (biał. Віктар Генадзьевіч Хрэнін, ros. Виктор Геннадиевич Хренин; ur. 1 sierpnia 1971 w Nowogródku) – białoruski polityk i wojskowy. Generał porucznik Sił Zbrojnych Republiki Białorusi. Od 20 stycznia 2020 pełni funkcję ministra obrony Republiki Białorusi.
Życiorys.
Służbę wojskową rozpoczął w Armii Radzieckiej. W 1988 ukończył Mińską Szkołę Wojskową Suworowa. W 1992 został absolwentem Omskiej Wyższej Ogólnowojskowej Szkoły Dowódczej. W 2005 ukończył studia w Akademii Obrony Republiki Białorusi.
3 czerwca 2015 został powołany na stanowisko dowódcy wojsk Zachodniego Dowództwa Operacyjnego Białoruskich Sił Zbrojnych.
22 lutego 2016 otrzymał awans na stopień generała majora. 20 stycznia 2020 powołany na stanowisko ministra obrony Republiki Białorusi. W trakcie protestów politycznych na Białorusi w 2020 porównał protestujących używających biało-czerwonych flag do Białorusinów kolaborujących z Niemcami w czasie II wojny światowej (którzy także używali tej flagi podczas okupacji). 23 sierpnia 2020 rozkazał zabezpieczyć wojsku ważne miejsca pamięci w Mińsku.
30 października 2020 otrzymał awans na stopień generała porucznika.
Sankcje personalne.
Od 2021 jest objęty sankcjami personalnymi UE, Szwajcarii, Wielkiej Brytanii i Kanady.
Życie prywatne.
Żonaty, ma córkę.

</doc>
<doc id="4886259" url="https://pl.wikipedia.org/wiki?curid=4886259" title="Jerzy Ostoja-Sędzimir">
Jerzy Ostoja-Sędzimir

Jerzy Antoni Ostoja-Sędzimir (ur. w 1924 w Kartuzach, zm. 8 marca 2018) – polski chemik, profesor nauk technicznych, nauczyciel akademicki Akademii Górniczo-Hutniczej w Krakowie, dziekan Wydziału Metali Nieżelaznych AGH, specjalizował się w dziedzinie elektrochemii, hydrometalurgii i korozji.
Życiorys.
W 1945 został studentem Akademii Górniczej w Krakowie. W czasie studiów wziął udział w antykomunistycznych protestach studenckich w maju 1946. W 1950 został absolwentem AGH. W 1952 ukończył studia chemiczne w Uniwersytecie Jagiellońskim.
Został wykładowcą AGH. W latach 1962–1995 był kierownikiem Katedry Chemii Fizycznej i Elektrochemii na Wydziale Metali Nieżelaznych. W latach 1981–1984 był dziekanem tego wydziału.
W 1969 nadano mu tytuł profesora nauk technicznych.
Został honorowym członkiem Komisji Metalurgiczno-Odlewniczej Polskiej Akademii Nauk, przewodniczącym Krakowskiego Oddziału Polskiego Towarzystwa Chemicznego (1975–1977), członkiem Rady Naukowej Instytutu Metali Nieżelaznych w Gliwicach.
Redagował czasopisma „Hydrometallurgy” i „Rudy i Metale Nieżelazne”.
Został odznaczony Krzyżem Kawalerskim Orderu Odrodzenia Polski, Złotym Krzyżem Zasługi, Medalem Komisji Edukacji Narodowej, Złotą Odznaką za pracę społeczną dla miasta Krakowa.
Zmarł 8 marca 2018. Został pochowany 15 marca 2018 na Cmentarzu Rakowickim w Krakowie.

</doc>
<doc id="4886261" url="https://pl.wikipedia.org/wiki?curid=4886261" title="1 Eskadra Wielkopolska">
1 Eskadra Wielkopolska



</doc>
<doc id="4886266" url="https://pl.wikipedia.org/wiki?curid=4886266" title="Transactions of the British Mycological Society">
Transactions of the British Mycological Society

Transactions of the British Mycological Society (w piśmiennictwie naukowym cytowane jako "Trans. Br. mycol. Soc.") – czasopismo naukowe Brytyjskiego Towarzystwa Mykologicznego (British Mycological Society). Periodyk. Publikowane w nim są artykuły z zakresu mykologii. Wydawane jest przez Cambridge University Press. Rocznie wychodzi 8 numerów. Sponsorami są: The LuEsther T Mertz Library, the New York Botanical Garden.
Numery czasopisma dla których prawa autorskie do artykułów i ilustracji już wygasły zostały zdigitalizowane i są dostępne w internecie. Opracowano 5 istniejących w internecie skorowidzów umożliwiających odszukanie artykułu:
Istnieje też skorowidz alfabetyczny obejmujący wszystkie te grupy zagadnień.

</doc>
<doc id="4886267" url="https://pl.wikipedia.org/wiki?curid=4886267" title="Dunn's River Falls">
Dunn's River Falls

Dunn's River Falls – wodospad w pobliżu miasta Ocho Rios na Jamajce. Jest jedną z głównych atrakcji turystycznych wyspy, jak i całych Karaibów.
Opis.
Wodospad o wysokości ok. 55 m i długości 180 m. i ma kształt kaskady, przypominającej gigantyczne naturalne schody, ale nie pozbawionej ingerencji człowieka. Pomiędzy progami znajduje się kilka niewielkich stawów. 
Wodospady kończą swój bieg w Morzu Karaibskim na zachodnim krańcu piaszczystej plaży.
Turystyka.
Wspinaczka po wodospadach jest popularną atrakcją turystyczną i często, ale nie wyłącznie, odbywa się z pomocą przewodników z parku. Trwa 1–1,5 godz. z przerwami na fotografowanie lub filmowanie, które wykonują przewodnicy. Wzdłuż wodospadów znajdują się schody, którymi można wygodnie wejść na górę. 
Wodospady są otoczone bujną, zieloną roślinnością, która chroni wodospady i turystów przed słońcem i zapewnia chłód. Ponieważ wspinaczka bywa trudna, więc często, dla ułatwienia, wodospady są pokonywane przez turystów trzymających się za ręce z przewodnikiem na czele. 
Historia.
W pobliżu wodospadów w 1657 roku rozegrała się bitwa pod Ocho Rios, w czasie której Brytyjczycy pokonali hiszpańskie siły ekspedycyjne z Kuby. 
Wydarzenie to upamiętnia tablica umieszczona w dolnej części wodospadów przez Jamajskie Towarzystwo Historyczne (patrz zdjęcie).
Geologia.
Dunn's River jest krótkim ciekiem wodnym, wypływającym ze źródła na wysokości 55 m do morza. Zasilana jest źródlaną wodą bogatą w węglan wapnia, z której wytrąca się trawertyn, tworząc szereg tarasów zbudowanych z martwicy wapiennej. Takie wodospady określane są przez geologów żyjącym fenomenem, ze względu na to, że w sposób ciągły budowane przez osady wytrącające się z wody. Wodospady Dunn's River są jednymi z niewielu na świecie, które kończą swój bieg bezpośrednio w morzu. 

</doc>
<doc id="4886271" url="https://pl.wikipedia.org/wiki?curid=4886271" title="Albatros J.1">
Albatros J.1



</doc>
<doc id="4886282" url="https://pl.wikipedia.org/wiki?curid=4886282" title="Wojciech Wyszyński">
Wojciech Wyszyński

Wojciech Wyszyński herbu Grabie – podstoli bielski w latach 1665–1677.
Był elektorem Michała Korybuta Wiśniowieckiego z ziemi bielskiej w 1669 roku. W 1674 roku był elektorem Jana III Sobieskiego z województwa podlaskiego.

</doc>
<doc id="4886288" url="https://pl.wikipedia.org/wiki?curid=4886288" title="Grand Prix Australii 1984">
Grand Prix Australii 1984

Grand Prix Australii 1984, oficj. "XLIX Dunlop Tyres Australian Grand Prix" – wyścig rozgrywany według przepisów Formuły Mondial 18 listopada 1984 roku. Zwycięzcą zawodów po starcie z pole position został Roberto Moreno. Był to 49 wyścig o Grand Prix Australii i ostatni przed włączeniem tej imprezy do kalendarza Mistrzostw Świata Formuły 1.

</doc>
<doc id="4886290" url="https://pl.wikipedia.org/wiki?curid=4886290" title="Adam Michał Sobolewski">
Adam Michał Sobolewski

Adam Michał Sobolewski herbu Ślepowron (zm. przed 20 listopada 1705 roku) – sędzia drohicki od 1680 roku, podsędek drohicki w latach 1676–1680, wojski drohicki w latach 1668–1676.
Był elektorem Michała Korybuta Wiśniowieckiego z ziemi drohickiej w 1669 roku. W 1674 roku był elektorem Jana III Sobieskiego z województwa podlaskiego.

</doc>
<doc id="4886297" url="https://pl.wikipedia.org/wiki?curid=4886297" title="Eva Ras">
Eva Ras

Eva Ras (ur. 1 stycznia 1941 w Suboticy) – jugosłowiańska i serbska aktorka teatralna, filmowa i telewizyjna oraz malarka. 
Linki zewnętrzne.
 

</doc>
<doc id="4886299" url="https://pl.wikipedia.org/wiki?curid=4886299" title="Gjemselund Stadion">
Gjemselund Stadion

Gjemselund Stadion – stadion piłkarski w Kongsvinger, w Norwegii. Został otwarty 14 czerwca 1953 roku. Może pomieścić 5824 widzów. Swoje spotkania rozgrywają na nim piłkarze klubu Kongsvinger IL.
Stadion został otwarty 14 czerwca 1953 roku. W dniach 16–18 sierpnia 1968 roku na obiekcie odbyły się lekkoatletyczne Mistrzostwa Norwegii. W latach 80. XX wieku powstała trybuna główna stadionu, oddano też do użytku tartanową bieżnię lekkoatletyczną (1986). W sezonie 1992 grający na tym stadionie piłkarze klubu Kongsvinger IL zdobyli wicemistrzostwo kraju. W 2002 roku obiekt był jedną z aren Mistrzostw Europy U-19 w 2002 roku. Rozegrano na nim dwa spotkania fazy grupowej tego turnieju. W 2009 roku oddano do użytku nową płytę boiska wyposażoną w sztuczną murawę i system podgrzewania. Usytuowano ją bliżej trybuny głównej, likwidując jednocześnie bieżnię lekkoatletyczną. W tym samym roku na stadionie powstało także sztuczne oświetlenie, a rok później nowa trybuna, naprzeciwko trybuny głównej.

</doc>
<doc id="4886300" url="https://pl.wikipedia.org/wiki?curid=4886300" title="Wieranika Cepkała">
Wieranika Cepkała

Wieranika Walerjeuna Cepkała (, ur. 7 września w Mohylewie) – białoruska menedżerka i działaczka polityczna, żona i kierowniczka sztabu Waleryja Cepkały podczas wyborów prezydenckich 9 sierpnia 2020.
Życiorys.
Córka Jewgieni Szesterikowej, dziadek Piotr Szascerykou był cenionym pisarzem, na cześć którego nazwano jedną z ulic w Mohylewie.
W 1998 ukończyła stosunki międzynarodowe na Białoruskim Uniwersytecie Państwowym. Studiowała także biznes i zarządzanie na Białoruskim Państwowym Uniwersytecie Ekonomicznym (2004–2006) oraz w Państwowym Instytucie Małych i Średnich Przedsiębiorstw w Hajdarabadzie (2008).
Zawodowo związana z Microsoftem, gdzie jako menedżerka odpowiada za 12 państw Wspólnoty Niepodległych Państw.
Działalność polityczna.
Kiedy jej mąż Waleryj ogłosił start w wyborach na prezydenta Białorusi w 2020, Weranika aktywnie wspierała go i uczestniczyła w jego kampanii. 14 lipca 2020 państwowa komisja wyborcza odmówiła rejestracji Waleryja. W następnie doszło do zjednoczenia wysiłków alternatywnych kandydatów: Swiatłany Cichanouskiej, Wiktara Babaryki i Walerija Cepkały. Po połączeniu sztabów Weranika zaczęła wychodzić na pierwszy plan, występując na mityngach w imieniu swojego męża, który w obawie o swoje bezpieczeństwo był zmuszony wraz z dziećmi opuścić Białoruś. Wraz z Cichanouską i Marią Kalesnikową w ramach kampanii wyborczej odbyła trasę po miastach Białorusi, na której zgromadziła się rekordowa liczba uczestników. 30 lipca w samym tylko Mińsku zgromadziło się ponad 60 000 osób. Weranika przez czas całej kampanii pozostawała także pod naciskami ze strony władz białoruskich: od wykorzystywania uzyskanych ze szkoły informacji na temat jej dzieci po wezwaniu siostry Weraniki, Natalii Leoniuk, do złożenia zeznań przeciwko Walerijowi. 30 lipca 2020 podczas mityngu Walerija poinformowała także o sfingowaniu sprawy karnej przeciwko jej matce. W przeddzień wyborów w obawie o swoją wolność Walerija Cepkała wyjechała do Rosji; zagłosowała w ambasadzie w Moskwie. Po wyborach, w wyniku podejrzeń popełnienia masowych faszerstw przy ustalaniu ich wyniku, wezwała do uznania Cichanouskiej za zwyciężczynię.

</doc>
<doc id="4886301" url="https://pl.wikipedia.org/wiki?curid=4886301" title="Nowianka">
Nowianka

Nowianka (, "Nawijanka"; , "Nowijanka") – wieś na Białorusi, w obwodzie grodzieńskim, w rejonie werenowskim, w sielsowiecie Pirogańce, w pobliżu granicy Litwą. 
W XIX w. folwark. W dwudziestoleciu międzywojennym majątek ziemski i zaścianek leżące w Polsce, w województwie nowogródzkim, w powiecie lidzkim, do 11 kwietnia 1929 w gminie Siedliszcze, następnie w gminie Werenów. Po II wojnie światowej w granicach Związku Radzieckiego. Od 1991 w niepodległej Białorusi.

</doc>
<doc id="4886302" url="https://pl.wikipedia.org/wiki?curid=4886302" title="Nowijanka">
Nowijanka



</doc>
<doc id="4886303" url="https://pl.wikipedia.org/wiki?curid=4886303" title="Nowjanka">
Nowjanka



</doc>
<doc id="4886305" url="https://pl.wikipedia.org/wiki?curid=4886305" title="Pożyżma">
Pożyżma

Pożyżma (; ) – wieś na Białorusi, w obwodzie grodzieńskim, w rejonie werenowskim, w sielsowiecie Pirogańce, nad Żyżmą.
W XIX w. wieś, majątek ziemski i okolica szlachecka. W dwudziestoleciu międzywojennym okolica i kolonia leżące w Polsce, w województwie nowogródzkim, w powiecie lidzkim, do 11 kwietnia 1929 w gminie Żyrmuny, następnie w gminie Werenów. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4886306" url="https://pl.wikipedia.org/wiki?curid=4886306" title="Karta pobytu">
Karta pobytu

Karta pobytu – dokument wydany cudzoziemcowi, który uzyskał zezwolenie na pobyt czasowy, zezwolenie na pobyt stały, zezwolenie na pobyt rezydenta długoterminowego Unii Europejskiej, ochronę uzupełniającą, zgodę na pobyt ze względów humanitarnych lub status uchodźcy w Rzeczypospolitej Polskiej.

</doc>
<doc id="4886307" url="https://pl.wikipedia.org/wiki?curid=4886307" title="Weranika Cepkała">
Weranika Cepkała



</doc>
<doc id="4886308" url="https://pl.wikipedia.org/wiki?curid=4886308" title="Parubiszki">
Parubiszki

Parubiszki (; ) – wieś na Białorusi, w obwodzie grodzieńskim, w rejonie werenowskim, w sielsowiecie Pirogańce.
Dawniej dwie wsie: Parubiszki i Parubiszki Małe. W dwudziestoleciu międzywojennym leżały one w Polsce, w województwie nowogródzkim, w powiecie lidzkim, do 11 kwietnia 1929 w gminie Siedliszcze, następnie w gminie Werenów. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4886310" url="https://pl.wikipedia.org/wiki?curid=4886310" title="Batman (film 2022)">
Batman (film 2022)

Batman (ang. "The Batman") – amerykański fantastycznonaukowy film akcji na podstawie serii komiksów o superbohaterze o tym samym pseudonimie wydawnictwa DC Comics. Za reżyserię odpowiadał Matt Reeves, który napisał scenariusz wspólnie z Peterem Craigiem. Tytułową rolę zagrał Robert Pattinson, a obok niego w głównych rolach wystąpili: Zoë Kravitz, Paul Dano, Jeffrey Wright, John Turturro, Peter Sarsgaard, Andy Serkis i Colin Farrell.
Prace nad filmem rozpoczęły się po tym, jak Ben Affleck został obsadzony w roli Batmana w DC Extended Universe w 2013. Affleck miał być reżyserem, producentem, współscenarzystą i zagrać główną rolę w filmie, lecz ostatecznie w pełni wycofał się z udziału w projekcie. Reeves przejął film i zmodyfikował scenariusz usuwając powiązania z DCEU. Zdecydował się zgłębić detektywistyczną stronę Batmana w większym stopniu niż twórcy poprzednich ekranizacji. Pattinson został obsadzony na miejsce Afflecka w maju 2019. Zdjęcia trwały od stycznia 2020 do marca 2021 w Wielkiej Brytanii i Chicago.
Fabuła skupia się na postaci Batmana, który próbuje wytropić grasującego w Gotham seryjnego mordercę. Na swojej drodze spotyka jednak wielu przeciwników, którzy skutecznie utrudniają mu jego misję. Odkrywa także, że w jego rodzinie mogło dojść do zbrodni.
Światowa premiera "Batmana" miała miejsce 1 marca 2022 w Lincoln Center w Nowym Jorku. W Polsce i w Stanach Zjednoczonych zadebiutował 4 marca tego samego. Film zarobił ponad 770 milionów dolarów przy budżecie 185-200 milionów dolarów, co uczyniło go czwartym najbardziej dochodowym filmem 2022. Zebrał pochwały za występ obsady, muzykę, zdjęcia, reżyserię Reevesa, sekwencje akcji i fabułę, choć niektórzy krytykowali czas trwania filmu.
Warner Bros. ogłosił, że w planach są dwie kontynuacje filmu, które – razem z filmem "Batman" – będą stanowić trylogię. Ujawniono także plan zrealizowania kolejnych produkcji w ramach wspólnego uniwersum Batmana zapoczątkowanego przez film "Batman". Zapowiedziano też dwa seriale powiązane z filmem dla platformy HBO Max.
Fabuła.
Podczas Halloween burmistrz Gotham City Don Mitchell Jr. zostaje zamordowany przez seryjnego mordercę zwanego Riddler (Riddler). Miliarder Bruce Wayne, od dwóch lat działający jako Batman, prowadzi śledztwo wraz z Departamentem Policji Gotham City (GCPD). Porucznik James Gordon odkrywa, że Riddler zostawił wiadomość dla Batmana, ale komisarz Pete Savage gani go za wpuszczenie mściciela na miejsce zbrodni i zmusza Batmana do odejścia. Riddler zabija Savage’a i zostawia kolejną wiadomość dla Batmana.
Batman i Gordon odkrywają, że Riddler zostawił w samochodzie Mitchella pendrive zawierający zdjęcia burmistrza z Anniką w Iceberg Lounge, klubie nocnym prowadzonym przez Pingwina. Batman przepytuje go, a on twierdzi, że nic nie wie. Wayne zauważa, że Selina Kyle, współlokatorka i dziewczyna Anniki, pracuje tam jako kelnerka, więc zaczyna z nią współpracować. Po porwaniu Anniki Batman wysyła Selinę z powrotem do Iceberg Lounge, by poszukała wskazówek. Dzięki niej odkrywa, że Savage bierze łapówki od Carmine Falcone’a, podobnie jak prokurator Gil Colson. Selina zrywa kontakt, gdy Batman naciska na nią w sprawie jej związku z Falconem.
Riddler uprowadza Colsona, przyczepia mu do szyi bombę zegarową i wysyła go, by zakłócił pogrzeb Mitchella. Kiedy na miejscu zjawia się Batman, Riddler dzwoni do niego przez telefon Colsona i grozi, że zdetonuje bombę jeśli Colson nie rozwiąże trzech zagadek. Batman pomaga Colsonowi odpowiedzieć na dwie pierwsze, ale Colson odmawia udzielenia odpowiedzi na trzecią – imię informatora, który przekazał GCPD informacje doprowadzające do akcji antynarkotykowej która przeszła do historii, a w której zginął Sal Maroni – przez co umiera. Batman i Gordon dochodzą do wniosku, że informatorem może być Pingwin i go namierzają. Odkrywają, że operacja Maroniego nigdy nie została zakończona, a w sprawę zamieszanych jest wielu funkcjonariuszy GCPD. Selina nieumyślnie ich demaskuje, gdy zjawia się na miejscu ukraść pieniądze. Gdy Pingwin ucieka, Selina odkrywa w bagażniku samochodu zwłoki Anniki. Batman pojmuje Pingwina, ale dowiaduje się, że to nie on był informatorem.
Batman i Gordon podążają tropem Riddlera do ruin sierocińca, prowadzonego niegdyś przez rodziców Bruce’a, Thomasa i Marthę. Dowiadują się, że Riddler był mieszkańcem tego sierocińca i żywi urazę do rodziny Wayne’ów. Lokaj i opiekun Bruce’a, Alfred Pennyworth, trafia do szpitala po tym, jak otwiera list będący bombą, zaadresowany do Bruce’a. Riddler ujawnia dowody na to, że ojciec Bruce’a, który startował w wyborach na burmistrza, wynajął Falcone’a, by ten zabił dziennikarza grożącego ujawnieniem kompromitujących szczegółów na temat choroby psychicznej Marthy. Bruce, który dorastał w przekonaniu, że jego ojciec był moralnie uczciwy, rozmawia z Alfredem, który potwierdza zarzuty. Mówi też, że zdecydował się wydać Falcone’a w ręce policji po tym, jak dowiedział się o morderstwie oraz że przypuszcza, iż Falcone kazał zabić Thomasa i Marthę, aby temu zapobiec.
Selina przyznaje się Batmanowi, że Falcone jest jej ojcem. Dowiaduje się, że Annika została uduszona, ponieważ Mitchell powiedział jej, że Falcone był informatorem. Z tego powodu postanawia go zabić. Batman i Gordon przybywają do Iceberg Lounge i powstrzymują ją, ale Falcone’a zabija Riddler. Zdemaskowany jako księgowy Edward Nashton, Riddler zostaje osadzony w więzieniu Arkham. Nashton mówi, że zazdrościł Bruce’owi współczucia, które otaczało go po zabójstwie rodziców, podczas gdy on był ignorowany. Uwielbia Batmana, który zainspirował go do zajęcia się skorumpowanymi i proponuje mu współpracę, ale Batman gniewnie ją odrzuca. Przeszukując jego mieszkanie Wayne odkrywa, że Nashton rozmieścił w Gotham samochody z bombami i stworzył grupę zwolenników w Internecie, którzy planują zamordować burmistrz Bellę Reál.
Bomby wybuchają i niszczą falochrony wokół Gotham, przez co miasto zostaje zalane. Mieszkańcy uciekają do krytej hali sportowej, gdzie zwolennicy Nashtona strzelają do Reál, ale zostają powstrzymani przez Batmana i Selinę. Po powodzi Nashton zaprzyjaźnia się z innym więźniem (który okazuje się być Jokerem), natomiast Selina uznaje, że Gotham nie da się już uratować i odchodzi. Batman pomaga w odbudowie miasta i obiecuje go bronić.
Obsada.
Ponadto w filmie wystąpili: Jayme Lawson jako Bella Reál, kandydatka na burmistrza Gotham City, Alex Ferns jako komisarz Pete Savage, Gil Perez-Abraham jako Martinez, funkcjonariusz policji, Peter McDonald jako Kenzie, skorumpowany funkcjonariusz policji, Con O'Neill jako Mackenzie Bock, szef policji, Rupert Penry-Jones jako Don Mitchell Jr., burmistrz Gotham, bliźniacy Charlie i Max Carver jako bramkarze Iceberg Lounge, Hana Hrzic jako Annika, współlokatorka i dziewczyna Seliny, Jay Lycurgo jako młody członek gangu oraz Luke Roberts i Stella Stocker jako rodzice Bruce’a, Thomas i Martha.
W roli cameo pojawił się Barry Keoghan, który wcielił się w Jokera.
Produkcja.
Rozwój projektu.
Ben Affleck.
W sierpniu 2013 Ben Affleck został obsadzony w roli Bruce’a Wayne’a / Batmana w DC Extended Universe. Zadebiutował w filmie "" w 2016, a następnie pojawił się w "Suicide Squad" (2016) i "Lidze Sprawiedliwości" (2017). W październiku 2014 Warner Bros. ujawnił plany dotyczące solowego filmu o Batmanie z Affleckiem w roli głównej, który był także w trakcie negocjacji dotyczących reżyserii i współtworzenia scenariusza. Produkcja miała rozpocząć się gdy Affleck zakończy pracę nad "Nocnym życiem" (2016).
Affleck i Johns ukończyli pierwszy szkic w marcu 2016. Scenariusz miał opowiadać o wydarzeniach po "Batman v Superman" i "Lidze Sprawiedliwości" i być inspirowany komiksami. Affleck porównał klimat filmu do "Batman v Superman", a także gry wideo "" (2009). Robert Richardson, który był zaangażowany w projekt na jego wczesnym etapie potwierdził, że scenariusz był przede wszystkim osadzony w Arkham Asylum. Przedstawiał on Slade’a Wilsona / Deathstroke’a, który chciał uczynić Batmana bezbronnym przed walką z nim na ulicach Gotham. Planowano, że pojawi się Batgirl, która pomoże Batmanowi. Johns powiedział, że film miałby również rozwijać wątek śmierci Robina, która została zasugerowana w "Batman v Superman".
Dyrektor generalny Warner Bros. Kevin Tsujihara potwierdził podczas CinemaCon w kwietniu 2016, że Affleck wyreżyseruje film. W maju Jeremy Irons ujawnił, że ponownie wcieli się w rolę Alfreda Pennywortha z "Batman v Superman", a w sierpniu poinformowano o obsadzeniu Joe Manganiello w roli Deathstroke’a. Dodatkowo Jared Leto wyraził zainteresowanie powtórzeniem roli Jokera z "Suicide Squad". Zack Snyder nakręcił scenę po napisach do "Ligi Sprawiedliwości", która miała przygotować widzów na film o Batmanie. Przedstawiała ona Lexa Luthora (Jesse Eisenberg) ujawniającego Deathstroke’owi sekretną tożsamość Batmana. W październiku Affleck ujawnił, że film zatytułowany będzie "Batman". W grudniu powiedział, że zdjęcia prawdopodobnie rozpoczną się w połowie 2017, a premiera odbędzie się w 2018. W tym samym miesiącu planowany sequel "Ligi Sprawiedliwości" został opóźniony na rzecz "Batmana". W tym czasie Chris Terrio został zatrudniony do prac nad scenariuszem.
Affleck ogłosił w styczniu 2017, że rezygnuje z funkcji reżysera, aby skupić się na swojej roli. Pozostał jednak producentem filmu. Kilka miesięcy później ujawnił, że powodem rezygnacji było to, że nie był w stanie pokierować scenariusza w sposób, w jaki chciał i czuł, że nadszedł czas, aby ktoś inny „miał na to szansę”. W tym czasie Warner Bros. skupiło się na innych filmach, co sprawiło, że film Afflecka został odsunięty. Scena po napisach w "Lidze Sprawiedliwości" została zmieniona w postprodukcji, aby zapowiadała grupę "Injustice League", która miała się pojawić w sequelu "Ligi Sprawiedliwości" zamiast roli Deathstroke’a w "Batmanie", jednak oryginalna scena została umieszczona w 2021 w "Lidze Sprawiedliwości Zacka Snydera".
Matt Reeves.
Na miejsce Afflecka brano pod uwagę takich reżyserów, jak Matt Reeves, Matt Ross, Ridley Scott, Gavin O’Connor, George Miller, Denis Villeneuve i Fede Álvarez. 10 lutego 2017 poinformowano, że Reeves rozpoczął negocjacje z Warner Bros., a 23 lutego ogłoszono go jako nowego reżysera. Miał on również wyprodukować film wraz z Dylanem Clarkiem. Warner Bros. wysłało Reevesowi kopię scenariusza Afflecka, ale on stwierdził, że nie jest to film, który chce zrobić. Ze względu na pracę Reevesa nad "Wojną o planetę małp" (2017), studio Warner Bros. zgodziło się opóźnić produkcję do czasu, aż reżyser będzie dostępny.
Reeves rozpoczął pracę nad scenariuszem w marcu 2017. Początkowo planował zachować powiązania "Batmana" z DCEU i konsultował się z Affleckiem, ale ostatecznie przerobił historię tak, aby skupić się na wcześniejszej historii Batmana. Reeves chciał, aby Batman spotkał inne postaci z komiksów, co przyczyniło się do wprowadzenia do filmu m.in. Catwoman, Penguina i Carmine’a Falcone’a. Reżyser zdradził, że ponownie przeczytał swoje ulubione komiksy o Batmanie, ale nie oparł filmu na żadnym z nich. Komiksy, którymi się inspirował to „Year One” (1987) Franka Millera i Davida Mazzucchelli, „The Long Halloween” (1996-97) Jepha Loeba i Tima Sale’a, „Ego” (2000) Darwyna Cooke’a oraz „Zero Year” (2013-14) Scotta Snydera i Grega Capullo. Reeves chciał odejść od spojrzenia na Bruce’a Wayne’a jako playboya. W przeciwieństwie do poprzednich filmów o Batmanie, produkcja skupia się na jego umiejętnościach detektywistycznych. Do tytułowej roli chciał obsadzić młodszego od Afflecka aktora. W sierpniu 2018 Ben Affleck trafił na odwyk z powodu nadużywania alkoholu i uznano, że po tym incydencie mało prawdopodobne jest, aby ponownie zagrał swoją rolę w filmie. Na panelu Television Critics Association w sierpniu 2018, Reeves powiedział, że scenariusz jest prawie ukończony. Miał nadzieję, że ukończy go w ciągu kilku tygodni i rozpocznie produkcję w pierwszej połowie 2019. Reeves złożył swój pierwszy szkic do Warner Bros. w następnym miesiącu. Mattson Tomlin i Peter Craig również przyczynili się do powstania scenariusza, jednak w napisach wymieniono tylko Reeves’a i Craiga.
Matt Reeves pierwotnie chciał, aby produkcja była osadzona w DCEU. W sierpniu 2017 Reeves ujawnił, że film będzie połączony z szerszym uniwersum, ale stworzy samodzielną historię. Ostatecznie stwierdził, że połączenie filmu z DCEU odciągnie uwagę od postaci Batmana i poprosił Warner Bros. o swobodę twórczą i możliwość opowiedzenia historii spoza uniwersum. Wyłączenie przez Warner Bros. multiwersum świata DC pozwoliło Reevesowi obrać własny kierunek projektu, co oficjalnie potwierdził prezes DC Films, Walter Hamada. Akcja rozgrywa się w oddzielnym świecie, znanym jako „Ziemia-2”.
W styczniu 2019 Warner Bros. wyznaczyło datę premiery filmu na 25 czerwca 2021, a Affleck potwierdził, że nie będzie już grał głównej roli. Aktor wyjaśnił, że ustąpił z powodu kilku czynników, m.in. rozwodu z Jennifer Garner i problemów z alkoholem.
Casting.
W lipcu 2015 potwierdzono, że Ben Affleck zagra tytułową rolę w filmie. W maju tego samego do obsady dołączył Jeremy Irons jako Alfred Pennyworth. We wrześniu tego samego Joe Manganiello został obsadzony jako Deathstroke. W lutym 2018 ujawniono, że J.K. Simmons powróci jako komisarz James Gordon. W lipcu 2017 poinformowano, że studio rozważa zrezygnować z Afflecka i zastąpić go innym aktorem.
W styczniu 2019 ujawniono, że Batmana zagra inny aktor. W maju ujawniono, że wśród kandydatów do roli są Robert Pattinson, Nicholas Hoult, Armie Hammer i Aaron Taylor-Johnson, a pod koniec tego miesiąca Pattison otrzymał rolę. Spotkało się to z negatywną reakcją niektórych fanów Batmana, którzy wystosowali petycję w sprawie zmiany decyzji. Za Pattinsonem wstawił się Christian Bale, który grał Batmana w trylogii o "Mrocznym Rycerzu". Aby odpowiednio przygotować się do roli, Pattinson trenował brazylijskie jiu-jitsu, a podczas pracy nad filmem "Tenet" wysłuchiwał rad Christophera Nolana, który wyreżyserował filmy o "Mrocznym Rycerzu".
We wrześniu Jeffrey Wright i Jonah Hill rozpoczęli rozmowy ze studiem dotyczące zagrania w filmie. W październiku Wright został obsadzony w roli Jamesa Gordona, a Hill zrezygnował. W tym samym miesiącu do obsady dołączyli Zoë Kravitz jako Selina Kyle / Catwoman i Paul Dano jako Riddler. Kravitz wcześniej podkładała głos tej postaci w filmie "". Pod uwagę brano także takie aktorki, jak Ana de Armas, Ella Balinska, Eiza González, Zazie Beetz i Alicia Vikander. Miesiąc później poinformowano, że w filmie zagrają Andy Serkis jako Alfred Pennyworth, Colin Farrell jako Penguin, John Turturro jako Carmine Falcone i Jayme Lawson jako Bella Reál. W grudniu do obsady dołączył Peter Sarsgaard.
W lutym 2020 poinformowano, że w filmie zagra Gil Perez-Abraham, a w marcu ujawniono, że wystąpią w nim również Charlie Carver i Max Carver. W sierpniu tego samego ujawniono, że w obsadzie znalazł się Barry Keoghan jako Stanley Merkel. W październiku poinformowano, że do obsady w nieujawnionej roli dołączył Rupert Penry-Jones. W następnym ujawniono, że w filmie pojawi się również Con O'Neill.
Reeves nie był pewien, czy postać Jokera nie zostanie wycięta z wersji kinowej, ani czy grający go aktor będzie mógł w przyszłości ponownie wcielić się w tę rolę. Uważał więc, że aktor wcielający się w Jokera musi być „nieulękły”. Reeves spotkał się z Barrym Keoghanem, który z chęcią przyjął propozycję. Zespół produkcyjny próbował utrzymać rolę Keoghana w tajemnicy, jednak brat Keoghana wyjawił prawdę w mediach społecznościowych przed premierą filmu.
Scenografia i kostiumy.
Prace nad zaprojektowaniem jaskini Batmana i Batmobilu rozpoczęto jeszcze przed ukończeniem scenariusza, ponieważ Reeves miał już wtedy jasną wizję tego, jak będą wyglądały. Jaskinia Batmana była wzorowana na stacji kolejowej pod nowojorskim hotelem Waldorf-Astoria oraz na prywatnych podziemnych tunelach kolejowych w Nowym Jorku, z których korzystały zamożne rodziny na początku lat 90. XX wieku. Lokacja ta została też częściowo zbudowana na terenie Warner Bros. Studios w Leavesden i służyła również jako fundament dla przedstawionej w filmie rezydencji Wayne’ów. Scenografię do ratusza Gotham zbudowano w hangarze na terenie lotniska Cardington. Znajdowało się tam także dźwiękoszczelne pomieszczenie, w którym Dano nagrywał niektóre sceny z Riddlerem.
Podczas opracowywania scenografii miasta Gotham, Reeves i scenograf James Chinlund chceli, aby było ono jak najbardziej realistyczne. Chinlund czerpał inspirację z filmów Davida Finchera i łączył kilka stylów architektonicznych; porównywał je do takich miast, jak Chicago czy Pittsburgh. Chciał też podkreślić zniszczenia spowodowane trudnościami gospodarczymi, z jakimi borykało się miasto, dlatego postanowił zamieścić w scenografii kilka niedokończonych budynków. Wykorzystywał różne style, w tym budynki z lat 20. i 40. XX wieku. Wayne Tower, która służy jako mauzoleum Wayne’a, była inspirowana Hearst Castle; natomiast Iceberg Lounge była inspirowana pracami Roberta Mosesa.
Batmobil został zaprojektowany jako pojazd bardziej przyziemny, a Chinlund i artysta koncepcyjny Ash Thorp zaprojektowali silnik pojazdu tak, aby przypominał nietoperza. Reeves chciał, aby Batmobil sprawiał wrażenie „dzikiej bestii” i odszedł od stylistyki czołgu widocznej w filmach Nolana o Mrocznym Rycerzu, na rzecz samochodu przypominającego muscle car. Inspiracją dla niego była powieść Stephena Kinga zatytułowana „Christine” (1983), opowiadająca o samochodzie zawładniętym przez siły nadprzyrodzone. Do budowy ramy pojazdu wykorzystano stalowy zderzak, aby Batman mógł „przecisnąć się przez każdą przeszkodę”, a także dach Dodge’a Chargera z 1969. Tył pozostał otwarty, ponieważ nie wymagał ochrony. Zbudowano łącznie cztery pojazdy, z których główny napędzany był silnikiem Chevroleta V8 o mocy 650 KM, skonstruowanym z ponad 3000 obrobionych części, a pozostałe wyposażone były w kardany, dystrybutory wody i wersję elektroniczną dla celów użytkowych. Zbudowano także jeden egzemplarz na podwoziu Tesli wykorzystywany do zdjęć nocnych i w pomieszczeniach.
Kostiumy nadzorowali Jacqueline Durran, Glyn Dillon i David Crossman. Kostium Batmana został zaprojektowany przez Crossmana i Dillona. Praca nad nim zajęła im rok. Zespół wykonał skany ciała Pattinsona podczas kręcenia filmu "Tenet" i użył ich w odniesieniu do sztuk koncepcyjnych narysowanych przez Dillona. W każdym elemencie dokonywano kolejnych modyfikacji, a Reeves ujrzał ostateczną wersję kostiumu w celu jego zatwierdzenia. Zespół stworzył ponad 20 kombinezonów wykorzystanych podczas zdjęć.
Colin Farrell jako Pingwin nosił protezy i gruby garnitur stworzony przez Mike’a Marino. Farrell wybrał noszenie grubego garnituru zamiast przybrania na wadze, ponieważ gdy przytył na potrzeby serialu "Na wodach północy", musiał zmagać się z problemami zdrowotnymi. Kostium Farrella nie zawiera tradycyjnego monokla i cylindra Pingwina, uniemożliwiono mu także palenie tytoniu, co było jedną z cech charakterystycznych tej postaci w komiksach. Aktor chciał, aby pozwolono mu przynajmniej nosić cygaro, jednak studio Warner Bros. nie ustąpiło.
Kostium Riddlera został oparty na szkicach Zodiaca Killera. Zachowano tradycyjny zielony płaszcz, dodając jednocześnie maskę bojową. Dano chciał przez to pokazać, że Riddler "odczuwał dużo wstydu lub nienawiści do samego siebie". Aktor okrył się również folią plastikową, aby podkreślić, że Riddler podejmie ekstremalne środki ostrożności, aby uniknąć pozostawienia DNA na miejscach zbrodni. Kostium Catwoman został zaprojektowany tak, aby położyć fundament pod to, co stanie się jej komiksowym strojem, jednocześnie starając się uczynić go "tak praktycznym, jak to tylko możliwe". Marino zaprojektował również protezy twarzy, których Barry Keoghan użył do sportretowania Jokera. Mimo, że ostatecznie widoczna jest tylko sylwetka Jokera, Reeves kazał Marino opracować pełny projekt. Chciał, aby przypominał on postać Gwynplaine graną przez Conrada Veidta z filmu "Człowiek, który się śmieje", która była instpiracją do Jokera w komiksie. W celu wyróżnienia nowego wcielenia Jokera, Reeves uczynił jego grymas twarzy biologicznym schorzeniem, a nie blizną, jak to miało miejsce w poprzednich filmach.
Zdjęcia i postprodukcja.
Zdjęcia do filmu rozpoczęły się w styczniu 2020 w Londynie pod roboczym tytułem "Vengeance". W lutym film kręcono na cmentarzu w Glasgow, a w marcu produkcja przeniosła się do Liverpoolu. W połowie tego samego miesiąca zdjęcia zostały przerwane wskutek pandemii COVID-19. Pierwotnie, w momencie wybuchu pandemii, studio Warner Bros. nie planowało wstrzymania zdjęć w przeciwieństwie do innych dużych wytwórni, jednak ostatecznie zdecydowało się na to. Warner Bros. oświadczyło, że przerwa będzie trwała tylko dwa tygodnie, ale 25 marca Reeves ogłosił, że zdjęcia zostały zawieszone na czas nieokreślony. 1 kwietnia jeden z członków ekipy, Andrew Jack, zmarł na COVID-19. Tego samego miesiąca Warner Bros. przesunęło datę premiery na 1 października 2021.
Przed zawieszeniem zdjęć nakręcono około jedną czwartą całości, a Reeves zaczął planować pozostałą część. 12 maja rząd Wielkiej Brytanii ogłosił, że wysokiej klasy produkcje filmowe mogą wznowić zdjęcia, jeśli tylko pracodawcy wprowadzą środki bezpieczeństwa związane z COVID-19. Miesiąc później ekipa "Batmana" otrzymała pozwolenie na wznowienie produkcji najwcześniej w lipcu. 3 września u Pattinsona wykryto obecność COVID-19 i wznowione kilka dni wcześniej zdjęcia zostały ponownie wstrzymane, a ekipa filmowa została poddana dwutygodniowej kwarantannie. W tym czasie w Leavesden Studios trwała budowa scenografii i tworzenie rekwizytów.
Zdjęcia wznowiono 17 września po tym, jak Pattinson otrzymał zgodę na powrót na plan. Ukończenie filmu przewidywano wtedy na koniec 2020. Z powodu obostrzeń kręcono tylko w Anglii, a członkowie ekipy musieli mieszkać w pobliżu obszaru produkcji i nie opuszczać go aż do zakończenia prac nad filmem. Niektóre sceny były kręcone przy użyciu zdalnie sterowanej kamery.
Na początku października z powodu opóźnień w produkcji premiera filmu została przesunięta na 4 marca 2022. Zdjęcia do sceny pogrzebu odbyły się w St George’s Hall w Liverpoolu, który zastąpił Gotham City Hall. W Liverpoolu kręcono również na cmentarzu Anfield i w Royal Liver Building. Industrial Light &amp; Magic dostarczyło technologię produkcji wirtualnej StageCraft ze ścianą paneli LED, umożliwiającą generowanie tła w czasie rzeczywistym, której użyto wcześniej m.in. przy serialu "The Mandalorian". W połowie października wykonano zdjęcia w Chicago. Tego samego miesiąca Farrell powiedział, że będzie kręcił resztę swoich scen aż do lutego 2021.
Zdjęcia zakończyły się 12 marca 2021. Odpowiadał za nie Greig Fraser. Montażem zajęli się William Hoy i Tyler Nelson.
Efekty wizualne przygotowały studia Weta FX, ILM, Scanline VFX oraz Crafty Apes, a nadzorował je Dan Lemmon.
Studio Weta FX opracowało ponad 320 ujęć, w tym m.in. pościg za Batmanem i jego zderzenie z Pingwinem, wejście do jaskini Batmana, ratusz oraz nałożyło twarz Pattinsona na twarz kaskadera w niektórych scenach walki wręcz. Scanline VFX przygotowało ponad 217 ujęć w 11 sekwencjach. Studio było odpowiedzialne m.in. za stworzenie zniszczenia zapór wodnych, następującego po nich tsunami oraz sceny włamania Catwoman. Studio ILM stworzyło cyfrowo miasto Gotham City, na podstawie zaprojektowanego wcześniej pejzażu i wyświetlało go z użyciem technologii StageCraft. Ze względu na pandemię COVID-19, większość budynków została stworzona przy użyciu generowanych komputerowo obrazów.
Łącznie w filmie jest ponad 1500 ujęć, w których użyto efektów specjalnych.
Muzyka.
W październiku 2019 Reeves ogłosił, Michael Giacchino skomponuje muzykę do filmu. Jeszcze w tym samym miesiącu Giacchino powiedział, że skończył już pisać główny motyw do filmu. Z racji, że stało się to znacznie wcześniej, niż to zwykle bywa przy produkcji filmu, Giacchino i Reeves mogli wykorzystać go w materiałach promocyjnych. Giacchino powiedział, że czuł całkowitą swobodę w komponowaniu ścieżki dźwiękowej i zgodził się z Reevesem, że była to ich wspólna wizja Batmana podobna do tej, którą różni autorzy i artyści próbowali stworzyć. Giacchino ukończył całą partyturę w październiku 2021. Pełna ścieżka dźwiękowa została opublikowana 25 lutego 2022. W filmie można także usłyszeć utwór „Something in the Way” oraz „Ave Maria” Franza Schuberta, wykonane przez Tiffin Boys’ Choir i Dano.
Marketing.
Pierwszy materiał z Pattinsonem w kostiumie Batmana został opublikowany 13 lutego 2020. Zawierał wczesną muzykę napisaną przez Giacchino i wywołał dyskusję na temat podejścia do postaci Batmana. 4 marca Reeves opublikował zdjęcie Batmobilu, które spotkało się z aprobatą.
22 sierpnia 2020, podczas DC FanDome pokazano pierwszy zwiastun produkcji. W ciągu 24 godzin od publikacji został on obejrzany 34 miliony razy. 24 sierpnia 2021, podczas konwentu CinemaCon Reeves i Pattinson mieli swoje wystąpienie na panelu Warner Bros., na którym pokazali nowe materiału z filmu. Drugi zwiastun zadebiutował 16 października 2021, podczas DC FanDome.
W grudniu 2021 studio Warner Bros. rozpoczęło kampanię marketingową z witryną www.rataalada.com, która pozwalała użytkownikom brać udział w symulowanych rozmowach z Riddlerem i rozwiązywać jego zadania, a ostateczną nagrodą za stronę była usunięta scena, w której Batman spotyka się z Jokerem w Arkham. 27 grudnia pokazano trzeci zwiastun. W lutym 2022 wydano zwiastun ogólny do przyszłych filmów DC Extended Universe, który zawierał kilka scen z "Batmana".
Firma WarnerMedia wydała ponad 28 milionów dolarów na reklamy telewizyjne i licencjonowała znaczną ilość towarów w celu promowania filmu. Opisała marketing jako największą kolekcję gadżetów związanych z Batmanem w całej dekadzie. Były to m.in. zabawki Hot Wheels, zestawy Lego, ubrania, kosmetyki i ciasteczka Oreo. W lutym 2022 Google, niezależnie od Warner Bros., w swojej wyszukiwarce postanowiło wyświetlić Bat-sygnał dla zapytań związanych z "Batmanem".
Wydanie.
Specjalne pokazy filmu odbyły się 21 lutego 2022 w Paryżu oraz 23 lutego 2022 w Londynie. Światowa premiera "Batmana" miała miejsce 1 marca 2022 w Lincoln Center w Nowym Jorku. Tego samego dnia odbyło się 350 pokazów przedpremierowych w kinach IMAX w całych Stanach Zjednoczonych. Dla szerszej publiczności film zadebiutował w tym kraju 4 marca. W tym dniu odbyła się również premiera w Polsce. Wskutek pandemii COVID-19 zdecydowano o dwukrotnym przesunięciu daty wydania filmu. Początkowo miał on zadebiutować 25 czerwca 2021, a później 1 października tego samego. "Batman" był pierwszym filmem superbohaterskim, który został wydany w Chinach od czasu "Wonder Woman 1984" (2020). W odpowiedzi na inwazję na Ukrainę, Warner Bros. odwołało premierę w Rosji.
18 kwietnia 2022 film został udostępniony do pobrania w formie cyfrowej, a także wydany na platformie streamingowej HBO Max. Był to pierwszy od ponad film dystrybuowany przez Warner Bros., który nie został wydany na HBO Max równocześnie z premierą kinową. 24 maja w Stanach Zjednoczonych Warner Bros. Home Entertainment wydało produkcję na nośnikach Ultra HD Blu-ray, Blu-ray i DVD. 3 dni później Galapagos wydano film na tychże nośnikach w Polsce.
Odbiór.
Box office.
Do 22 września 2022 zyski z filmu wyniosły ponad 369,3 mln dolarów w Stanach Zjednoczonych i Kanadzie oraz ponad 401,4 mln dolarów na innych terytoriach, co w sumie dało 770,8 mln dolarów na całym świecie. Jest to najlepiej zarabiający film o seryjnym mordercy, a także czwarty najlepiej zarabiający film 2022.
W Stanach Zjednoczonych i Kanadzie przewidywano, że w weekend otwarcia "Batman" zarobi 115-170 milionów dolarów w 4417 kinach, a jego całkowity dochód krajowy wyniesie około 330-475 milionów dolarów. Bilety na przedpremierowe pokazy w kinach IMAX wyprzedały się w ciągu jednego dnia od rozpoczęcia sprzedaży. Podczas dnia otwarcia w Stanach Zjednoczonych i Kanadzie film zarobił 57 milionów dolarów. W weekend otwarcia zyski wyniosły 134 miliony dolarów brutto, dzięki czemu stał się drugim filmem (po ""), który od rozpoczęcia pandemii COVID-19 zarobił w weekend otwarcia ponad 100 milionów dolarów w USA i Kanadzie. Stał się również najlepiej zarabiającym filmem Warner Bros. od rozpoczęcia pandemii COVID-19 w ciągu zaledwie kilku dni. W drugi weekend film zarobił 66,5 miliona dolarów, co jest spadkiem o 50%, jednak utrzymał się na szczycie box office. W trzeci weekend zyski wyniosły 36,7 miliona dolarów, co oznacza spadek o 45%, a film stał się drugim od rozpoczęcia pandemii COVID-19, który zarobił ponad 300 milionów dolarów w USA i Kanadzie. W czwarty weekend został wyparty na drugie miejsce przez "Zaginione miasto", zarabiając 20,5 miliona dolarów, co oznacza spadek o 44%.
W Korei Południowej produkcja zarobiła 1,7 miliona dolarów, co było największym otwarciem w tym kraju w 2022. We Francji film zarobił 2,1 miliona dolarów, co również jest najwyższym otwarciem w 2022. Szacuje się, że do 4 marca w 74 krajach poza USA i Kanadą film zarobił 54 miliony dolarów. W Wielkiej Brytanii film zarobił 6,4 miliona dolarów, co było drugim największym otwarciem w tym kraju podczas pandemii COVID-19. W Hiszpanii również był drugim co do wielkości otwarciem w czasie pandemii, zarabiając 1,2 miliona dolarów. Do końca pierwszego tygodnia w 74 krajach poza USA i Kanadą film zarobił około 124,2 miliona dolarów, a w weekend znalazł się na pierwszym miejscu w 73 z nich. W kinach IMAX zarobił 22,3 miliona dolarów na całym świecie, co stanowi drugi najwyższy weekend otwarcia dla tej sieci od grudnia 2019. Było to również najwyższe otwarcie dla filmu poza USA i Kanadą w 2022, a także trzecie największe od rozpoczęcia pandemii. Ponadto film miał drugi najwyższy weekend otwarcia od 2019 w szesnastu krajach, w tym w Wielkiej Brytanii (18,1 mln dolarów), Meksyku (12,1 mln dolarów), Australii (9,3 mln dolarów), Brazylii (8,8 mln dolarów), Francji (8,4 mln dolarów), Niemczech (5,1 mln dolarów), Korei Południowej (4,4 mln dolarów), Włoszech (4,1 mln dolarów), Hiszpanii (3,7 mln dolarów) i Indiach (3,4 mln dolarów).
W drugi weekend film zarobił 66,6 miliona dolarów na 76 rynkach poza USA i Kanadą (co oznacza spadek o 42%), w tym 3,2 miliona dolarów w Japonii, gdzie zadebiutował. 17 marca film przekroczył próg 500 milionów dolarów, stając się ósmym filmem z okresu pandemii, który tego dokonał, a także najwyżej zarabiającym filmem wytwórni Warner Bros. w tym okresie. W trzeci weekend poza USA i Kanadą film zarobił 49,1 miliona dolarów, co oznacza spadek o 46%. W Chinach, według Artisan Gateway, w weekend film zarobił 11,8 miliona dolarów, co było najlepszym otwarciem w tym kraju dla filmu amerykańskiego w 2022. W czwarty weekend film zarobił 25,3 miliona dolarów (co oznacza spadek o 49%), w tym 3,1 miliona dolarów w Chinach, gdzie został wyparty przez film "Moonfall". 17 kwietnia przekroczył próg 750 milionów dolarów, stając się piątym filmem z okresu pandemii, który tego dokonał. Największy przychód pochodził z: Wielkej Brytanii (53,2 mln dolarów), Meksyku (30,7 mln dolarów), Australii (27 mln dolarów), Francji (25,9 mln dolarów), Brazylii (22,6 mln dolarów), Chin (22,5 mln dolarów), Niemiec (18,9 mln dolarów), Hiszpanii (11,8 mln dolarów), Włoszech (11,2 mln dolarów) i Japonii (10 mln dolarów). W Polsce film zarobił ponad 4,5 mln dolarów.
Oglądalność.
Według Samba TV, w pierwszym dniu emisji na HBO Max film obejrzało 720 000 amerykańskich gospodarstw domowych, a w pierwszym tygodniu – 4,1 miliona. Był to wynik oglądalności wyższy od niemal wszystkich filmów emitowanych na HBO Max i drugi na tej platformie w pierwszym tygodniu emisji, po filmie "Mortal Kombat" (2021), który obejrzało 4,3 miliona gospodarstw domowych.
Reakcje krytyków.
Film spotkał się z pozytywną reakcją krytyków. W serwisie Rotten Tomatoes 86% z 396 recenzji uznano za pozytywne, a średnia ocen wystawionych na ich podstawie wyniosła 7,6 na 10. Na portalu Metacritic średnia ważona ocen z 66 recenzji wyniosła 72 punkty na 100. Według serwisu CinemaScore, zajmującego się mierzeniem atrakcyjności filmów w Stanach Zjednoczonych, publiczność przyznała mu ocenę A- w skali od F do A+. W badaniu przeprowadzonym przez konkurencyjny PostTrak 87% widowni przyznała mu pozytywną ocenę, a 71% publiczności „zdecydowanie poleca” film.
Alex Stedman z portalu IGN przyznał filmowi pełne dziesięć punktów pisząc: „"Batman" to trzymający w napięciu, wspaniały, a momentami autentycznie przerażający, psychologiczny thriller kryminalny, który daje Bruce’owi Wayne’owi tak solidną historię detektywistyczną, na jaką zasługuje”. Peter Bradshaw na łamach „The Guardian” ocenił film na 3 na 5 gwiazdek chwaląc występy, ale jednocześnie stwierdzając, że „nieuchronnie mrok zapada na najnowszą iterację Batmana z mętnym poczuciem, że nic tak naprawdę nie było stawką”. James Mottram z magazynu „The National News” ocenił film na pięć punktów z pięciu możliwych i nazwał film „jednym z najmroczniejszych i najbardziej fascynujących filmów komiksowych współczesnej ery”, chwaląc jednocześnie kreacje aktorskie, sekwencje akcji i historię. Peter Debruge z „Variety” napisał, że „torturowany Robert Pattinson staje się jeszcze ciemniejszy niż "Mroczny Rycerz"” i dodał, że „reżyser przedstawia trudną, nową wizję najłatwiejszej do wyobrażenia postaci DC łącząc elementy filmów noir i horrorów”.
David Rooney z magazynu „The Hollywood Reporter” chwalił muzykę pisząc, że „wizualne wykorzystanie dźwięku jest kluczem do uzyskania wciągającego efektu w filmie” i stwierdził, że film jest „ponury, ale porywający”. Ann Hornaday z „The Washington Post” wystawiła ocenę 1,5 na 4 punktów i uznała, że "Batman" jest „równie rozwlekły, co zagmatwany i ostatecznie pozbawiony znaczących stawek”. A.O. Scott z „The New York Times” chwalił grę aktorską, ale stwierdził też, że „akcja jest przerywana na długie wywody, a wydarzenia z przeszłości są analizowane przez kolejne postaci”. Shalini Langer z „Indian Express” oceniła film na 2,5/5 i napisała: „"Batman" bardzo dużo mówi o swoim bohaterze. Wszystko wokół niego dzieje się w zwolnionym tempie, co przy okazji może częściowo tłumaczyć rozdętą, trzygodzinną długość filmu”.
Jakub Popielecki z portalu Filmweb wystawił filmowi osiem gwiazdek na dziesięć możliwych stwierdzając, że „"Batman" Matta Reevesa to klasyczny film o detektywie ścigającym kryminalistę. Czyli klasyczny film… policyjny. Do tego całkiem niezły”. Piotr Grabiec ze spidersweb.pl ocenił film na 8 na 10 i napisał: „"Batman" pod względem zawiązania fabuły podąża drogą "Spider-Man: Homecoming", rezygnując z "origin story" w ogóle i wychodzi mu to na dobre”, ale skrytykował wątek romantyczny. Dawid Muszyński z portalu naEkranie.pl wystawił dziewięć punktów na dziesięć stwierdzając, że „Matt Reeves zrobił rzecz niemożliwą – wziął postać Batmana i opowiedział ją na nowo, w sposób zupełnie inny niż jego poprzednicy. Odział go w człowieczeństwo”.
Analizy.
Walka klas i nierówność społeczna.
W Batmanie pojawia się walka klas, a Marco Vito Oddo z serwisu Collider stwierdził, że głównym wątkiem jest nierówność społeczna. Tłumaczy, że trzy główne postacie – Batman, Riddler i Catwoman – są sierotami z różnych środowisk ekonomicznych. Batman co prawda dorastał w normalnych warunkach, lecz Riddler znał tylko mękę, a Catwoman doświadczyła różnych trudności życiowych. Frustracja Riddlera z powodu swojego wychowania doprowadza go do agresji wobec bogatych, co świadczy o tym, że przestępczość rodzi się z desperacji. JM Mutore z The A.V. Club i Susana Polo z portalu Polygon stwierdzili, że Riddler wpada w „pułapkę złoczyńców, którzy mają rację”, uważając, że robi dobrze, demaskując korupcję, szkodzącą nieszczęśliwym. Chrishaun Baker z Inverse dodał, że film w żadnym miejscu nie przedstawia frustracji Riddlera jako czegoś złego, lecz Brandon Zachary z Comic Book Resources uznał, że Riddler jest „z natury zły”.
Zachary napisał także, że rożne wychowanie Batmana, Catwoman i Riddlera sprawia, że każda z tych postaci ma inny światopogląd: Batman widzi świat wąsko i binarnie, Riddlera cechuje „gorzka i okrutna” metoda walki z korupcją, która krzywdzi niewinnych, a Catwoman dostrzega korupcyjną siłę bogactwa, a agresywna staje się tylko wtedy, gdy jej przyjaciele są krzywdzeni. Adam Nayman z The Ringer uważa, że film uwypuklił motywy dwoistości między Batmanem a jego wrogami. Baker uznał, że film kończy się uświadomieniem Batmanowi, że „musi walczyć o wolę ludzi, wśród ludzi, przeciwko tym samym instytucjom, które składają puste obietnice, że będą ich chronić”.
Przedstawienie postaci Batmana.
Baker stwierdził, że poprzednie filmy o Batmanie mają tendencję do prezentowania i odzwierdziedlania prawicowych motywów, a adaptacje Tima Burtona i Christophera Nolana przedstawiają odpowiednio libertariański i „niejasno autorytarny” wizerunek tej postaci. Film podkreśla, że bogactwo Batmana nie łagodzi jego cierpienia i sprawia, że powinien on być bardziej filantropijny. Mutore uważał, że "Batman" w bardziej bezpośredni sposób porusza kwestię bogactwa Wayne’a niż poprzednie filmy o tej postaci, ale przedstawia próby filantropii Thomasa Wayne’a jedynie jako prowadzące do korupcji, natomiast Baker stwierdził, że film bezpośrednio porusza tę kwestię w momencie, gdy postępowa kandydatka na burmistrza Bella Réal sprzecza się z Brucem na temat jego bogactwa. Z kolei Nayman twierdził, że produkcja nie skupia się na tych aspektach w takim stopniu, jak poprzednie filmy, ponieważ jest główny bohater jest w niej przedstawiony jako odludek.
Relacje Batmana z policją znacząco różnią się w porównaniu z poprzednimi produkcjami o tym bohaterze. Filmy Burtona przedstawiały policję jako niekompetentną siłę, którą Batman zastępuje, natomiast filmy Nolana przedstawiały ją jako naginającą prawo, by pomóc Batmanowi. W produkcji Reevesa Batman ma wrogie relacje z policją Gotham, która postrzega go jako przestępcę. Baker uznał, że „za każdym razem, gdy Batman wchodzi w interakcje z policją, wyczuwalne jest poczucie dyskomfortu; dla nich Batman reprezentuje poziom nadzoru, z którym nie są przyzwyczajeni się zmagać”.
Kontynuacje.
Sequel.
Zapowiedziano, że "Batman" rozpocznie nową trylogię filmów o Batmanie i ustanowi wspólne, odrębne uniwersum skupione na tej postaci, niezwiązane z DCEU. Według doniesień z listopada 2019 kluczowi członkowie obsady podpisali umowy na przyszłe filmy. W grudniu 2021 Pattinson przyznał, że ma pomysły na rozwinięcie postaci Batmana w kolejnych produkcjach, a Clark stwierdził, że "Batman" będzie stanowił fundament, na którym będą mogły bazować przyszłe filmy. Pattinson i Reeves wyrazili zainteresowanie wprowadzeniem postaci Robina oraz złoczyńców takich jak Calendar Man, Mr. Freeze i organizacja Court of Owls. Sequel został oficjalnie ogłoszony w kwietniu 2022 podczas konwentu CinemaCon. W sierpniu 2022 roku ujawniono, że wraz z Reevesem scenariusz napisze także Mattson Tomlin.
Spin-offy.
Anulowany serial o Gotham City Police Department.
W lipcu 2020 poinformowano, że HBO Max zamówiło serialowy spin-off koncentrujący się na pracy policji i korupcji w Gotham City. Matt Reeves i Terence Winter mieli napisać scenariusz do produkcji i razem z Danielem Pipskim, Adamem Kassanem i Dylanem Clarkiem zostali producentami wykonawczymi. Podczas DC FanDome 2020 ujawniono, że akcja serialu miałaby rozgrywać się podczas pierwszego walki Batmana z przestępczością z perspektywy skorumpowanego funkcjonariusza GCPD. W listopadzie 2020 Winter opuścił projekt z powodu różnic twórczych, a w styczniu 2021 na jego stanowisko zatrudniono Joe Bartona. W marcu 2022 Reeves oświadczył, że serial nie będzie rozwijany, choć ma nadzieję, że w przyszłości się to zmieni.
"The Penguin".
We wrześniu 2021 poinformowano, że planowany jest serial o Pingwinie oraz, że Lauren LeFranc została zatrudniona do napisania scenariusza. W grudniu ujawniono, że Colin Farrell powtórzy swoją rolę z filmu. Serial będzie niezależną od "Batmana" historią i przedstawi dojście Pingwina do władzy, które Clark porównał do "Człowieka z blizną" (1983). W marcu 2022 poinformowano, że prace nad spin-offem są w zaawansowanej fazie rozwoju, a Reeves powiedział, że powstanie on przed sequelem "Batmana". W tym samym miesiącu HBO Max zamówiło "The Penguin" jako serial limitowany.
Niezatytułowany serial o Arkham.
W marcu 2022 Reeves potwierdził, że trwają prace nad spin-offem, którego akcja toczy się wokół Azylu Arkham. Powiedział, że serial będzie bazował na wprowadzeniu Arkham w filmie i będzie badał pochodzenie różnych postaci z nim związanych.

</doc>
<doc id="4886311" url="https://pl.wikipedia.org/wiki?curid=4886311" title="Brian Sampson">
Brian Sampson

Brian Sampson (ur. 17 lipca 1935 w Melbourne) – australijski kierowca wyścigowy. 
Biografia.
Karierę kierowcy wyścigowego rozpoczął w 1954 roku, kiedy to rywalizował MG TD ojca w wyścigu górskim w Tuerong. W swojej karierze uczestniczył w różnego rodzaju zawodach, jak wyścigi górskie i płaskie formułami i samochodami turystycznymi, a także wyścigi długodystansowe. W latach 1961–1962 wygrywał Renault Gordini wyścig Armstrong 500 w swojej klasie. W roku 1968 nabył sprzedającą części samochodowe firmę Eddie Thomas Speed Shop, którą zreorganizował i przemianował na Speco. W roku 1975 wspólnie z Peterem Brockiem wygrał Holdenem LH Torana L34 wyścig Hardie-Ferodo 1000, zaś dwa lata później zwyciężył w zawodach Rothmans 500. W latach 80. zintensyfikował starty samochodami jednomiejscowymi. W 1993 roku zajął siódme miejsce w Grand Prix Indonezji. W 2001 roku rozpoczął starty w mistrzostwach Formuły Ford stanu Wiktoria, w których zajął wówczas trzecią pozycję. Karierę zakończył w 2013 roku. Jest również kolekcjonerem samochodów wyścigowych.

</doc>
<doc id="4886312" url="https://pl.wikipedia.org/wiki?curid=4886312" title="Paszele">
Paszele

Paszele (; ) – wieś na Białorusi, w obwodzie grodzieńskim, w rejonie werenowskim, w sielsowiecie Pirogańce, przy granicy z Litwą.
W XIX w. siedziba okręgu wiejskiego. W dwudziestoleciu międzywojennym leżały w Polsce, w województwie nowogródzkim, w powiecie lidzkim, do 11 kwietnia 1929 w gminie Siedliszcze, następnie w gminie Werenów. Po II wojnie światowej w granicach Związku Sowieckiego. Od 1991 w niepodległej Białorusi.
W Paszelach urodził się kpt. Konstanty Kisiel.

</doc>
<doc id="4886313" url="https://pl.wikipedia.org/wiki?curid=4886313" title="Wieranika Capkała">
Wieranika Capkała



</doc>
<doc id="4886315" url="https://pl.wikipedia.org/wiki?curid=4886315" title="Richard Davison">
Richard Davison

Richard Davison (ur. 1954) – australijski kierowca wyścigowy.
Życiorys.
Jest synem Lexa, również kierowcy wyścigowego. Karierę rozpoczął w wieku 21 lat, kiedy to pod koniec 1975 roku zakupił samochód Formuły Ford. Wraz z uzyskiwaniem doświadczenia Davison polepszał swoje wyniki, kończąc mistrzostwa Australijskiej Formuły Ford w 1978 roku na trzecim miejscu. W 1980 roku zadebiutował Hardmanem JH1 w Australijskiej Formule 2, zdobywając na koniec sezonu tytuł mistrzowski. W 1981 roku z uwagi na konieczność kontroli nad rodzinną firmą Paragon Shoes opuścił połowę sezonu i zdobył wicemistrzostwo Formuły 2. W sezonie 1982 zakupił Ralta RT4 i zadebiutował w Australian Drivers' Championship, kończąc sezon na szóstej pozycji. W 1984 roku, po Grand Prix Australii, wystartował w wyścigu 1000 km Sandown w ramach mistrzostw świata samochodów sportowych, ale go nie ukończył. W 1990 roku zakończył karierę, aby wspierać sportowy rozwój synów Alexa i Willa. Następnie założył zespół Formuły Ford oraz rozwinął sieć myjni samochodowych. W 2013 roku wznowił ściganie, w zawodach historycznych.

</doc>
<doc id="4886316" url="https://pl.wikipedia.org/wiki?curid=4886316" title="Zgromadzenie Narodowe (Bahrajn)">
Zgromadzenie Narodowe (Bahrajn)

Zgromadzenie Narodowe (arab. المجلس الوطني البحريني) – nazwa obu izb parlamentu Bahrajnu obradujących na jednej sesji.
Historia.
O Zgromadzeniu Narodowym traktowała konstytucja z 1973 roku. Wówczas składało się trzydziestu członków wybieranych bezpośrednio w głosowaniu powszechnym i tajnym oraz ministrów. Kadencja Zgromadzenia Narodowego trwała cztery lata. Przewodniczący był wybierany na pierwszym spotkaniu spośród wszystkich członków Zgromadzenia.
Struktura Zgromadzenia zmieniła się wraz z wprowadzeniem w 2002 roku nowej konstytucji. Nowa konstytucja wprowadzała podział na Izbę Reprezentantów i Radę Konsultacyjną oraz określała, że Zgromadzenie Narodowe składa się z połączonych tych izb.
W konstytucji.
O Zgromadzeniu Narodowym jest mowa w 51 artykule konstytucji. Według artykułu:"Zgromadzenie Narodowe składa się z dwóch izb: Izby Reprezentantów" "i Rady Konsultacyjnej."

</doc>
<doc id="4886319" url="https://pl.wikipedia.org/wiki?curid=4886319" title="Russell Kirsch">
Russell Kirsch

Russell A. Kirsch (ur. 20 czerwca 1929 r. w Nowym Jorku, zm. 11 sierpnia 2020 r. w Portlandzie) – amerykański inżynier i informatyk, wynalazca pierwszego cyfrowego skanera obrazu i twórca pojęcia pikseli.
Życiorys.
Urodził się w 20 czerwca 1929 r. w Nowym Jorku w rodzinie żydowskich imigrantów z Rosji i Węgier. Uczęszczał na Bronx High School of Science, Harvard University, Massachusetts Institute of Technology i New York University. Od 1951 r. przez całą karierę zawodową był związany z amerykańskim National Bureau of Standards, które stworzyło później pierwszy amerykański komputer SEAC.
W 1957 r. zespół pod kierownictwem Kirscha opracował pierwszy cyfrowy skaner obrazów w formie obracającego się bębna z fotopowielaczem badającym odbicia od obrazka i wykonał pierwsze skany, zapoczątkowując technologię obrazowania. Jednym z pierwszych obrobionych obrazów było zdjęcie trzymiesięcznego syna Kirscha o rozdzielczości 30 976 pikseli – wyłącznie białych i czarnych, bez przejść w skali szarości. W 2003 r. obraz ten trafił do zbioru "100 zdjęć, które zmieniły świat" magazynu „Life”, a oryginalne zdjęcie znajduje się w Muzeum Sztuki w Portlandzie. Na badaniach Kirscha bazował wynalazca tomografu komputerowego Godfrey Hounsfield.
Kirsch szefował także Artificial Intelligence Group, która na początku lat 1960. pracowała nad wdrożeniem rozwiązań sztucznej inteligencji w procesach rozpoznawania i przetwarzania obrazów, co znalazło zastosowanie w obrazowaniu biomedycznym, wykrywaniu sfałszowanych pieniędzy czy archeologii. Jego imieniem nazwano algorytm, który opracował do wykrywania krawędzi w obrazach.
Na emeryturze przeniósł się z domu wybudowanego na wsi w Marylandzie do Portlandu. Wraz z żoną podróżował po świecie, dokumentując sztukę naskalną w Europie, Afryce i USA, a także stworzył stereoskopowe obrazy tych dzieł sztuki, by lepiej móc je badać i łatwiej wykrywać współczesne podróbki. Pod koniec życia zaczął pisać poezję.
Członek American Association for the Advancement of Science oraz Instytutu Inżynierów Elektryków i Elektroników.
Żonaty z historyczką Joan Levin, z którą miał czworo dzieci.
Zmarł 11 sierpnia 2020 r. w swoim domu w Portlandzie w wyniku komplikacji związanych z chorobą Alzheimera.

</doc>
<doc id="4886320" url="https://pl.wikipedia.org/wiki?curid=4886320" title="Andrzej Szmidtke">
Andrzej Szmidtke

Andrzej Szmidtke – polski urzędnik i dyplomata; Konsul Generalny RP w Odessie (2018–2020).
Pracował na stanowisku konsularnym w Ambasadzie RP w Erywaniu (ok. 2011). Od czerwca 2018 do lutego 2020 był Konsulem Generalnym RP w Odessie. Następnie objął stanowisko kierownika Wydziału Ruchu Osobowego w Konsulacie Generalnym RP w Manchesterze.
Na zakończenie służby w Odessie otrzymał od jej burmistrza honorową odznakę „Wdzięczność”.

</doc>
<doc id="4886321" url="https://pl.wikipedia.org/wiki?curid=4886321" title="Daniel Budnik">
Daniel Budnik

Daniel Budnik (ur. 20 maja 1933 r. w Nowym Jorku, zm. 14 sierpnia 2020 r. w Tucson) – amerykański fotograf. 
Życiorys.
Urodził się 20 maja 1933 r. w Nowym Jorku. W dzieciństwie wyjechał do Los Angeles, ale po szkole średniej wrócił do miasta, gdzie studiował malarstwo na Art Students’ League of New York. W połowie lat 1950. podjął też studia na New York school of Abstracts Expressionist and Pop Artists i przez następne lata uczynił fotografię głównym polem swojej działalności. W 1957 r. został przyjęty do Magnum Photos i w następnym roku pojechał na Kubę, by dokumentować tamtejsze naruszenia praw człowieka. Efekty tej podróży publikował w Life, Sports Illustrated i Vogue.
Budnik dokumentował zmiany społeczne, w tym amerykański ruch na rzecz praw obywatelskich, m.in. Youth March for Integrated Schools (1958 r.), przemowę "I Have a Dream oraz" marsz na Waszyngton (1963 r.), Selma to Montgomery March (1965 r.). Jest autorem portretów abstrakcyjnych ekspresjonistów, z którymi przyjaźnił się w Nowym Jorku w latach 1950. i 1960., m.in. Willema de Kooninga i Helen Frankenthaler. Pod konieclat 1960. zaczął dokumentować kulturę Indian, w tym sędziwych przedstawicieli 20 plemion z całego kraju. Zaprzyjaźnił się z plemieniem Hopi na tyle, że w późnych latach 1970. osiadł w Arizonie. Przyjaźnił się z Georgia O’Keeffe i bywał na jej ranczu w Abiquiu w Nowym Meksyku.
Wyróżniony American Society of Media Photographers Honor Award (1999 r.).
Zmarł 14 sierpnia 2020 r. w Tucson.

</doc>
<doc id="4886323" url="https://pl.wikipedia.org/wiki?curid=4886323" title="Francis Durbridge">
Francis Durbridge

Francis Henry Durbridge (ur. 25 listopada 1912 w Kingston upon Hull, zm. 11 kwietnia 1998 w Londynie) – angielski pisarz, autor powieści, słuchowisk i seriali sensacyjnych.
Życiorys.
Urodził się 25 listopada 1912 r. w Kingston upon Hull. Uczęszczał do Bradford Grammar School, gdzie do pisarstwa zachęcał go nauczyciel angielskiego. Studiował anglistykę na Birmingham University, uzyskując dyplom w 1933 r. Jeszcze jako student został autorem słuchowiska "Promotion" (1933) nadawanego przez BBC. Po studiach pracował początkowo jako makler, a jednocześnie pisał i sprzedawał swoje utwory do radia, ale wkrótce potem zajął się wyłącznie pisarstwem. 
W wieku 26 lat stworzył postać Paula Temple, który był pisarzem kryminałów i detektywem amatorem. Jego pierwsza powieść "Send for Paul Temple" (1938), napisana wraz z Johnem Thewesem (prawdopodobnie pseudonim Charlesa Hattona), była adaptacją serialu radiowego. Jeszcze przed stworzeniem tej serii, która przyniosła mu popularność, Durbridge pisał różne sztuki i skecze dla BBC. Od 1938 r. współpracował nad serią o Temple'u ze scenarzystą słuchowisk Charlesem Hattonem. Przez lata w tytułowego bohatera wcielali się Hugh Morton, Carl Bernard, Richard Williams, Barry Morse, Howard Marion Crawford, Kim Peacock i Peter Coke. Początkowo audycjom towarzyszyła suita symfoniczna Nikołaja Rimskiego-Korsakowa "Scheherazade", a potem "Coronation Scot" Vivian Ellis. Łącznie powstało 21 sześcio- i ośmioodcinkowych słuchowisk, przy czym ostatnie w 1968 r. Ponadto Durbridge stworzył dla BBC w latach 1952–1980 17 seriali telewizyjnych Jego słuchowiska cieszyły się dużą popularnością, a ich adaptacje realizowano m.in. w Niemczech, Francji i Włoszech, zaś cztery z nich zostały zekranizowane przez Macleana Rogersa. W latach 60. XX w. Durbridge stworzył na potrzeby telewizji nową postać tajnego agenta Tima Frazera, która pojawiła się także w trzech książkach. Współautorami tej serii byli Clive Exton, Charles Hatton i Barry Thomas. W latach 1971–1993 Durbridge pisał sztuki teatralne, które wystawiano w Wielkiej Brytanii i Niemczech, a trzy z nich także na West Endzie.
W Polsce jego powieści znane są z adaptacji w Teatrze Sensacji „Kobra”.
W 1940 r. poślubił Norah Elizabeth Lawley. W związku tym urodzili się dwaj synowie: Nicholas i Stephen.
Zmarł 11 kwietnia 1998 r. w Londynie.

</doc>
<doc id="4886328" url="https://pl.wikipedia.org/wiki?curid=4886328" title="Trolejbusy w Polsce">
Trolejbusy w Polsce

Trolejbusy w Polsce – systemy komunikacji trolejbusowej działające w Polsce.
Według stanu z sierpnia 2020 roku w Polsce funkcjonowały trzy systemy trolejbusowe: w Gdyni (w tym w Sopocie i na baterii w niewielkiej części Gdańska), Lublinie i w Tychach.

</doc>
<doc id="4886330" url="https://pl.wikipedia.org/wiki?curid=4886330" title="Konwencja dotycząca statusu uchodźców">
Konwencja dotycząca statusu uchodźców

Konwencja dotycząca statusu uchodźców (konwencja genewska) – konwencja dotycząca statusu uchodźców, podpisana w Genewie w dniu 28 lipca 1951 r., ze zmianami wprowadzonymi przez protokół nowojorski z dnia 31 stycznia 1967 r.

</doc>
<doc id="4886336" url="https://pl.wikipedia.org/wiki?curid=4886336" title="Ogrody Hortulus Spectabilis">
Ogrody Hortulus Spectabilis

Ogrody Hortulus Spectabilis – kompleks ogrodów pokazowych, najbardziej znany z największego na świecie labiryntu grabowego.
Położenie.
Ogrody Hortulus Spectabilis znajdują się w pobliżu wsi Dobrzyca w gminie Będzino (województwo zachodniopomorskie). Położone są ok. 2 km na południe od Ogrodów Tematycznych Hortulus, w odległości ok. 8,5 km od wybrzeża Bałtyku. Teren ogrodu położony jest na wysokości ok. 35 m n.p.m.
Historia.
Projekt labiryntu wykonano na przełomie 2002/2003 r. Głównym projektantem był Piotr Bigoński. On też nadzorował wytyczanie alejek labiryntu w terenie. Labirynt zasadzono w kwietniu 2003. Ogrody Hortulus Spectabilis zostały udostępnione do zwiedzania w czerwcu 2014.
Labirynt.
Labirynt zajmuje powierzchnię ok 1 ha i ma kształt zbliżony do kwadratu o boku ok. 100 m. Do jego wykonania użyto 18 000 sadzonek grabu. Ściany labiryntu mają wysokość 2 m, a długość ścieżek wynosi łącznie 3218 m. Labirynt posiada jedno wejście i trzy wyjścia prowadzące na centralny plac z wieżą. Do wyjść tych prowadzą trasy o minimalnej długości: 396, 924 i 1003 m.
Wieża.
W centralnym miejscu labiryntu znajduje się stalowa, ażurowa wieża widokowa o wysokości 19,1 m. Kształt wieży nawiązuje do struktury kwasu DNA. Wieża wyposażona jest w dwa spiralnie skręcone biegi schodowe liczące po 102 stopnie i prowadzące na platformę widokową położoną 18 m nad otaczającym terenem. 
Ogrody Magii, Energii, Czasu i Przestrzeni.
Teren labiryntu otaczają Ogrody Magii, Energii, Czasu i Przestrzeni o powierzchni ok. 6 ha.

</doc>
<doc id="4886338" url="https://pl.wikipedia.org/wiki?curid=4886338" title="Al-Najma SC">
Al-Najma SC

Al-Najma Sports Club (arab. نادي النجمة) – bahrajński klub piłkarski mający siedzibę w mieście Manama. Obecnie występuje na najwyższym poziomie rozgrywkowym w Bahrajnie – Bahraini Premier League. Klub posiada również sekcje piłki ręcznej, siatkówki i koszykówki.

</doc>
<doc id="4886342" url="https://pl.wikipedia.org/wiki?curid=4886342" title="CENTOS">
CENTOS

Centos (Centralne Towarzystwo Opieki nad Sierotami, także Centrala Towarzystw Opieki nad Sierotami) – polsko–żydowskie stowarzyszenie pomocy dzieciom. Założone w 1924 roku, stało się wiodącą organizacją opieki nad dziećmi żydowskimi w II Rzeczypospolitej. Instytucja działała w gettach podczas II wojny światowej.
Centos powstał w wyniku integracji setek mniejszych instytucji regionalnych, głównie zajmujących się opieką nad żydowskimi sierotami. Organizacja była finansowana przez American Jewish Joint Distribution Committee, a także z grantów polskiego rządu i datków od osób prywatnych. Jej pierwszym prezesem był Rafał Szereszowski. Centos prowadził sierocińce, w których opiekował się tysiącami sierot, szkoły i hospicja. Wydawał też kilka czasopism o tematyce opieki nad dziećmi w kilku językach, m.in. „Przegląd Społeczny”.
W ramach Centosu działał Dom Sierot Janusza Korczaka i Stefani Wilczyńskiej.
Instytucja działała w gettach podczas II wojny światowej. Była bardzo aktywna m.in. w getcie warszawskim, a także w innych gettach okresu okupacji. Poza opieką nad sierotami, kanały kontaktowe CENTOS-u były także używane do przemytu broni i amunicji oraz wymiany informacji między polskim i żydowskim podziemiem.

</doc>
<doc id="4886344" url="https://pl.wikipedia.org/wiki?curid=4886344" title="Centos">
Centos

Centos może dotyczyć:

</doc>
<doc id="4886350" url="https://pl.wikipedia.org/wiki?curid=4886350" title="Nabój 8 × 50,5 mm R Lebel">
Nabój 8 × 50,5 mm R Lebel



</doc>
<doc id="4886353" url="https://pl.wikipedia.org/wiki?curid=4886353" title="Annales des sciences naturelles">
Annales des sciences naturelles

Annales des sciences naturelles (w piśmiennictwie naukowym cytowane jako "Annls Sci. Nat., Bot.") – wydawane w Paryżu czasopismo publikujące artykuły naukowe z zakresu nauk przyrodniczych. W latach 1824–1833 ukazało się jego 30 numerów pt. "Annales des sciences naturelles" obejmujących takie zagadnienia jak: fizjologia zwierząt i roślin, anatomia porównawcza roślin i zwierząt, ogólne zagadnienia z zakresu botaniki i zoologii, mineralogia i geologia. W ciągu następnych 10 lat wydano co najmniej 8 kolejnych serii zawierających 20 numerów pod nazwami "Annales des Sciences Naturelles" Botanika, ser. XXX.
Numery czasopisma dla których prawa autorskie do artykułów i ilustracji już wygasły zostały zdigitalizowane i są dostępne w internecie. Opracowano 5 istniejących w internecie skorowidzów umożliwiających odszukanie artykułu:
Istnieje też indeks zdigitalizowanych numerów czasopisma.

</doc>
<doc id="4886354" url="https://pl.wikipedia.org/wiki?curid=4886354" title="Annales des Sciences Naturelles Botanika">
Annales des Sciences Naturelles Botanika



</doc>
<doc id="4886356" url="https://pl.wikipedia.org/wiki?curid=4886356" title="Gilly Macmillan">
Gilly Macmillan

Gilly Macmillan – brytyjska powieściopisarka, autorka thrillerów psychologicznych.
Biografia.
Urodziła się w Wielkiej Brytanii i dorastała w Swindon w hrabstwie Wiltshire. Studiowała historię sztuki na Uniwersytecie Bristolskim i w Courtauld Institute of Art w Londynie, gdzie uzyskała magisterium z zakresu współczesnej sztuki brytyjskiej. Mieszka w Bristolu wraz z mężem i trojgiem dzieci.
Zadebiutowała w 2015 roku thrillerem psychologicznym "Dziewięć dni" (tytuły angielskie "What She Knew" albo "Burnt Paper Sky"), który w 2016 roku zdobył nominację do Nagrody im. Edgara Allana Poego w kategorii najlepsza książka w miękkiej oprawie i znalazł się na liście bestsellerów „New York Timesa”. Kolejna powieść, "Perfekcyjna dziewczyna" (2016), również została dobrze przyjęta przez krytykę. Książki Gilly Macmillan przetłumaczono na przeszło dwadzieścia języków; w 2020 roku ich łączny nakład przekroczył milion egzemplarzy. 

</doc>
<doc id="4886363" url="https://pl.wikipedia.org/wiki?curid=4886363" title="Revue mycologique">
Revue mycologique

Revue mycologique (w piśmiennictwie naukowym cytowane jako "Revue Mycol.") – wydawane w Tuluzie we Francji naukowe czasopismo publikujące artykuły z zakresu mykologii. Wydawane było w latach 1879–1906. Było to pierwsze na świecie czasopismo naukowe w całości poświęcone grzybom. Przez 13 lat jego naczelnym redaktorem był Casimir Roumeguère.
Prawa autorskie do artykułów i ilustracji już wygasły. Wszystkie numery czasopisma zostały zdigitalizowane i są dostępne w internecie. Opracowano 5 istniejących w internecie skorowidzów umożliwiających odszukanie artykułu:
Istnieje też indeks zdigitalizowanych numerów czasopisma ze spisem ich treści.
Czasopismo wychodziło w latach 1879–1906. Jego współczesną kontynuacją jest czasopismo "Cryptogamie, Mycologie".

</doc>
<doc id="4886366" url="https://pl.wikipedia.org/wiki?curid=4886366" title="Brooks Johnson">
Brooks Johnson

Brooks Johnson (ur. 28 lutego 1934 w Miami) – amerykański trener lekkoatletyczny, w młodości sprinter.
Ukończył studia z antropologii kulturowej na Tufts University oraz studia prawnicze na Uniwersytecie Chicagowskim. Planował pracować jako prawnik korporacyjny, jednak w latach 1950. firmy prawnicze nie chciały zatrudniać Afroamerykanów. 
Jednocześnie startował jako lekkoatleta. Jego największym osiągnięciem jest zdobycie złotego medalu na igrzyskach panamerykańskich w 1963 w São Paulo w sztafecie 4 × 100 metrów w składzie: Earl Young, Ollan Cassell, Johnson i Ira Murchison. Nie udało mu się zakwalifikować do reprezentacji Stanów zjednoczonych na igrzyska olimpijskie w 1964 w Tokio. 
Rekord życiowy Johnsona w biegu na 100 jardów wynosił 9,4 s (uzyskany 20 czerwca 1964 w Baltimore).
Równolegle rozpoczął pracę jako trener lekkoatletyczny. Jednym z jego pierwszych podopiecznych był wicemistrz olimpijski z 1960 w biegu na 110 metrów przez płotki Willie May. Johnson zyskał uznanie jako jeden a czołowych trenerów sprinterskich i płotkarskich. Jego podopieczni uczestniczyli we wszystkich letnich igrzyskach olimpijskich od 1968 do 2008 (z przerwą w 1980, kiedy to Stany Zjednoczone zbojkotowały igrzyska olimpijskie w Moskwie). Johnson był członkiem zespołu trenerskiego na igrzyskach w 1976, 1984 (był głównym trenerem reprezentacji lekkoatletek), 2004 i 2008. Pracował także jako trener na Uniwersytecie Florydy, Uniwersytecie Stanforda i California Polytechnic State University. W 1997 został wprowadzony do USTFCCCA Coaches Hall of Fame.

</doc>
<doc id="4886384" url="https://pl.wikipedia.org/wiki?curid=4886384" title="Samuel Krasnodębski">
Samuel Krasnodębski

Samuel Krasnodębski herbu Krzywda – podkomorzy drohicki w 1698 roku, pisarz drohicki w latach 1673–1698.
Poseł sejmiku drohickiego na sejm 1695 roku.
W 1674 roku był elektorem Jana III Sobieskiego z województwa podlaskiego.

</doc>
<doc id="4886388" url="https://pl.wikipedia.org/wiki?curid=4886388" title="Superpuchar Polski w piłce siatkowej mężczyzn (2020)">
Superpuchar Polski w piłce siatkowej mężczyzn (2020)

Superpuchar Mistrzów Polski w piłce siatkowej mężczyzn 2020 (oficjalna nazwa: Superpuchar Mistrzów Polski 20-lecia Polsatu Sport) – ósma edycja rozgrywek o Superpuchar Polski rozegrana w dniach 5-6 września 2020 roku w hali sportowej przy Hotelu Arłamów w Arłamowie, zorganizowana przez Polską Ligę Siatkówki (PLS) pod patronatem Polskiego Związku Piłki Siatkowej (PZPS).
W turnieju uczestniczyły kluby, które zdobyły co najmniej jeden tytuł mistrza Polski w okresie istnienia profesjonalnej ligi, tj.: (9), (6), Asseco Resovia Rzeszów (3) i (1).
Zdobywcą Superpucharu Polski został klub .
MVP turnieju wybrany został Aleksander Śliwka.

</doc>
<doc id="4886390" url="https://pl.wikipedia.org/wiki?curid=4886390" title="Józef Reński">
Józef Reński

Józef Reński (ur. 8 lutego 1901 w Ostrowicu Świętokrzyskim, zm. 31 sierpnia 1966 tamże) – polski architekt i urbanista.
Życiorys.
W 1920 roku ukończył ostrowieckie gimnazjum męskie, będąc jednym z jego pierwszych siedmiu absolwentów. Po odbyciu kilkumiesięcznej służby wojskowej, w 1921 roku został przyjęty na Wydział Architektury Politechniki Warszawskiej, którą to uczelnię ukończył w 1928 roku. Od 1927 roku pracował w pracowni architektonicznej Oskara Sosnowskiego. Następnie został zatrudniony w dziale regulacji i pomiarów Zarządu Miejskiego m. st. Warszawy. Pełnił również funkcję kierownika oddziału projektów i studiów dla prawobrzeżnej Warszawy. Od 1937 r. organizował,a następnie kierował Biurem Regionalnego Planu Zabudowy Okręgu Kielecko-Radomskiego. W latach 1941-1961 pełnił funkcję architekta miejskiego Ostrowca Świętokrzyskiego. W latach II wojny światowej zaangażował się w działalność konspiracyjną.
Był członkiem Stowarzyszenia Architektów Polskich. Od 1937 roku był wiceprezesem, natomiast od 1938 roku – prezesem Zarządu Okręgowego SARP w Kielcach. Zasiadał również jako sędzia w konkursach organizowanych przez Stowarzyszenie. Ponadto działał w Towarzystwie Urbanistów Polskich, gdzie w latach 1934-1936 pełnił funkcję Członka Zarządu. Był również członkiem kolegium rzeczoznawców urbanistycznych przy Komisji Urbanistycznej Związku Miast Polskich (od 1933) oraz Komisji Regionalnego Planu Zabudowy Okręgu Sandomierskiego (1939). Należał do Kolegium Redakcyjnego "Biuletynu Urbanistycznego". Był również jednym z założycieli Towarzystwa Absolwentów Liceum im. J.Chreptowicza w Ostrowcu Świętokrzyskim, powstałego w 1957 roku.
W 1966 roku otrzymał Srebrną Odznakę SARP. Został pochowany na Cmentarzu Ostrowieckim przy ul. Denkowskiej.
Rodzina i upamiętnienie.
Był jednym z siedmiorga dzieci Teofila Reńskiego i Marii z domu Philippart (z pochodzenia Belgijki). Miał pięć sióstr: Iwonę (zmarłą w niemowlęctwie), Sabinę, Natalię, Marię i Eugenię oraz brata Edmunda – działacza harcerskiego oraz członka ruchu oporu podczas II wojny światowej. Był żonaty z Franciszką z domu Kłokocką, z którego to małżeństwa urodziła się trójka dzieci: Jerzy (również urbanista), Magdalena i Andrzej.
Jego imię nosi ostrowiecki odcinek drogi krajowej nr 9 od granic miasta do skrzyżowania z ul. Stefana Żeromskiego.

</doc>
<doc id="4886394" url="https://pl.wikipedia.org/wiki?curid=4886394" title="Superpuchar Polski w piłce siatkowej kobiet (2020)">
Superpuchar Polski w piłce siatkowej kobiet (2020)

Superpuchar Polskiej Ligi Siatkówki 2015-2020 – siódma edycja rozgrywek o Superpuchar Polski rozegrał się 16 grudnia 2020 roku. Zorganizowana przez Polską Ligę Siatkówki (PLS) pod patronatem Polskiego Związku Piłki Siatkowej (PZPS). W meczu o Superpuchar udział wzięły dwa kluby, które przez okres 2015-2020 zdobywały Superpuchar Polski - i .
Po raz 3 zdobywcą Superpucharu Polski został klub .
MVP spotkania wybrana została amerykanka Veronica Jones-Perry.

</doc>
<doc id="4886397" url="https://pl.wikipedia.org/wiki?curid=4886397" title="Superpuchar Włoch w piłce siatkowej mężczyzn (2020)">
Superpuchar Włoch w piłce siatkowej mężczyzn (2020)

Superpuchar Włoch w piłce siatkowej mężczyzn 2020 (oficjalnie Del Monte Supercoppa Italia Superlega) – dwudziestapiąta edycja rozgrywek o Superpuchar Włoch. Półfinały rozegrane zostały 13 i 20 września (rewanż). Finał odbył się 25 września 2020 roku w PalaOlimpia w Weronie. 
Superpuchar Włoch zdobyła drużyna .
System rozgrywek.
W Superpucharze Włoch 2020 startują cztery najwyżej sklasyfikowane drużyny Superlega w sezonie 2019/2020 w momencie przedwczesnego zakończenia tego sezonu.
Rozgrywki składają się z półfinałów i finału. W półfinałach drużyny tworzą pary według następującego klucza:
gdzie cyfry oznaczają miejsce zajęte przez daną drużynę w Superlega w sezonie 2019/2020. W poszczególnych parach rozgrywany jest dwumecz. O awansie decyduje większa liczba wygranych spotkań, a w przypadku wygrania po jednym meczu przez obie drużyny – większa liczba wygranych setów. Jeżeli po rozegraniu dwumeczu obie drużyny wygrają taką samą liczbę setów, o awansie decyduje tzw. złoty set grany do 15 punktów z dwoma punktami przewagi jednej z drużyn. Gospodarzem pierwszego spotkania w ramach pary meczowej jest zespół niżej rozstawiony.
Zwycięzcy w parach półfinałowych rozgrywają ze sobą jedno spotkanie o Superpuchar Włoch 2020.

</doc>
<doc id="4886400" url="https://pl.wikipedia.org/wiki?curid=4886400" title="Stanisław Michał Ołdakowski">
Stanisław Michał Ołdakowski

Stanisław Michał Ołdakowski herbu Rawicz – miecznik drohicki w latach 1662–1692.
W 1674 roku był elektorem Jana III Sobieskiego z województwa podlaskiego.

</doc>
<doc id="4886402" url="https://pl.wikipedia.org/wiki?curid=4886402" title="Andrzej Konarski (ur. 1938)">
Andrzej Konarski (ur. 1938)

Andrzej Stefan Konarski (ur. 16 czerwca 1938 w Warszawie) – polski inżynier komunikacji i urbanista, działacz turystyczny, popularyzator i autor książek o Wrocławiu.
Życiorys.
Jest synem Ignacego (1900–1940), inżyniera hydrotechnika, który zginął w ZSSR po aresztowaniu w Słonimiu przez NKWD w listopadzie 1939 i Alicji z domu Fenik (1910–1989), nauczycielki. We Wrocławiu mieszka od 1949. Maturę uzyskał w 1955 w IV Liceum Ogólnokształcącym im. Stefana Żeromskiego we Wrocławiu. Ukończył studia na Wydziale Budownictwa Lądowego Politechniki Wrocławskiej w 1961. Przedstawił pracę dyplomową (pod kierunkiem prof. Jana Różyckiego) w formie projektu odcinka autostrady w rejonie Góry św. Anny. W 1967 ukończył dwuletnie Podyplomowe Studium Urbanistyki na Wydziale Architektury Politechniki Warszawskiej.
W okresach 1961–1963 i 1969–1978 był zatrudniony jako nauczyciel akademicki na Wydziale Budownictwa Lądowego Politechniki Wrocławskiej początkowo w Katedrze Geodezji, a później w Zakładzie Inżynierii Ruchu. W latach 1965–1970 i 1978–1986 był projektantem Biura Studiów i Projektów Komunikacji i Inżynierii Miejskiej we Wrocławiu. Następnie pracował jako główny projektant do spraw komunikacji w Wojewódzkim Biurze Planowania Przestrzennego we Wrocławiu i jego kolejnych transformacjach organizacyjnych, to jest Wojewódzkiej Pracowni Urbanistycznej i Wojewódzkim Biurze Urbanistycznym, aż do przejścia na emeryturę w 2004. Jednocześnie prowadził (2000–2005) dydaktykę w Katedrze Planowania Przestrzennego Uniwersytetu Przyrodniczego we Wrocławiu.
Działalność zawodowa.
Zajmuje się opracowaniami studialnymi i koncepcyjnymi oraz założeniami techniczno-ekonomicznymi przebudowy ulic i tras komunikacyjnych, a także studiami uwarunkowań i kierunkami zagospodarowania przestrzennego na poziomie gmin i miast w problematyce komunikacyjnej. Prowadził projekty studialne przebudowy dróg i węzłów komunikacyjnych we Wrocławiu i na Dolnym Śląsku. W 1971 razem z Tadeuszem Zipserem był jednym ze współautorów raportu o rozwojowych formach intensywnej zabudowy miejskiej. Analizował koncepcję Drogi Śródsudeckiej jako przykładu samochodowej drogi dla ruchu turystycznego. Był członkiem zespołu projektowego "Studium Zagospodarowania Przestrzennego Pasma Odry". Przedstawił problem Odry jako bariery komunikacyjnej pomiędzy Niemcami a Polską, szczególnie w wypadkach powodzi jak tej z lipca 1997. Jego studialne projekty trasy z Długołęki do Bielan, zachodniego obejścia Kłodzka oraz Trasy S8 od Wrocławia do granicy województwa zostały już zrealizowane. Wyrażał opinie na temat zmian urbanistycznych w rejonie Dworca Świebodzkiego i potrzeby rewitalizacji wrocławskiego Rynku. Jest wyczulony na problemy miasta. Analizował koncepcję wrocławskiego tramwaju regionalnego. Zajmował się współdziałaniem komunikacji drogowej i szynowej w obsłudze regionów o wysokim stopniu urbanizacji. Od 1992 prowadzi własną pracownię projektową o problematyce komunikacyjnej „Trasa”.
Od 1963 jest członkiem Stowarzyszenia Inżynierów i Techników Komunikacji Rzeczpospolitej Polskiej (SIiTK). Przez trzy kadencje (2006–2018) był przewodniczącym Sądu Koleżeńskiego wrocławskiego Oddziału Stowarzyszenia. Za działalność w STiTK został wyróżniony odznakami srebrną, złotą i złotą z diamentem, a w 2018 otrzymał Honorową Odznakę.
Od 1968 jest członkiem Towarzystwa Urbanistów Polskich (TUP). Przez sześć kadencji (1993–2012) był prezesem oddziału wrocławskiego TUP, a także długoletnim członkiem zarządu głównego Towarzystwa. Został odznaczony srebrną i złotą odznaką TUP, a w 2018 XVI Zjazd TUP w Gdańsku nadał mu godność członka honorowego. Był członkiem komitetu organizacyjnego III Kongresu Urbanistyki Polskiej w 2006. W 2009 współorganizował we Wrocławiu konferencję naukową „Krajobrazy Europy – gospodarka planowa czy generowanie chaosu?”. Był także współorganizatorem Forum Metropolitalnego dyskutującego urbanistyczne problemy Wrocławia i regionu. W 2012 był jednym z patronów II/V Międzynarodowej Konferencji „Architektura bez granic – Kultura miasta, miasto w kulturze”.
Jako prezes TUP zabierał głos w sprawach planowania infrastruktury Wrocławia. W 2010 był inicjatorem budowy bariery energochłonnej rozdzielającej kierunki ruchu na odcinku głównego wylotu z Wrocławia na południe. Był współautorem apelu w sprawie bezpieczeństwa na ulicy Karkonoskiej. Był promotorem aktywizacji Dworca Świebodzkiego we Wrocławiu.
Działalność społeczna.
Od 1962 jest przewodnikiem po Wrocławiu i Dolnym Śląsku, a od 2001 także instruktorem przewodnictwa. Jest autorem informatorów, przewodników turystycznych i książek o historii Wrocławia, które były przedmiotem analiz naukowych.
W 1977 w krasomówczym konkursie przewodników odbywanym corocznie na Zamku w Golubiu-Dobrzyniu zdobył złoty laur. W konkursach tych uczestniczył także jako juror. W 1996 był współorganizatorem ogólnopolskiej XII pielgrzymki przewodników na Jasną Górę, w której wzięło udział około 1500 osób. Był laureatem konkursu krasomówczego w Toruniu w 2012.
Od 1955 jest aktywnym członkiem Polskiego Towarzystwa Turystyczno-Krajoznawczego (PTTK) w oddziale przy Politechnice Wrocławskiej, gdzie był wybierany na różne funkcje. Był także sekretarzem (1964–1968) i prezesem (1968–1970) Koła Przewodników Miejskich PTTK we Wrocławiu, członkiem oraz przez dwie kadencje (1981–1989) przewodniczącym Komisji Przewodnickiej przy Zarządzie Wojewódzkim PTTK, a także członkiem Komisji Przewodnickiej przy Zarządzie Głównym PTTK. W 1969 otrzymał dyplom Głównego Komitetu Kultury Fizycznej i Turystyki za „ofiarną działalność społeczną dla rozwoju turystyki”.
W okresie 1997–2009 był członkiem Zarządu Głównego PTTK. Zajmował się ochroną krajobrazu kulturowego, sprawami przewodnickimi, a także organizacją konkursów krasomówczych przewodników. Został wyróżniony srebrną i złotą honorową odznaką PTTK, a także odznaką „Za zasługi dla turystyki” i „Zasłużony Przewodnik PTTK”. W 2013 otrzymał godność członka honorowego PTTK. Jest współpracownikiem „Gościńca” – kwartalnika Zarządu Głównego PTTK. Przedstawił sylwetki zasłużonych działaczy turystycznych jak Krzysztofa Radosława Mazurskiego, Bronisława Turonia i Wandy Tomaszewskiej.
Działa także jako członek i wiceprezes Towarzystwa Miłośników Wrocławia (TMW), które nadało mu złotą odznakę (1997), a także „Laur Wrocławia” (2012). Jest honorowym prezesem w Klubie Turystów Miłośników Wrocławia TMW, a także członkiem honorowym tego Towarzystwa. Był inicjatorem Wszechnicy Wiedzy o Wrocławiu, dla której od 2011 organizuje comiesięczne spotkania publiczności ze znawcami Wrocławia. Od 1985 prowadzi dla wszystkich zainteresowanych w każdą pierwszą niedzielę miesiąca „Spacery po Wrocławiu” sprzed pomnika Aleksandra Fredry na wrocławskim Rynku. Angażuje się w sprawy przewodnickie w innych miastach. W XXXI Wrocławskiej Księdze Pamięci (2019) napisano o Andrzeju Konarskim: „Jest niekwestionowanym i zasłużonym nestorem miejskiego przewodnictwa”.
Był także członkiem zarządu Społecznego Komitetu Panoramy Racławickiej. W 2017 otrzymał honorową odznakę „Przyjaciel Panoramy Racławickiej”. Jest wykładowcą w uniwersytecie trzeciego wieku przy Uniwersytecie Ekonomicznym we Wrocławiu. Jest członkiem Dolnośląskiego Towarzystwa Regionalnego.
Publikacje książkowe.
Jest także autorem broszur:
W "Kalendarzu Wrocławskim XLV" opublikował obszerne biogramy zasłużonych dla Wrocławia Wandy Roszkowskiej i Marcina Bukowskiego.
Odznaczenia państwowe i samorządowe.
Za działalność zawodową i społeczną otrzymał Krzyż Oficerski Orderu Odrodzenia Polski (2009), Krzyż Kawalerski Orderu Odrodzenia Polski (2005), Złoty Krzyż Zasługi (1966) oraz Srebrny Krzyż Zasługi (1987).
Nadano mu także odznakę Budowniczego Wrocławia (1968), złotą odznakę „Zasłużony Działacz Kultury” (1978), złotą odznakę „Zasłużony dla Województwa Wrocławskiego i Miasta Wrocławia” (1988), złotą honorową odznakę „Zasłużony dla Województwa Dolnośląskiego” (2014). W 2019 Prezydent Wrocławia wręczył mu medal i dyplom „Zasłużony dla Wrocławia – Merito de Wratislavia”.
Inne informacje.
Posiada zielony pas (4. kyū) w dyscyplinie sportowej aikido. Na V Salonie Barwnych Przeźroczy DIA-POL '80 w Radomiu otrzymał Srebrne Trofeum i Srebrny Medal FASFP.

</doc>
<doc id="4886403" url="https://pl.wikipedia.org/wiki?curid=4886403" title="Jan Ferdynand Lisicki">
Jan Ferdynand Lisicki

Jan Ferdynand Lisicki (Lisiecki) herbu Prus (zm. przed 10 listopada 1705 roku) – miecznik podlaski od 1664 roku.
Był elektorem Michała Korybuta Wiśniowieckiego z ziemi drohickiej w 1669 roku. W 1674 roku był elektorem Jana III Sobieskiego z województwa podlaskiego.

</doc>
<doc id="4886414" url="https://pl.wikipedia.org/wiki?curid=4886414" title="Abdelhak Zakaria">
Abdelhak Zakaria

Mohammed Abdelhak Zakaria (ur. 20 lipca 1974) – marokański lekkoatleta reprezentujący Bahrajn, specjalizujący się w biegach długodystansowych. Uczestnik Letnich Igrzysk Olimpijskich 2004 i 2008.

</doc>
<doc id="4886431" url="https://pl.wikipedia.org/wiki?curid=4886431" title="Wojciech Beydo Rzewuski">
Wojciech Beydo Rzewuski

Wojciech Beydo Rzewuski herbu Krzywda (zm. przed 2 lutego 1676 roku) – skarbnik drohicki od 1661 roku.
Był elektorem Michała Korybuta Wiśniowieckiego z ziemi drohickiej w 1669 roku. W 1674 roku był elektorem Jana III Sobieskiego z województwa podlaskiego.

</doc>
<doc id="4886434" url="https://pl.wikipedia.org/wiki?curid=4886434" title="Dekanat Trzciana">
Dekanat Trzciana

Dekanat Trzciana (sł.:Trstenský dekanát) – jeden z 14 dekanatów w rzymskokatolickiej diecezji spiskiej na Słowacji.
Parafie.
W skład dekanatu wchodzi 13 parafii:
Sąsiednie dekanaty.
Namiestów, Zakamienny Klin, Dolný Kubín. Dekanat graniczy także z położonymi na terenie Polski dekanatami Czarny Dunajec, Jabłonka i Zakopane.

</doc>
<doc id="4886454" url="https://pl.wikipedia.org/wiki?curid=4886454" title="Rzeźba „Rodzina” w Zielonej Górze">
Rzeźba „Rodzina” w Zielonej Górze

Rzeźba "Rodzina" w Zielonej Górze – pomnik znajdujący się na os. Łużyckim w Zielonej Górze, autorstwa rzeźbaiarzy Tadeusza Dobosza i Marka Przecławskiego. Odsłonięty został w 1981. 
Historia.
Rzeźba jest pokłosiem dużego ożywienia kulturalnego w Zielonej Górze w latach 70. XX wieku. Pomnik powstał w 1975 r. z okazji 30-lecia wyzwolenia miasta w ramach działań pod hasłem Moje miasto. Propozycje i inspiracje. Ustawiony został w 1981 na Osiedlu Łużyckim. 
Opis.
Przedstawia stojących naprzeciwko siebie matkę i ojca, którzy trzymają dziecko. Ich figury górują nad opadającą okolicą i położonym w dole miejscem handlowym zwanym „Mrowiskiem”. Wykonany został z kamionki gozdnickiej. 

</doc>
<doc id="4886466" url="https://pl.wikipedia.org/wiki?curid=4886466" title="Stanisław Mleczko">
Stanisław Mleczko

Stanisław Mleczko herbu Korczak (zm. przed 17 lipca 1696 roku) – łowczy mielnicki od 1655 roku.
Był elektorem Michała Korybuta Wiśniowieckiego z ziemi mielnickiej w 1669 roku. W 1674 roku był elektorem Jana III Sobieskiego z województwa podlaskiego.

</doc>
<doc id="4886473" url="https://pl.wikipedia.org/wiki?curid=4886473" title="Wojciech Kazimierz Niemyski">
Wojciech Kazimierz Niemyski

Wojciech Kazimierz Niemyski herbu Jastrzębiec (zm. przed 25 czerwca 1695) – sędzia grodzki i podsędek lubelski w latach 1691–1695, stolnik podlaski w latach 1688–1691, wojski mielnicki w latach 1671–1688, pisarz grodzki lubelski w 1674 roku, podstarości lubelski w latach 1684–1691.
W 1674 roku był elektorem Jana III Sobieskiego z województwa podlaskiego i z ziemi mielnickiej.

</doc>
<doc id="4886495" url="https://pl.wikipedia.org/wiki?curid=4886495" title="Dekanat Namiestów">
Dekanat Namiestów

Dekanat Namiestów (sł.:Námestovský dekanát) – jeden z 14 dekanatów w rzymskokatolickiej diecezji spiskiej na Słowacji.
Parafie.
W skład dekanatu wchodzi 12 parafii:
Sąsiednie dekanaty.
Dolný Kubín, Liptowski Mikulasz, Trzciana, Zakamienny Klin. Dekanat graniczy także z położonymi na terenie Polski dekanatem Jabłonka (arch. krakowska)

</doc>
<doc id="4886503" url="https://pl.wikipedia.org/wiki?curid=4886503" title="Andrzej Nagórski">
Andrzej Nagórski

Andrzej Nagórski herbu Ostoja (ur. XI 1643 na Rusi Czerwonej, zm. 31 VII 1710 w Krakowie) – prof. retoryki i teologii moralnej, prefekt szkół jezuickich, misjonarz, rektor kolegiów w Kaliszu i w Lublinie, sekretarz prowincjała polskiego (1703‑1705).
Życiorys.
Andrzej Nagórski przyszedł na świat w listopadzie 1643 na Rusi Czerwonej. Studiował retorykę, prawdopodobnie we Lwowie. Do zakonu jezuitów wstąpił 26 sierpnia 1660 roku w Krakowie. Po ukończeniu seminarium nauczycielskiego podjął studia filozoficzne w Kaliszu, które trwały od 1663 do 1666 roku. Następnie studiował teologię w Poznaniu, gdzie przyjął święcenia kapłańskie ok. roku 1674. Po odbytych studiach pełnił funkcję socjusza prokuratora prowincji (porządkował archiwum prowincji w Krakowie w latach 1675‑1676). Następnie był profesorem retoryki w Brześciu Litewskim i w seminarium nauczycielskim w Lublinie do 1680 roku. W latach 1680‑1683 był prefektem szkół i profesorem teologii moralnej w Lublinie. Pełnił też, w tym mieście, funkcję prefekta konwiktu i bursy muzycznej a także regensa seminarium duchownego do 1685 roku. W latach 1687‑1688 był superiorem w Krasnymstawie, gdzie tworzył podwaliny przyszłego kolegium. Przez kolejnych pięć lat był misjonarzem dworskim Feliksa Potockiego. W tym czasie działał na rzecz pojednania Rusinów z Kościołem katolickim. W latach 1693‑1695 był prefektem szkół i profesorem teologii moralnej w Jarosławiu a następnie, w latach 1695‑1702, regensem seminarium duchownego w Lublinie. Kolejny rok przebywał w Kaliszu, gdzie pełnił funkcję rektora kolegium. Następnie był sekretarzem prowincjała polskiego w latach 1703‑1705. W czasie okupacji szwedzkiej przeniósł się do Lublina, gdzie kierował jako rektor tamtejszym kolegium jezuickim do 1708 roku. W tym czasie musiał pertraktować z przebywającym w mieście carem Piotrem I. W latach 1698-1707 reprezentował kolegium jezuickie w sprawach sądowych wytaczanych przeciwko Żydom lubelskimi, głównie o niespłacane pożyczki przez starszych synagogi. Andrzej Nagórski zmarł 31 lipca 1710 roku w Krakowie podczas epidemii.

</doc>
<doc id="4886520" url="https://pl.wikipedia.org/wiki?curid=4886520" title="Martin Krampelj">
Martin Krampelj

Martin Krampelj (ur. 10 maja 1995 w Lublanie) – słoweński koszykarz, występujący na pozycjach silnego skrzydłowego lub środkowego, reprezentant tego kraju, obecnie zawodnik MKS-u Dąbrowa Górnicza.
W 2019 reprezentował Denver Nuggets, podczas rozgrywek letniej ligi NBA.
17 lipca 2020 dołączył do GTK Gliwice. 9 października opuścił klub. 15 października został zawodnikiem klubu Ilirija Lublana, występującego w II lidze słoweńskiej (2. SKL). 20 września 2022 zawarł umowę z MKS-em Dąbrowa Górnicza.

</doc>
<doc id="4886522" url="https://pl.wikipedia.org/wiki?curid=4886522" title="A.M. Vieira">
A.M. Vieira



</doc>
<doc id="4886524" url="https://pl.wikipedia.org/wiki?curid=4886524" title="Assimi Goita">
Assimi Goita

Assimi Goita (ur. 31 grudnia 1983) – malijski wojskowy w stopniu pułkownika, przywódca dwóch zamachów stanu w Mali – w 2020 i 2021 roku, od 19 sierpnia do 25 września 2020 przewodniczący Narodowego Komitetu Ocalenia Ludu, pełniący tym samym obowiązki głowy państwa. Od 25 maja 2021 pełniący obowiązki prezydenta Mali.
Życiorys.
Kształcił się w prestiżowych malijskich szkołach wojskowych, m.in. w École inter-armes de Koulikoro i Prytanée militaire de Kati. Służył w Malijskich Siłach Zbrojnych, gdzie kierował specjalnymi siłami zajmującymi się m.in. walką z dżihadystami wzniecającymi wojnę domową w centralnej części państwa.
W sierpniu 2020 roku został przewodniczącym Narodowego Komitetu Ocalenia Ludu i faktycznym przywódcą zamachu stanu. 18 sierpnia buntownicy aresztowali prezydenta Ibrahima Boubacara Keïtę i premiera Boubou Cissé. Następnego dnia Keïta złożył dymisję, a Assimi Goita objął obowiązki głowy państwa, zapowiadając organizację wyborów „w rozsądnym czasie”. 24 sierpnia decyzją Narodowego Komitetu Ocalenia Ludu objął obowiązki głowy państwa.

</doc>
<doc id="4886525" url="https://pl.wikipedia.org/wiki?curid=4886525" title="Olivera Medić">
Olivera Medić

Olivera Medić (ur. 11 grudnia 1990) – serbska siatkarka, grająca na pozycji przyjmującej, reprezentantka kraju. 
Sukcesy klubowe.
Mistrzostwo Serbii:
Mistrzostwo Rumunii:
Puchar Rumunii:
Puchar Węgier:
Mistrzostwo Węgier:
Sukcesy reprezentacyjne.
Liga Europejska:

</doc>
<doc id="4886527" url="https://pl.wikipedia.org/wiki?curid=4886527" title="Christen Christensen">
Christen Christensen

Christen Christensen (ur. 9 września 1845 w Sandefjord, zm. 16 listopada 1923 tamże) – norweski przedsiębiorca, przemysłowiec, właściciel stoczni i przedsiębiorstw wielorybniczych; odegrał kluczową rolę w rozwoju połowów wielorybów na obszarach Antarktyki na początku XX wieku. 
Życiorys.
Christen Christensen urodził się 9 września 1845 r. w Sandefjordzie. Jego ojcem był armator Søren Lorentz Christensen (1810–1862), a matką Othilie Juliane Kruge (1820–1903). Uczęszczał do szkoły z internatem w Szkocji, a po jej ukończeniu uczestniczył w swojej pierwszej wyprawie morskiej. W wieku 17 lat rozpoczął studia w szkole handlowej w Kopenhadze. Po studiach zaczął pracę w rodzinnej firmie w Sandefjord, która zajmowała się przede wszystkim budową statków.
W 1868 r. Christensen przejął stocznię ojca „Rødsverven”. Rok później ożenił się z córką armatora Larsa Christensena, Augustą Frederikke Christensen (1851–1888), z którą miał m.in. syna Larsa Christensena (1884–1965). 
Po zakupieniu kilku stoczni w okolicy Rødstangen Christensen w 1878 r. utworzył przedsiębiorstwo „Framnæs Mekaniske Værksted”. Firma wyspecjalizowała się w budowie statków przystosowanych do warunków arktycznych i antarktycznych. 
Wyprawy na Ocean Południowy.
W latach 80. i 90. XIX wieku Christensen angażował się także w polowania w wodach arktycznych na foki i butlonosy. W 1882 r. został współwłaścicielem firmy Skjold &amp; Værge. Pod koniec lat 80. XIX wieku pojawiły się pierwsze oznaki, że populacje wielorybów na północy zaczęły zanikać wskutek ich nadmiernego odłowu. Christensen zaangażował się w zbadanie możliwości połowów wielorybów na południu. W 1887 r. został współzałożycielem firmy A/S Oceana, która zorganizowała dwie wyprawy na Ocean Południowy na statku „Jason” dowodzonym przez norweskiego wielorybnika Carla Antona Larsena (1860–1924). 
Celem pierwszej wyprawy w latach 1892–1893 było sprawdzenie raportów Jamesa Clarka Rossa (1800–1862) o mnogości waleni na Morzu Weddella. Według Millsa, podczas wyprawy nie zaobserwowano żadnych waleni, natomiast według Basberga walenie widziano, lecz ich nie upolowano. 
W drugiej wyprawie w latach 1893–1894 obok statku Larsena uczestniczyły dwie inne jednostki „Castor” i „Hertha”. Według Millsa, podczas wyprawy znowu nie zaobserwowano żadnych waleni. Larsen widział jednak wiele fałdowców, na które można było polować przy zastosowaniu systemu połowu Svenda Foyna. Miało to zainspirować go do rozwinięcia nowoczesnego wielorybnictwa na wodach południowych. Wyprawy zwiadowcze zapoczątkowały długoletnią współpracę Christensena z Larsenem.
Wielorybnictwo w Antarktyce.
Christensen początkowo skupiał się na Arktyce. W 1903 r. założył firmę A/S Ørnen, która prowadziła połowy na wodach Finnmarku i Svalbardu. W tym celu przybudował statek „Telegraf” w pierwszy na świecie statek-przetwórnię do przetwarzania wielorybów – jednostka została nazwana „Kogeri No. 1”. W 1904 r. przybudował kolejną jednostkę „Admiralen”, która w 1905 r. została wysłana na wody Antarktyki. W 1904 r. Larsen rozpoczął połowy ze stacji wielorybniczej w Georgii Południowej i razem z Christensenem stali się prekursorami nowoczesnego wielorybnictwa w Antarktyce. 
Statek-przetwórnia Christensena wraz z łodziami do połowu wielorybów operował na południe od Szetlandów Południowych, w Zatoce Admiralicji. Pierwszy rok na wodach południowych był trudny i Christensen rozważał sprzedaż wyposażenia wielorybniczego. Statki Christensena przybyły zbyt późno do Antarktyki, by łowić wieloryby podczas ich dorocznej wędrówki i pogoda nie sprzyjała połowom. 
Statki-przetwórnie okazały się jednak sukcesem. Były rozbudowywane i usprawniane, m.in. w 1910 r. Christensen uzyskał patent na stałe zbiorniki na olej z wielorybiego tłuszczu montowane bezpośrednio na statkach. W 1907 r. syn Christensena, Lars, założył własną firmę zajmującą się połowami wielorybów, która stała się jedną z czołowych w branży. W 1913 r. Christensen wzniósł w Norwegii pierwszą fabrykę produkującą olej z wielorybiego tłuszczu. 
Zmarł 16 listopada 1923 r. w rodzinnym Sandefjordzie.
Upamiętnienie.
Na cześć Christensena nazwano jeden z nunataków po północno-wschodniej stronie Wyspy Robertsona – Christensen Nunatak.
W 1917 r. syn Christensena, Lars, stworzył w Sandefjordzie muzeum wielorybnictwa nazwane imieniem jego ojca – "Kommandør Chr. Christensens Hvalfangstmuseum", które obecnie nazywane jest "Hvalfangstmuseet".

</doc>
<doc id="4886536" url="https://pl.wikipedia.org/wiki?curid=4886536" title="Staw Zielony">
Staw Zielony

Stawy w Polsce:

</doc>
<doc id="4886538" url="https://pl.wikipedia.org/wiki?curid=4886538" title="LabSat">
LabSat

LabSat – polski satelita naukowy, zbudowany przez firmę SatRevolution we współpracy z Politechniką Wrocławską, Uniwersytet Medyczny we Wrocławiu, Uniwersytet Przyrodniczy we Wrocławiu oraz Instytutem Immunologii i Terapii Doświadczalnej PAN. Misją satelity będzie prowadzenie badań wpływu mikrograwitacji i promieniowania kosmicznego na próbki biologiczne.
Projekt został wybrany do dofinansowania w ramach konkursu „Dolnośląska strefa technologii biomedycznych”. Organizatorem konkursu jest Narodowe Centrum Badań i Rozwoju we współpracy z Województwem dolnośląskim. Wartość projektu jest szacowana na ok. 3,96 mln zł.
Satelita.
Satelita LabSat będzie 7 polskim sztucznym satelitą. Jest on tworzony przez konsorcjum naukowe składające się z lidera konsorcjum – firmy SatRevolution oraz czterech, wrocławskich instytucji naukowych. Satelita składać się będzie z platformy satelitarnej opracowywanej przez SatRevolution oraz ładunku biologicznego, zawierającego zminiaturyzowane laboratorium zintegrowane, wytworzone w oparciu o wykorzystanie technik mikrosystemów analitycznych, tzw. lab-on-chip . 
Laboratorium zintegrowane, pozwoli na wykreowanie odpowiedniego środowiska prowadzenia badań wybranych próbek bio-medycznych w przestrzeni kosmicznej. 
Po umieszczeniu bio-nanosatelity na niskiej orbicie Ziemi przeprowadzony zostanie ok. 2 tygodniowy test bio-medyczny i równolegle – test referencyjny na Ziemi .
Satelita LabSat zostanie wyniesiony na orbitę w 2021 roku, na pokładzie rakiety Falcon 9, na mocy kontraktu z firmą Momentus Space .

</doc>
<doc id="4886544" url="https://pl.wikipedia.org/wiki?curid=4886544" title="Monika Janczarek">
Monika Janczarek

Monika Beata Janczarek – polska genetyk, biolog, dr hab. nauk biologicznych, profesor Instytutu Nauk Biologicznych Wydziału Biologii i Biotechnologii Uniwersytetu Marii Curie-Skłodowskiej w Lublinie.
Życiorys.
W 1994 ukończyła studia biotechnologiczne na Uniwersytecie Marii Curie-Skłodowskiej w Lublinie, 10 stycznia 2001 obroniła pracę doktorską "Identyfikacja genów i ich produktów biorących udział w syntezie zewnątrzkomórkowego polisacharydu Rhizobium leguminosarum biovar trifolii", 30 maja 2012 habilitowała się na podstawie pracy zatytułowanej "Rola genu rosR w syntezie egzopolisacharydu i symbiozie Rhizobium leguminosarum bv. trifolii z koniczyną". 25 października 2019 nadano jej tytuł profesora w zakresie nauk ścisłych i przyrodniczych.
Jest zatrudniona na stanowisku profesora Instytutu Nauk Biologicznych Wydziału Biologii i Biotechnologii Uniwersytetu Marii Curie-Skłodowskiej w Lublinie.
Była profesorem uczelni w Instytucie Mikrobiologii i Biotechnologii na Wydziale Biologii i Biotechnologii Uniwersytetu Marii Curie-Skłodowskiej w Lublinie.

</doc>
<doc id="4886570" url="https://pl.wikipedia.org/wiki?curid=4886570" title="Neil Cunningham">
Neil Cunningham

Neil Cunningham (ur. 12 czerwca 1962 w Auckland, zm. 24 maja 2016) – nowozelandzki kierowca wyścigowy, kaskader.
Życiorys.
W wieku dwunastu lat wraz z rodziną przeniósł się do Australii. Karierę rozpoczął w 1979 roku od startów Holdenem Torana, następnie używał Holdena Commodore. Następnie startował w mistrzostwach Australijskiej Formuły Ford i ATCC. W 1983 roku Jack Brabham wcielił go do programu Driver to Europe, a rok później Cunningham zajął piąte miejsce w Europejskiej Formule Ford 2000. Osiągnięcie to powtórzył w sezonie 1991. W 1992 roku był wicemistrzem Brytyjskiej Formuły Ford 1600, prowadził również w Festiwalu Formuły Ford, którego jednak nie ukończył. W sezonie 1993 zajął czwarte miejsce w Brytyjskiej Formule Renault, a rok później wygrał Indyjską Formułę Ford 1600. Następnie zarzucił starty w samochodach jednomiejscowych na rzecz serii Eurocar V6, którą wygrał w 1996 roku. Na początku XXI wieku zintensyfikował program startów samochodami GT. Dwukrotnie uczestniczył w wyścigu 24h Le Mans, a w 2005 roku wygrał mistrzostwa British GT Championship w klasie GT2.
Był kaskaderem w filmie "007 Quantum of Solace", a także w programie „Top Gear” jako Stig. W 2010 roku wykryto u niego chorobę neuronu ruchowego (MND), w wyniku której w 2011 roku zakończył karierę sportową. Zmarł na MND w 2016 roku.
Życie prywatne.
Był dwukrotnie żonaty. Z pierwszego małżeństwa z Karen miał córkę Jaime, a z drugiego z Rachel – synów Bo i Teddy'ego.

</doc>
<doc id="4886575" url="https://pl.wikipedia.org/wiki?curid=4886575" title="Glikoforyna A">
Glikoforyna A

Glikoforyna A (antygen różnicowania komórkowego CD235A) – białko transmembranowe, główna sjaloglikoproteina ludzkich erytrocytów. U człowieka kodowana przez gen "GYPA". Jej homologiem jest glikoforyna B (CD235B). Jest nośnikiem antygenów grupowych krwi MNS.
Genetyka.
Gen "GYPA" kodujący glikoforynę A występuje w dwóch allelicznych formach, kodujących glikoforynę A typu M i N. Jest zlokalizowany w długim ramieniu chromosomu 4 (4q31). Znajduje się tam też gen "GYPB" kodujący glikoforynę B oraz gen "GYPE" kodujący glikoforynę E, który nie ulega ekspresji. Geny "GYPB" i "GYPE" powstały w wyniku duplikacji genu "GYPA", a ich sekwencje nukleotydowe w obrębie regionu kodującego są w 97% identyczne. Gen "GYPA" składa się z 7 eksonów, gen "GYPB" z 5 eksonów (nie zawiera eksonów 3 i 7), a gen "GYPE" z 5 eksonów (nie zawiera eksonów 3, 4 i 7).
Budowa i funkcja.
Glikoforyna A zbudowana jest z pojedynczego łańcucha polipeptydowego, liczącego 131 reszt aminokwasowych, do którego przyłączonych jest około 16 jednostek oligosacharydowych (1 łańcuch "N"-glikozydowy i 15 łańcuchów "O"-glikozydowych). W strukturze można wyróżnić 3 domeny:
Pierwsze 26 reszt aminokwasowych w glikoforynie A i B jest takich samych. Większość O-glikanów zawiera jedną lub dwie reszty kwasu sjalowego. Większość N-glikanów ma kompleksową strukturę dwuantenową. Niektóre N- i O-glikany zawierają dodatkowo antygeny układu układu grupowego ABO.
Glikoforyna A jest dimerem w błonie lipidowej, w której tworzy kompleksy z białkiem pasma 3 (Band 3), Występuje w liczbie 1x106 częsteczek na erytrocyt.
Erytrocyty osób, u których w wyniku mutacji glikoforyna A jest nieobecna, wykazują prawidłową budowę, ale mają zmienioną strukturę białka pasma 3 (Band 3).
Glikoforyny jako receptory dla zarodźców malarii.
Glikoforyny A (a także glikoforyna B) odgrywają ważną rolę w inwazji erytrocytów przez merozoity zarodźca sierpowatego "Plasmodium falciparum", ponieważ są receptorami dla białek merozoitów EBA-175 i EBL-1. Mutacje w genach kodujących glikoforyny, obecność genów hybrydowych (np. hybrydy glikoforyn A i B, a w szczególności wariant Dantu), lub brak genów kodujących glikoforyny (np. brak genu "GYPB") powoduje podwyższoną oporność na malarię.

</doc>
<doc id="4886578" url="https://pl.wikipedia.org/wiki?curid=4886578" title="Franciszek Siciński">
Franciszek Siciński

Franciszek Siciński herbu Prawdzic – miecznik przemyski w latach 1670–1677.
W 1674 roku był elektorem Jana III Sobieskiego z województwa podlaskiego.

</doc>
<doc id="4886598" url="https://pl.wikipedia.org/wiki?curid=4886598" title="Pete McArdle">
Pete McArdle

 Peter Joseph McArdle (ur. 22 marca 1929 w Dundalk, zm. 24 czerwca 1985 w Nowym Jorku) – amerykański lekkoatleta długodystansowiec, dwukrotny medalista igrzysk panamerykańskich w 1963.
Urodził się i wychował w Irlandii. Tam też zaczął trenować biegi długodystansowe. Wyemigrował do Stanów Zjednoczonych w 1956.
Startując w barwach USA zdobył złoty medal w biegu na 10 000 metrów i brązowy medal w maratonie na igrzyskach panamerykańskich w 1963 w São Paulo. Wystąpił w maratonie na igrzyskach olimpijskich w 1964 w Tokio, zajmując 23. miejsce.
Zdobył wiele tytułów mistrza Stanów Zjednoczonych (AAU): w biegu na 10 000 metrów w 1963 i 1964, w biegu na 15 kilometrów w 1962, w biegu na 20 kilometrów w 1961, w biegu na 25 kilometrów w 1960, 1961 i 1963 oraz w biegu na 30 kilometrów w 1960, 1961 i 1962. 
Rekordy życiowy McArdle’a wynosiły:
Zmarł po zasłabnięciu podczas biegania w Van Cortlandt Park w Bronksie.

</doc>
<doc id="4886600" url="https://pl.wikipedia.org/wiki?curid=4886600" title="Jakub Tchórznicki">
Jakub Tchórznicki

Jakub Tchórznicki (Tchorznicki) herbu Jelita – skarbnik mielnicki w latach 1658–1678.
W 1674 roku był elektorem Jana III Sobieskiego z województwa podlaskiego.

</doc>
<doc id="4886606" url="https://pl.wikipedia.org/wiki?curid=4886606" title="Hieronim Nagórski">
Hieronim Nagórski

Hieronim Nagórski herbu Ostoja (zm. 1636) – dziedzic Grabownicy, fundator kościoła św. Mikołaja w Grabownicy, uczestnik bitwy pod Chocimiem (1621).
Życiorys.
Hieronim z Nagorzyc Nagórski należał do rodu szlacheckiego Ostojów. Pochodził z rodziny dziedziczącej w XV wieku na Nagorzycach (Nagórzycach), Roztylicach i w Jeżowie oraz położonym koło Bostowa Modrzewiu w województwie sandomierskim. Był mężem Jadwigi, córki Jerzego Pełki, łowczego sanockiego, dziedzica Grabownicy, z którą miał kilkoro dzieci: dwóch synów (starszego, nieznanego z imienia oraz Wojciecha) i 3 córki – Salomeę 1v. Przedwojowską 2v. Fredro, Katarzynę Krasowską i najmłodszą, nieznaną z imienia.
W roku 1621 Hieronim Nagórski brał udział w obronie Chocimia przed wojskami tureckimi, w trakcie której zginął jego starszy syn. Wówczas Nagórski złożył ślubowanie Bogu, że jeżeli powróci żywym z wyprawy wojennej, wraz z drugim synem Wojciechem, to poświęci go służbie kapłańskiej. Przyrzeczenie zostało spełnione, gdyż jego Wojciech został księdzem i w roku 1637 objął probostwo grabownickie.
15 czerwca 1624 roku miał miejsce atak Tatarów na Grabownicę. Najeźdźcy spalili miejscowy kościół, plebanię, szkołę i organistówkę. Hieronim Nagórski, nie zwlekając rozpoczął, jeszcze tego roku, budowę nowego kościoła, która trwała do 1631 roku. Dokonania fundatora upamiętnia obraz z XVII wieku, znajdujący się w ołtarzu głównym kościoła w Grabownicy, przedstawiający św. Mikołaja, adorowanego przez biskupa Henryka Firleja oraz Hieronima Nagórskiego z synem księdzem Wojciechem, żoną Jadwigą i córkami. Drugą, ważną pamiątką dokonań Nagórskiego jest kopia jego portretu (oryginał oddano do Akademii Sztuk Pięknych w Krakowie), znajdująca się w zakrystii kościoła w Grabownicy Starzeńskiej. Na obrazie widnieją herby Nagórskiego – Ostoja, Jelita, Starykoń, Janina oraz litery: H N D N (Hieronim Nagórski De Nagórzyce). Napis pod portretem przypomina o najeździe Tatarów oraz budowie nowej świątyni:
Po śmierci Nagórskiego, która nastąpiła w 1636 roku, Grabownica przeszła w ręce jego córek. Katarzyna objęła wraz z mężem Jackiem Krasowskim dwór górny, natomiast młodsza, Salomea, otrzymała dwór dolny. Najmłodsza, wychowywała się w domu Mikołaja Pełki, krewnego od strony matki. Tego roku, Jadwiga z Pełków Nagórska dokonała pewnych zapisów na rzecz franciszkanów sanockich. Według rejestru poborowego ziemi sanockiej właścicielami Grabownicy, w roku 1655, byli: Jacek Krasowski i Wielowiejska, wdowa po Stefanie, Zbigniew Dobek z żoną Anną oraz Salomea Nagórska, żona Jana Fredry.
Z Salomeą, córką Hieronima Nagórskiego, wiąże się romantyczna i zarazem tragiczna historia, którą opisał Władysław Łoziński:

</doc>
<doc id="4886615" url="https://pl.wikipedia.org/wiki?curid=4886615" title="Stjepan Hauser">
Stjepan Hauser

Stjepan Hauser (ur. 15 czerwca 1986 w Puli) – chorwacki wiolonczelista. Założyciel i muzyk zespołu 2Cellos.
Życiorys.
Urodził się w Puli, jest synem Mariji i Maria Hauserów. Pochodzi z muzycznej rodziny; jego matka grała na perkusji. Ma dwoje rodzeństwa, Mirona i Nušę. Chodził do szkoły średniej w Rijece, następnie studiował w Zagrzebiu, w Londynie i w Stanach Zjednoczonych.
Był członkiem Trio Greenwich, który współtworzył wraz z Laną Trotovsek i Yoko Misumi. Zdobyli pierwsze nagrody na konkursach międzynarodowej muzyki kameralnej w Wielkiej Brytanii, w Belgii i we Włoszech oraz wystąpili na wielu prestiżowych festiwalach muzycznych w Europie.
W 2011 wraz z Luką Šuliciem stworzył duet muzyczny 2Cellos. Wydali pięć albumów studyjnych: "2Cellos" (2011), "In2ition" (2013), "Celloverse" (2015), "Score" (2017) i "Let There Be Cello" (2018).
Ma na koncie współpracę również z wieloma indywidualnymi muzykami, takimi jak m.in. Mstisław Rostropowicz i Heinrich Schiff. 
W 2010 wydał debiutancki, solowy album pt. "Song to the Moon". W 2011 nagrał płytę pt. "Urban and Hauser" z Damirem Urbanem, za którą w maju 2012 otrzymali dwie nagrody Grammy. Również w 2012 wydał album pt. "Noć nek' tiho svira" z Oliverem Dragojeviciem.
W 2020 wydał dwa kolejne, solowe albumy: "Classic" i "Hauser Plays Morricone". W 2021 został jurorem w programie rozrywkowym "Virtuosos".

</doc>
<doc id="4886616" url="https://pl.wikipedia.org/wiki?curid=4886616" title="Ławeczka Henryka Woyciechowskiego w Wołominie">
Ławeczka Henryka Woyciechowskiego w Wołominie

Ławeczka Henryka Woyciechowskiego w Wołominie – pomnik w formie ławki zlokalizowany na skrzyżowaniu ulic Ogrodowej i Wileńskiej w centrum Wołomina, przy urzędzie miejskim. Przedstawia postać założyciela Wołomina, Henryka Konstantego Wojciechowskiego, siedzącego na kamiennej ławce.
Ławka została odsłonięta 22 września 2018. Zrealizowano ją ze środków Wołomińskiego Budżetu Obywatelskiego. Pomysłodawcą i projektantem był Tadeusz Tymiński. Postać Woyciechowskiego odlano w Odlewni GZUT Jerzego Trzoski. Celem postawienia pomnika było zachowanie pamięci o założycielu miasta w sposób naturalny i bliski mieszkańcom, jak również utworzenie atrakcyjnego miejsca odpoczynku i rekreacji.

</doc>
<doc id="4886619" url="https://pl.wikipedia.org/wiki?curid=4886619" title="Ulica Rąbieńska w Łodzi">
Ulica Rąbieńska w Łodzi

Ulica Rąbieńska – ulica znajdująca się na łódzkim Polesiu, w obrębie osiedla Złotno. Łączy ona ulicę Złotno (oraz nieopodal położoną ulicę Krakowską) z ulicą Szczecińską, stanowiąc jednocześnie główny ciąg pomiędzy Łodzią a miejscowością Rąbień, a także na krótkim odcinku obsługuje większość ruchu pomiędzy Teofilowem a Retkinią.
Komunikacja.
Na całej długości ulicy przebiega trasa zgierskiej linii autobusowej nr 6, obsługiwanej przez ZPK Markab. Na odcinku od ul. Złotno do Traktorowej kursują linie MPK Łódź: 76, 83, N3A i N3B.

</doc>
<doc id="4886621" url="https://pl.wikipedia.org/wiki?curid=4886621" title="Ljiljana Jovanović">
Ljiljana Jovanović

Ljiljana Jovanović (ur. 16 lutego 1930 w Kruševacu, zm. 27 stycznia 2012 w Belgradzie) – jugosłowiańska i serbska aktorka filmowa i telewizyjna. 

</doc>
<doc id="4886624" url="https://pl.wikipedia.org/wiki?curid=4886624" title="Centrum handlowe Tkalnia">
Centrum handlowe Tkalnia

Centrum handlowo-rozrywkowe Tkalnia Pabianice – otwarte 29 czerwca 2019 roku centrum handlowe w Pabianicach na ul. Grobelnej 8 na miejscu byłej fabryki włókienniczej Krusche &amp; Ender. Centrum handlowe zostało zlokalizowane w centrum miasta, w otoczeniu najgęściej zaludnionych dzielnic, pomiędzy Polem Golfowym A&amp;A Arkadia i Parkiem Słowackiego.
Miejsce z historią.
W drugiej połowie XIX w. Pabianice z niewielkiej miejscowości przekształciły się w poważny ośrodek przemysłowy. Mniej więcej na ten czas przypada powstanie zaczątków firmy Krusche &amp; Ender, która później stała się jedną z największych i najnowocześniejszych w kraju, dysponowała 60 tysiącami wrzecion oraz tkalnią z 1900 krosnami.
Po wojnie nastąpiła nacjonalizacja, wskutek czego zakłady funkcjonowały pod nazwą imienia Bojowników Rewolucji 1905r., a później w połowie lat 70. Jako Pamotex.
Zatrudniająca ponad 9 tys. Osób fabryka była w krajowej czołówce tej branży. Przestała działać na początku XXI w.
Od tego momentu, w pofabrycznych zabudowaniach, przez lata mieściły się mniejsze i większe firmy oraz zakłady produkcyjne. Z czasem jednak popadały one w ruinę.
W latach 2006/2007 budynki nabyła firma A&amp;A.
Historia powstania fabryki.
1825 r. - Gottlieb Krusche i Anna Rozyna Rolle przyjeżdżają wraz ze swoim synem Beniaminem do Polski. W tym samym roku przeprowadzają się do Pabianic i w 1826 r. decydują się na założenie ręcznej tkalni. Łącznie posiadali 9 warsztatów produkcji bawełny. Beniamin od chwili, gdy przejął zarządzanie rodzinnym przedsiębiorstwem, powiększał skalę jego działalności
1849 r. - Zakłady Beniamina wkraczają w fazę dynamicznego rozwoju i powiększają się o maszynę parową o mocy 8KM. Produkcja obejmuje wyroby bawełniane, wełniane i jedwabie. W 1861 r. Beniamin posiada już 200 warsztatów i zatrudnia 313 robotników.
1913 r. - Fabryka stała się 4 firmą branży bawełnianej w Królestwie Polskim. Jej wyroby słyną z bardzo dobrej jakości, wielokrotnie nagradzanej na różnych wystawach od Petersburga po Wiedeń i Paryż.
1926 r. - Z okazji 100-lecia firmy, Feliks Krusche i Stefan Ender podarowują prezydentowi Polski - Ignacemu Mościckiemu, pamiątkowy album. Dwa lata później zakłady zmieniają nazwę na: Spółka Akcyjna Pabianickich Fabryk Wyrobów Bawełnianych Krusche i Ender. W 1930 r. w wyniku fuzji z Manufakturą Moszczenicką powierzchnia zakładów zwiększa się do ponad 170 ha i zatrudnia 4500 pracowników.
1945 r. - Zakłady zostają upaństwowione. 40 małych fabryk bawełnianych rozrzuconych po mieście łączy się z dawną dużą fabryką Kindlera. Powstają Pabianickie Zakłady Przemysłu Bawełnianego.
1955 r. - W 50. rocznice wrzeń rewolucyjnych z lat 1905-1906, które w pabianickich fabrykach miały dramatyczny przebieg, zakłady funkcjonują pod nazwą - Bojowników Rewolucji 1905 roku.
Lata 70' - Pojawia się nazwa "Pamotex", komin o wysokości 140 metrów. Zakłady zatrudniają ponad 9000 pracowników i przez lata pozostają w krajowej czołówce tej branży. Fabryka produkowała tysiące kilometrów tkanin dla armii i cywilnych „przyjaciół” ze Związku radzieckiego. Na początku XXI w. zakłady upadają na skutek utraty rynków zbytu.
O inwestycji.
Centrum handlowe Tkalnia powstało w 2019 roku dzięki inwestycji rodzinnej, łódzkiej firmy A&amp;A Holding, która została stworzona prawie 30 lat temu i obecnie działa na rynku nieruchomości komercyjnych w Łodzi i Pabianicach.
Za komercjalizację obiektu odpowiadała firma The Blue Ocean Investment Group.
Projekt Tkalni powstał w pracowni architektonicznej MAAi, pod kierunkiem Marka Arciszewskiego, który odgrywał wiodącą rolę w projektowaniu i realizacji znaczących inwestycji w Ameryce Północnej, Azji i Europie Środkowej takich jak np.: Fashion Island (Bangkok), Saint Vital Centre (Winnipeg), Galeria Mokotów (Warszawa), Centrum Handlowe Port Łódź czy też Centrum Handlowe Skorosze (Warszawa).
Unikatowa architektura obiektu jest połączeniem najnowocześniejszych rozwiązań funkcjonalnych z kontekstem historycznym. Czerwona cegła na fasadzie budynku nawiązuje do wyglądu fabrycznych zabudowań z XX wieku.
Sklepy, obiekty.
W obiekcie o powierzchni najmu 12 000 m.kw. znalazło się 40 sklepów, lokale gastronomiczne oraz pierwszy w Pabianicach multipleks – kino Helios z 4 salami kinowymi.
Na terenie centrum znajduje się duży parking na 230 miejsc parkingowych, który jednocześnie pełni funkcję rynku dla organizacji eventów, wydarzeń oraz koncertów w Tkalni.
Wyróżnienia.
W lutym 2020 roku Centrum handlowe Tkalnia otrzymało 2 prestiżowe nagrody w plebiscytach Property Design Awards 2020 (nagroda w kategorii „Bryła: Centrum Handlowe”) oraz CEE Retail Awards 2020 (nagroda w kategorii Projekt roku: Mały projekt handlowy).

</doc>
<doc id="4886626" url="https://pl.wikipedia.org/wiki?curid=4886626" title="Dekanat Poprad">
Dekanat Poprad

Dekanat Poprad (sł.:Popradský dekanát) – jeden z 14 dekanatów w rzymskokatolickiej diecezji spiskiej na Słowacji.
Parafie.
W skład dekanatu wchodzi 17 parafii:
Sąsiednie dekanaty.
Kieżmark, Liptowski Mikulasz, Spišský Štiavnik. Dekanat graniczy także z położonymi na terenie Polski dekanatem Zakopane (arch. krakowska)

</doc>
<doc id="4886636" url="https://pl.wikipedia.org/wiki?curid=4886636" title="Europejski Festiwal Lekkoatletyczny 2015">
Europejski Festiwal Lekkoatletyczny 2015

15. Europejski Festiwal Lekkoatletyczny Bydgoszcz Cup – międzynarodowy mityng lekkoatletyczny, rozegrany 14 czerwca 2015 na stadionie imienia Zdzisława Krzyszkowiaka w Bydgoszczy.
Rezultaty.
Źródło:.

</doc>
<doc id="4886652" url="https://pl.wikipedia.org/wiki?curid=4886652" title="Linia kolejowa nr 864">
Linia kolejowa nr 864

Linia kolejowa nr 864 – jednotorowa, częściowo zelektryfikowana linia kolejowa znaczenia miejscowego, łącząca stację Katowice Ligota ze stacją techniczną KWK Wujek.
Linia umożliwia eksploatację Kopalni Węgla Kamiennego Wujek przez pociągi towarowe jadące bezpośrednio z kierunku Tychów, Mikołowa, a z postojem na Katowicach Ligocie ze strony Rudy Śląskiej oraz Sosnowca.

</doc>
<doc id="4886660" url="https://pl.wikipedia.org/wiki?curid=4886660" title="John Della Penna">
John Della Penna

John Della Penna (ur. 27 maja 1951 w Buenos Aires, zm. 24 września 2019 w San Francisco) – argentyński kierowca wyścigowy, założyciel zespołu Della Penna Motorsports.
Życiorys.
W młodości był zainspirowany osiągnięciami Juana Manuela Fangio. W 1972 roku przeprowadził się do San Francisco i zakupił Crosslé 16F. Następnie zakupił Ralta RT4. W 1984 roku zajął trzecie miejsce w klasyfikacji dywizji wschodniej Formuły Atlantic, ale wskutek braku funduszy wkrótce potem zrezygnował ze ścigania. Następnie zaprzyjaźnił się z Jimem Vasserem, ojcem Jimmy'ego. W tym okresie wspierał ponadto kariery Willy'ego T. Ribbsa i Juana Manuela Fangio II. W 1990 roku zakupił Swifta DB-4 i założył zespół Della Penna Motorsports, który prowadził w Formule Atlantic przy współpracy z Genoa Racing. Kierowcą był wówczas Jimmy Vasser. Rok później partnerem zespołowym Vassera został Jamie Galles, a Vasser zdobył wicemistrzostwo serii. W 1994 roku nowym kierowcą zespołu został Richie Hearn, który zdobył wówczas wicemistrzostwo, a rok później mistrzostwo serii. Następnie zespół Della Penny uczestniczył w seriach IRL i CART. W 2000 roku zespół został rozwiązany.
W 2001 roku Della Penna wystąpił w filmie "Wyścig" jako szef zespołu. Następnie był komentatorem wyścigów w hiszpańskiej telewizji.

</doc>
<doc id="4886668" url="https://pl.wikipedia.org/wiki?curid=4886668" title="Mateusz Kazimierz Pietruszewski">
Mateusz Kazimierz Pietruszewski

Mateusz Kazimierz Pietruszewski herbu Radwan – sędzia grodzki i podstarości mielnicki w 1680 roku, burgrabia grodzki łucki w 1674 roku.
Elektor w 1669 roku z ziemi drohickiej. W 1674 roku był elektorem Jana III Sobieskiego z województwa podlaskiego.

</doc>
<doc id="4886672" url="https://pl.wikipedia.org/wiki?curid=4886672" title="Kościół Niepokalanego Poczęcia Najświętszej Maryi Panny w Starym Smokowcu">
Kościół Niepokalanego Poczęcia Najświętszej Maryi Panny w Starym Smokowcu

Kościół Niepokalanego Poczęcia Najświętszej Maryi Panny – kościół rzymskokatolicki znajdujący się w Starym Smokowcu, części miasta Wysokie Tatry na Słowacji. Jest jednym z kościołów filialnych parafii w Wysokich Tatrach.
Kościół został wybudowany w 1888 roku. Architektem był Gedeon Majunke ze Spiskiej Soboty. Świątynię wybudowano w stylu alpejskim. Ściany kościoła były początkowe zdobione malowidłami, lecz w 1977–1979 zastąpione zostały one witrażami. Zostały one wykonane przez Vincenta Hložníka z żoną i córką. Witraże przedstawiają wielu świętych katolickich z całego świata, „co ma podkreślić jedność kościoła, szczególnie w Tatrach, które są odwiedzane przez turystów z całego świata”. Dzwonnica kościelna pochodzi z 1959 roku. Wcześniejsza spłonęła po uderzeniu pioruna w nią w 1929 roku. W latach od 1932, kiedy zdemontowano zniszczoną wieżę, do 1959, kiedy zbudowano nową, dzwonnicy po prostu nie było. W 1981 roku w kościele zamontowano nowe organy. W 1995 roku z racji pielgrzymki Jana Pawła II na Słowację świątynie odnowiono. W 2004 kościół ucierpiał w czasie burzy. 4 lata później odnowiono go z zewnątrz.

</doc>
<doc id="4886678" url="https://pl.wikipedia.org/wiki?curid=4886678" title="Stowarzyszenie Roty Niepodległości">
Stowarzyszenie Roty Niepodległości

Stowarzyszenie Roty Niepodległości, także Stowarzyszenie Roty Marszu Niepodległości – polska skrajnie prawicowa organizacja polityczna działająca w formule stowarzyszenia, o etnocentrycznym i radykalnym profilu działalności, powołana do życia 14 maja 2019. Charakter ideologiczny stowarzyszenia określany jest także jako narodowo-katolicki i narodowo-radykalny. 
Działalność Stowarzyszenia Roty Niepodległości.
Najbardziej znaną akcją stowarzyszenia była zbiórka podpisów pod projektem „STOP 447” – obywatelską inicjatywą ustawodawczą, która ma zablokować jakiekolwiek działania (nawet negocjacje i mediacje) w sprawie mienia bezspadkowego w Polsce. W trakcie zbiórki podpisów prowadzono kampanię wykorzystującą uznawane przez niektórych komentatorów za antysemickie, bo w dużej części chodziło o mienie pożydowskie. Pod inicjatywą ustawodawczą zebrano 200 tys. podpisów. Organizacja znajduje się wśród podmiotów – członków komitetu inicjatywnego zmierzającego do wypowiedzenia przez Polskę Konwencji o zapobieganiu i zwalczaniu przemocy wobec kobiet i przemocy domowej. Zdaniem działaczy stowarzyszenia, akcje organizacji mają charakter patriotyczny.
Wedle doniesień medialnych, działacze organizacji rekrutowani są spośród członków i sympatyków Ruchu Narodowego, Stowarzyszenia Marsz Niepodległości oraz Fundacji Pro – Prawo do Życia. Na czele organizacji stoi Robert Bąkiewicz (były lider Obozu Narodowo-Radykalnego), zaś jednym z działaczy jest Tomasz Kalinowski (były rzecznik prasowy Obozu Narodowo-Radykalnego). Organizacja współpracuje z polskim Kościołem katolickim.
Kontrowersje i krytyka.
Działalność stowarzyszenia związana z organizacją marszy, które zdaniem organizatorów mają upamiętniać powstanie warszawskie, wywołuje sprzeciw ze strony niektórych uczestników powstania warszawskiego; a niektóre z metod i praktyk działania organizacji określane są przez badaczy jako „nawoływanie do przemocy”. Podczas współorganizowanych przez Roty Niepodległości wydarzeń miały miejsce akty przemocy symbolicznej wobec symboli LGBT, a także gloryfikacja oskarżanych o zbrodnie ludobójstwa żołnierzy wyklętych, którzy zdaniem prof. Rafał Wnuka mieli się sprzeciwiać tradycji demokratycznego państwa prawa; ponadto łamane było prawo o zgromadzeniach w zakresie zakazu stosowania pirotechniki. Z wydarzeń organizowanych przez stowarzyszenie usuwani byli dziennikarze, których obecności nie życzyli sobie przedstawiciele Stowarzyszenia Roty Niepodległości. Jednym z haseł wznoszonych na organizowanych przez przedstawicieli stowarzyszenia demonstracjach jest reksistowskie „Ave, Ave, Christus Rex”. Niektórzy, krytyczni wobec działalności stowarzyszenia komentatorzy, opisują jego działalność jako „wyczerpującą znamiona ideologii neonazistowskiej i neofaszystowskiej”. 

</doc>
<doc id="4886685" url="https://pl.wikipedia.org/wiki?curid=4886685" title="Staw Średni">
Staw Średni

Stawy w Polsce:

</doc>
<doc id="4886686" url="https://pl.wikipedia.org/wiki?curid=4886686" title="Średni Staw">
Średni Staw

Stawy w Polsce:

</doc>
<doc id="4886689" url="https://pl.wikipedia.org/wiki?curid=4886689" title="Stanisław Jan Sawicki">
Stanisław Jan Sawicki

Stanisław Jan Sawicki herbu Nowina – chorąży mielnicki w latach 1674–1694.
Poseł na sejm 1677 roku z ziemi mielnickiej.
W 1674 roku był elektorem Jana III Sobieskiego z ziemi mielnickiej.
Przypisy.
 

</doc>
<doc id="4886691" url="https://pl.wikipedia.org/wiki?curid=4886691" title="Staw Środkowy">
Staw Środkowy

Stawy w Polsce:

</doc>
<doc id="4886692" url="https://pl.wikipedia.org/wiki?curid=4886692" title="Jessica Jones">
Jessica Jones



</doc>
<doc id="4886695" url="https://pl.wikipedia.org/wiki?curid=4886695" title="James King (kierowca)">
James King (kierowca)

James King (ur. 4 października 1944 w Belleville) – amerykański kierowca wyścigowy.
Życiorys.
Ściganie się rozpoczął Porsche 356 podczas studiów. Następnie służył w wojsku, a w 1969 roku zadebiutował w SCCA National Championship Runoffs w klasie Formuły Ford, po czym rozpoczął pracę w warsztacie. Następnie ścigał się w brytyjskiej i kanadyjskiej edycji Formuły Atlantic. W 1977 roku został fabrycznym kierowcą Marcha w Formule 3, uczestnicząc m.in. w edycji brytyjskiej. W latach 1979–1987 rywalizował w Formule Atlantic, wygrywając Raltem RT4 Runoffs w 1982 roku. W 1987 roku zajął drugie miejsce w klasie w wyścigu SunBank 24 at Daytona. W 1993 roku rozpoczął rywalizację samochodami historycznymi, m.in. w Historycznej Formule 1. W 2000 roku współzałożył organizację Historic Grand Prix, sankcjonującą tego typu zawody w Stanach Zjednoczonych dla samochodów Formuły 1 lat 1966–1983. W 2015 roku wygrał Puchar Dereka Bella.

</doc>
<doc id="4886698" url="https://pl.wikipedia.org/wiki?curid=4886698" title="Staw Tartaczny">
Staw Tartaczny

Stawy w Polsce:

</doc>
<doc id="4886701" url="https://pl.wikipedia.org/wiki?curid=4886701" title="Staw Wąski">
Staw Wąski

Stawy w Polsce:

</doc>
<doc id="4886708" url="https://pl.wikipedia.org/wiki?curid=4886708" title="Staw Wojenny">
Staw Wojenny

Stawy w Polsce:

</doc>
<doc id="4886721" url="https://pl.wikipedia.org/wiki?curid=4886721" title="Velvet (serial)">
Velvet (serial)

Velvet – hiszpański kostiumowy serial dramatyczny stworzony dla hiszpańskiej stacji Antena 3. Emitowany od 17 lutego 2014 do 21 grudnia 2016. 
Fabuła.
Hiszpania, lata 50. XX w. Alberto (Miguel Ángel Silvestre), który właśnie odziedziczył po ojcu prestiżowy dom mody, zakochuje się w pięknej krawcowej, Anie (Paula Echevarría). Rodzina ma jednak wobec niego inne plany. 
Obsada.
Do obsady serialu należą:
Emisja w Polsce.
Serial w Polsce dostępny jest od 2016 roku na platformie Netflix w oryginalnej długości.
Polska premiera telewizyjna odbyła się 8 marca 2021 roku na antenie TVP Kobieta. Emisja serialu odbywa się codziennie, od poniedziałku do niedzieli o godzinie 19.30 po dwa odcinki.

</doc>
<doc id="4886722" url="https://pl.wikipedia.org/wiki?curid=4886722" title="Wołowy Staw">
Wołowy Staw

Stawy w Polsce:

</doc>
<doc id="4886730" url="https://pl.wikipedia.org/wiki?curid=4886730" title="Tapeinia pumila">
Tapeinia pumila

Tapeinia pumila – gatunek rośliny należący do monotypowego rodzaju Tapeinia z rodziny kosaćcowatych ("Iridaceae"), występujący endemicznie w tundrze subantarktycznej na Ziemi Ognistej w południowej Argentynie i południowym Chile. 
Morfologia.
Małe, wieloletnie, wiecznie zielone rośliny poduszkowe. Pędem podziemnym jest kłącze. Liście równowąskie, stłoczone w dwóch rzędach. Pędy kwiatostanowe zakończone jednokwiatowym kwiatostanem. Kwiaty bladoróżowe, z zewnątrz zielonkawe. Listki okwiatu niemal równe, mniej więcej wolne. Nitki pręcików wzniesione, zrośnięte w dolnej połowie. Główki pręcików wzniesione. Szyjka słupka rozwidlona na wysokości mniej więcej połowy długości pręcików na trzy smukłe odgałęzienia dłuższe od pręcików. Owocami są kuliste, drewniejące torebki zawierające w dolnej części każdej komory odwrotniejajowate nasiona. 
Systematyka.
Gatunek z monotypowego rodzaju "Tapeinia" z plemienia "Sisyrinchieae" w podrodzinie "Iridoideae" z rodziny kosaćcowatych ("Iridaceae"). 

</doc>
<doc id="4886731" url="https://pl.wikipedia.org/wiki?curid=4886731" title="Bosna Sarajevo">
Bosna Sarajevo



</doc>
<doc id="4886737" url="https://pl.wikipedia.org/wiki?curid=4886737" title="Uniwersytet Bahrajński">
Uniwersytet Bahrajński

Uniwersytet Bahrajński (arab.: جامعة البحرين) – państwowa uczelnia w Królestwie Bahrajnu. Jest to jedyna uczelnia państwowa w kraju. Dzięki kampusom w Sakhir, Madinat Isa i Manama, uniwersytet ma ponad 20 000 zarejestrowanych studentów i ponad 2000 pracowników.
Historia.
Uniwersytet Bahrajński został założony w 1986 roku w wyniku dekretu Amiriego. Dekret doprowadził do połączenia dwóch publicznych kolegiów: Gulf Polytechnic (założona w 1968) i University College of Arts, Science and Education (założona w 1979).
Kampus.
Uczelnia ma trzy kampusy. Główny kampus w Sakhir zajmuje powierzchnię 103657 m2 i mieści wszystkie uczelnie z wyjątkiem Kolegiów Nauk o Zdrowiu i Inżynierii. Kolegium Nauk o Zdrowiu ma siedzibę w kampusie o powierzchni 10 000 m2 obok kompleksu medycznego Salmaniya. Kolegium Inżynierii znajduje się na kampusie o powierzchni 10 000 m2 obok Politechniki Bahrajnu.
Kolegia.
Uniwersytet składa się z 10 kolegiów składowych:

</doc>
<doc id="4886739" url="https://pl.wikipedia.org/wiki?curid=4886739" title="Essa Al-Busmait">
Essa Al-Busmait

Essa Al-Busmait (, ur. 1 stycznia 1956) – bahrajński żeglarz sportowy, uczestnik igrzysk olimpijskich.
Al-Busmait reprezentował Bahrajn podczas igrzysk olimpijskich 1996 odbywających się w Atlancie. Rywalizował w klasie Soling wraz z Khaledem Al-Sadą i Ahmedem Al-Saiem. Bahrajńczycy zajęli ostatnie, 22. miejsce w klasyfikacji końcowej.

</doc>
<doc id="4886741" url="https://pl.wikipedia.org/wiki?curid=4886741" title="Staw Wspólny">
Staw Wspólny

Stawy w Polsce:

</doc>
<doc id="4886745" url="https://pl.wikipedia.org/wiki?curid=4886745" title="Vida Jerman">
Vida Jerman

Vida Jerman (ur. 28 maja 1939 w Zagrzebiu, zm. 10 grudnia 2011 tamże) – jugosłowiańska i chorwacka aktorka teatralna, filmowa i telewizyjna. 

</doc>
<doc id="4886748" url="https://pl.wikipedia.org/wiki?curid=4886748" title="Khaled Al-Sada">
Khaled Al-Sada

Khaled Al-Sada (, ur. 18 kwietnia 1967) – bahrajński żeglarz sportowy, uczestnik igrzysk olimpijskich.
Al-Sada reprezentował Bahrajn podczas igrzysk olimpijskich 1996 odbywających się w Atlancie. Rywalizował w klasie Soling wraz z Essą Al-Busmaitem i Ahmedem Al-Saiem. Bahrajńczycy zajęli ostatnie, 22. miejsce w klasyfikacji końcowej.

</doc>
<doc id="4886751" url="https://pl.wikipedia.org/wiki?curid=4886751" title="Ahmed Al-Saie">
Ahmed Al-Saie

Ahmed Al-Saie (, ur. 17 grudnia 1952) – bahrajński żeglarz sportowy, uczestnik igrzysk olimpijskich.
Al-Saie reprezentował Bahrajn podczas igrzysk olimpijskich 1996 odbywających się w Atlancie. Rywalizował w klasie Soling wraz z Khaledem Al-Sadą i Essą Al-Busmaitem. Bahrajńczycy zajęli ostatnie, 22. miejsce w klasyfikacji końcowej.

</doc>
<doc id="4886761" url="https://pl.wikipedia.org/wiki?curid=4886761" title="Parafia Najświętszej Maryi Panny Ostrobramskiej Matki Miłosierdzia w Drogoszach">
Parafia Najświętszej Maryi Panny Ostrobramskiej Matki Miłosierdzia w Drogoszach

Parafia Najświętszej Maryi Panny Ostrobramskiej Matki Miłosierdzia w Drogoszach – parafia rzymskokatolicka znajdująca się w archidiecezji warmińskiej, w dekanacie Reszel.

</doc>
<doc id="4886762" url="https://pl.wikipedia.org/wiki?curid=4886762" title="José Luis Jones">
José Luis Jones

José Luis Jones (ur. 1939, zm. 21 grudnia 1993) – prawnik i polityk z Gwinei Równikowej.
Pochodził z prominentnej rodziny ściśle współpracującej z reżimem kolonialnym. Z wykształcenia i zawodu prawnik, po zamachu stanu z sierpnia 1979 był prokuratorem w procesie obalonego prezydenta Macíasa Nguemy.
Zaangażowany w działalność opozycyjną wobec rządu Nguemy Mbasogo, udał się na wychodźstwo do Hiszpanii. Pełnił funkcję sekretarza generalnego "Partido del Progreso de Guinea Ecuatorial" (PPGE). W 1988 powrócił do kraju z zamiarem zalegalizowania partii, został jednakże aresztowany pod zarzutem przygotowywania zamachu stanu. Ułaskawiony po pięciu miesiącach, opuścił więzienie w styczniu 1989. Ponownie wyemigrował do Hiszpanii, zmarł po długiej chorobie w Madrycie.
Opublikował "La Urdidumbre" (1990), historię Gwinei Równikowej od epoki kolonialnej do lat 80. XX wieku. Był bratem piłkarza Miguela Jonesa.

</doc>
<doc id="4886765" url="https://pl.wikipedia.org/wiki?curid=4886765" title="Sami Kooheji">
Sami Kooheji

Sami Kooheji (, ur. 28 marca 1984) – bahrajński żeglarz sportowy, uczestnik igrzysk olimpijskich.
Kooheji reprezentował Bahrajn podczas igrzysk olimpijskich 2004 odbywających się w Atenach. W klasie Laser zajął ostatnie, 42. miejsce w klasyfikacji końcowej.

</doc>
<doc id="4886769" url="https://pl.wikipedia.org/wiki?curid=4886769" title="Parafia św. Mikołaja Biskupa w Grzędzie">
Parafia św. Mikołaja Biskupa w Grzędzie

Parafia Świętego Mikołaja Biskupa w Grzędzie – parafia rzymskokatolicka znajdująca się w archidiecezji warmińskiej, w dekanacie Reszel.

</doc>
<doc id="4886772" url="https://pl.wikipedia.org/wiki?curid=4886772" title="Parafia św. Marii Magdaleny w Leginach">
Parafia św. Marii Magdaleny w Leginach

Parafia Świętej Marii Magdaleny w Leginach – parafia rzymskokatolicka znajdująca się w archidiecezji warmińskiej, w dekanacie Reszel.

</doc>
<doc id="4886773" url="https://pl.wikipedia.org/wiki?curid=4886773" title="Mycological Research">
Mycological Research

Mycological Resarch (w piśmiennictwie naukowym cytowane jako "Mycol. Res.") – międzynarodowe czasopismo naukowe Brytyjskiego Towarzystwa Mykologicznego (British Mycological Society). Publikuje oryginalne artykuły ze wszystkich dziedzin badań podstawowych i stosowanych w zakresie grzybów i organizmów grzybopodobnych (w tym grzybów strzępkowych, drożdży, porostów, lęgniowców i śluzowców). Publikowane w nim artykuły obejmują takie zagadnienia jak: biochemia, biotechnologia, biologia komórki, biologia rozwojowa, zwalczanie chorób, ekologia, środowisko, ewolucja, fizjologia grzybów, genetyka, genomika, geomykologia, patologia owadów, mikologia medyczna, genetyka molekularna, wzajemne oddziaływania, patologia roślin, metabolity wtórne, taksonomia i systematyka oraz techniki laboratoryjne.
Dostępny jest online wykaz roczników i wszystkich numerów czasopisma w latach 1990–2009. Dla każdego numeru podano jego spis treści i streszczenia artykułów. Artykuły nie są dostępne online.
Postęp nauk biologiczny, zwłaszcza możliwość badania całych genomów sprawiły, że W 2010 roku czasopismo zmieniło nazwę i profil publikacji. Jego kontynuacją jest czasopismo "Fungal Biology". W nowym czasopiśmie większy nacisk położono na nowoczesne aspekty badania grzybów (m.in. biologia molekularna i badania genetyczne).

</doc>
<doc id="4886776" url="https://pl.wikipedia.org/wiki?curid=4886776" title="Parafia św. Jana Chrzciciela w Łankiejmach">
Parafia św. Jana Chrzciciela w Łankiejmach

Parafia świętego Jana Chrzciciela w Łankiejmach – parafia rzymskokatolicka znajdująca się w archidiecezji warmińskiej, w dekanacie Reszel.

</doc>
<doc id="4886781" url="https://pl.wikipedia.org/wiki?curid=4886781" title="Parafia św. Jodoka w Sątopach">
Parafia św. Jodoka w Sątopach

Parafia świętego Jodoka w Sątopach – parafia rzymskokatolicka znajdująca się w archidiecezji warmińskiej, w dekanacie Reszel.

</doc>
<doc id="4886783" url="https://pl.wikipedia.org/wiki?curid=4886783" title="Skatbank-Arena">
Skatbank-Arena

Skatbank-Arena – wielofunkcyjny stadion w Altenburgu, w Niemczech. Został otwarty 16 czerwca 1957 roku. Może pomieścić 25 000 widzów. Swoje spotkania rozgrywają na nim piłkarze klubu SV Motor Altenburg.
Obiekt został wybudowany w latach 1950–1957 i uroczyście otwarty 16 czerwca 1957 roku. Stadion powstał obok starego stadionu, otwartego w 1924 roku. 1 maja 1963 roku na obiekcie rozegrano finał piłkarskiego Pucharu NRD (Motor Zwickau – Chemie Zeitz 3:0). Dwa razy obiekt gościł też po jednym spotkaniu grupowym Turnieju Juniorów UEFA, w latach 1969 (22 maja: RFN – Hiszpania 2:1) i 1980 (20 maja: Anglia – Jugosławia 2:0). Pierwotnie stadion nazwany był imieniem Włodzimierza Lenina (Leninstadion), po Zjednoczeniu Niemiec został przemianowany na Stadion Leśny (Waldstadion), a w 2009 roku, w związku z umową sponsorską, zmieniono jego nazwę na Skatbank-Arena. Gospodarzem stadionu od początku jego istnienia jest klub piłkarski SV Motor Altenburg. Obiekt może pomieścić 25 000 widzów, co czyni go największym pojemnościowo stadionem w Turyngii.

</doc>
<doc id="4886786" url="https://pl.wikipedia.org/wiki?curid=4886786" title="Studies in Mycology">
Studies in Mycology

Studies in Mycology (w piśmiennictwie naukowym cytowane jako "Stud. Mycol.") – międzynarodowe czasopismo naukowe, które publikuje systematyczne monografie grzybów strzępkowych i drożdżaków, a także specjalne zagadnienia aktualne ze wszystkich dziedzin mykologii, biotechnologii, ekologii, biologii molekularnej, patologii i systematyki. Czasopismo jest recenzowane. Powstało w 1972 roku i jest redagowane przez Roberta A. Samsona. Jest publikowane 3 razy w roku. Wydawane jest przez Elsevier na zlecenie CBS Fungal Biodiversity Centre Królewskiej Holenderskiej Akademii Sztuk i Nauk.
Czasopismo jest otwarte, ale pobiera opłaty za przetwarzanie artykułów (APC) w wysokości 1250 € za artykuł i zawiera monografie lub zagadnienia tematyczne (5–6 artykułów w każdym numerze). Nie ma ograniczeń co do długości, chociaż ogólnie oczekuje się, że rękopisy powinny mieć co najmniej 50 stron A4 w druku.
Online dostępny jest wykaz numerów czasopisma, spisy artykułów w poszczególnych numerach, a także treści artykułów.

</doc>
<doc id="4886796" url="https://pl.wikipedia.org/wiki?curid=4886796" title="Parafia św. Jana Chrzciciela w Unikowie">
Parafia św. Jana Chrzciciela w Unikowie

Parafia świętego Jana Chrzciciela w Unikowie – parafia rzymskokatolicka znajdująca się w archidiecezji warmińskiej, w dekanacie Reszel.

</doc>
<doc id="4886804" url="https://pl.wikipedia.org/wiki?curid=4886804" title="Zamek Hambach">
Zamek Hambach

Zamek Hambach (niem. "Hambacher Schloss") – zamek w dzielnicy Hambach miasta Neustadt an der Weinstraße w Palatynacie. Zbudowany w średniowieczu jako zamek obronny i przebudowany w czasie odrodzenia w założenie obronno-pałacowe. Zamek Hambach uważany jest za kolebkę niemieckiej, nowoczesnej demokracji.
Historia.
Pierwsze założenie powstało w XI wieku. Właścicielem była rodzina szlachecka Salier, która, dzięki położeniu zamku w pobliżu ważnego skrzyżowania dróg w okolicy Neustadt i przebiegający w pobliżu odcinek drogi św. Jakuba, kontrolowała i chroniła je. W XII w. zamek przechodzi w ramach sukcesji rodzinnej na biskupa diecezji w Spirze i do końca średniowiecza pozostaje w rękach tejże diecezji.
W 1552 zostaje zdobyty i spalony przez wojska Albrechta II Alcibiadesa. Został częściowo odbudowany i służył za siedzibę diecezjalnym leśniczym. W 1688 po zdobyciu przez Francuzów ponownie spalony i pozostał w ruinie. W czasie rewolucji francuskiej przechodzi na własność Francji, a następnie przynależy do Królestwa Bawarii.
W dniach 27 do 30 maja 1832 na zamku Hambach z udziałem ok. 30 000 obywateli odbyła się demonstracja – Hambacher Fest na rzecz zjednoczonych i wolnych Niemiec oraz na znak solidarności z polskimi emigrantami po upadku powstania listopadowego.
1842 ruiny zamku przechodzą na własność przyszłego króla Maksymiliana II i od tego czasu nazywany jest przez okoliczną ludność "Maxburg". W 1844 rozpoczęto odbudowę zamku według planów Augusta von Voita, którą przerwał wybuch Wiosny Ludów w 1848. Przez ponad 100 lat zamek pozostał w stanie ruiny.
Prace renowacyjne w XX wieku.
Na okoliczność 150-lecia demonstracji z 1832 w latach 1980–1982 za sumę 12 milionów marek zamek został prawie całkowicie odrestaurowany. W 2002 została powołana fundacja "Stiftung Hambacher Schloss", której sponsorem jest kraj związkowy Nadrenia-Palatynat ze wsparciem finansowym rządu federalnego. W zamku mają miejsce stałe wystawy. Ostatnia od października 2008 pod tytułem: "Hinauf, hinauf zum Schloss" (W górę, w górę do zamku). Dalsze prace renowacyjne (2006–2007) polegały na poprawie dostępu dla niepełnosprawnych, między innymi przez instalację windy, i wiązały się z zamknięciem zamku dla odwiedzających. Na 175. jubileusz na okres pół roku zamek udostępniono zwiedzającym z otwarciem wystawy na temat dalszych prac rekonstrukcyjnych w kontekście historycznego rozwoju zamku. W drugiej fazie prac renowacyjnych od listopada 2007 do listopada 2008 zamek został zamknięty dla turystów i w tym czasie usunięto położony w 1980 duży drewniany dach. Następnie rozbudowano założenie zamkowe przez zbudowanie restauracji na 100 miejsc. Projekt przebudowy i dopasowanego poszerzenia pasującego do otoczenia szwajcarskiego architekta – Maxa Dudlera – został nagrodzony w 2012 przez "Niemieckie Muzeum Architektury".
Znaczenie.
„Maxburg” ma szczególne znaczenie dla studentów jako pomnik narodowy oraz symbol wolności i braterstwa. Ma między nimi charakter kodu przynależności. Zamek jest jedną ze stacji tzw. Drogi demokracji, która prowadzi z Frankfurtu n. Menem do Lörrach.
Akcja pomocy Polakom w krajach niemieckich po upadku Powstania Listopadowego była dziełem pozaparlamentarnej opozycji politycznej, domagającej się praw konstytucyjnych, wolności prasy i zgromadzeń, zjednoczenia kraju, które były hasłami demonstrantów "Hambacher Fest". Powtórnie ruch wspierania polskich przemian w trudnym okresie powstawania „Solidarności” zrodził się w powojennych, demokratycznych Niemczech w latach 1980/81.
W 2001 Hambach stał się miejscem obrad szczytu Trójkąta Weimarskiego, a od 2007 regularnie odbywają się tam spotkania młodzieży z Niemiec, Polski i Francji.
W 2015 zamek został zaliczony przez Komisję Europejską do "Europejskiego Dziedzictwa Kulturowego" i odznaczony Znakiem Dziedzictwa Europejskiego.
Obok góry zamkowej przebiega północna odnoga trasy pielgrzymiej św. Jakuba, która oznaczona jest symbolem muszli św. Jakuba.

</doc>
<doc id="4886808" url="https://pl.wikipedia.org/wiki?curid=4886808" title="Prywatyzacja branżowa">
Prywatyzacja branżowa

Prywatyzacja branżowa (prywatyzacja pozagiełdowa) – transakcje zbycia akcji lub udziałów Skarbu Państwa w spółkach, dla których zostały zawarte umowy prywatyzacyjne, z wyłączeniem trybów prywatyzacji za pośrednictwem giełdy papierów wartościowych.
Zgodnie z Ustawą z dnia 30 sierpnia 1996 r. o komercjalizacji i prywatyzacji, prywatyzacja branżowa może mieć charakter m.in.:
Celem prywatyzacji branżowej jest dążenie do wyłonienia inwestorów, którzy zagwarantują zwiększenie efektywności działania i funkcjonowania spółek w określonym otoczeniu makroekonomicznym, co bezpośrednio przełoży się na maksymalizację ich wartości. Takie gwarancje może zapewnić inwestor, który posiada wiedzę i doświadczenie w prowadzeniu działalności w danej branży, ma dostęp do źródeł finansowania nowych przedsięwzięć inwestycyjnych, rozwinięte kanały dystrybucji i współpracy z odbiorcami. Jest to szczególnie istotne przy prywatyzacji małych i średnich przedsiębiorstw, które bez dofinansowania ze strony prywatnych właścicieli mają niewielką szansę na poprawę swojej kondycji finansowej i zwiększanie przychodów ze sprzedaży produktów bądź świadczonych usług. Doświadczenia prywatyzacyjne wskazują, że do najbardziej efektywnych trybów prywatyzacji pozagiełdowej należą: negocjacje podjęte na podstawie publicznego zaproszenia, aukcja ogłoszona publicznie oraz przetarg publiczny.

</doc>
<doc id="4886811" url="https://pl.wikipedia.org/wiki?curid=4886811" title="Music &amp; Media">
Music &amp; Media

Music &amp; Media – europejski tygodnik poświęcony przemysłowi muzycznemu na terenie Europy, który ukazywał się w latach 1984–2003.
Historia.
Tygodnik zaczął się ukazywać w marcu 1984 roku jako „Eurotipsheet”, a jego wydawcą był European Media Report działający w Amsterdamie. Oprócz wiadomości na temat przemysłu muzycznego i radia, pismo publikowało ogólnoeuropejskie listy sprzedaży albumów i singli, a także listę airplay, w oparciu o dane pochodzące z wybranych krajów Europy. Rok później pismo podjęło współpracę z amerykańskim tygodnikiem „Billboard” i w kwietniu 1986 roku przekształciło się w jego siostrzaną publikację o nowej nazwie „Music &amp; Media”. W maju 1988 roku tygodnik podpisał umowę z koncernem Coca-Cola, który przez kolejne pięć lat sponsorował listę singli. W 1993 roku redakcja czasopisma stworzyła nowe zestawienie, Border Breakers, monitorujące utwory zdobywające popularność w rozgłośniach radiowych poza krajem pochodzenia wykonawcy. Na początku 1997 roku siedzibę periodyku „Music &amp; Media” przeniesiono z Amsterdamu do Londynu. We wrześniu 1999 roku pismo rozpoczęło publikowanie tanecznej listy przebojów, European Dance Traxx. Ostatni numer „Music &amp; Media” ukazał się w sierpniu 2003 roku.

</doc>
<doc id="4886819" url="https://pl.wikipedia.org/wiki?curid=4886819" title="Skepplanda">
Skepplanda

Skepplanda – miejscowość (tätort) w Szwecji, w regionie administracyjnym ("län") Västra Götaland, w gminie Ale.
Według danych Szwedzkiego Urzędu Statystycznego liczba ludności wyniosła: 1821 (31 grudnia 2015), 1839 (31 grudnia 2018) i 1808 (31 grudnia 2019).

</doc>
<doc id="4886821" url="https://pl.wikipedia.org/wiki?curid=4886821" title="Skultorp">
Skultorp

Skultorp – miejscowość (tätort) w Szwecji, w regionie administracyjnym ("län") Västra Götaland, w gminie Skövde.
Według danych Szwedzkiego Urzędu Statystycznego liczba ludności wyniosła: 3644 (31 grudnia 2015), 3779 (31 grudnia 2018) i 3847 (31 grudnia 2019).

</doc>
<doc id="4886822" url="https://pl.wikipedia.org/wiki?curid=4886822" title="Altes Stadion (Altenburg)">
Altes Stadion (Altenburg)

Altes Stadion – stadion sportowy w Altenburgu, w Niemczech. Został otwarty 11 lipca 1924 roku. Obiekt może pomieścić 5000 widzów.
Stadion został otwarty 11 lipca 1924 roku (wówczas jako Städtische Kampfbahn). W latach 1949–1952 na stadionie rozgrywane były spotkania Oberligi NRD z udziałem miejscowego zespołu (najpierw pod nazwą ZSG Altenburg, później jako Stahl Altenburg, od 1952 roku drużyna nosi nazwę Motor Altenburg). W latach 1950–1957 obok starego obiektu wybudowano nowy stadion, na który przenieśli się piłkarze Motoru Altenburg, a znaczenie starego obiektu znacznie spadło. W 2009 roku obok głównej płyty boiska oddano do użytku boisko ze sztuczną nawierzchnią.

</doc>
<doc id="4886824" url="https://pl.wikipedia.org/wiki?curid=4886824" title="Drożdże">
Drożdże

Drożdże – eukariotyczne, jednokomórkowe mikroorganizmy zaliczane do królestwa grzybów. Nie tworzą pojedynczej grupy taksonomicznej ani filogenetycznej; stanowią 1% wszystkich opisanych gatunków grzybów.
Termin „drożdże” jest często traktowany jako synonim "Saccharomyces cerevisiae", ale znanych jest około 1500 gatunków zaliczanych zarówno do workowców (klasa "Saccharomycetes"), jak i do podstawczaków (drożdże podstawkowe). W pewnych ujęciach termin ten może być stosowany jako nazwa stadium rozwojowego występującego u niektórych grzybów, na przykład "Taphrina".
Zastosowanie.
Znaczenie gospodarcze mają drożdże szlachetne – liczne odmiany i szczepy hodowlane drożdży należące do gatunku "Saccharomyces cerevisiae", wykorzystywane w przemyśle spożywczym, a zwłaszcza fermentacyjnym (drożdże piwowarskie, winiarskie, gorzelnicze i piekarniane). Do drożdży szlachetnych zalicza się także niektóre gatunki grzybów niedoskonałych o znaczeniu przemysłowym, szybko rozmnażających się w warunkach tlenowych i wytwarzających (głównie na pożywkach melasowych) duże ilości masy komórkowej, o znacznej zawartości białka (drożdże spożywcze i pastewne). Istnieją też gatunki szkodliwe z punktu widzenia przemysłu, nazywane drożdżami dzikimi, wywołujące wady produktu (śluzowacenie, zużywanie alkoholu, gorzknienie). Z drugiej zaś strony dzikie drożdże mogą być pożyteczne; są wykorzystywane, między innymi, przy produkcji rakii oraz piwa typu lambik.
Niektóre gatunki drożdży są wykorzystywane do biologicznego zwalczania chorób roślin wywoływanych przez inne grzyby. Zwykle są to przedstawiciele rodzajów "Candida" lub "Cryptococcus" wykorzystywane do konkurencyjnej walki z gronowcem szarym.
Rozmnażanie.
Drożdże rozmnażają się przez pączkowanie. W komórce rodzicielskiej powstaje przewężenie, jądro dzieli się na dwa jądra, z których jedno przemieszcza się do pączka. Następnie przewężenie się zamyka. Czasami mogą powstać duże, rozgałęzione kolonie. W niekorzystnych warunkach tworzą worek z czterema (tzw. tetrady) zarodnikami workowymi, co uzasadnia ich przynależność do workowców.

</doc>
<doc id="4886826" url="https://pl.wikipedia.org/wiki?curid=4886826" title="Slätthult">
Slätthult

Slätthult – miejscowość (tätort) w Szwecji, w regionie administracyjnym ("län") Västra Götaland, w gminie Lerum.
Według danych Szwedzkiego Urzędu Statystycznego liczba ludności wyniosła: 231 (31 grudnia 2015), 230 (31 grudnia 2018) i 233 (31 grudnia 2019).

</doc>
<doc id="4886827" url="https://pl.wikipedia.org/wiki?curid=4886827" title="Édouard Bourguignon">
Édouard Bourguignon

Édouard Bourguignon (ur. 18 sierpnia 1887) – belgijski przeciągacz liny, brązowy medalista igrzysk olimpijskich.
Bourguignon reprezentował Belgię na Letnich Igrzyskach Olimpijskich 1920 w Antwerpii. Był członkiem drużyny rywalizującej w przeciąganiu liny. Belgowie zostali pokonani w półfinale przez reprezentantów Wielkiej Brytanii, a w turnieju o srebrny medal zwyciężyli z drużyną Stanów Zjednoczonych i przegrali z reprezentacją Holandii. Ostatecznie przyznano im brązowy medal.

</doc>
<doc id="4886833" url="https://pl.wikipedia.org/wiki?curid=4886833" title="Smögen">
Smögen

Smögen – miejscowość (tätort) w Szwecji, w regionie administracyjnym ("län") Västra Götaland, w gminie Sotenäs.
Według danych Szwedzkiego Urzędu Statystycznego liczba ludności wyniosła: 1292 (31 grudnia 2015), 1280 (31 grudnia 2018) i 1307 (31 grudnia 2019).

</doc>
<doc id="4886836" url="https://pl.wikipedia.org/wiki?curid=4886836" title="Alphonse Ducatillon">
Alphonse Ducatillon

Alphonse Ducatillon – belgijski przeciągacz liny, brązowy medalista igrzysk olimpijskich.
Ducatillon reprezentował Belgię na Letnich Igrzyskach Olimpijskich 1920 w Antwerpii. Był członkiem drużyny rywalizującej w przeciąganiu liny. Belgowie zostali pokonani w półfinale przez reprezentantów Wielkiej Brytanii, a w turnieju o srebrny medal zwyciężyli z drużyną Stanów Zjednoczonych i przegrali z reprezentacją Holandii. Ostatecznie przyznano im brązowy medal.

</doc>
<doc id="4886838" url="https://pl.wikipedia.org/wiki?curid=4886838" title="Sollebrunn">
Sollebrunn

Sollebrunn – miejscowość (tätort) w Szwecji, w regionie administracyjnym ("län") Västra Götaland, w gminie Alingsås.
Według danych Szwedzkiego Urzędu Statystycznego liczba ludności wyniosła: 1482 (31 grudnia 2015), 1533 (31 grudnia 2018) i 1526 (31 grudnia 2019).

</doc>
<doc id="4886839" url="https://pl.wikipedia.org/wiki?curid=4886839" title="Oana Ban">
Oana Ban

Oana Mihaela Ban (ur. 11 stycznia 1986, Kluż-Napoka) – rumuńska gimnastyczka. Złota medalistka olimpijska z Aten. Srebrna medalistka Drużynowych Mistrzostw Świata w Anaheim (2003) i srebrna medalistka Mistrzostw Świata w Debreczynie (2002).
Oana Ban zdobyła wraz z drużyną zdobyła złoty medal olimpijski oraz srebrny medal w belce. Ulubionym sprzętem gimnastyczki była podłoga i równoważnia. Oana Ban rozpoczęła treningi gimnastyczne w swoim rodzinnym mieście, w klubie „Viitorul”, pod okiem trenerów Rodica Câmpean i Ciupe Anton. Była jedną z najmłodszych gimnastyczek na świecie. Wystartowała w swoich pierwszych mistrzostwach w Rumunii w 1998 roku i w których wygrała. W następnym roku została reprezentantką Rumunii i rozpoczęła współpracę z trenerami Octavianem Belu i Marianą Bitang w drużynie olimpijskiej w Deva. Zdobyła pierwsze miejsce na turnieju Top Gym w Belgii w 1999 roku i brązowy medal w 2001 roku podczas Europejskich Dni Olimpijskich Młodzieży.
Urodzona w styczniu Ban nie spełniła kryteriów kwalifikacyjnych do Mistrzostw Świata w 2001, brakowało jej zaledwie jedenaście dni od minimalnego wieku. Była zmuszona czekać do 2002 roku, by móc zadebiutować w reprezentacji seniorów. Na Mistrzostwach Świata 2002 w Debreczynie zdobyła srebrny medal na równoważni i zajęła czwarte miejsce w parterze. Ban przyczyniła się do zdobycia srebrnego medalu dla rumuńskiej drużyny na Mistrzostwach Świata w 2003 roku. W tym roku z powodzeniem startowała w kilku międzynarodowych konkursach.
Punktem kulminacyjnym w karierze były Letnie Igrzyska Olimpijskie w Atenach w 2004 roku, gdzie wraz z koleżankami z drużyny Monicą Roșu, Alexandrą Eremią, Cătăliną Ponor, Danielą Sofronie i Silvią Stroescu zdobyła złoty medal w konkursie drużynowym. Ban znacznie przyczynił się do tego zwycięstwa. Zakwalifikowała się też do zawodów indywidualnych, zarówno do finału ćwiczeń wszechstronnych, jak i na podłodze. Niestety niefortunny wypadek i kontuzja kostki podczas treningu, zmusił ją do rezygnacji z dalszych występów.
Po igrzyskach olimpijskich zakończyła karierę. Została trenerem gimnastyki w swoim rodzinnym mieście Kluż-Napoka.
20 marca 2010 roku wyszła za mąż za Sorina Grigore, zmieniając nazwisko na Oana Ban-Grigore. Została Świadkiem Jehowy.

</doc>
<doc id="4886841" url="https://pl.wikipedia.org/wiki?curid=4886841" title="Rémy Maertens">
Rémy Maertens

Raymond Rémy Maertens – belgijski przeciągacz liny, brązowy medalista igrzysk olimpijskich.
Maertens reprezentował Belgię na Letnich Igrzyskach Olimpijskich 1920 w Antwerpii. Był członkiem drużyny rywalizującej w przeciąganiu liny. Belgowie zostali pokonani w półfinale przez reprezentantów Wielkiej Brytanii, a w turnieju o srebrny medal zwyciężyli z drużyną Stanów Zjednoczonych i przegrali z reprezentacją Holandii. Ostatecznie przyznano im brązowy medal.

</doc>
<doc id="4886842" url="https://pl.wikipedia.org/wiki?curid=4886842" title="Spekeröd">
Spekeröd

Spekeröd – miejscowość (tätort) w Szwecji, w regionie administracyjnym ("län") Västra Götaland, w gminie Stenungsund.
Według danych Szwedzkiego Urzędu Statystycznego liczba ludności wyniosła: 211 (31 grudnia 2015), 224 (31 grudnia 2018) i 215 (31 grudnia 2019).

</doc>
<doc id="4886846" url="https://pl.wikipedia.org/wiki?curid=4886846" title="Christian Piek">
Christian Piek

Christian Albert Piek (ur. 23 stycznia 1889) – belgijski przeciągacz liny, brązowy medalista igrzysk olimpijskich.
Piek reprezentował Belgię na Letnich Igrzyskach Olimpijskich 1920 w Antwerpii. Był członkiem drużyny rywalizującej w przeciąganiu liny. Belgowie zostali pokonani w półfinale przez reprezentantów Wielkiej Brytanii, a w turnieju o srebrny medal zwyciężyli z drużyną Stanów Zjednoczonych i przegrali z reprezentacją Holandii. Ostatecznie przyznano im brązowy medal.

</doc>
<doc id="4886847" url="https://pl.wikipedia.org/wiki?curid=4886847" title="Christin Piek">
Christin Piek



</doc>
<doc id="4886849" url="https://pl.wikipedia.org/wiki?curid=4886849" title="Krym (półwysep)">
Krym (półwysep)



</doc>
<doc id="4886850" url="https://pl.wikipedia.org/wiki?curid=4886850" title="Stare (Szwecja)">
Stare (Szwecja)

Stare – miejscowość (tätort) w Szwecji, w regionie administracyjnym ("län") Västra Götaland, w gminie Strömstad.
Według danych Szwedzkiego Urzędu Statystycznego liczba ludności wyniosła: 205 (31 grudnia 2015), 203 (31 grudnia 2018) i 198 (31 grudnia 2019).

</doc>
<doc id="4886851" url="https://pl.wikipedia.org/wiki?curid=4886851" title="Christen Piek">
Christen Piek



</doc>
<doc id="4886852" url="https://pl.wikipedia.org/wiki?curid=4886852" title="Petr Eben">
Petr Eben

Petr Eben (ur. 22 stycznia 1929 w Žamberku, zm. 24 października 2007 w Pradze) – czeski kompozytor.
Życiorys.
Urodził się w nawróconej na katolicyzm rodzinie pochodzenia żydowskiego. Jako dziecko uczył się gry na fortepianie, organach i wiolonczeli w Českém Krumlově, grał też na organach w tamtejszym kościele św. Wita. Podczas II wojny światowej został w 1943 roku wywieziony wraz z rodziną do KL Buchenwald. W latach 1948–1954 studiował w Akademii Muzycznej w Pradze u Františka Raucha (fortepian) i Pavla Bořkovca (kompozycja). Od 1955 do 1990 roku wykładał na Uniwersytecie Karola. Z powodu odmowy wstąpienia do partii komunistycznej i otwartego deklarowania swojego przywiązania do wiary chrześcijańskiej, przed 1989 rokiem władze czechosłowackie blokowały mu możliwości rozwoju ścieżki zawodowej. Został doceniony w ojczyźnie dopiero po aksamitnej rewolucji i upadku systemu. Koncertował jako pianista, opracowywał też czeskie pieśni ludowe na użytek szkolny. W latach 1990–1994 był wykładowcą Akademii Muzycznej w Pradze. W 1991 roku został odznaczony kawalerią francuskiego Orderu Sztuki i Literatury, a w 2002 roku czeskim Medalem za Zasługi I stopnia.

</doc>
<doc id="4886853" url="https://pl.wikipedia.org/wiki?curid=4886853" title="Henri Pintens">
Henri Pintens

Henri Pintens – belgijski przeciągacz liny, brązowy medalista igrzysk olimpijskich.
Pintens reprezentował Belgię na Letnich Igrzyskach Olimpijskich 1920 w Antwerpii. Był członkiem drużyny rywalizującej w przeciąganiu liny. Belgowie zostali pokonani w półfinale przez reprezentantów Wielkiej Brytanii, a w turnieju o srebrny medal zwyciężyli z drużyną Stanów Zjednoczonych i przegrali z reprezentacją Holandii. Ostatecznie przyznano im brązowy medal.

</doc>
<doc id="4886854" url="https://pl.wikipedia.org/wiki?curid=4886854" title="Kwartalnik filmowy">
Kwartalnik filmowy



</doc>
<doc id="4886858" url="https://pl.wikipedia.org/wiki?curid=4886858" title="Stenared">
Stenared

Stenared – miejscowość (tätort) w Szwecji, w regionie administracyjnym ("län") Västra Götaland, w gminie Göteborg.
Według danych Szwedzkiego Urzędu Statystycznego liczba ludności wyniosła: 407 (31 grudnia 2015), 415 (31 grudnia 2018) i 434 (31 grudnia 2019).

</doc>
<doc id="4886860" url="https://pl.wikipedia.org/wiki?curid=4886860" title="Charles Van Den Broeck">
Charles Van Den Broeck

Charles Van Den Broeck – belgijski przeciągacz liny, brązowy medalista igrzysk olimpijskich.
Van Den Broeck reprezentował Belgię na Letnich Igrzyskach Olimpijskich 1920 w Antwerpii. Był członkiem drużyny rywalizującej w przeciąganiu liny. Belgowie zostali pokonani w półfinale przez reprezentantów Wielkiej Brytanii, a w turnieju o srebrny medal zwyciężyli z drużyną Stanów Zjednoczonych i przegrali z reprezentacją Holandii. Ostatecznie przyznano im brązowy medal.

</doc>
<doc id="4886862" url="https://pl.wikipedia.org/wiki?curid=4886862" title="Charles Van den Broeck">
Charles Van den Broeck



</doc>
<doc id="4886864" url="https://pl.wikipedia.org/wiki?curid=4886864" title="Stenstorp">
Stenstorp

Stenstorp – miejscowość (tätort) w Szwecji, w regionie administracyjnym ("län") Västra Götaland, w gminie Falköping.
Według danych Szwedzkiego Urzędu Statystycznego liczba ludności wyniosła: 1823 (31 grudnia 2015), 1776 (31 grudnia 2018) i 1785 (31 grudnia 2019).

</doc>
<doc id="4886866" url="https://pl.wikipedia.org/wiki?curid=4886866" title="François Van Hoorenbeek">
François Van Hoorenbeek

François Van Hoorenbeek – belgijski przeciągacz liny, brązowy medalista igrzysk olimpijskich.
Van Hoorenbeek reprezentował Belgię na Letnich Igrzyskach Olimpijskich 1920 w Antwerpii. Był członkiem drużyny rywalizującej w przeciąganiu liny. Belgowie zostali pokonani w półfinale przez reprezentantów Wielkiej Brytanii, a w turnieju o srebrny medal zwyciężyli z drużyną Stanów Zjednoczonych i przegrali z reprezentacją Holandii. Ostatecznie przyznano im brązowy medal.

</doc>
<doc id="4886867" url="https://pl.wikipedia.org/wiki?curid=4886867" title="8. ceremonia wręczenia nagród Stowarzyszenia Nowojorskich Krytyków Filmowych">
8. ceremonia wręczenia nagród Stowarzyszenia Nowojorskich Krytyków Filmowych

8. ceremonia wręczenia nagród Stowarzyszenia Nowojorskich Krytyków Filmowych – odbyła się w 1943. Ogłoszenie laureatów miało miejsce 26 grudnia 1942. Podczas gali wręczono nagrody w pięciu kategoriach – dla najlepszego filmu, reżysera, aktora, aktorki i, po raz pierwszy, dla najlepszego filmu wojennego opartego na faktach – za rok 1942.
Laureaci i nominowani.
Opracowano na podstawie materiału źródłowego:

</doc>
<doc id="4886876" url="https://pl.wikipedia.org/wiki?curid=4886876" title="Stenungsön">
Stenungsön

Stenungsön – miejscowość (tätort) w Szwecji, w regionie administracyjnym ("län") Västra Götaland, w gminie Stenungsund.
Według danych Szwedzkiego Urzędu Statystycznego liczba ludności wyniosła: 243 (31 grudnia 2015), 248 (31 grudnia 2018) i 244 (31 grudnia 2019).

</doc>
<doc id="4886879" url="https://pl.wikipedia.org/wiki?curid=4886879" title="Stigen">
Stigen

Stigen – miejscowość (tätort) w Szwecji, w regionie administracyjnym ("län") Västra Götaland, w gminie Färgelanda.
Według danych Szwedzkiego Urzędu Statystycznego liczba ludności wyniosła: 463 (31 grudnia 2015), 456 (31 grudnia 2018) i 485 (31 grudnia 2019).

</doc>
<doc id="4886884" url="https://pl.wikipedia.org/wiki?curid=4886884" title="Stöpen">
Stöpen

Stöpen – miejscowość (tätort) w Szwecji, w regionie administracyjnym ("län") Västra Götaland, w gminie Skövde.
Według danych Szwedzkiego Urzędu Statystycznego liczba ludności wyniosła: 1373 (31 grudnia 2015), 1429 (31 grudnia 2018) i 1437 (31 grudnia 2019).

</doc>
<doc id="4886886" url="https://pl.wikipedia.org/wiki?curid=4886886" title="Stora Bugärde">
Stora Bugärde

Stora Bugärde – miejscowość (tätort) w Szwecji, w regionie administracyjnym ("län") Västra Götaland, w gminie Härryda.
Według danych Szwedzkiego Urzędu Statystycznego liczba ludności wyniosła: 415 (31 grudnia 2015), 411 (31 grudnia 2018) i 436 (31 grudnia 2019).

</doc>
<doc id="4886888" url="https://pl.wikipedia.org/wiki?curid=4886888" title="Prywatyzacja pozagiełdowa">
Prywatyzacja pozagiełdowa



</doc>
<doc id="4886891" url="https://pl.wikipedia.org/wiki?curid=4886891" title="Stora Höga">
Stora Höga

Stora Höga – miejscowość (tätort) w Szwecji, w regionie administracyjnym ("län") Västra Götaland, w gminie Stenungsund.
Według danych Szwedzkiego Urzędu Statystycznego liczba ludności wyniosła: 2846 (31 grudnia 2015), 2876 (31 grudnia 2018) i 2907 (31 grudnia 2019).

</doc>
<doc id="4886893" url="https://pl.wikipedia.org/wiki?curid=4886893" title="Stora Levene">
Stora Levene

Stora Levene – miejscowość (tätort) w Szwecji, w regionie administracyjnym ("län") Västra Götaland, w gminie Vara.
Według danych Szwedzkiego Urzędu Statystycznego liczba ludności wyniosła: 809 (31 grudnia 2015), 808 (31 grudnia 2018) i 794 (31 grudnia 2019).

</doc>
<doc id="4886895" url="https://pl.wikipedia.org/wiki?curid=4886895" title="Wysoki Staw">
Wysoki Staw

Stawy w Polsce:

</doc>
<doc id="4886898" url="https://pl.wikipedia.org/wiki?curid=4886898" title="Kościół Najświętszej Maryi Panny Niepokalanie Poczętej w Grabowie nad Prosną">
Kościół Najświętszej Maryi Panny Niepokalanie Poczętej w Grabowie nad Prosną

Kościół Najświętszej Maryi Panny Niepokalanie Poczętej – kościół pofranciszkański znajdujący się w mieście Grabów nad Prosną, w powiecie ostrzeszowskim, w województwie wielkopolskim.
Świątynia została wzniesiona w latach 1642-58, po spaleniu została odbudowana w latach 1733-41. W latach 1998-20000 została odrestaurowana elewacja. Budowla reprezentuje styl wczesnobarokowy, chociaż fasada i urządzenie wnętrza zostało przebudowane w stylu późnobarokowym. W swej zasadniczej bryle jest tradycyjna, należy do budowli jednowieżowych z prezbiterium zwróconym w stronę zachodnią z wieżą umieszczoną w fasadzie wschodniej. Budowla składa się z jednej nawy połączonej z nieco węższym i niższym zamkniętym półkoliście prezbiterium. Z przodu bryła świątyni jest zamknięta przez szerszą od korpusu nawowego, jednowieżową, parawanową, pozornie skromną fasadą. Jest ona ozdobiona zwielokrotnionymi na osi głównej i zdwojonymi przy narożnikach pilastrami toskańskimi, podtrzymującymi doryckie belkowanie z wydatnym gzymsem i fryzem ozdobionym nad pilastrami i w części centralnej tryglifami. Fasada posiada trzy kondygnacje a na jej centralnej osi jest umieszczona wieża ujęta w spływy, flankowana przysadzistymi obeliskami. Całą świątynia jest nakryta dwuspadowymi dachami. We wnętrzu wydłużone prezbiterium świątyni jest nakryte sklepieniami ceglanymi, ozdobionymi skromną dekoracją stiukową. Prezbiterium całą swoją szerokością, przy pomocy półkolistej arkady, otwiera się ku szerszej i wyższej, trzyprzęsłowej nawie świątyni, nakrytej sklepieniem kolebkowym z lunetami. Ściany nawy podzielone są głębokimi (głębokość około 1 metra) arkadowymi wnękami i parami toskańskich pilastrów, nad którymi całe wnętrze jest objęte pełnym belkowaniem. Okna w nawie znajdują się na dwóch poziomach – dolne są umieszczone w głębokich wnękach, natomiast górne w polach tarczowych lunet. Dodatkowym elementem architektonicznym dodającym efektu oszczędnej architekturze świątyni jest chór muzyczny, posiadający parapet wklęsłowypukły, ozdobiony bogatym profilowaniem z płycinami, podparty dwoma filarami podtrzymującymi trzy arkady zamknięte półkolistym łukiem.

</doc>
<doc id="4886901" url="https://pl.wikipedia.org/wiki?curid=4886901" title="Stora Mellby">
Stora Mellby

Stora Mellby – miejscowość (tätort) w Szwecji, w regionie administracyjnym ("län") Västra Götaland, w gminie Alingsås.
Według danych Szwedzkiego Urzędu Statystycznego liczba ludności wyniosła: 349 (31 grudnia 2015), 360 (31 grudnia 2018) i 368 (31 grudnia 2019).

</doc>
<doc id="4886905" url="https://pl.wikipedia.org/wiki?curid=4886905" title="Styrsö">
Styrsö

Styrsö – miejscowość (tätort) w Szwecji, w regionie administracyjnym ("län") Västra Götaland, w gminie Göteborg.
Według danych Szwedzkiego Urzędu Statystycznego liczba ludności wyniosła: 1324 (31 grudnia 2015), 1350 (31 grudnia 2018) i 1337 (31 grudnia 2019).

</doc>
<doc id="4886908" url="https://pl.wikipedia.org/wiki?curid=4886908" title="Karminadel">
Karminadel



</doc>
<doc id="4886910" url="https://pl.wikipedia.org/wiki?curid=4886910" title="Surte">
Surte

Surte – miejscowość (tätort) w Szwecji, w regionie administracyjnym ("län") Västra Götaland, w gminie Ale.
Według danych Szwedzkiego Urzędu Statystycznego liczba ludności wyniosła: 6003 (31 grudnia 2015), 6311 (31 grudnia 2018) i 6454 (31 grudnia 2019).

</doc>
<doc id="4886917" url="https://pl.wikipedia.org/wiki?curid=4886917" title="Svanesund">
Svanesund

Svanesund – miejscowość (tätort) w Szwecji, w regionie administracyjnym ("län") Västra Götaland, w gminie Orust.
Według danych Szwedzkiego Urzędu Statystycznego liczba ludności wyniosła: 1946 (31 grudnia 2015), 2026 (31 grudnia 2018) i 2031 (31 grudnia 2019).

</doc>
<doc id="4886919" url="https://pl.wikipedia.org/wiki?curid=4886919" title="Mirjana Bohanec">
Mirjana Bohanec

Mirjana Bohanec (ur. 2 października 1939 w Zagrzebiu) – jugosłowiańska i chorwacka śpiewaczka operowa (sopranistka) oraz aktorka filmowa i telewizyjna. 

</doc>
<doc id="4886921" url="https://pl.wikipedia.org/wiki?curid=4886921" title="Svartehallen">
Svartehallen

Svartehallen – miejscowość (tätort) w Szwecji, w regionie administracyjnym ("län") Västra Götaland, w gminie Stenungsund.
Według danych Szwedzkiego Urzędu Statystycznego liczba ludności wyniosła: 267 (31 grudnia 2015), 247 (31 grudnia 2018) i 250 (31 grudnia 2019).

</doc>
<doc id="4886925" url="https://pl.wikipedia.org/wiki?curid=4886925" title="Svenshögen">
Svenshögen

Svenshögen – miejscowość (tätort) w Szwecji, w regionie administracyjnym ("län") Västra Götaland, w gminie Stenungsund.
Według danych Szwedzkiego Urzędu Statystycznego liczba ludności wyniosła: 452 (31 grudnia 2015), 413 (31 grudnia 2018) i 400 (31 grudnia 2019).

</doc>
<doc id="4886931" url="https://pl.wikipedia.org/wiki?curid=4886931" title="Saber Mohamed Hasan">
Saber Mohamed Hasan

Saber Mohamed Saleh Hasan (, ur. 9 lipca 1967) – bahrajński kolarz szosowy, uczestnik igrzysk olimpijskich.
Hasan reprezentował Bahrajn podczas igrzysk olimpijskich 1992 odbywających się w Barcelonie. Wystąpił w jeździe drużynowej na czas razem z Jameelem Kadhemem, Jamalem Ahmedem Al-Doserim i Mamdoohem Al-Doserim. Bahrajńczycy zajęli wówczas 22. miejsce pośród 30 reprezentacji biorących udział w konkurencji. Wystartował także w wyścigu indywidualnym ze startu wspólnego, którego nie ukończył.

</doc>
<doc id="4886933" url="https://pl.wikipedia.org/wiki?curid=4886933" title="Bitwa o Santander">
Bitwa o Santander

Bitwa o Santander – bitwa stoczona w czasie hiszpańskiej wojny domowej latem 1937 r. Upadek Santander 26 sierpnia był przypieczętowaniem zwycięstwa frankistów w prowincji Santander, obecnie Kantabrii. W bitwie tej prawie całkowicie zniszczona została „Armia Północy” Republiki Hiszpańskiej; 60 000 żołnierzy republikańskich dostało się do niewoli.
Tło sytuacyjne.
Po upadku Bilbao 19 czerwca i zakończeniu nieudanej ofensywy republikanów pod Brunete 25 lipca frankiści zdecydowali się kontynuować ofensywę na północy Hiszpanii i zająć prowincję Kantabria.
Wojska nacjonalistyczne na północy liczyły 90 000 ludzi (w tym 25 000 Włochów), na czele których stał gen. Fidel Dávila Arrondo. Siły włoskie, kierowane przez gen. Ettore Bastico, obejmowały dywizję "Littorio" gen. Bergonzoliego, dywizję "Fiamme Nere" gen. Frusciego i dywizję "23 Marzo" gen. Francischiego. Nacjonaliści mieli również sześć brygad Navarrese dowodzonych przez płk. Solchagę, dwie brygady kastylijskie pod rozkazami gen. Ferrera i jedną mieszaną dywizję hiszpańsko-włoską, Czarne Koszule, pod komendą płk. Piazzioniego. Nacjonaliści mieli również na tym froncie 220 samolotów (70 należących do niemieckiego Legionu Condor, 80 z włoskiego Aviazione Legionaria i 70 hiszpańskich), w tym wiele nowoczesnych myśliwców Messerschmitt Bf 109.
Po drugiej stronie frontu republikanie mieli 14 Korpus Armijny gen. Adolfo Prady i 15 Korpus Armijny gen. José Garcíi Vayasa, pod ogólnym dowództwem gen. Mariano Gámira Ulíbarriego; łącznie około 80 000 żołnierzy. Republikanie dysponowali także 44 samolotami (w większości powolnymi i starymi, z wyjątkiem 18 myśliwców radzieckich). Ponadto morale wojsk republikańskich było niskie, a żołnierze baskijscy żywili przekonanie, że jeśli poddadzą się Włochom, ci darują im życie.
Przebieg działań.
14 sierpnia 1 Brygada Navarrese zaatakowała front pomiędzy Valdecebollas w prowincji Palencia a Cuesta Labra, próbując odciąć siły republikańskie na południe od Gór Kantabryjskich. Następnego dnia frankiści uczynili postępy w rejonie Barruelo do Peña Rubia, Salcedillo, Matalejos i Reinosilla; siły republikańskie wycofały się do Portillo de Suano. Nazajutrz nacjonaliści pokonali republikanów w Portillo de Suano i zajęli fabryki w pobliżu Reinosa; do samego miasta weszli o zmroku. 4 Brygada Navarrese posuwała się naprzód w dolinie rzeki Saja w kierunku doliny Cabuérniga. Siły włoskie nacierały z Burgos do Lanchares i San Miguel de Aguayo.
17 sierpnia Włosi zdobyli przełęcz El Escudo i dołączyli do pozostałych sił w San Miguel de Aguayo. 22 bataliony piechoty republikańskiej zostały okrążone w Campoo. 18 sierpnia wojska frankistowskie zajęły Santiurde, a oddziały włoskie San Pedro del Romeral i San Miguel de Luena. Następnego dnia siły nacjonalistów posuwały się naprzód w Cabuérniga i dolinie rzeki Pas, zajmując Bárcena de Pie de Concha i Entrambasmestas.
20 sierpnia siły włoskie nacierały w kierunku Villacarriedo, a brygady Navarrese w stronę Torrelavega i Cabezón de la Sal. Dwa dni później nacjonaliści zajęli Selaya, Villacarriedo, Ontaneda i Las Fraguas. 23 sierpnia brygady Navarrese wkroczyły do doliny Mazcuerras i zajęły górę Ibio, prawie odcinając główną drogę i linię kolejową pomiędzy Santander a Asturią. Siły włoskie napotykają opór republikanów w pobliżu Puente Viesgo.
24 sierpnia gen. Gámir-Ulibarri zarządził ogólną ewakuację w kierunku Asturii. Frankiści zajęli jednak Torrelavega i Barredę, odcinając główną drogę odwrotu. Oddziały baskijskie po przejściu linii frontu podpisały Porozumienie z Santoña (hiszp. "Pacto de Santoña"), na mocy którego poddały się Włochom.
25 sierpnia główne władze republikańskie opuściły Santander, kierując się do Gijón w Asturii. Następnego dnia ok. południa siły frankistowskie wkroczyły do Santander; 17 000 republikanów zostało uwięzionych, z których wielu natychmiast straconych.
1 września nacjonaliści zajęli Unquera, na granicy Kantabrii i Asturii. 17 września Tresviso, ostatnie terytorium Kantabrii w rękach republikanów, zostało zdobyte przez frankistów.
Konsekwencje.
Upadek Santander, w połączeniu ze zdobyciem silnie ufortyfikowanego Bilbao, wyrwał nieodwracalną lukę na północnym froncie wojsk Republiki. Zniszczenie Armii Północy było kolejnym druzgocącym ciosem dla słabnącej armii republikańskiej i obróciło bieg wojny na korzyść frankistów. Czynniki odpowiadające za klęskę republikanów obejmują:
Klęska okazała się pełna, a straty nie do odrobienia. Z dwunastu brygad baskijskich pozostało pod koniec bitwy tylko osiem poobijanych batalionów. Republikańska Armia Santander z dwunastu brygad została zredukowana do sześciu batalionów. Asturianie zaangażowali w walkę 27 batalionów i wyszli z zaledwie czternastoma. Na żadnym innym teatrze wojny domowej wojska Franco nie osiągnęły tak decydujących rezultatów, jak w bitwie o Santander: 60 000 republikańskich żołnierzy dostało się do niewoli, co pociągnęło za sobą straty materialne. Wojna na północy Hiszpanii była dla frankistów prawie wygrana.

</doc>
<doc id="4886937" url="https://pl.wikipedia.org/wiki?curid=4886937" title="Cisseksualizm">
Cisseksualizm



</doc>
<doc id="4886939" url="https://pl.wikipedia.org/wiki?curid=4886939" title="Jameel Kadhem">
Jameel Kadhem

Jameel Jasim Jawad Kadhem (, ur. 25 maja 1971) – bahrajński kolarz szosowy, uczestnik igrzysk olimpijskich.
Kadhem reprezentował Bahrajn podczas igrzysk olimpijskich 1992 odbywających się w Barcelonie. Wystąpił w jeździe drużynowej na czas razem z Saberem Mohamedem Hasanem, Jamalem Ahmedem Al-Doserim i Mamdoohem Al-Doserim. Bahrajńczycy zajęli wówczas 22. miejsce pośród 30 reprezentacji biorących udział w konkurencji. Wystartował także w wyścigu indywidualnym ze startu wspólnego, którego nie ukończył.

</doc>
<doc id="4886940" url="https://pl.wikipedia.org/wiki?curid=4886940" title="Cisgender">
Cisgender



</doc>
<doc id="4886947" url="https://pl.wikipedia.org/wiki?curid=4886947" title="Jamal Ahmed Al-Doseri">
Jamal Ahmed Al-Doseri

Jamal Ahmed Youssuf Al-Doseri (, ur. 1 stycznia 1970) – bahrajński kolarz szosowy, uczestnik igrzysk olimpijskich.
Al-Doseri reprezentował Bahrajn podczas igrzysk olimpijskich 1992 odbywających się w Barcelonie. Wystąpił w jeździe drużynowej na czas razem z Saberem Mohamedem Hasanem, Jameelem Kadhemem i Mamdoohem Al-Doserim. Bahrajńczycy zajęli wówczas 22. miejsce pośród 30 reprezentacji biorących udział w konkurencji. Wystartował także w wyścigu indywidualnym ze startu wspólnego, którego nie ukończył.

</doc>
<doc id="4886950" url="https://pl.wikipedia.org/wiki?curid=4886950" title="Karbinadel">
Karbinadel



</doc>
<doc id="4886951" url="https://pl.wikipedia.org/wiki?curid=4886951" title="Karbinadle">
Karbinadle



</doc>
<doc id="4886952" url="https://pl.wikipedia.org/wiki?curid=4886952" title="Kardinadle">
Kardinadle



</doc>
<doc id="4886953" url="https://pl.wikipedia.org/wiki?curid=4886953" title="Kardinadel">
Kardinadel



</doc>
<doc id="4886955" url="https://pl.wikipedia.org/wiki?curid=4886955" title="Mamdooh Al-Doseri">
Mamdooh Al-Doseri

Mamdooh Husain Isa Al-Doseri (, ur. 4 sierpnia 1971) – bahrajński kolarz szosowy, uczestnik igrzysk olimpijskich.
Al-Doseri reprezentował Bahrajn podczas igrzysk olimpijskich 1992 odbywających się w Barcelonie. Wystąpił w jeździe drużynowej na czas razem z Saberem Mohamedem Hasanem, Jameelem Kadhemem i Jamalem Ahmedem Al-Doserim. Bahrajńczycy zajęli wówczas 22. miejsce pośród 30 reprezentacji biorących udział w konkurencji.

</doc>
<doc id="4886966" url="https://pl.wikipedia.org/wiki?curid=4886966" title="Fundacja im. Kieleckiej Szkoły Krajobrazu">
Fundacja im. Kieleckiej Szkoły Krajobrazu

Fundacja im. Kieleckiej Szkoły Krajobrazu – fundacja utworzona w 2018 roku.
Historia.
Fundacja im. Kieleckiej Szkoły Krajobrazu została utworzona 1 czerwca 2018, z inicjatywy Małgorzaty Sajkiewicz-Kręt, której powierzono funkcję przewodniczącej Rady Fundacji im. KSK. Funkcję prezesa Zarządu fundacji objął Krzysztof Zając – polski artysta fotograf, członek Okręgu Świętokrzyskiego Związku Polskich Artystów Fotografików. Wiceprezesem fundacji została Stanisława Zacharko-Łagowska – członkini Rady Artystycznej Zarządu Głównego ZPAF, dyrektor Biura Wystaw Artystycznych w Kielcach. Fundację wpisano do Krajowego Rejestru Sądowego 24 lipca 2018.
Działalność.
Podstawowym celem działalności Fundacji im. Kieleckiej Szkoły Krajobrazu jest praca nad dokumentacją oraz rozpowszechnianiem lokalnych (świętokrzyskich) działań na niwie twórczości fotograficznej, z wyszczególnieniem prezentacji, promocji dorobku twórczego przedstawicieli, twórców Kieleckiej Szkoły Krajobrazu – kanonu estetycznego, systemu działalności i idei społecznej, zapoczątkowanej w Kielcach. Działalność fundacji to szeroko zakrojona działalność fotograficzna – organizacja wystaw, konkursów, prezentacji, spotkań, konsultacji, warsztatów fotograficznych oraz działalność na rzecz edukacji fotograficznej poprzez organizację spotkań autorskich i wspieranie oraz promocja twórczości artystów, fotografów związanych ze świętokrzyskim środowiskiem fotograficznym.

</doc>
<doc id="4886978" url="https://pl.wikipedia.org/wiki?curid=4886978" title="Fundusz Rezerwy Demograficznej">
Fundusz Rezerwy Demograficznej

Fundusz Rezerwy Demograficznej (FRD) – fundusz powołany został ustawą z dnia 13 października 1998 r. o systemie ubezpieczeń społecznych.
Fundusz został utworzony w 2002 r. jako państwowy rezerwowy fundusz emerytalny mający zabezpieczać stabilność systemu emerytalnego i łagodzić problemy związane ze starzeniem się społeczeństwa.
Gospodarka finansowa funduszu odbywa się na podstawie wieloletniej prognozy kroczącej dochodów i wydatków funduszu emerytalnego. Podstawą prognozy są założenia dotyczące sytuacji demograficznej i społeczno-ekonomicznej kraju, a zwłaszcza założenia dotyczące płodności, umieralności, wzrostu gospodarczego, wysokości zarobków, migracji, inflacji, stopy bezrobocia, struktury populacji w podziale na poszczególne grupy zawodowe oraz grupy znajdujące się poza siłą roboczą, oraz wskaźniki waloryzacji składek i świadczeń wypłacanych z ubezpieczeń społecznych.

</doc>
<doc id="4886983" url="https://pl.wikipedia.org/wiki?curid=4886983" title="Jan Řehula">
Jan Řehula

Jan Řehula (ur. 15 listopada 1973 w Chebie) – czeski triathlonista, brązowy medalista olimpijski.
W 2000 roku wystąpił na igrzyskach olimpijskich w Sydney. W zawodach mężczyzn zdobył brązowy medal olimpijski. W konkurencji tej zajął 14. miejsce w pływaniu, 24. w wyścigu kolarskim i 3. w biegu, co dało mu 3. miejsce w końcowej klasyfikacji.
W latach 1998–2009 siedmiokrotnie uczestniczył w mistrzostwach świata w triathlonie. Najlepszy rezultat osiągnął w ostatnim starcie, w 2009 roku w Perth na długim dystansie, kiedy był czwarty. W pozostałych występach plasował się na miejscach od 16 do 35.

</doc>
<doc id="4886984" url="https://pl.wikipedia.org/wiki?curid=4886984" title="Jan Rehula">
Jan Rehula



</doc>
<doc id="4886986" url="https://pl.wikipedia.org/wiki?curid=4886986" title="Vlasta Knezović">
Vlasta Knezović

Vlasta Knezović (ur. 28 lutego 1948 w Varaždinie, w ówczesnej jugosłowiańskiej Ludowej Republice Chorwacji) – jugosłowiańska i chorwacka aktorka teatralna, filmowa i telewizyjna. 

</doc>
<doc id="4886988" url="https://pl.wikipedia.org/wiki?curid=4886988" title="Orłówka (Białoruś)">
Orłówka (Białoruś)

Orłówka – dawna kolonia. Tereny na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Druja.
Historia.
W czasach zaborów w granicach Imperium Rosyjskiego.
W latach 1921–1945 wieś a następnie kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka.
Według Powszechnego Spisu Ludności z 1921 roku zamieszkiwało tu 50 osób, wszystkie były wyznania staroobrzędowego i zadeklarowały rosyjska przynależność narodową. Było tu 12 budynków mieszkalnych. W 1931 w 16 domach zamieszkiwało 71 osób.
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4887000" url="https://pl.wikipedia.org/wiki?curid=4887000" title="Snudzka Wyspa">
Snudzka Wyspa

Snudzka Wyspa – dawny zaścianek. Tereny na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Plusy.
Dawna nazwa zaścianka to Ostrów-Snudo.
Historia.
W czasach zaborów w granicach Imperium Rosyjskiego.
W latach 1921–1945 zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Słobódka a następnie w gminie Plusy.
Według Powszechnego Spisu Ludności z 1921 roku zamieszkiwało tu 12 osób, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. W 1931 w 2 domach zamieszkiwało 14 osób. 
Miejscowość należała do parafii rzymskokatolickiej w Słobódce. Podlegała pod Sąd Grodzki w Brasławiu i Okręgowy w Wilnie; właściwy urząd pocztowy mieścił się w Słobódce.

</doc>
<doc id="4887007" url="https://pl.wikipedia.org/wiki?curid=4887007" title="Powstanie w Niemieckiej Republice Demokratycznej (1953)">
Powstanie w Niemieckiej Republice Demokratycznej (1953)



</doc>
<doc id="4887016" url="https://pl.wikipedia.org/wiki?curid=4887016" title="Kri Luna">
Kri Luna



</doc>
<doc id="4887042" url="https://pl.wikipedia.org/wiki?curid=4887042" title="Hala OSiR Bemowo">
Hala OSiR Bemowo

Hala OSiR Bemowo – hala sportowa w Warszawie, w Polsce. Może pomieścić 2000 widzów. Swoje spotkania rozgrywają na niej koszykarze klubu Legia Warszawa.
Opis.
Hala powstała na początku lat 90. XX wieku po zaadaptowaniu hangaru wojskowego przy lotnisku Bemowo z lat 50. XX wieku na obiekt sportowy. 
Koszykarze Legii Warszawa rozpoczęli korzystanie z niej od początku sezonu 1992/1993 (wcześniej grali na hali przy ulicy 29 Listopada). Początkowo, razem z koszykarzami, na hali swoje spotkania rozgrywali również zawodnicy siatkarskiej sekcji Legii Warszawa. Hala była modernizowana i rozbudowywana w latach 2014–2015 oraz 2018–2019. Jednym z użytkowników obiektu jest również klub siatkówki kobiet Wisła Warszawa.

</doc>
<doc id="4887051" url="https://pl.wikipedia.org/wiki?curid=4887051" title="Sara Al-Flaij">
Sara Al-Flaij

Sara Al-Flaij (ur. 3 sierpnia 1995 w Stanach Zjednoczonych) – bahrajńska pływaczka specjalizująca się głównie w stylu dowolnym oraz klasycznym. Uczestniczka Letnich Igrzysk Olimpijskich 2012 w Londynie.
Życiorys.
Uczestniczyła w Igrzyskach Azjatyckich 2010, które odbyły się w Guangzhou. Startowała w konkurencji 50 m stylem dowolnym oraz 50 m stylem klasycznym. Rok później wystartowała w Mistrzostwach Świata w Pływaniu 2011 w konkurencji 50 m stylem dowolnym oraz 100 m stylem dowolnym. 
Na Igrzyskach Olimpijskich 2012 w Londynie wystartowała w konkurencji 50 m stylem dowolnym, kończąc z czasem 33,81 sekundy, co jest jej rekordem życiowym.

</doc>
<doc id="4887054" url="https://pl.wikipedia.org/wiki?curid=4887054" title="Wawrzyniec Radliński">
Wawrzyniec Radliński

Wawrzyniec Radliński herbu Gryf (wspomniany jako zmarły w 1691 roku) – podsędek mielnicki w latach 1658–1683.
W 1674 roku był elektorem Jana III Sobieskiego z ziemi mielnickiej.

</doc>
<doc id="4887058" url="https://pl.wikipedia.org/wiki?curid=4887058" title="Liga Mistrzów w piłce siatkowej (2020/2021)">
Liga Mistrzów w piłce siatkowej (2020/2021)

Liga Mistrzów 2020/2021 (oficjalna nazwa: 2021 CEV Volleyball Champions League) – 21. sezon Ligi Mistrzów rozgrywanej od 2000 roku (57. turniej ogólnie, wliczając Puchar Europy Mistrzów Krajowych), organizowanej przez Europejską Konfederację Piłki Siatkowej (CEV) w ramach europejskich pucharów dla 36 męskich klubowych zespołów siatkarskich.
System rozgrywek.
Liga Mistrzów w sezonie 2020/2021 składa się z czterech faz: kwalifikacji, fazy grupowej, fazy play-off oraz finału.
Pierwotna wersja.
Faza kwalifikacyjna.
Faza kwalifikacyjna składa się z dwóch rund.
W 1. rundzie uczestniczy 18 drużyn. W drodze losowania podzielone zostają na sześć grup (A-F), tj. w każdej grupie znajdują się po trzy zespoły. Rywalizacja w grupach obywa się w formie trzech turniejów. Podczas każdego turnieju drużyny rozgrywają między sobą po jednym spotkaniu. Łącznie w ramach grupy drużyny rozgrywają między sobą po trzy spotkania. Awans do 2. rundy kwalifikacji uzyskują zwycięzcy poszczególnych grup.
W 2. rundzie uczestniczy 6 drużyn, które trafiają do dwóch grup (G i H) na podstawie poniższego klucza:
Rywalizacja w grupach toczy się na analogicznych zasadach co w 1. rundzie. Awans do fazy grupowej Ligi Mistrzów uzyskują zwycięzcy grupy G i H.
Drużyny, które w drodze kwalifikacji nie awansowały do fazy grupowej Ligi Mistrzów, uczestniczą w 1/16 finału Pucharu CEV.
Faza grupowa.
W fazie grupowej uczestniczy 20 drużyn. W drodze losowania podzielone zostają na pięć grup (A-E). W każdej grupie drużyny rozgrywają między sobą po dwa spotkania – mecz u siebie i rewanż na wyjeździe. Do ćwierćfinałów awans uzyskują zwycięzcy poszczególnych grup oraz trzy najlepsze zespoły z drugich miejsc.
Faza play-off.
Faza play-off składa się z ćwierćfinałów i półfinałów. Rywalizacja w obu rundach toczy się na zasadzie dwumeczów.
W ćwierćfinałach zespoły w drodze losowania zostają podzielone na cztery pary, tworząc drabinkę rozgrywek. W ramach pary drużyny rozgrywają między sobą po dwa spotkania – mecz u siebie i rewanż na wyjeździe. O awansie decyduje większa liczba zdobytych punktów meczowych. Za zwycięstwo 3:0 lub 3:1 drużyna otrzymuje 3 punkty meczowe, za zwycięstwo 3:2 – 2 punkty, za porażkę 2:3 – 1 punkt, natomiast za porażkę 1:3 lub 0:3 – 0 punktów. Jeżeli po rozegraniu dwumeczu obie drużyny mają tę samą liczbę punktów, o awansie decyduje tzw. złoty set grany do 15 punktów z dwoma punktami przewagi jednej z drużyn.
W półfinałach rywalizacja odbywa się na analogicznych zasadach co w ćwierćfinałach.
Finał.
W finale Ligi Mistrzów uczestniczą zwycięzcy poszczególnych par półfinałowych. O zwycięstwie w Lidze Mistrzów decyduje jedno spotkanie rozgrywane na neutralnym terenie. Gospodarz finału zostaje wyłoniony w drodze konkursu.
Zmiany wprowadzone w związku z pandemią COVID-19.
Faza kwalifikacyjna: Ze względu na restrykcje związane z pandemią COVID-19 postanowiono zredukować liczbę turniejów. W grupach B, C, E i F (1. runda) oraz w grupach G i H (2. runda) rozegrany został jeden turniej, natomiast w grupach A i D – dwa turnieje z jednym gospodarzem.
Faza grupowa: Zamiast meczów każdy z każdym – mecz u siebie i rewanż na wyjeździe – postanowiono, że w ramach grupy rozegrane zostaną dwa turnieje. W każdym turnieju drużyny zagrają ze sobą po jednym spotkaniu.
Podział miejsc w rozgrywkach.
Podział miejsc w rozgrywkach dokonany został na podstawie rankingu dla Ligi Mistrzów.
Zgodnie z rankingiem do fazy grupowej Ligi Mistrzów w sezonie 2020/2021 mogły być zgłoszone:
Federacje zajmujące miejsca 10-56 w rankingu miały prawo zgłoszenia jednej drużyny do kwalifikacji.
Zgodnie z decyzją Zarządu CEV z dnia 7 lipca 2020 roku, każda federacja mogła zgłosić jedną dodatkową drużynę do kwalifikacji, o ile drużyna ta spełniała następujące warunki:
Prawo udziału w rozgrywkach można było uzyskać poprzez zajęcie odpowiedniego miejsca w ligowej klasyfikacji końcowej (na podstawie miejsca zajętego po fazie zasadniczej lub po fazie play-off).
Podział na koszyki.
Podział na koszyki wynikał z rankingu CEV dla Ligi Mistrzów.
W pierwszym koszyku znalazły się po dwie najwyżej sklasyfikowane drużyny z federacji zajmujących w rankingu miejsca 1-2 (tj. z Włoch i Rosji) oraz najwyżej sklasyfikowana drużyna z federacji zajmującej trzecie miejsce w rankingu (tj. z Polski).
W drugim koszyku ulokowane zostały druga najwyżej sklasyfikowana drużyna z federacji z trzeciego miejsca z rankingu oraz po dwie drużyny z federacji zajmujących wspólnie czwarte miejsce w rankingu (tj. z Niemiec i Turcji).
W trzecim koszyku rozmieszczono drużyny z federacji zajmujących w rankingu miejsca 6-9, w czwartym koszyku natomiast – trzecie drużyny z Włoch, Rosji i Polski oraz zespoły, które awansowały do fazy grupowej w drodze eliminacji.
Losowanie odbyło się 21 sierpnia 2020 roku w Luksemburgu.
Rozgrywki.
Faza grupowa.
Grupa A.
Tabela
Wyniki spotkań
Turniej 1
 Hala Azoty, Kędzierzyn-Koźle
Turniej 2
 Hala „Energia”, Bełchatów
Grupa B.
Tabela
Ze względu na przypadki zarażenia części zawodników i sztabu szkoleniowego wirusem COVID-19 drużyna Arkas Spor Izmir była zmuszona oddać mecze walkowerem.
Wyniki spotkań
Turniej 1
 Salle Robert Grenon, Tours
Turniej 2
 Pala Barton, Perugia
Grupa C.
Tabela
Ze względu na przypadki zarażenia części zawodników i sztabu szkoleniowego wirusem COVID-19 drużyna Jastrzębskiego Węgla była zmuszona oddać mecze walkowerem.
Wyniki spotkań
Turniej 1
 Max-Schmeling-Halle, Berlin
Turniej 2
 Centrum siatkarskie "Sankt-Pietierburg", Kazań
Grupa D.
Tabela
Wyniki spotkań
Turniej 1
 Sporthal Schiervelde, Roeselare
Turniej 2
 PalaPanini, Modena
Grupa E.
Tabela
Ze względu na przypadki zarażenia części zawodników i sztabu szkoleniowego wirusem COVID-19 drużyna VfB Friedrichshafen była zmuszona oddać mecze walkowerem.
Wyniki spotkań
Turniej 1
 BLM Group Arena, Trydent
Turniej 2
 ZF-Arena, Friedrichshafen

</doc>
<doc id="4887059" url="https://pl.wikipedia.org/wiki?curid=4887059" title="Kazimierz Karski">
Kazimierz Karski



</doc>
<doc id="4887060" url="https://pl.wikipedia.org/wiki?curid=4887060" title="Maryja Kalesnikawa">
Maryja Kalesnikawa

Maryja Alaksandrauna Kalesnikawa (; , "Marija Aleksandrowna Kolesnikowa"; ur. 24 kwietnia 1982 w Mińsku) – białoruska flecistka, dyrygentka, feministka, działaczka polityczna, podczas wyborów prezydenckich 9 sierpnia 2020 koordynatorka sztabu Wiktara Babaryki i jedna z liderek opozycji. Więzień polityczny i więzień sumienia.
Życiorys.
Kalesnikawa pochodzi z rodziny inżynierów. Matka zmarła w 2019, ojciec Alaksandr służył na okręcie podwodnym, wykładał na uczelni lotniczej, pracował w biznesie. Kalesnikawa ma siostrę.
Ukończyła Białoruską Państwową Akademię Muzyki w Mińsku w klasie fletu i dyrygentury. Studiowała także w Wyższej Szkole Muzyki w Stuttgarcie, gdzie przez pewien czas grała zawodowo.
Przez 17 lat uczyła gry na flecie w mińskim gimnazjum. Wchodziła w skład orkiestry teatralnej, prezydenckiej oraz orkiestry Michaiła Finberga.
Działalność polityczna.
W 2020 Kalesnikawa weszła w skład sztabu Wiktara Babaryki. 16 lipca w imieniu Babaryki Kalesnikawa ogłosiła o zjednoczeniu kampanii wraz z Waleryjem Cepkałą i Swiatłaną Cichanouską. Aktywnie uczestniczyła w mityngach w trakcie kampanii oraz wyborów. 8 sierpnia wieczorem Kalesnikawa została zatrzymana przez milicję, jednak szybko ją zwolniono. 18 sierpnia weszła w skład opozycyjnej Rady Koordynacyjnej, nazajutrz będąc wybraną do jej prezydium. Została powtórnie zatrzymana 7 września.
10 września 2020 r. dwanaście organizacji, między innymi: Centrum Obrony Praw Człowieka Wiosna, Białoruskie Stowarzyszenie Dziennikarzy, Białoruski Komitet Helsiński, uznały ją za więźnia politycznego. 9 września wiceprzewodnicząca Bundestagu Claudia Roth objęła patronatem Kalesnikawą. 11 września 2020 r. Amnesty International uznała Kalesnikawą za więźnia sumienia.
6 września 2021 sąd w Mińsku skazał Kalesnikawą na 11 lat pozbawienia wolności za udział w spisku i próbę obalenia władz.

</doc>
<doc id="4887061" url="https://pl.wikipedia.org/wiki?curid=4887061" title="Staw Zielony (Warszawa)">
Staw Zielony (Warszawa)

Staw Zielony lub Zielony Staw – staw w Warszawie, w dzielnicy Bemowo.
Położenie i charakterystyka.
Staw leży po lewej stronie Wisły, w stołecznej dzielnicy Bemowo, na obszarze MSI Górce. Na południu graniczy z ulicą gen. Tadeusza Pełczyńskiego, a od północy z budynkiem wielorodzinnym położonym pod adresem Pełczyńskiego 22A. Leży w zlewni Dopływu spod Bemowa.
Zgodnie z ustaleniami w ramach "Programu Ochrony Środowiska dla m. st. Warszawy na lata 2009–2012 z uwzględnieniem perspektywy do 2016 r." staw położony jest na wysoczyźnie, a jego powierzchnia wynosi 0,2302 hektara. Według numerycznego modelu terenu udostępnionego przez Geoportal lustro wody znajduje się na wysokości 108,0 m n.p.m.
Staw jest połączony podziemnym kolektorem deszczowym o Ø 600 mm i Ø 800 mm biegnącym pod ulicami Pełczyńskiego, Łukociewskiego i Narwik z pobliskim Stawem Jeziorzec oraz dalej z Fosą Groty (na terenie Fortu III Twierdzy Warszawa). Pełni funkcję odbiornika wód opadowych z terenów pobliskich osiedli. Nadmiar wody spływa do Fosy Groty.

</doc>
<doc id="4887063" url="https://pl.wikipedia.org/wiki?curid=4887063" title="Niezastąpiony kamerdyner">
Niezastąpiony kamerdyner

Niezastąpiony kamerdyner (org. "The Admirable Crichton") – brytyjsko-amerykańska komedia z 1957 roku w reż. Lewisa Gilberta. Adaptacja sztuki J.M. Barrie pod tym samym tytułem.
Opis fabuły.
Rok 1905. Pośród arystokratycznej elity Londynu wybucha skandal towarzyski – Catherine, jedna z córek lorda Loama zostaje aresztowana przez policję za aktywny udział w demonstracji sufrażystek. Aby przeczekać całą sytuację, za radą swojego oddanego kamerdynera Crichtona, lord postanawia wraz z córkami udać się w podróż morską swoim prywatnym jachtem. Nieoczekiwanie, podczas sztormu na Południowym Atlantyku, statek zaczyna tonąć. W czasie panicznej ewakuacji jedna z szalup odłącza się od pozostałych i dociera wraz z kilkoma rozbitkami na bezludną wyspę. Rozbitkowie ci to wspomniany lord i jego trzy urodziwe córki (Mary, Catherine i Agatha), kolejny arystokrata (lord Woolley) oraz wielebny Treherne, a także kamerdyner lorda Crichton i skromna pokojówka Eliza. Początkowo arystokraci nie zdają sobie sprawy z położenia i próbują wciąż stosować na wyspie podziały klasowe i dawne role jakie sami odgrywali przed katastrofą. Szybko jednak okazuje się, że w nowej sytuacji nie mają już one zastosowania. Arystokraci niewiele potrafią jeśli chodzi o przetrwanie i w pełni uzależnieni są od przedsiębiorczego Crichtona.
Po dwóch latach pobytu na wyspie, dawne podziały pomiędzy rozbitkami już nie istnieją. Stworzyli oni nawet swego rodzaju nową społeczność – demokratycznie wybranym przez wszystkich wodzem na wyspie jest Crichton, a pozostali z entuzjazmem wykonują jego polecenia i słuchają jego rad. W nowych okolicznościach wszyscy są szczęśliwi i nawet nie myślą o powrocie do dawnego świata. Dzięki niezbędnym do przetrwania rzeczom, które z osiadłego na skałach wraku statku, wydobył Crichton (jako jedyny z całej grupy umiał pływać) byli w stanie zorganizować sobie w miarę wygodne i wolne od trosk życie. Urodziwe kobiety kochają się w zaradnym i inteligentnym Crichtonie i nie ma tu żadnego znaczenia fakt ich pochodzenia. W końcu Crichton oświadcza się Mary – córce lorda, a pastor Treherne ma im udzielić ślubu. Jednak podczas uroczystości zaślubin, zanim zostanie wypowiedziane sakramentalne "Tak", koło wyspy pojawia się statek. Nagle, w niemal każdym rozbitku odzywają się ukryte uczucia tęsknoty za powrotem do dawnego życia. Czekają na rozkaz wodza, aby dać okrętowi sygnał. Tylko Mary jest przeciwna przyjęciu pomocy, pragnąc pozostać na wyspie z ukochanym Crichtonem. Ten, gdy widzi entuzjazm pozostałych, nie ma wyboru. Zostaje rozpalone duże ognisko, które zwraca uwagę załogi przepływającego statku. Wkrótce wszyscy powracają do Anglii i do swoich dawnych ról. Lord Loam znów jest bogatym arystokratą, a Crichton jego wiernym kamerdynerem. Wszyscy milczą o tym co wydarzyło się na wyspie, a lord Woolley posuwa się nawet do opublikowania poczytnej powieści o pobycie na wyspie w której wyolbrzymia swoja rolę jako wybawcy wszystkich. Nikt nie ma mu tego za złe i każdy doskonale rozumie sytuację. Jednak mądry i przewidujący Crichton rozumie, że cała ta sytuacja jest w gruncie rzeczy bardzo niewygodna dla wszystkich. Wie, że związek jego i córki lorda nie ma już żadnych szans powodzenia. Postanawia odejść wraz z Elizą, która od dawna już darzy go szczerym uczuciem. Garść pereł przywieziona z wyspy ma ułatwić im start na nowej drodze życia. Obydwoje opuszczają posiadłość lorda, czule żegnani przez arystokratycznych towarzyszy niedawnej niedoli.
Obsada aktorska.
i inni.
O filmie.
"Niezastąpiony kamerdyner" był kolejną komedią jednego z najwybitniejszych twórców w historii kina brytyjskiego – Lewisa Gilberta (nominata i laureata wielu nagród w świecie filmu, twórcy m.in. trzech filmów z serii przygód o Jamesie Bondzie). Komedią udaną – w 1957 roku film był trzecim pod względem oglądalności filmem w Wielkiej Brytanii, po tak znanych obrazach jak: "Wyższe sfery" i "Doktor na wolności".
Była to również kolejna adaptacja popularnej komedii teatralnej szkockiego dramaturga i powieściopisarza J.M. Barrie, która (pod różnymi tytułami) od swojej scenicznej premiery w 1902 roku, aż do czasów współczesnych doczekała się wielu aranżacji teatralnych, radiowych, telewizyjnych oraz filmowych.

</doc>
<doc id="4887066" url="https://pl.wikipedia.org/wiki?curid=4887066" title="Stanisław Siestrzewitowski">
Stanisław Siestrzewitowski

Stanisław Siestrzewitowski herbu Leszczyc – wojski mielnicki w latach 1669–1674.
Był elektorem Michała Korybuta Wiśniowieckiego z ziemi mielnickiej w 1669 roku. W 1674 roku był elektorem Jana III Sobieskiego z ziemi mielnickiej.

</doc>
<doc id="4887070" url="https://pl.wikipedia.org/wiki?curid=4887070" title="Mikołaj Skaszewski">
Mikołaj Skaszewski

Mikołaj Skaszewski herbu Grabie (zm. przed 11 marca 1681 roku) – chorąży bielski od 1643 roku.
Poseł sejmiku brańskiego na sejm 1649/1650 roku, sejm 1658 roku, sejm 1662 roku, sejm 1664/1665 roku, sejm 1665 roku, pierwszy sejm 1666 roku, poseł sejmiku włodzimierskiego województwa kijowskiego na sejm 1650 roku, poseł na drugi sejm 1666 roku, sejm 1667 roku, sejm nadzwyczajny (abdykacyjny) 1668 roku.
W 1648 roku był elektorem Jana II Kazimierza Wazy z województwa podlaskiego. Podpisał "pacta conventa" Michała Korybuta Wiśniowieckiego w 1669 roku. Poseł na sejm nadzwyczajny 1670 roku z ziemi bielskiej. Był członkiem konfederacji generalnej zawiązanej 15 stycznia 1674 roku na sejmie konwokacyjnym. W 1674 roku był elektorem Jana III Sobieskiego i posełem na sejm elekcyjny z województwa podlaskiego.

</doc>
<doc id="4887071" url="https://pl.wikipedia.org/wiki?curid=4887071" title="Prywatyzacja giełdowa">
Prywatyzacja giełdowa

Prywatyzacja giełdowa – zbywanie akcji Skarbu Państwa za pośrednictwem giełdy papierów wartościowych.
Zgodnie z ustawą z dnia 30 sierpnia 1996 r. o komercjalizacji i prywatyzacji, prywatyzacja giełdowa może mieć charakter:
Prywatyzacja giełdowa ułatwia dostęp do kapitału spółkom zainteresowanym pozyskaniem finansowania, a także zwiększa kapitalizację giełdy i obroty na rynku regulowanym. Wpływa ona również na efektywność i przejrzystość działania spółek.

</doc>
<doc id="4887072" url="https://pl.wikipedia.org/wiki?curid=4887072" title="Pleśń">
Pleśń



</doc>
<doc id="4887087" url="https://pl.wikipedia.org/wiki?curid=4887087" title="Hala sportowa Pogoń Zabrze">
Hala sportowa Pogoń Zabrze

Hala sportowa Pogoń Zabrze – hala sportowa w Zabrzu, w Polsce. Może pomieścić 1000 widzów. Swoje spotkania rozgrywają na niej szczypiorniści klubu Górnik Zabrze.
Hala sportowa przy ulicy Wolności powstała w wyniku zaadaptowania byłej cechowni kopalni Zabrze-Bielszowice na cele sportowe. Jej inauguracja miała miejsce w 1987 roku, na Barbórkę (4 grudnia). Od początku gospodarzami hali stali się szczypiorniści klubu Pogoń Zabrze (obecnie pod nazwą Górnik Zabrze; hala sportowa do dziś zachowała nazwę Pogoń), którzy grając na niej, w latach 1989 i 1990 zdobywali tytuły Mistrzów Polski.

</doc>
<doc id="4887143" url="https://pl.wikipedia.org/wiki?curid=4887143" title="O podstawach leninizmu">
O podstawach leninizmu

O podstawach leninizmu (oryg. ) – teoretyczna praca Józefa Stalina, oparta na wykładach wygłoszonych na Uniwersytecie im. Swierdłowa w początku kwietnia 1924 roku.
Czym jest leninizm?
Stalin rozprawia się z błędnymi określeniami leninizmu. Pierwsze z nich powiada, „że leninizm to zastosowanie marksizmu do swoistych warunków Rosji”. Drugie określenie głosi, że ,leninizm — to odrodzenie rewolucyjnych pierwiastków marksizmu lat czterdziestych XIX wieku w odróżnieniu od marksizmu lat późniejszych, kiedy stał się on rzekomo umiarkowanym, nierewolucyjnym”. Stalin odrzuca te obydwie definicje i podaje określenie własne:
Stalin podkreśla, że Karol Marks i Fryderyk Engels działali w okresie przedrewolu­cyjnym, gdy nie było jeszcze rozwiniętego imperializmu i rewolucja proleta­riacka nie była jeszcze w praktyce bezpośrednio nieunikniona. Działalność zaś Włodzimierza Lenina, ucznia Marksa i Engelsa, przypada na okres rozwiniętego imperializmu, kiedy sprzeczności kapitalizmu doszły do kulminacyjnego punktu. Uwzględniając nowe warunki historyczne, Lenin twórczo, wszechstronnie rozwinął naukę Marksa i Engelsa, zastosował marksizm do analizy nowej sytuacji historycznej. Dlatego leninizm jest dalszym rozwinięciem marksizmu.
Jednym z najważniejszych zadań, które zrodziły leninizm, była konieczność walki z oportunizmem II Międzynarodówki, której niepodzielne panowanie leży między Marksem i Engelsem, z jednej strony, a Leninem — z drugiej.
ponieważ, zdaniem Stalina, dawne metody walki okazywały się wyraźnie niewystarczające i bezsilne wobec wszechpotęgi kapitału finansowego. To zadanie generalnej rewizji pracy II Międzynarodówki właśnie przypadło w udziale leninizmowi.
Tak więc Stalin w swojej definicji leninizmu na pierwsze miejsce wysuwa powiązanie leninizmu z nową sytuacją historyczną, w jakiej on powstawał, powiązanie z nowymi zadaniami rewolucji proletariackiej, które w duchu marksowskim, lecz na linii walki z nową, imperialistyczną fazą kapitalizmu, Lenin opracował.
Znaczenie.
Praca Stalina "O podstawach leninizmu" posłużyła za oręż ideologiczny w walce przeciwko trockizmowi.

</doc>
<doc id="4887166" url="https://pl.wikipedia.org/wiki?curid=4887166" title="Szarlatan (film)">
Szarlatan (film)

Szarlatan () – czesko-polsko-irlandzko-słowacki dramat biograficzny z 2020 roku w reżyserii Agnieszki Holland. 
Obraz miał swą światową premierę w ramach pokazów pozakonkursowych na 70. MFF w Berlinie, z nominacją do głównej nagrody za najlepszy film fabularny. W filmie aktorsko wystąpiły trzy osoby z rodziny Trojanów – ojciec wraz z dwoma synami (Františkiem i Josefem). 
Treść.
Fabułę filmu swobodnie oparto na biografii Jana Mikoláška (1887–1973), znanego czeskiego zielarza i uzdrowiciela. 
Zapoczątkowana impresyjną sceną śmierci prezydenta Zápotocký’ego, fabuła przechodzi do następującego potem aresztowania tytułowego bohatera, który w więziennych warunkach wspomina ważniejsze zdarzenia ze swego życia. Początki swej kariery „znachora” zawdzięczał praktyce odbywanej w młodości u poważanej zielarki Mühlbacherovej. Posiadł doskonałą znajomość leczniczych właściwości roślin i umiejętność stawiania niezwykle trafnych diagnoz na podstawie dostarczanych próbek moczu. Był człowiekiem wierzącym, który oprócz nabytej wiedzy kierował się również intuicją. Jego proste metody leczenia pacjentów polegały nie tylko na stosowaniu sprawdzonych mieszanek leków ziołowych, ale i na zaleceniach zmiany trybu życia i nawyków żywieniowych. Oprócz ubogiej ludności wiejskiej z jego umiejętności korzystali ludzie wpływowi i znani, także podczas okupacji niemieckiej. W ciągu pracowitego życia zyskał sławę i majątek pomagając niezliczonym chorym, często bezinteresownie. Nigdy się nie ożenił; w filmie wyjaśnia to wątek homoseksualnego związku łączącego Mikoláška z jego najbliższym współpracownikiem, słowackim asystentem Františkiem Palko. Żył w stosunkowo dobrych warunkach, ciesząc się względnym dobrobytem nawet po powojennym przejęciu władzy przez czeskich komunistów, co w końcu ściągnęło na niego zawistną krytykę, a później stało się powodem oficjalnej propagandowej nagonki. Po śmierci głowy państwa – jednego z jego pacjentów, pozbawiony odgórnej protekcji partyjnej, staje pod koniec życia przed komunistycznym sądem, zmuszony bronić się przed sfingowanym oskarżeniem o trucicielstwo. W sytuacji zagrożenia najwyższym wyrokiem, zrzuconą na siebie winę milcząco przyjmuje aresztowany z nim Palko…
Nagrody i wyróżnienia.
Europejska Nagroda Filmowa 2020 – nominacja dla najlepszego europejskiego reżysera roku dla Agnieszki Holland
Lubuskie Lato Filmowe 2020
Nagrody czeskiej krytyki filmowej 2020
Nagrody Czeskiego Lwa 2021 – nominacje do łącznie 14 nagród; uzyskanych 5 nagród:
Polska Nagroda Filmowa (Orzeł) 2021

</doc>
<doc id="4887167" url="https://pl.wikipedia.org/wiki?curid=4887167" title="Liga Mistrzyń w piłce siatkowej (2020/2021)">
Liga Mistrzyń w piłce siatkowej (2020/2021)

Liga Mistrzyń 2020/2021 (oficjalna nazwa 2021 CEV Volleyball Champions League - Women) – 21. sezon Ligi Mistrzyń rozgrywanej od 2000 roku, organizowanej przez Europejską Konfederację Piłki Siatkowej (CEV) w ramach europejskich pucharów dla żeńskich klubowych zespołów siatkarskich z Europy.
Rozgrywki.
Faza grupowa.
Grupa A.
Tabela
Wyniki
Turniej 1.
 Palazzetto Dello Sport, Scandicci
Turniej 2.
 Palmberg Arena, Schwerin
Grupa B.
Tabela
Wyniki
Turniej 1.
 Palaverde, Villorba
Turniej 2.
 Gymnasium Mangin Beaulieu, Nantes
Grupa C.
Tabela
Wyniki
Turniej 1.
 Kolodruma, Płowdiw (mecze rozgrywane o godzinę wcześniej w Polsce)
Turniej 2.
 Sport Arena im. Józefa Żylińskiego, Łódź
Grupa D.
Tabela
Wyniki
Turniej 1.
 Burhan Felek Voleybol Salonu, Stambuł (mecze rozgrywane o 2 godziny wcześniej w Polsce)
Turniej 2.
 Pałac Sportu „Jantarnyj”, Kaliningrad (mecze rozgrywane o godzinę wcześniej w Polsce)
Grupa E.
Tabela
Wyniki
Turniej 1.
 Pala Igor Gorgonzola, Novara
Turniej 2.
 Hala sportowa - Zespół Szkół im. I. Łukasiewicza, Police

</doc>
<doc id="4887183" url="https://pl.wikipedia.org/wiki?curid=4887183" title="Pomnik Leona Schillera w Warszawie">
Pomnik Leona Schillera w Warszawie

Pomnik Leona Schillera – monument znajdujący się przy ul. Karasia róg ul. Oboźnej w Warszawie.
Opis.
Brązowe popiersie polskiego reżysera teatralnego Leona Schillera zostało wykonane przez Mariana Wnuka w 1961. 
Monument został odsłonięty przy budynku Teatru Polskiego w listopadzie 1988.

</doc>
<doc id="4887189" url="https://pl.wikipedia.org/wiki?curid=4887189" title="Kościół św. Piotra i Pawła w Nowym Smokowcu">
Kościół św. Piotra i Pawła w Nowym Smokowcu

Kościół św. Piotra i Pawła – kościół rzymskokatolicki znajdujący się w Nowym Smokowcu, części miasta Wysokie Tatry na Słowacji. Jest on kościołem parafialnym parafii w Wysokich Tatrach.
Kościół był budowany w latach 1997–2002. Świątynię poświęcił 13 lipca 2002 kard. Jozef Tomko. W prezbiterium znajduje się mozaika przedstawiająca Chrystusa Króla, stojących obok niego apostołów Piotra i Pawła, a także aniołów, którzy trzymają symbole ewangelistów. Autorem jej jest mgr. Maczej Kauczinski, absolwent Uniwersytetu Jagiellońskiego w Krakowie. Po wybudowaniu świątynia zastąpiła kościół Niepokalanego Poczęcia NMP w Starym Smokowcu w pełnieniu roli kościoła parafialnego.

</doc>
<doc id="4887192" url="https://pl.wikipedia.org/wiki?curid=4887192" title="Hala widowiskowo-sportowa im. Ryszarda Matuszaka w Głogowie">
Hala widowiskowo-sportowa im. Ryszarda Matuszaka w Głogowie

Hala widowiskowo-sportowa im. Ryszarda Matuszaka – hala widowiskowo-sportowa w Głogowie, w Polsce. Została otwarta w 1998 roku. Może pomieścić 1300 widzów. Swoje spotkania rozgrywają na niej szczypiorniści klubu Chrobry Głogów.
Budowa hali rozpoczęła się w 1985 roku, ale jej otwarcie nastąpiło dopiero w roku 1998. Obiekt zaprojektował Wojciech Zabłocki. Hala powstała tuż obok stadionu Chrobrego Głogów. Na obiekcie swoje spotkania rozgrywają szczypiorniści zespołu Chrobry Głogów, którzy w 2006 roku zdobyli wicemistrzostwo Polski. W przeszłości mecze rozgrywali tu również futsaliści drużyny Euromaster Chrobry Głogów. Na hali grała także reprezentacja Polski w piłce ręcznej, odbywały się na niej Mistrzostwa Polski w kickboxingu, jak również liczne koncerty, spotkania, wystawy, występy kabaretowe, obchody Barbórki czy Dnia Hutnika.
18 marca 2000 roku hali nadano imię Ryszarda Matuszaka, współautora sukcesów piłki ręcznej oraz animatora kultury fizycznej i sportu w Głogowie.

</doc>
<doc id="4887195" url="https://pl.wikipedia.org/wiki?curid=4887195" title="Tajbeczke Oszmiańska">
Tajbeczke Oszmiańska

Tajbeczke Zeldow z domu Oszmiańska, pseud. „Tatiana” (jid. טײַבעטשקע זעלדאָװ פֿון דער היים אָשמיאַנסקי; ur. ok. 1870 r. w Wiłkomierzu, zm. 1935 r. w Leningradzie) – pionierka żydowskiego ruchu socjalistycznego, współzałożycielka i działaczka Powszechnego Żydowskiego Związku Robotniczego na Litwie, w Polsce i Rosji (pot. Bundu), zaliczana przez współczesnych do środowiska tzw. półinteligencji żydowskiej (jid. האַלב-אינטעליגענץ; "halb-inteligenc"). Jej mężem był Sender Zeldow, również pionier żydowskiego ruchu socjalistycznego, współzałożyciel Bundu, redaktor i wydawca organu prasowego tej partii, „Der Werker”.
Życiorys.
Tajbeczke Zeldow pochodziła z żydowskiej rodziny Oszmiańskich. Urodziła się ok. 1870 r. w Wiłkomierzu na Litwie, zamieszkanym w większości przez Polaków, a także kilkutysięczną mniejszość żydowską, która w latach 70. XIX w. coraz liczniej napływała do miasta z przeludnionej strefy osiedlenia. 
Na przełomie lat 80. i 90. kilkunastoletnia Tajbeczke zaangażowała się w działalność miejscowego koła socjalistycznego. Poznała wtedy żydowskie socjalistki, m.in. Rozę Lewit-Fridę, Sonię Abelowicz, a także swojego przyszłego męża, Sendera Zeldowa. Wspólnie z nim, prawdopodobnie w 1894 r., wyjechała z Wiłkomierza do pobliskiego Wilna. Tam w następnych latach współtworzyła żydowski ruch socjalistyczny, czego wynikiem było powstanie w 1897 r. Powszechnego Żydowskiego Związku Robotniczego (pot. Bundu).
Tajbeczke, posługująca się w konspiracji pseudonimem „Tatiana”, zajmowała się m.in. rekrutowaniem nowych członków partii wśród żydowskich robotników, prowadząc dla nich kółko samokształceniowe:„Głodowała. Sama jako półinteligentka [jid. "halb-inteligentin" – red.] dawała lekcje czytania i pisania robotnikom w późnych godzinach wieczornych, kiedy byli wolni po 14–16 godzinnym dniu pracy. Nieustannie była zajęta ruchem [socjalistycznym], [...] spotykała się regularnie z robotnikami [...]” (tłum. z j. jidysz: Mateusz Szczepaniak). W 1898 r. przewiozła z podziemnej drukarni w Mińsku do Wilna rezolucję o wstąpieniu Bundu do Socjaldemokratycznej Partii Robotniczej Rosji. Nieomal została wtedy aresztowana na dworcu kolejowym przez rosyjskiego żandarma. W 1903 r. Sender Zeldow wyjechał do Szwajcarii, gdzie kontynuował „partyjną robotę” w środowisku bundowskiej emigracji. Prawdopodobnie Tajbeczke wyjechała razem z nim.
Żydowska „półinteligentka”.
Tajbeczke Zeldow była określana we wspomnieniach żydowskich działaczy polityczno-społecznych przełomu XIX i XX w., jako żydowska „półinteligentka”: „Byli to «półinteligenci» – warstwa, która znajdowała się pomiędzy inteligencją a masami ludowymi. Ich wykształcenie było nieformalne, nie było «opatentowane» w państwowych organizacjach szkolnych. Ich doskonała znajomość języka żydowskiego, więź z żydowskim życiem, zaznajomienie z psychologią, tradycją i obyczajami żydowskich mas, spowodowało, że wszyscy oni szybko zajęli należne im zaszczytne miejsce w organizacji. Stawali się tłumaczami, pisarzami, politykami, mówcami, agitatorami. Wystarczy wymienić nazwiska kilku z nich – Sergeja Zeldowa (Nemańskiego), Ilji Roznberga Cemachowicza, Maksa Tobiasza, żony Zeldowa, Tajbeczki (Oszmiańska), czy wreszcie znanego mówcy i pisarza Chaima Jankla Gelfanda (Litwaka), aby zrozumieć, jak ważną rolę odegrali. [...] «półinteligenci» stanowili łącznik między inteligencją a masami ludowymi i bardzo pomogli w szybkim przejściu od propagandy do agitacji, od rosyjskiego do jidysz” (tłum. z j. jidysz: Mateusz Szczepaniak).Żydowscy „półinteligenci” (jid. "halb-inteligentn") to funkcjonujące w języku jidysz zapożyczenie językowe, pochodzące z języka rosyjskiego (ros. "polu-inteligent"), które zostało stworzone i rozpowszechnione przez żydowsko-rosyjską inteligencję. Pojęcie to określało Żydów, którzy nie uzyskali formalnego wykształcenia, lecz zdobyli wiedzę świecką w drodze samokształcenia. „Półinteligenci”, włączeni w działalność ruchu socjalistycznego, uczynili z języka jidysz medium politycznej propagandy, która dotąd nie docierała do żydowskich robotników ze względu na barierę językową – inteligencja żydowsko-rosyjska posługiwała się niemal wyłącznie językiem rosyjskim. Historyk Henry J. Tobias pisał, że do najbardziej aktywnych przedstawicieli żydowskiej „półinteligencji” należeli Sender i Tajbeczke Zeldow, a także ich bliski współpracownik – Chaim Jankiel Helfand, pseud. „A. Litwak” (1874–1932): „Litwak, archetyp «półinteligenta», wstąpił do ruchu zimą 1893 r. za pośrednictwem przyjaciół, którzy powiedzieli mu, że inteligenci poszukują młodych ludzi znających dobrze język żydowski. Jego praca składała się z czytania aktualnych książek, dyskutowania z inteligentami, a później pisania tekstów na wyznaczone tematy pod nadzorem mentorów [...] założył biblioteki z książkami w języku żydowskim i próbował wprowadzić robotników do bogatej literatury końca XIX w., szczególnie do dzieł protestu społecznego [...]. Młodzi «półinteligenci», przesiąknięci żydowskością, uważali imiona [Icchoka Lejbusza] Pereca i [Dawida] Pińskiego za święte. […] Wykorzystanie «półinteligentów» stworzyło w ten sposób emocjonalny związek, który miał dotrzeć do samego serca ruchu, dumę z żydowskiej kultury ludowej, która – delikatnie mówiąc – była tłumiona wśród zrusyfikowanej inteligencji”.
Ostatnie lata życia i śmierć.
W 1906 r. Sender i Tajbeczke Zeldow powrócili do Wilna, a dwa lata później przenieśli się do Petersburga. Sender publikował swoje teksty na łamach bundowskiej prasy. W 1917 r. został redaktorem i wydawcą partyjnego organu prasowego „Der Werker”. Zmarł w 1924 r. w wyniku ataku serca. 
Tajbeczke pracowała jako dentystka w fabryce tekstylnej. Do końca życia „pozostała pełną wiary bundystką”. Zmarła w 1935 r. w Leningradzie. Na jej pogrzebie przemówiła Anna Rozental, towarzyszka z Bundu. Wspominała „Tatianę” z czasów wspólnej działalności partyjnej jako „cichą i skromną dziewczynę”.

</doc>
