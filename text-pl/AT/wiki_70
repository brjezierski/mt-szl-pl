<doc id="4901107" url="https://pl.wikipedia.org/wiki?curid=4901107" title="Pocisk Minie">
Pocisk Minie



</doc>
<doc id="4901108" url="https://pl.wikipedia.org/wiki?curid=4901108" title="Félix Émile Verneuil">
Félix Émile Verneuil

Félix Émile Verneuil (ur. 6 października 1823 w Rotterdamie, zm. ?) – francuski urzędnik konsularny.
Pełnił szereg funkcji we francuskiej służbie zagranicznej, m.in. sekretarza w Rotterdamie (1848-), w Anvers (1850-), w Weimarze (1861-), w Brukseli (1862-), konsula w Gdańsku (1872-).

</doc>
<doc id="4901109" url="https://pl.wikipedia.org/wiki?curid=4901109" title="Bryophryne cophites">
Bryophryne cophites

Bryophryne cophites – gatunek płaza bezogonowego z rodziny Craugastoridae. Dorasta do 2,9 cm i cechuje się brakiem większości narządów słuchu oraz wokalnych. Występuje endemicznie w południowym Peru, gdzie zasiedla formację roślinną puna oraz lasy karłowate. Cechuje się rozwojem bezpośrednim, a samice opiekują się jajami do wylęgu młodych żabek. Gatunek zagrożony (EN) w związku m.in. z niewielkim zasięgiem występowania i degradacją jego środowiska naturalnego.
Wygląd.
Niewielki gatunek płaza – samce dorastają do 2,3 cm, a samice do 2,9 cm. Pysk jest zaokrąglony. Brak błony bębenkowej i kolumienki (strzemiączka). Obszar płata skroniowego jest nabrzmiały i przypomina tym samym parotydy. Kończyny tylne krótkie, brak fałd grzbietowo-bocznej. U samców występują modzele godowe na palcach dłoni. Brak zębów lemieszowych, a także rezonatorów. Grzbiet przyjmuje barwę od szarej do brązowej i może być cętkowany. Brzuch szary z czarnymi cętkami. Gardło jaśniejsze od brzucha, u samców ponadto przybiera pomarańczowy odcień.
Zasięg występowania i siedlisko.
Endemit. Występuje w południowym Peru, w Parku Narodowym Manu, na północnych i południowych zboczach Abra Acjanaco na wysokościach bezwzględnych 3200–3800 m n.p.m. Zasięg występowania szacowany jest na 42 km². Zasiedla formację roślinną puna oraz lasy karłowate. Okazjonalnie znajdowany jest w lesie mglistym. Gatunek ten cechuje się poszatkowanym obszarem występowania – w niektórych badaniach gęstość występowania wynosiła 20 osobników/100 m², w innych natomiast nie odnotowano żadnego osobnika "B. cophites".
Rozmnażanie i rozwój.
W związku z brakiem głównych narządów słuchu oraz wokalnych, gatunek ten najprawdopodobniej nie nawołuje. Występuje rozwój bezpośredni. Samica składa około 20 jaj (o średnicy około 4 mm) w gnieździe stworzonym z mchu, których pilnuje aż do wyklucia się małych żabek o długości 6–7 mm.
Status.
Gatunek zagrożony (EN) w związku z niewielkim zasięgiem występowania, degradacją środowiska, a także innymi oddziaływaniami ludzkimi, jak wypas i wypalanie lasów przez rolników. Gatunkowi temu nie zagraża natomiast najprawdopodobniej chytridiomikoza.

</doc>
<doc id="4901110" url="https://pl.wikipedia.org/wiki?curid=4901110" title="Dzikiszki Nowe">
Dzikiszki Nowe

Dzikiszki – część wsi Dzikiszki na Litwie, w okręgu uciańskim, w rejonie ignalińskim, starostwie Daugieliszki Nowe.
Dawniej zaścianek.
Historia.
W czasach zaborów w granicach Imperium Rosyjskiego.
W dwudziestoleciu międzywojennym zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze.
Według Powszechnego Spisu Ludności z 1921 roku zamieszkiwało tu 11 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 3 domach zamieszkiwało 11 osób.
Miejscowość należała do parafii rzymskokatolickiej w Widzach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w m. Widzach.

</doc>
<doc id="4901113" url="https://pl.wikipedia.org/wiki?curid=4901113" title="Ejćmiany">
Ejćmiany

Ejćmiany (, "Ejtmiany"; , "Ejtmiany") – wieś na Białorusi, w obwodzie witebskim, w rejonie brasławskim, w sielsowiecie Widze.
Historia.
W czasach zaborów wieś leżała w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze.
Według Powszechnego Spisu Ludności z 1921 roku zamieszkiwało tu 50 osób, wszystkie były wyznania rzymskokatolickiego i zadeklarowały polską przynależność narodową. Było tu 13 budynków mieszkalnych. W 1931 w 11 domach zamieszkiwało 51 osób.
Miejscowość należała do parafii rzymskokatolickiej w Widzach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Widzach.

</doc>
<doc id="4901117" url="https://pl.wikipedia.org/wiki?curid=4901117" title="Jerzy Węcławski">
Jerzy Węcławski

Jerzy Piotr Węcławski (ur. 29 czerwca 1953 w Lublinie) – polski ekonomista, profesor nauk ekonomicznych specjalizujący się w bankowości i rynkach finansowych, profesor Uniwersytetu Marii Curie-Skłodowskiej w Lublinie.
Życiorys.
Absolwent II Liceum Ogólnokształcącego im. Hetmana Jana Zamoyskiego w Lublinie i ekonomii na Wydziale Ekonomicznym UMCS. Stopień doktora nauk ekonomicznych otrzymał w 1981 na tymże wydziale – praca pt. "Modelowa analiza podziału kompetencji w zakresie ustalania cen środków konsumpcji" (promotor – Wacław Grzybowski). Stopień doktora habilitowanego nauk ekonomicznych v Wydział Ekonomiczny UMCS – na podstawie pracy – "Jugosławiański system cen: między ideą a efektywnością" (1988). W 1997 otrzymał tytuł profesora nauk ekonomicznych. Jest kierownikiem Katedry Bankowości i Rynków Finansowych na Wydziale Ekonomicznym UMCS. Jest również redaktorem naczelnym czasopisma "Annales UMCS, Sectio H, Oeconomia" oraz Przewodniczącym Komisji Budżetu i Finansów Senatu UMCS. Jest członkiem Centralnej Komisji do Spraw Stopni i Tytułów – Sekcji Nauk Ekonomicznych oraz ekspertem Polskiej Komisji Akredytacyjnej. Jest członkiem Komitetu Nauk o Finansach Polskiej Akademii Nauk oraz wiceprezesem Polskiego Stowarzyszenia Finansów i Bankowości. W latach 1990–1993 był prodziekanem, a w latach 1996–2002 i 2008–2012 dziekanem Wydziału Ekonomicznego UMCS. W latach 2005–2008 pozostawał prorektorem UMCS. Autor licznych publikacji z zakresu bankowości i rynków finansowych.
W 2005 został odznaczony Krzyżem Kawalerskim Orderu Odrodzenia Polski.

</doc>
<doc id="4901125" url="https://pl.wikipedia.org/wiki?curid=4901125" title="Furmaniszki">
Furmaniszki

Furmaniszki (; ) – wieś na Białorusi, w obwodzie witebskim, w rejonie brasławskim, w sielsowiecie Widze.
Historia.
W czasach zaborów wieś leżała w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze.
Według Powszechnego Spisu Ludności z 1921 roku zamieszkiwało tu 71 osób, wszystkie były wyznania staroobrzędowego i zadeklarowały polską przynależność narodową. Było tu 13 budynków mieszkalnych. W 1931 w 24 domach zamieszkiwało 127 osób.
Miejscowość należała do parafii prawosławnej w Widzach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Widzach.

</doc>
<doc id="4901128" url="https://pl.wikipedia.org/wiki?curid=4901128" title="Friedrich Kiel">
Friedrich Kiel

Friedrich Kiel (ur. 7 października 1821 w Puderbach, zm. 13 września 1885 w Berlinie) – niemiecki kompozytor i pedagog.
Życiorys.
Był synem nauczyciela, pierwsze lekcje muzyki pobierał od ojca. W 1827 roku rodzina Kielów przeprowadziła się do Bad Berleburg, gdzie przejawiającego zdolności Friedricha objął swoim mecenatem książę Karol Sayn-Wittgenstein-Berleburg. Później Friedrich Kiel studiował w Coburgu u Caspara Kummera. W 1840 roku wrócił do dwór księcia Karola, gdzie został koncertmistrzem orkiestry dworskiej. W latach 1842−1845 był uczniem Siegfrieda Dehna w Berlinie. Następnie pracował jako nauczyciel gry na fortepianie. Od 1865 roku był członkiem berlińskiej Akademie der Künste, w której od 1882 roku prowadził mistrzowską klasę kompozycji. W latach 1866−1870 wykładał w berlińskim Konserwatorium Sterna, następnie w Hochschule für Musik. Jego uczniami byli m.in. Zygmunt Noskowski i Ignacy Jan Paderewski.
W 1979 roku powstało Friedrich-Kiel-Gesellschaft, zajmujące się propagowaniem twórczości kompozytora.
Twórczość.
W swojej twórczości wokalno-instrumentalnej nawiązywał do osiągnięć J.S. Bacha i Händla, w muzyce kameralnej ulegał wpływom Brahmsa, przejawiającym się w skłonności do wykorzystywania tematów ludowych i ich wariacyjnego przekształcania. Jego twórczość, z powodu konserwatywnego charakteru, szybko popadła w zapomnienie.
Skomponował m.in. "Uwerturę" na orkiestrę, "Koncert fortepianowy", 7 triów fortepianowych, 2 kwartety fortepianowe, 2 kwartety smyczkowe, 2 kwintety fortepianowe, 2 Requiem, "Missa solemnis", "Te Deum", oratoria "Christus" i "Der Stern von Bethlehem".

</doc>
<doc id="4901129" url="https://pl.wikipedia.org/wiki?curid=4901129" title="Jewgienija Dmitrijewa">
Jewgienija Dmitrijewa



</doc>
<doc id="4901134" url="https://pl.wikipedia.org/wiki?curid=4901134" title="Diane Konihowski">
Diane Konihowski

Diane Helen Konihowski, z domu Jones (ur. 7 marca 1951 w Vancouver) – kanadyjska lekkoatletka, wieloboistka, mistrzyni igrzysk panamerykańskich i igrzysk Wspólnoty Narodów, dwukrotna olimpijka.
Zajęła 10. miejsce w pięcioboju na igrzyskach Brytyjskiej Wspólnoty Narodów w 1970 w Edynburgu. Na igrzyskach olimpijskich w 1972 w Monachium również zajęła 10. miejsce w pięcioboju. Zdobyła brązowy medal w tej konkurencji na uniwersjadzie w 1973 w Moskwie, przegrywając tylko z zawodniczkami radzieckimi Nadieżdą Tkaczenko i Tatjaną Worochobko. Zajęła 6. miejsce w pięcioboju, 8. miejsce w pchnięciu kulą oraz odpadła w kwalifikacjach skoku w dal na igrzyskach Brytyjskiej Wspólnoty Narodów w 1974 w Christchurch.
Zwyciężyła w pięcioboju oraz zajęła 6. miejsce w skoku w dal na igrzyskach panamerykańskich w 1975 w Meksyku. Na igrzyskach olimpijskich w 1976 w Montrealu zajęła 6. miejsce w pięcioboju i 11. miejsce w skoku w dal.
Zwyciężyła w pięcioboju, zajęła 7. miejsce w biegu na 100 metrów przez płotki oraz 10. miejsce w skoku w dal na igrzyskach Wspólnoty Narodów w 1978 w Edmonton. Na igrzyskach panamerykańskich w 1979 w San Juan ponownie zdobyła złoty medal w pięcioboju, a także zajęła 4. miejsce w skoku w dal. Nie wzięła udziału w igrzyskach olimpijskich w 1980 w Moskwie z powodu bojkotu tych igrzysk przez Kanadę. Zwyciężyła w pięcioboju w alternatywnych zawodach Liberty Bell Classic.
Była mistrzynią Kanady w pięcioboju w latach 1973–1978, w siedmioboju w 1981, w biegu na 100 metrów przez płotki w 1977, w skoku w dal w latach 1976–1978 oraz w pchnięciu kulą w 1973, 1977 i 1980. Zwyciężyła również w pięcioboju w mistrzostwach Polski w 1974, które były rozgrywane w obsadzie międzynarodowej.
Poprawiała rekord Kanady w skoku w dal wynikiem 6,49 m uzyskanym 10 lipca 1976 w Saskatoon, a także czterokrotnie w pięcioboju do wyniku 4768 pkt uzyskanego 6 sierpnia 1978 w Edmonton.

</doc>
<doc id="4901138" url="https://pl.wikipedia.org/wiki?curid=4901138" title="Diane Jones-Konihowski">
Diane Jones-Konihowski



</doc>
<doc id="4901139" url="https://pl.wikipedia.org/wiki?curid=4901139" title="Diane Jones">
Diane Jones



</doc>
<doc id="4901143" url="https://pl.wikipedia.org/wiki?curid=4901143" title="Vanessa Bittner">
Vanessa Bittner



</doc>
<doc id="4901145" url="https://pl.wikipedia.org/wiki?curid=4901145" title="Antoni Olkowski">
Antoni Olkowski

Antoni Karol Olkowski (ur. 8 czerwca 1884 w Warszawie, zm. ?) – podpułkownik piechoty Wojska Polskiego, kawaler Orderu Virtuti Militari.
Życiorys.
Urodził się 8 czerwca 1884 w Warszawie, w rodzinie Karola. W 1918 służył w 1 Pułku Strzelców Polskich. Do Wojska Polskiego został przyjęty z byłych Korpusów Wschodnich i byłej armii rosyjskiej, z zatwierdzeniem posiadanego stopnia kapitana. W listopadzie 1918 objął dowództwo I Warszawskiego Batalionu Ochotniczego Oddziału Odsieczy Lwowa, który stał się zawiązkiem 19 Pułku Piechoty Odsieczy Lwowa. 19 sierpnia 1920 został zatwierdzony z dniem 1 kwietnia 1920 w stopniu kapitana, w piechocie, w grupie oficerów byłych Korpusów Wschodnich i byłej armii rosyjskiej, a jego oddziałem macierzystym był wówczas 34 Pułk Piechoty. W lipcu 1920 dowodził 34 pp w zastępstwie ppłk. Aleksandra Łuczyńskiego, który objął dowództwo XVIII Brygady Piechoty. W trzeciej dekadzie lipca, w czasie odwrotu spod Grodna, został odwołany do 1 Armii.
Od 1 czerwca 1921 jego oddziałem macierzystym był 71 Pułk Piechoty. 3 maja 1922 został zweryfikowany w stopniu major ze starszeństwem z 1 czerwca 1919 i 471. lokatą w korpusie oficerów piechoty, a jego oddziałem macierzystym był nadal 71 pp. Później został przeniesiony do 84 Pułku Piechoty w Pińsku i przydzielony do Powiatowej Komendy Uzupełnień Pińsk na stanowisko I referenta. W lutym 1926, w związku z wprowadzeniem nowej organizacji pokojowej służby poborowej, został zatwierdzony na stanowisku kierownika I referatu administracji rezerw i zastępcy komendanta PKU Pińsk. W lutym 1927 został przesunięty na stanowisko komendanta PKU Pińsk. 26 stycznia 1928 został mianowany podpułkownikiem ze starszeństwem z 1 stycznia 1928 i 43. lokatą w korpusie oficerów piechoty. W marcu tego roku został zwolniony z zajmowanego stanowiska i oddany do dyspozycji dowódcy Okręgu Korpusu Nr IX.

</doc>
<doc id="4901151" url="https://pl.wikipedia.org/wiki?curid=4901151" title="FIM Track Racing Youth Gold Trophy">
FIM Track Racing Youth Gold Trophy

FIM Track Racing Youth Gold Trophy 125cc – międzynarodowe rozgrywki miniżużlowe dla zawodników do 16. roku życia w kategorii pojemnościowej 125 cm³. Do 2014 roku rozgrywane jako FIM Grasstrack Youth Gold Trophy 125cc (na torze trawiastym).

</doc>
<doc id="4901154" url="https://pl.wikipedia.org/wiki?curid=4901154" title="Wojciech Łoś (zm. 1716)">
Wojciech Łoś (zm. 1716)

Wojciech Łoś herbu Dąbrowa (zm. w 1716 roku) – chorąży sanocki w latach 1713-1716, podstarości lwowski w latach 1698-1716, podstoli lwowski w latach 1692-1713, pisarz grodzki lwowski w latach 1688-1697, komornik graniczny lwowski w latach 1686-1712, sędzia kapturowy ziemi lwowskiej w 1696 roku.
Poseł na sejm 1701 roku i sejm z limity 1701-1702 roku z ziemi lwowskiej. 
Był członkiem konfederacji sandomierskiej 1704 roku.
Do jego posiadłości należało miasta Tłuste na Podolu. Jego żona, Joanna Łosiowa, ufundowała tu w 1717 r. parafię rzymskokatolicką, a następnie murowany kościół pw. św. Anny.

</doc>
<doc id="4901156" url="https://pl.wikipedia.org/wiki?curid=4901156" title="Krzysztof Czacharowski">
Krzysztof Czacharowski

Krzysztof Czacharowski (ur. 2 lipca 1957 w Lubawie) – polski poeta i pedagog. Debiutował w 1979 r. na łamach miesięcznika „Poezja”. Laureat III edycji Konkursu Poetyckiego im. x. Józefa Baki (2001). Jego wiersze były publikowane między innymi w czasopismach „Fronda”, „Przegląd Artystyczno-Literacki”, „Arcana” i "Nowy Napis Co Tydzień". Mieszka w Olsztynie. W 2020 roku został wyróżniony Nagrodą Literacką Czterech Kolumn za tom „Śpiewnik z oka”, który określono "jednym z najważniejszych wydarzeń literackich roku".

</doc>
<doc id="4901158" url="https://pl.wikipedia.org/wiki?curid=4901158" title="Siergiej Jarosławcew">
Siergiej Jarosławcew

Siergiej Iwanowicz Jarosławcew (ros. Сергей Иванович Ярославцев, ur. 6 lipca 1921 w Tomsku, zm. 12 stycznia 1986 w Tyraspolu) – radziecki wojskowy, podpułkownik, Bohater Związku Radzieckiego (1945).
Życiorys.
Od 1924 mieszkał w miejscowości Jaszkino (obecnie w rejonie kemerowskim). Skończył szkołę średnią, później pracował jako nauczyciel. We wrześniu 1940 został powołany do Armii Czerwonej, służył w wojskach pancernych w 28 Dywizji Pancernej w Białoruskim Okręgu Wojskowym. Od czerwca 1941 uczestniczył w wojnie z Niemcami, walczył kolejno na Froncie Zachodnim, Kalinińskim i 1 Białoruskim. Brał udział w walkach obronnych pod Baranowiczami, Osipowiczami, Mińskiem i Mohylewem. Podczas próby wydostania się z okrążenia został ciężko ranny i ewakuowany do szpitala, po opuszczeniu którego walczył pod Moskwą w składzie 360 Dywizji Piechoty, został ponownie ranny. Po wyleczeniu ran został skierowany do Połtawskiej Szkoły Wojsk Pancernych ewakuowanej do miasta Mary w Turknenii, w październiku 1944 wrócił na front jako dowódca czołgu T-34 w 257 batalionie czołgów 108 Brygady Pancernej 9 Korpusu Pancernego w stopniu młodszego porucznika. Wyróżnił się podczas walk na terytorium Polski. Od 14 do 26 stycznia 1945 walczył w rejonie Szydłowca, Tomaszowa i Łodzi, gdzie załoga jego czołgu podobno zniszczyła 2 czołgi wroga, 20 samochodów, 6 dział przeciwpancernych i 2 transportery opancerzone oraz zlikwidowała do 30 żołnierzy wroga. Brał również udział w forsowaniu Warty, niszcząc wówczas podobno 4 działa przeciwpancerne, 12 samochodów, czołg i zabijając do 40 żołnierzy. Podczas jednej z walk jego czołg został trafiony, mimo to jego załoga miała przez 18 godzin odpierać ataki wroga, niszcząc 2 działa przeciwpancerne i 10 samochodów i zabijając do 170 żołnierzy. Po wojnie kontynuował służbę w armii jako dowódca plutonu czołgów w Kijowskim Okręgu Wojskowym, później dowódca kompanii i szef sztabu batalionu szkolnego. Od 1947 należał do WKP(b). W 1949 i 1954 ukończył kursy doskonalenia kadry dowódczej. W 1963 został zwolniony do rezerwy w stopniu podpułkownika.
Odznaczenia.
I medale.

</doc>
<doc id="4901159" url="https://pl.wikipedia.org/wiki?curid=4901159" title="SM UC-42">
SM UC-42

SM UC-42 – niemiecki podwodny stawiacz min z okresu I wojny światowej, jedna z 64 zbudowanych jednostek typu "UC II". Zwodowany 21 września 1916 roku w stoczni Vulcan w Hamburgu, został przyjęty do służby w Kaiserliche Marine 18 listopada 1916 roku. W czasie służby operacyjnej w składzie 1. Flotylli U-Bootów Hochseeflotte okręt odbył sześć patroli bojowych, podczas których zatopił 14 statków o łącznej pojemności  BRT oraz spowodował uszkodzenie slupa o wyporności  ton. 10 września 1917 roku okręt zatonął wraz z całą załogą w wyniku eksplozji własnej miny nieopodal Cork.
Projekt i budowa.
Sukcesy pierwszych niemieckich podwodnych stawiaczy min typu "UC I", a także niedostatki tej konstrukcji, skłoniły dowództwo Cesarskiej Marynarki Wojennej, z admirałem von Tirpitzem na czele, do działań mających na celu budowę nowego, znacznie większego i doskonalszego typu okrętów podwodnych. Opracowany latem 1915 roku projekt okrętu, oznaczonego później jako typ "UC II", tworzony był równolegle z projektem przybrzeżnego torpedowego okrętu podwodnego typu "UB II". Głównymi zmianami w stosunku do poprzedniej serii były: instalacja wyrzutni torpedowych i działa pokładowego, zwiększenie mocy i niezawodności siłowni, oraz wzrost prędkości i zasięgu jednostki, kosztem rezygnacji z możliwości łatwego transportu kolejowego (ze względu na powiększone rozmiary).
SM UC-42 zamówiony został 20 listopada 1915 roku jako jednostka z II serii okrętów typu "UC II" (numer projektu 41, nadany przez Inspektorat Okrętów Podwodnych), w ramach wojennego programu rozbudowy floty. Został zbudowany w stoczni Vulcan w Hamburgu jako jeden z sześciu okrętów II serii zamówionych w tej wytwórni. UC-42 otrzymał numer stoczniowy 75 ("Werk 75"). Stępkę okrętu położono w 1915 roku, a zwodowany został 21 września 1916 roku.
Dane taktyczno-techniczne.
SM UC-42 był średniej wielkości dwukadłubowym przybrzeżnym okrętem podwodnym. Długość całkowita wynosiła 49,5 metra, szerokość 5,22 metra i zanurzenie 3,68 metra. Wykonany ze stali kadłub sztywny miał 39,3 metra długości i 3,61 metra szerokości, a wysokość (od stępki do szczytu kiosku) wynosiła 7,46 metra. Wyporność w położeniu nawodnym wynosiła 400 ton, a w zanurzeniu 480 ton. Jednostka miała wysoki, ostry dziób przystosowany do przecinania sieci przeciwpodwodnych; do jej wnętrza prowadziły trzy luki: pierwszy przed kioskiem, drugi w kiosku, a ostatni w części rufowej, prowadzący do maszynowni. Cylindryczny kiosk miał średnicę 1,4 metra i wysokość 1,8 metra, obudowany był opływową osłoną. Okręt napędzany był na powierzchni przez dwa 6-cylindrowe, czterosuwowe silniki wysokoprężne Körting o łącznej mocy 520 KM, zaś pod wodą poruszał się dzięki dwóm silnikom elektrycznym SSW o łącznej mocy 460 KM. Dwa wały napędowe obracały dwie śruby wykonane z brązu manganowego (o średnicy 1,9 metra i skoku 0,9 metra). Okręt osiągał prędkość 11,7 węzła na powierzchni i 6,7 węzła w zanurzeniu. Zasięg wynosił 9410 Mm przy prędkości 7 węzłów w położeniu nawodnym oraz 60 Mm przy prędkości 4 węzłów pod wodą. Zbiorniki mieściły 63 tony paliwa, a energia elektryczna magazynowana była w dwóch bateriach akumulatorów 26 MAS po 62 ogniwa, zlokalizowanych pod przednim i tylnym pomieszczeniem mieszkalnym załogi. Okręt miał siedem zewnętrznych zbiorników balastowych. Dopuszczalna głębokość zanurzenia wynosiła 50 metrów, zaś czas wykonania manewru zanurzenia 40 sekund.
Głównym uzbrojeniem okrętu było 18 min kotwicznych typu UC/200 w sześciu skośnych szybach minowych o średnicy 100 cm, usytuowanych w podwyższonej części dziobowej jeden za drugim w osi symetrii okrętu, pod kątem do tyłu (sposób stawiania – „pod siebie”). Układ ten powodował, że miny trzeba było stawiać na zaplanowanej przed rejsem głębokości, gdyż na morzu nie było do nich dostępu (co znacznie zmniejszało skuteczność okrętów). Wyposażenie uzupełniały dwie zewnętrzne wyrzutnie torped kalibru 500 mm (umiejscowione powyżej linii wodnej na dziobie, po obu stronach szybów minowych), jedna wewnętrzna wyrzutnia torped kal. 500 mm na rufie (z łącznym zapasem 7 torped) oraz umieszczone przed kioskiem działo pokładowe kal. 88 mm L/30, z zapasem amunicji wynoszącym 130 naboi. Okręt wyposażony był w trzy peryskopy Zeissa oraz kotwicę grzybkową o masie 272 kg.
Załoga okrętu składała się z 3 oficerów oraz 23 podoficerów i marynarzy.
Służba.
1916 rok.
18 listopada 1916 roku SM UC-42 został przyjęty do służby w Cesarskiej Marynarce Wojennej. Dowództwo okrętu objął kpt. mar. (niem. "Kapitänleutnant") Otto Heinrich Tornow, dowodzący wcześniej UC-39.
1917 rok.
Po okresie szkolenia okręt został 1 stycznia przydzielony do 1. Flotylli U-Bootów Hochseeflotte. W dniach 16–25 lutego okręt odbył operację bojową, stawiając u wschodniego wybrzeża Szkocji dwie zagrody składające się łącznie z 18 min. 22 lutego UC-42 zatrzymał i zatopił w odległości 90 Mm na południowy wschód od Aberdeen zbudowany w 1890 roku brytyjski trawler „Frolic” o pojemności 183 BRT. Na pokładzie jednostki nikt nie zginął. Tego samego dnia 85 Mm na południowy wschód od Aberdeen U-Boot zatrzymał i zatopił też zbudowany w 1894 roku brytyjski trawler „Lord Collingwood” (148 BRT) (obyło się bez strat ludzkich). Kolejny rejs został przeprowadzony między 25 marca a 3 kwietnia, a jego efektem było postawienie na wodach Orkadów w dwóch zagrodach wszystkich mianych na pokładzie min. 28 marca okręt podwodny storpedował zbudowany w 1891 roku norweski bark z żelaznym kadłubem „Urania” o pojemności 1688 BRT, płynący z ładunkiem fosforanów na trasie Nowy Jork – Nyborg. Statek zatonął ze stratą siedmiu załogantów 12 Mm na wschód od wyspy Copinsay (Orkady). Następnego dnia na postawioną przez UC-42 minę wszedł pochodzący z 1882 roku brytyjski parowiec „Ruby” (234 BRT). Jednostka, płynąca z ładunkiem drobnicy z Leith do Kirkwall, zatonęła w odległości 2,5 Mm od wyspy Auskerry w archipelagu Orkadów (zginęło sześciu członków załogi wraz z kapitanem). 31 sierpnia na minę wszedł też brytyjski slup HMS „Carnation” o wyporności 1210 ton, doznając uszkodzeń na pozycji (obyło się bez strat w ludziach).
W maju UC-42 oraz pozostałe okręty wchodzące w skład 1. Flotylli (U-71, U-80, UC-29, UC-31, UC-33, UC-41, UC-44, UC-45, UC-49, UC-50, UC-51, UC-55, UC-75 i UC-77) postawiły wokół Wysp Brytyjskich 50 zagród minowych. 4 maja na pozycji okręt zatrzymał i zatopił zbudowany w 1902 roku duński drewniany szkuner „Sophie” (64 BRT), transportujący węgiel z Blyth do Skagen. Mimo wcześniejszego opuszczenia żaglowca przez 4-osobową załogę nigdy jej nie odnaleziono. Nazajutrz na postawioną przez U-Boota minę wszedł zbudowany w 1904 roku brytyjski szkuner z żelaznym kadłubem „Angela” o pojemności 122 BRT, płynący z ładunkiem rudy żelaza na trasie Tamiza – Newcastle upon Tyne. Żaglowiec zatonął ze stratą pięciu członków załogi na pozycji . 6 maja jego los podzielił pochodzący z 1891 roku brytyjski parowiec „Hebble” (904 BRT), płynący pod balastem ze Scapa Flow do Sunderlandu, tonąc tracąc pięciu załogantów na pozycji . Trzy dni później na pozycji UC-42 zatrzymał i zatopił zbudowany w 1898 roku brytyjski kuter rybacki „Kitty” (181 BRT), biorąc do niewoli szypra oraz mechanika.
17 czerwca ofiarą załogi U-Boota padł zbudowany w 1895 roku uzbrojony brytyjski parowiec „Lizzie Westoll” (2855 BRT). Statek, przewożący ładunek magnezytu, został storpedowany bez ostrzeżenia i zatonął bez ofiar śmiertelnych w odległości 120 Mm od Fastnet Rock (na pozycji ). 12 lipca na postawionej przez UC-42 minie zatonął u wybrzeży Waterford zbudowany w 1916 roku brytyjski uzbrojony trawler HMT „George Milburn” (235 BRT). Na jego pokładzie śmierć poniosło 11 marynarzy.
18 lipca 1917 roku dowództwo okrętu objął por. mar. (niem. "Oberleutnant zur See") Hans Albrecht Müller. 6 sierpnia załoga U-Boota napotkała na wysokości Aberdeen liczący osiem statków konwój. UC-42 storpedował i zatopił zbudowany w 1905 roku brytyjski parowiec „Baysoto” o pojemności 3082 BRT, płynący z ładunkiem lnu na trasie Archangielsk – Newcastle upon Tyne – Hawr (na pozycji , bez ofiar). 14 sierpnia w odległości 11 Mm od St Abbs (nieopodal Eyemouth) na postawionej przez okręt minie zatonęła brytyjska łódź rybacka „Jane S.” o pojemności 12 BRT. 5 września łupem U-Boota padły dwa brytyjskie żaglowce, które zostały zatrzymane i po zdjęciu załóg zatopione: zbudowany w 1865 roku drewniany szkuner „Glynn” (78 BRT), transportujący rudę żelaza na trasie Granville – Swansea (32 Mm na północny zachód od latarni morskiej Les Hanois) oraz pochodzący również z 1865 roku drewniany szkuner „Industry” (91 BRT), płynący pod balastem z Granville do Swansea (do zdarzenia doszło w odległości 20 Mm na północny zachód od latarni Les Hanois).
10 września 1917 roku okręt zatonął wraz z całą, liczącą 27 osób załogą, w wyniku eksplozji własnej miny nieopodal Cork (na pozycji ). 31 października tego roku leżący na głębokości 13 sążni wrak UC-42 został zlokalizowany i spenetrowany przez brytyjskich nurków. 6 listopada 2010 roku wrak został powtórnie zlokalizowany przez amatorskich nurków z Cork na głębokości 27 metrów.
Podsumowanie działalności bojowej.
SM UC-42 odbył sześć rejsów operacyjnych, w wyniku których zatonęło 14 statków o łącznej pojemności  BRT, a slup o wyporności  ton został uszkodzony. Pełne zestawienie zadanych przez niego strat przedstawia poniższa tabela:

</doc>
<doc id="4901164" url="https://pl.wikipedia.org/wiki?curid=4901164" title="Producenci (film 2005)">
Producenci (film 2005)

Producenci () – amerykański komediowy musical filmowy z 2005 w reżyserii Susan Stroman. Remake filmu Mela Brooksa z 1968 pod tym samym tytułem.

</doc>
<doc id="4901165" url="https://pl.wikipedia.org/wiki?curid=4901165" title="Bitwa pod Indurą">
Bitwa pod Indurą

Bitwa pod Indurą – część operacji niemeńskiej; walki polskiej 21 Dywizji Górskiej gen. Andrzeja Galicy z oddziałami sowieckich 5. i 6 Dywizji Strzelców w czasie ofensywy jesiennej wojsk polskich w okresie wojny polsko-bolszewickiej.
Sytuacja ogólna.
Realizując w drugiej połowie sierpnia 1920 operację warszawską, wojska polskie powstrzymały armie Frontu Zachodniego Michaiła Tuchaczewskiego. 1 Armia gen. Franciszka Latinika zatrzymała sowieckie natarcie na przedmościu warszawskim, 5 Armia gen. Władysława Sikorskiego podjęła działania ofensywne nad Wkrą, a ostateczny cios sowieckim armiom zadał marszałek Józef Piłsudski, wyprowadzając uderzenie znad Wieprza. Zmieniło to radykalnie losy wojny. Od tego momentu Wojsko Polskie było w permanentnej ofensywie.
Po wielkiej bitwie nad Wisłą północny odcinek frontu polsko-sowieckiego zatrzymał się na zachód od linii Niemen – Szczara. Na froncie panował względny spokój, a obie strony reorganizowały swoje oddziały. Wojska Frontu Zachodniego odtworzyły ciągłą linię frontu już 27 sierpnia. Obsadziły one rubież Dąbrówka – Odelsk – Krynki – Grodno – Grodek – Kamieniec Litewski. Stąd Tuchaczewski zamierzał przeprowadzić koncentryczne natarcie na Białystok i Brześć, by dalej ruszyć na Lublin. Uderzenie pomocnicze na południu miała wykonać między innymi 1 Armia Konna Siemiona Budionnego.
Reorganizując siły, Naczelne Dowództwo Wojska Polskiego zlikwidowało dowództwa frontów i rozformowało 1. i 5. Armię. Na froncie przeciwsowieckim rozwinięte zostały 2., 3., 4. i 6. Armia.
10 września, na odprawie w Brześciu ścisłych dowództw 2 i 4 Armii, Józef Piłsudski nakreślił zarys planu nowej bitwy z wojskami Frontu Zachodniego. Rozpoczęły się prace sztabowe nad planem bitwy niemeńskiej. Pomyślana ona była jako pewna kontynuacja operacji warszawskiej, przy założeniu, że jej celem będzie ostateczne rozgromienie wojsk rosyjskiego Frontu Zachodniego.
Myślą przewodnią było związanie głównych sił przeciwnika w centrum poprzez natarcie w kierunku na Grodno i Wołkowysk. Jednocześnie północna grupa uderzeniowa, skoncentrowana na lewym skrzydle 2 Armii, miała szybkim marszem przeciąć skrawek terytorium litewskiego i wyjść na głębokie tyły oddziałów Armii Czerwonej, zaangażowanych w bój o Grodno i Wołkowysk.
Walki pod Indurą.
Działająca w centrum ugrupowania 2 Armii gen. Edwarda Rydza-Śmigłego 21 Dywizja Górska gen. Andrzeja Galicy otrzymała zadanie, by 23 września 2 Brygadą Strzelców Podhalańskich uderzyć na Odelsk i Indurę, a po zdobyciu obu miejscowości uchwycić przeprawę na Niemnie w Kornatowie.
23 września 2 Brygada Strzelców w zadaniu bliższym opanowała Odelsk. Sowieci cofnęli się pod Żernówkę i utworzyli przedmoście Indury.
Wieczorem na przedmoście dotarli podhalańczycy. Dowódcy polscy nie zdecydowali się jednak na działania nocne i natarcie wznowiono dopiero rano. 3 pułk strzelców podhalańskich uderzył na Żermówkę Wielką i Małą, a bezpośrednio na Indurę nacierał 4 pułk strzelców podhalańskich. Wsparcie ogniowe zapewniał I dywizjon 21 pułku artylerii polowej.
Pierwszorzutowe bataliony 3 pspodh kilkakrotnie atakowały bezskutecznie okopanego na przedmościu nieprzyjaciela. Ponosiły przy tym duże straty. Ranni zostali między innymi czterej dowódcy kompanii. Niewiele pomogło wprowadzenie do walki odwodowego batalionu. Sowieci skutecznie kontratakowali i zagrozili nawet stanowiskom ogniowym polskiej artylerii. Ten kontratak załamał się dopiero w ogniu dział strzelających na wprost.
W tym czasie III batalion 4 pspodh. prowadził natarcie wzdłuż drogi Dubówka – Indura. Jego lewe skrzydło ubezpieczał I/ 4 pspodh. Około południa III batalion zajął Indurę i kontynuował natarcie w kierunku wschodnim. Silny sowiecki kontratak, wsparty ogniem artylerii, powstrzymał polskie natarcie, a podhalańczycy musieli wycofać się z miasta.
Wtedy zaatakował II batalion 4 pspodh, który ponownie wyparł Sowietów z lndury. Walki o miejscowość trwały do godzin wieczornych. Dopiero wejście do walki 3 pułku strzelców podhalańskich, który w międzyczasie opanował Żernówkę Wielką i Małą, przesądziło o zwycięstwie Polaków.
Bilans walk.
W walkach o Indurę 21 Dywizja Górska gen. Andrzeja Galicy straciła około 200 żołnierzy.

</doc>
<doc id="4901166" url="https://pl.wikipedia.org/wiki?curid=4901166" title="I'm in Miami Bitch">
I'm in Miami Bitch



</doc>
<doc id="4901170" url="https://pl.wikipedia.org/wiki?curid=4901170" title="Boris Sapunkow">
Boris Sapunkow

Boris Pietrowicz Sapunkow (ros. Борис Петрович Сапунков, ur. w Samarze, zm. 14 sierpnia 1981 w Kałuszu) – radziecki wojskowy, major, Bohater Związku Radzieckiego (1945).
Życiorys.
Urodził się w rodzinie robotniczej. Skończył 7 klas, później pracował jako frezer w fabryce maszyn rolniczych w Taszkencie. W 1938 został powołany do Armii Czerwonej, od 1941 uczestniczył w wojnie z Niemcami. W 1944 ukończył Charkowską Szkołę Wojsk Pancernych i został przyjęty do WKP(b). Jako dowódca czołgu T-34 3 batalionu czołgów 95 Brygady Pancernej 9 Korpusu Pancernego 33 Armii 1 Frontu Białoruskiego brał udział w walkach na terytorium Polski, w tym w rejonie Szydłowca i Opoczna 16 stycznia 1945, zadają wrogowi duże straty (podobno niszcząc do 10 czołgów i dział szturmowych). Brał również udział w forsowaniu Warty i osłanianiu forsowania jej przez jednostki z 95 Brygady Pancernej. Po wojnie kontynuował służbę w armii, w 1949 ukończył kursy doskonalenia kadry dowódczej, w 1957 został zwolniony do rezerwy w stopniu majora.
Odznaczenia.
I medale.

</doc>
<doc id="4901172" url="https://pl.wikipedia.org/wiki?curid=4901172" title="Rafał Aleksander Janicki">
Rafał Aleksander Janicki

Rafał Aleksander Janicki herbu Rola (zm. w 1702 roku) – podstoli kamieniecki w latach 1692-1699, miecznik kamieniecki w 1688 roku, sędzia kapturowy ziemi lwowskiej w 1696 roku, oboźny wojsk koronnych w 1696 roku, porucznik roty pancernej chorążego lwowskiego w 1688 roku.
Poseł sejmiku podolskiego na sejm 1685 roku, sejm zwyczajny 1688 roku, sejm zwyczajny 1692/1693 roku, sejm 1695 roku. Poseł sejmiku podolskiego na sejm konwokacyjny 1696 roku. Po zerwanym sejmie konwokacyjnym 1696 roku przystąpił 28 września 1696 roku do konfederacji generalnej.

</doc>
<doc id="4901175" url="https://pl.wikipedia.org/wiki?curid=4901175" title="Chrześcijanin w Świecie">
Chrześcijanin w Świecie

Chrześcijanin w Świecie. Zeszyty ODiSS – czasopismo wydawane przez Ośrodek Dokumentacji i Studiów Społecznych w Warszawie (ODiSS) w latach 1969–1997. Początkowo był to dwumiesięcznik, następnie miesięcznik, a na koniec czasopismo publikowano jako kwartalnik.
Historia czasopisma.
Pierwszy numer czasopisma ukazał się z datą wrzesień – październik 1969 r., a ostatni 205., w 1997 r. W wydawaniu pisma były dwie przerwy, pierwsza w okresie stanu wojennego, druga w latach 1989–1992. Największy, limitowany przez cenzurę, nakład sięgał siedmiu tysięcy egzemplarzy.
Pismo powstało jako odpowiedź na apel Soboru watykańskiego II o tworzenie ośrodków, których celem powinna stać się refleksja nad soborowymi reformami i ich wcielanie w życie. Ponadto środowisko skupione wokół ODiSS dążyło do reaktywowania w Polsce katolicyzmu społecznego i ruchu chrześcijańsko-demokratycznego.
Redaktorami naczelnymi „Chrześcijanina w Świecie” byli kolejno Janusz Zabłocki, Rudolf Buchała, Jerzy Skwara i Piotr Nitecki. Asystentem kościelnym, delegowanym przez kardynała Stefana Wyszyńskiego, prymasa Polski, był ks. prof. Stanisław Kowalczyk.
W latach 1974–1982 „Chrześcijanin w Świecie” miał także wydawane dwa razy w roku wersje obcojęzyczne: francuską, niemiecką i angielską. Ich redaktorem naczelnym był Rudolf Buchała.
Pracę redakcji wspierała Rada Naukowa, do której należeli badacze zainteresowani nauką społeczną Kościoła, a wśród nich m.in. prof. Czesław Strzeszewski (przewodniczący), ks. prof. Józef Majka, ks. prof. Joachim Kondziela i ks. prof. Jan Krucina.
Bibliografia.
Numer specjalny „Chrześcijanina w Świecie” z 1995 roku poświęcony 25-leciu istnienia pisma.

</doc>
<doc id="4901176" url="https://pl.wikipedia.org/wiki?curid=4901176" title="Jan Michał Czermiński">
Jan Michał Czermiński

Jan Michał Czermiński (Czermieński) herbu Ramułt – podstoli kamieniecki w latach 1702-1712, podstoli latyczowski w latach 1692-1702, sędzia kapturowy ziemi lwowskiej w 1696 roku.

</doc>
<doc id="4901179" url="https://pl.wikipedia.org/wiki?curid=4901179" title="Szachim Tengizow">
Szachim Tengizow

Szachim Alichanowicz Tengizow (ros. Шахим Алиханович Тенгизов, ur. 1899, zm. ?) – radziecki działacz partyjny, funkcjonariusz służb specjalnych.
Życiorys.
Skończył kolejową szkołę zawodową we Władykaukazie, pracował jako telegrafista kolejowy na stacji Murtazowo na Północnym Kaukazie. W kwietniu 1927 został funkcjonariuszem GPU jako pełnomocnik w rejonie urwańskim, później szef obwodowego zarządu milicji robotniczo-chłopskiej Kabardo-Bałkarii. Należał do WKP(b), od 1931 uczył się w Centralnej Wyższej Szkole Milicji Robotniczo-Chłopskiej, później do 1937 był szefem Wydziału IV Wydziału Operacyjnego Północno-Kaukaskiego Krajowego Zarządu Milicji Robotniczo-Chłopskiej w stopniu młodszego porucznika bezpieczeństwa państwowego. Następnie został skierowany do pracy w strukturach partii komunistycznej, od listopada 1937 do maja 1938 pełniąc funkcję I sekretarza Komitetu Obwodowego WKP(b) Czerkieskiego Obwodu Autonomicznego. W październiku 1941 został zastępcą szefa Wydziału Specjalnego NKWD 78 Samodzielnej Brygady Piechoty 9 Armii, później do sierpnia 1944 był zastępcą szefa Wydziału Kontrwywiadu Ludowego Komisariatu Obrony 43 Dywizji Piechoty w stopniu majora. Był odznaczony m.in. Orderem Czerwonego Sztandaru.

</doc>
<doc id="4901182" url="https://pl.wikipedia.org/wiki?curid=4901182" title="Jean Cluzel">
Jean Cluzel

Jean Cluzel (ur. 18 listopada 1923 w Moulins, zm. 12 września 2020) – francuski polityk, senator.
Działalność publiczna.
Od 26 września 1971 do 30 września 1998 (reelekcje 1980, 1989) zasiadał w Senacie reprezentując departament Allier.

</doc>
<doc id="4901186" url="https://pl.wikipedia.org/wiki?curid=4901186" title="Franciszek Jan Mrozowicki">
Franciszek Jan Mrozowicki



</doc>
<doc id="4901187" url="https://pl.wikipedia.org/wiki?curid=4901187" title="Ejćmany">
Ejćmany



</doc>
<doc id="4901191" url="https://pl.wikipedia.org/wiki?curid=4901191" title="SpaceX Crew-2">
SpaceX Crew-2

SpaceX Crew-2 – drugi operacyjny lot kapsuły Crew Dragon na Międzynarodową Stację Kosmiczną. Wyznaczono dla tej misji pojazd Dragon C206. Start nastąpił 23 kwietnia 2021. Połączenie z ISS nastąpiło 24 kwietnia 2021. W misji została ponownie użyta kapsuła "Endeavour" biorąca wcześniej udział w misji SpaceX DM-2, oraz pierwszy stopień rakiety Falcon 9 użyty w misji Crew-1. Jest to, wyłączając loty programu STS, pierwszy przypadek ponownego użycia kapsuły oraz rakiety nośnej w misji załogowej w historii.

</doc>
<doc id="4901193" url="https://pl.wikipedia.org/wiki?curid=4901193" title="Sezon 2020/2021 w klubowej europejskiej piłce siatkowej mężczyzn">
Sezon 2020/2021 w klubowej europejskiej piłce siatkowej mężczyzn

Artykuł stanowi zestawienie rozgrywek ligowych lub mistrzowskich najwyższej klasy oraz pucharów i superpucharów organizowanych przez federacje zrzeszone w Europejskiej Konfederacji Piłki Siatkowej (CEV), a także rozgrywek regionalnych i europejskich pucharów w sezonie 2020/2021.
W Andorze, Liechtensteinie, Malcie, Monako oraz San Marino nie odbyły się żadne oficjalne seniorskie rozgrywki klubowe.

</doc>
<doc id="4901194" url="https://pl.wikipedia.org/wiki?curid=4901194" title="Kazimierz Błociszewski">
Kazimierz Błociszewski

Kazimierz Błociszewski herbu Ostoja (13 X 1823 - 23 V 1878) – powstaniec wielkopolski 1848 roku, historyk, autor czterotomowej "Historii powszechnej dla uczącej się młodzieży", członek zarządu Instytucji Czci i Chleba oraz Towarzystwa Pomocy Naukowej.
Życiorys.
Kazimierz Błociszewski urodził się w Witowie, dnia 13 X 1823 r. w rodzinie szlacheckiej Błociszewskich h. Ostoja, wywodzącej się z Błociszewa w dawnym pow. kościańskim województwa poznańskiego. Był synem Stanisława Leonarda, majora wojsk polskich i Anny Manugiewicz h. Wiernik. Ożenił się z Anną Beaumont, z którą miał dwójkę dzieci - syna Józefa Kazimierza, męża Pauliny Julii Chabrier, oraz córkę Zofię Annę Ludwikę, małżonkę René Le Forestier'a.
Kazimierz Błociszewski kształcił się w Instytucie Wyższym Męskim Jana Biskupskiego w Zgierzu. W roku 1845 podjął studia na Uniwersytecie Albrechta w Królewcu. Błociszewski uczestniczył w przygotowaniach powstania w Wielkim Księstwie Poznańskim. W roku 1846 został aresztowany za działalność spiskową i osadzony w Sonnenburgu, a później w Moabicie pod Berlinem. Skazany został wyrokiem sądowym na dożywotnie więzienie. Po dwóch latach został uwolniony, podobnie jak wielu innych więźniów politycznych, w wyniku nacisku społecznego (demonstracji i wystąpień mieszkańców Berlina i Wiednia zwanych rewolucją marcową). Po powrocie do Wielkopolski walczył w powstaniu 1848 roku. Uczestniczył w zwycięskiej bitwie pod Miłosławiem. Podczas walk został ciężko ranny w prawą nogę. Leczenie nie przyniosło efektów i zaistniała konieczność amputacji kończyny. Po upadku powstania osiadł w Iwnie, przyjąwszy zaproszenie starościny Franciszki Mielżyńskiej i oddał się badaniom historycznym. Owocem jego pracy był czterotomowy podręcznik szkolny pt. "Historia powszechna dla uczącej się młodzieży". W roku 1852 został wydalony z Wielkopolski przez władze pruskie i wyjechał do Paryża, gdzie brał aktywny udział w życiu emigracji. Spotkał tam wielu swoich towarzyszy broni, a wśród nich brata Tadeusza (również brał udział w powstaniu - stracił rękę w bitwie pod Książem). Kazimierz Błociszewski był członkiem zarządu Instytucji Czci i Chleba, powstałej w celu wspierania we Francji Polaków niezdolnych do pracy. Udzielał się także w pracach Towarzystwa Naukowej Pomocy. Zmarł 23 V 1878 r. w Paryżu. Pochowany został na cmentarzu polskim w Montmorency.

</doc>
<doc id="4901198" url="https://pl.wikipedia.org/wiki?curid=4901198" title="Carlos Casamiquela">
Carlos Casamiquela

Carlos Horacio Casamiquela (ur. 9 czerwca 1948 w Viedma, zm. 12 września 2020) – argentyński polityk, minister.
Działalność polityczna.
W okresie od 20 listopada 2013 do 10 grudnia 2015 był ministrem rolnictwa w gabinecie prezydent Kirchner.
Zmarł 12 września 2020 na COVID-19.

</doc>
<doc id="4901199" url="https://pl.wikipedia.org/wiki?curid=4901199" title="Fanuropita">
Fanuropita

Fanuropita (ngr. φανουρόπιτα) – rodzaj słodkiego ciasta, w kuchni greckiej oryginalny wypiek związany z kultem św. Fanuriosa (Άγιος Φανούριος).
Popularny w Grecji, na Cyprze i w greckiej diasporze wypiek tradycyjnie przygotowywany na dzień świętego Fanuriosa (27 sierpnia) i poświęcany wówczas w kościele. Łączy się z przekonaniem, że święty (podobnie jak św. Andrzej w polskiej tradycji tzw. andrzejek) ma ujawniać ludziom – zwłaszcza młodym dziewczętom – przyszłość, jeśli ofiarowano mu ciasto złożone z 7 lub 9 składników. Innym warunkiem powodzenia jest poczęstowanie fanuropitą jak najwięcej osób w geście dobroczynnym, błogosławieństwa oraz odpuszczenia. Ma to charakter ofiary przebłagalnej za matkę świętego, odznaczającą się pogardą i niechęcią względem ubogich.
Krągłe ciasto z bakaliami nie może według tradycyjnych wymagań zawierać masła, jaj ani oliwy, dopuszczalny w jego przyrządzaniu jest tylko roślinny olej. Siedem składników ma symbolizować 7 chrześcijańskich sakramentów. 
Kult tego świętego, w prawosławiu uważanego za męczennika z czasów rzymskich (III wiek) i uznawanego za patrona Rodos, datuje się dopiero od połowy XIV wieku i jest poza tym szczególnie charakterystyczny dla Cypru. Inną jego domeną sprawczą jest pomoc w odnajdywaniu rzeczy zaginionych, podobnie jak w przypadku postaci św. Antoniego Padewskiego w Kościele katolickim. 
Podobnym tradycyjnym wypiekiem świątecznym łączonym z postacią kultową jest wasilopita, w greckim prawosławiu przygotowywana na Nowy Rok jako dzień poświęcony św. Bazylemu.

</doc>
<doc id="4901201" url="https://pl.wikipedia.org/wiki?curid=4901201" title="Władysław Mikołaj Kossakowski">
Władysław Mikołaj Kossakowski

Władysław Mikołaj (Mikołaj Władysław) Kossakowski herbu Ślepowron (zm. w 1706 roku) – kasztelan kijowski w 1697 roku, cześnik lwowski w latach 1677-1697, miecznik żydaczowski w latach 1672-1677, sędzia kapturowy ziemi lwowskiej w 1673 i w 1696 roku, towarzysz roty pancernej krajczego koronnego.
Syn Mikołaja Kazimierza i Zofii Czuryłówny.
Poseł sejmiku podolskiego na sejm 1683 roku, sejm zwyczajny 1688 roku.

</doc>
<doc id="4901204" url="https://pl.wikipedia.org/wiki?curid=4901204" title="Paluńce">
Paluńce

Paluńce (; ) – wieś na Białorusi, w obwodzie grodzieńskim, w rejonie werenowskim, w sielsowiecie Raduń.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Raduń. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4901206" url="https://pl.wikipedia.org/wiki?curid=4901206" title="Popiszki (rejon werenowski)">
Popiszki (rejon werenowski)

Popiszki (; ) – wieś na Białorusi, w obwodzie grodzieńskim, w rejonie werenowskim, w sielsowiecie Raduń.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Raduń. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4901207" url="https://pl.wikipedia.org/wiki?curid=4901207" title="Sortyment drzewny">
Sortyment drzewny



</doc>
<doc id="4901212" url="https://pl.wikipedia.org/wiki?curid=4901212" title="Patryk Rymanowski">
Patryk Rymanowski

Patryk Rymanowski (ur. 1982) – polski śpiewak operowy (bas).
Absolwent Akademii Muzycznej w Poznaniu (klasa Wojciecha Maciejowskiego i Jarosława Bręka, dyplom z wyróżnieniem). Były solista Teatru Wielkiego w Poznaniu (2007-2011) i Teatru Wielkiego w Łodzi. Współpracował również z Teatrem Wielkim w Warszawie, Polską Operą Królewską i Warszawską Operą Kameralną. Laureat międzynarodowych konkursów wokalnych.

</doc>
<doc id="4901214" url="https://pl.wikipedia.org/wiki?curid=4901214" title="Juan Balboa Boneke">
Juan Balboa Boneke

Juan Balboa Boneke (ur. 1938, zm. 10 marca 2014) – pisarz, poeta, malarz i polityk z Gwinei Równikowej.
Życiorys.
Pochodził z grupy etnicznej Bubi. Wywodził się z rodziny o tradycjach niepodległościowych. Urodził się w Reboli na wyspie Fernando Poo (dzisiejsze Bioko) w okresie hiszpańskich rządów kolonialnych. Pobierał nauki w Escuela Superior w Santa Isabel (dzisiejsze Malabo), kształcił się również na uniwersytecie w Grenadzie. Za prezydentury Macíasa Nguemy od 1969, wraz z rodziną, przebywał na emigracji, przede wszystkim na Majorce. Pracował w hiszpańskim Banku Centralnym. Powitał z nadzieją zamach stanu z sierpnia 1979. Do kraju powrócił w 1984, angażując się w działalność miejscowego zrzeszenia pisarzy hiszpańskojęzycznych ("La Agrupación Hispana de Escritores").
Wszedł następnie do życia politycznego. Doradzał prezydentowi Obiangowi Nguemie Mbasogo w zakresie kultury, był też ministrem pracy (1989-1992) i (od 1992) ministrem kultury. Popadł ostatecznie w niełaskę, wyemigrował w 1994 do Hiszpanii, wiążąc się wreszcie z dawną metropolią na wiele lat. Udzielał się w kręgach emigracji politycznej, brał chociażby udział w akcie powołania rządu Gwinei Równikowej na uchodźstwie (2003). Mieszkał między innymi na Majorce, ostatnie lata życia spędził w Walencji.
Wiązany z prostotą i sposobem przekazu naznaczonym pewnym sentymentalizmem, Boneke uznawany za jednego z najbardziej wyrazistych i najpłodniejszych twórców w życiu literackim Gwinei Równikowej, tym krajowym, jak również emigracyjnym. Kojarzony głównie ze swoim dorobkiem poetyckim. W poezji Boneke koncentruje się na motywach uchodźstwa i emigracji, operuje nostalgią, czasem przedstawiając kraj ojczysty jako "raj utracony". Poszukuje również tożsamości, zarówno własnej, jak i zbiorowej, choćby przez nawoływanie do jedności ponad podziałami etnicznymi, terytorialnymi czy kulturowymi. Jego eseistyka natomiast przynosi analizę socjopolityczną, w tym tą poświęconą życiu Gwinejczyków w czasie rządów Macíasa Nguemy.
Był autorem szeregu książek, w tym "¿Dónde estás Guinea?" (1978), "O Boriba (El exiliado)" (1982), ' (1983), "La transición de Guinea Ecuatorial: historia de un fracaso" (1996, wraz z Ferminem Nguemą) oraz antologii poetyckich "Sueños en mi selva" (1987) i "Requiebros" (1994), a także opartej na wątkach autobiograficznych powieści ' (1985). Z powodów politycznych prace Boleki nie ukazują się w Gwinei, bądź dystrybuowane są tam ze znacznymi trudnościami.
W swojej twórczości posługiwał się przede wszystkim językiem hiszpańskim, niemniej od początku lat 80. coraz częściej używał w twórczości bubi, języka swojej grupy etnicznej, głównie w tytułach i wtrąceniach, czasem jednak także jako jedyne tworzywo literackie, tak jak w przypadku często analizowanego przez krytyków wiersza "N’nepuaoho". Jednocześnie, bronił obecności kastylijskiego w gwinejskiej przestrzeni publicznej, jako czynnika jednoczącego społeczeństwo.
Posiadał również paszport hiszpański, oceniał pozytywnie okres kolonialny. Zaznaczał wszakże, iż czuje się nade wszystko Gwinejczykiem. Jego córką z nieformalnego związku jest muzyczka Concha Buika. Jeden z jego synów, Guillem, w 2017 został wybrany burmistrzem Alaró na Majorce, stając się tym samym pierwszym w historii Balearów burmistrzem pochodzącym z Afryki Subsaharyjskiej.
Był jednym z gwinejskich literatów uchwyconych w filmie dokumentalnym "Subvaloradas sin ser vistas. Voces literarias de Guinea Ecuatorial" w reżyserii Mischy G. Hendla (2009).

</doc>
<doc id="4901216" url="https://pl.wikipedia.org/wiki?curid=4901216" title="Posada (Białoruś)">
Posada (Białoruś)

Posada (; ) – wieś na Białorusi, w obwodzie grodzieńskim, w rejonie werenowskim, w sielsowiecie Raduń.
W dwudziestoleciu międzywojennym trzy wsie: Posada I, Posada II i Posada III. Leżały one w Polsce, w województwie nowogródzkim, w powiecie lidzkim, w gminie Raduń. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4901218" url="https://pl.wikipedia.org/wiki?curid=4901218" title="Teatr Kalte Asche">
Teatr Kalte Asche

Teatr Kalte Asche – teatr działający we Wrocławiu w latach 1754–1841.
Teatr wystawiał dramaty, przede wszystkich autorów niemieckich, oraz przedstawienia operowe, operetkowe, a także baletowe. W pierwszym półwieczu swej działalności zaliczany był do czołowych teatrów Królestwa Pruskiego. W 1796 r. uzyskał nazwę Teatru Królewskiego.
Teatr był własnością prywatną. Założył go aktor Franz Schuch. W okresie 1804−1806 kierownikiem muzycznym teatru i jego kapelmistrzem był Carl Maria von Weber, pod kierunkiem którego teatr osiągnął najwyższy poziom artystyczny w swej historii. W 1807 kapelmistrzem teatru mianowano Biereya, który piastował tę funkcję do 1828 r.
W teatrze tym aktorem był m.in. Karl Eduard von Holtei, występując od 1819 r.
Siedziba teatru znajdowała się przy skrzyżowaniu ulic Ohlauerstrasse (Oławskiej) i Taschenstrasse (Piotra Skargi). Pierwotnie był to budynek magazynowy, ale w 1782 r. przebudował go Carl Gotthard Langhans, a w 1796 r. przebudowano go powtórnie.

</doc>
<doc id="4901219" url="https://pl.wikipedia.org/wiki?curid=4901219" title="Najmro. Kocha, kradnie, szanuje">
Najmro. Kocha, kradnie, szanuje

Najmro. Kocha, kradnie, szanuje – polska komedia w reżyserii Mateusza Rakowicza z 2021.
Film inspirowany historią Zdzisława Najmrodzkiego „króla złodziei” i „mistrza ucieczek”, który 29 razy wymykał się pościgom, uciekał z konwojów lub zakładów penitencjarnych.
Producentem „Najmro. Kocha, kradnie, szanuje” jest TFP, a koproducentami Grupa Polsat Plus oraz Mazowiecki i Warszawski Fundusz Filmowy. Film jest współfinansowany przez Polski Instytut Sztuki Filmowej. Do kin wprowadził go Dystrybucja Mówi Serwis.

</doc>
<doc id="4901220" url="https://pl.wikipedia.org/wiki?curid=4901220" title="III Liceum Ogólnokształcące im. Marii Skłodowskiej-Curie w Świdnicy">
III Liceum Ogólnokształcące im. Marii Skłodowskiej-Curie w Świdnicy

III Liceum Ogólnokształcące im. Marii Skłodowskiej-Curie – liceum ogólnokształcące w Świdnicy, znajdujące się przy ulicy Kościelnej 32.
Historia Szkoły.
Za datę powstania szkoły przyjmuje się 3 września 1946 roku, kiedy to decyzją Kuratorium Szkolnego we Wrocławiu rozpoczęło działalność Państwowe Liceum Pedagogiczne w Świdnicy. Podstawą prawną decyzji było Zarządzenie Ministra Oświaty z dnia 22 listopada 1946 roku. W pierwszym roku szkolnym 1946/47 rozpoczęła się nauka w Liceum tylko w dwu klasach: do pierwszej licealnej zapisało się 13 uczniów, a na pierwszy semestr dwuletnich klas przygotowawczych – 14 uczniów. Dwuletnie klasy przygotowawcze oparte były na strukturze semestralnej.
W wyniku zmian reorganizacji obejmującej licea pedagogiczne w roku szkolnym 1947/48, nastąpiło połączenie klas przygotowawczych (w których edukacja trwałą dwa lata), z klasami licealnymi i utworzenie 4- letniego liceum pedagogicznego opartego na bazie siódmej klasy szkoły podstawowej. Taka forma organizacyjna obowiązywała od roku szkolnego 1956/57, kiedy to czteroletnie licea pedagogiczne zostały przekształcone w pięcioletnie.
Wskutek reforma systemu oświaty z 1961 roku w roku szkolnym 1966/1967 szkoła została przekształcona w pięcioletnie Liceum Pedagogiczne dla Wychowawczyń Przedszkoli.
Z dniem 1 września 1973r. Szkoła została przekształcona w sześcioletnie Studium Wychowania Przedszkolnego. Wskutek zmian poszerzono bazę dydaktyczną placówki poprzez m.in. zorganizowania nowych pracowni, zakupu pomocy naukowych. Na identycznych zasadach zaczęło działać od roku szkolnego 1975/76 trwające dwa lata pomaturalne studium, oparte na bazie liceum ogólnokształcącego. Wraz ze wzrostem liczby słuchaczy nastąpiło zwiększenie zaplecza do odbywania praktyk pedagogicznych, dzięki temu otworzono przedszkola ćwiczeń: nr 3 przy ul. Okrężnej, nr 9 przy ul. Wrocławskiej. Pierwsi absolwenci Studium Wychowania Przedszkolnego opuścili szkołę w czerwcu 1977 roku.
Kolejne zmiany nastąpiły z rozpoczęciem roku szkolnego 1984/85 kiedy to Studium Wychowania Przedszkolnego zostało przekształcone w Studium Nauczycielskie zdawano sobie wtedy sprawę z ogromnej społecznej rangi szkoły i z faktu, że absolwenci będą czynnymi zawodowo nauczycielami po roku 2000 i będą musieli umieć sprostać potrzebom edukacyjnym XXI w. Tylko do 1986 r. szkołę opuściło 2454 absolwentów-nauczycieli szkół podstawowych i 1508 nauczycieli przedszkoli.
Następne lata stawiają szkołę przed kolejnymi wyzwaniami. Szkoła staje przed koniecznością kolejnej reorganizacji. W kwietniu 1991r. Rada Pedagogiczna SN została zobowiązana do przygotowania programu przekształcenia studium nauczycielskiego w liceum ogólnokształcące. Jednak w wyniku pertraktacji z KO i MEN dyrektor otrzymał przyrzeczenie, że uczniowie klas II, III, IV będą kontynuowali naukę w studium aż do naturalnego wygaśnięcia jego istnienia. Uczniowie ubiegający się o przyjęcie do szkoły na rok szkolny 1991/92 zostaną przyjęci do III Liceum Ogólnokształcącego w Świdnicy.

</doc>
<doc id="4901223" url="https://pl.wikipedia.org/wiki?curid=4901223" title="Andonios Wartalitis">
Andonios Wartalitis

Andonios Wartalitis AA ( "Antónios Vartalítis"; ur. 1 stycznia 1924 w Varis na Siros, zm. 27 października 2007 w Atenach) – grecki duchowny rzymskokatolicki, asumpcjonista, arcybiskup metropolita Korfu–Zakintos–Kefalina w latach 1962–2003, przewodniczący Konferencji Episkopatu Grecji w latach 1967–1992, administrator apostolski wikariatu apostolskiego Salonik w latach 1992–2003, od 2003 arcybiskup senior archidiecezji Korfu–Zakintos–Kefalina.
Życiorys.
Andonios Wartalitis urodził się 1 stycznia 1924 w Varis na greckiej wyspie Siros. Wstąpił do zakonu asumpcjonistów. Święcenia prezbiteratu otrzymał 11 stycznia 1953.
30 maja 1962 papież Jan XXIII prekonizował go arcybiskupem metropolitą Korfu–Zakintos–Kefalina. 5 sierpnia 1962 otrzymał święcenia biskupie i odbył ingres do katedry św. Jakuba i Krzysztofa w Korfu. Głównym konsekratorem był Venedictos Printesis – arcybiskup metropolita ateński, zaś współkonsekratorami Ioánnis Perrís, arcybiskup metropolita naxos, andros, tinos i mykonos, i Georges Xenopulos, biskup diecezjalny santoryński. 29 czerwca 1963 w bazylice św. Piotra na Watykanie odebrał od papieża paliusz metropolitalny.
W latach 1967–1992 był przewodniczącym Konferencji Episkopatu Grecji.
10 lipca 1992 papież Jan Paweł II mianował go administratorem apostolskim wikariatu apostolskiego Salonik.
22 marca 2003 papież Jan Paweł II przyjął jego rezygnację z obowiązków arcybiskupa metropolity Korfu–Zakintos–Kefalina oraz administratora wikariatu apostolskiego Salonik.
Zmarł 27 października 2007 w Atenach.

</doc>
<doc id="4901229" url="https://pl.wikipedia.org/wiki?curid=4901229" title="Jürgen Bartsch">
Jürgen Bartsch

Jürgen Bartsch, urodzony jako Karl-Heinz Sadrozinski (ur. 6 listopada 1946 w Essen, zm. 28 kwietnia 1976 w Lippstadt) – niemiecki seryjny morderca i pedofil, który w latach 1962–1966 zgwałcił i zamordował w Wuppertalu czterech chłopców.
Młodość.
Bartsch urodził się jako Karl-Heinz Sadrozinski i był nieślubnym dzieckiem, a jego biologiczna matka zmarła na gruźlicę pięć miesięcy po jego narodzinach. W wieku 11 miesięcy chłopiec został adoptowany przez rzeźnika i jego żonę, którzy zmienili mu imię. Adopcyjna matka Bartscha, która cierpiała na zaburzenia obsesyjno-kompulsywne, zabraniała chłopcu bawić się z innymi dziećmi, w obawie, że ten się pobrudzi. Matka osobiście kąpała go do 19 roku życia, gdyż uważała, że sam Jürgen robi to niedokładnie. Ponadto adopcyjna matka znęcała się nad nim fizycznie i wykorzystywała seksualnie. Zmusiła go też do odbywania stosunków seksualnych ze swoją kuzynką oraz nauczycielem. Jürgen przez całe dzieciństwo podpatrywał ojca, która ćwiartował zwierzęta i ociosywał ich kości z mięsa.
Zbrodnie.
Pierwszych gwałtów na chłopcach Bartsch dopuścił się w 1960 roku, gdy uczęszczał do katolickiej szkoły z internatem. W 1962 roku dopuścił się pierwszego morderstwa. Zwabił 8-letniego Klausa Junga do opuszczonego szybu górniczego, zmusił do rozebrania się do naga, a następnie związał i zakneblował. Bezbronnego chłopca zgwałcił i udusił. By mieć pewność, że Jung nie żyje, zadał mu kilka ciosów młotkiem w głowę. Zwłoki chłopca poćwiartował. Z ciała miał wyciąć pośladki. Bartsch przyznał podczas przesłuchania, że podniecał go widok poćwiartowanych zwłok. Fragmenty zwłok zakopał w głębi kopalnianego szybu. Schemat ten powtarzał przy kolejnych morderstwach. W czerwcu 1966 roku Bartsch zwabił do szybu i związał swą piątą ofiarę, jednak chłopiec uwolnił się i uciekł pod nieobecność Bartscha, którego aresztowano cztery dni później.
Proces i śmierć.
W grudniu 1967 roku Jürgen Bartsch został skazany na dożywocie. W 1971 roku sąd zmniejszył mu wyrok do 10 lat pozbawienia wolności i nakazał przeniesienie do szpitala psychiatrycznego. Powodem był młody wiek Bartscha w momencie popełniania zbrodni. Przed opuszczeniem zakładu Bartsch zgodził się dobrowolnie poddać chemicznej kastracji. W trakcie zabiegu Bartsch zmarł, a przyczyną jego śmierci był błąd lekarza, który podał mu zbyt duża dawkę leku znieczulającego.

</doc>
<doc id="4901243" url="https://pl.wikipedia.org/wiki?curid=4901243" title="Jakub Olewiński">
Jakub Olewiński

Jakub Olewiński herbu Samson – podstoli kamieniecki w latach 1691-1697, cześnik latyczowski w latach 1682-1691, rotmistrz królewski, sędzia kapturowy ziemi lwowskiej w 1696 roku.
Był elektorem Augusta II Mocnego z ziemi lwowskiej i przemyskiej w 1697 roku.

</doc>
<doc id="4901254" url="https://pl.wikipedia.org/wiki?curid=4901254" title="Zwyciężczynie konkursów Letniego Grand Prix w skokach narciarskich">
Zwyciężczynie konkursów Letniego Grand Prix w skokach narciarskich

Zwyciężczynie konkursów Letniego Grand Prix w skokach narciarskich – zestawienie zawodniczek, które przynajmniej raz odniosły zwycięstwo w konkursach indywidualnych bądź drużynowych Letniego Grand Prix kobiet w skokach narciarskich.
Zawody Letniego Grand Prix w skokach narciarskich kobiet organizowane jest każdego lata przez Międzynarodową Federację Narciarską, w miesiącach pomiędzy lipcem a październikiem. Rywalizacja odbywa się na specjalnie przygotowanych do warunków letnich skoczniach pokrytych igelitem. 
Pierwszą edycję Letniego Grand Prix kobiet przeprowadzono w 2012 roku (dla porównania zawody tej samej rangi wśród mężczyzn odbywają się od 1994 roku). W 2012, 2013, 2018 i 2019 roku łącznie sześciokrotnie zorganizowano, poza zawodami indywidualnymi, konkursy drużyn mieszanych, w których udział wzięły zespoły złożone z kobiet i mężczyzn. W 2020 roku, w efekcie pandemii COVID-19, odwołano pięć z sześciu zaplanowanych konkursów. W związku z tym, że jedynymi zawodami cyklu był konkurs we Frenštácie pod Radhoštěm, Międzynarodowa Federacja Narciarska podjęła decyzję o nieprzyznawaniu nagrody dla triumfatorki klasyfikacji generalnej.
Wszystkie oficjalne edycje Letniego Grand Prix kobiet w latach 2012–2019 zakończyły się zwycięstwem Sary Takanashi w klasyfikacji generalnej, w edycji z 2021 roku triumf odniosła Urša Bogataj. Takanashi jest również liderką klasyfikacji, jeśli chodzi o zwycięstwa w poszczególnych konkursach – zwyciężyła w 26 z 41 rozegranych konkursów indywidualnych. W zawodach drużyn mieszanych najwięcej zwycięstw odniosła reprezentacja Japonii (trzy wygrane), dwa zwycięstwa odniosła reprezentacja Niemiec, a po jedynym zespoły Austrii i Norwegii. Trzykrotnie w zawodach drużynowych triumf odniosła Sara Takanashi, co jest najlepszym wynikiem wśród kobiet.
Konkursy indywidualne.
Klasyfikacje zawodniczek.
Klasyfikacja wszech czasów.
W tabeli podano zawodniczki według liczby zwycięstw w indywidualnych konkursach Letniego Grand Prix kobiet w skokach narciarskich.
Klasyfikacja według sezonów.
W tabeli przedstawiono zawodniczki z największą liczbą zwycięstw w indywidualnych konkursach Letniego Grand Prix kobiet w poszczególnych sezonach.
Konkursy drużynowe.
Klasyfikacje drużyn.
Klasyfikacja wszech czasów.
W tabeli podano reprezentacje według liczby zwycięstw w konkursach drużyn mieszanych Letniego Grand Prix w skokach narciarskich. Do 2020 roku nie zorganizowano konkursu drużynowego kobiet.
Klasyfikacja według sezonów.
W tabeli przedstawiono reprezentacje z największą liczbą zwycięstw w konkursach drużyn mieszanych podczas Letniego Grand Prix w poszczególnych sezonach.
Klasyfikacja zawodniczek.
W tabeli podano zawodniczki z co najmniej jednym zwycięstwem w konkursach drużyn mieszanych podczas Letniego Grand Prix w skokach narciarskich.

</doc>
<doc id="4901258" url="https://pl.wikipedia.org/wiki?curid=4901258" title="Jan Franciszek Wojakowski">
Jan Franciszek Wojakowski

Jan Franciszek Wojakowski herbu Brochwicz – kasztelan przemyski w 1699 roku, podkomorzy przemyski w latach 1683-1697, chorąży nowogrodzkosiewierski w latach 1673-1681, rotmistrz królewski, sędzia kapturowy ziemi przemyskiej w 1696 roku.
Poseł na sejm 1690 roku z ziemi przemyskiej.. 
Był elektorem Augusta II Mocnego z ziemi lwowskiej i przemyskiej w 1697 roku.

</doc>
<doc id="4901261" url="https://pl.wikipedia.org/wiki?curid=4901261" title="Konstanty Zefiryn Wapowski">
Konstanty Zefiryn Wapowski

Konstanty Zefiryn Wapowski herbu Nieczuja – stolnik koronny w latach 1699-1703, podkomorzy przemyski w latach 1699-1713, sędzia grodzki przemyski w 1692 roku, chorąży sanocki w latach 1684-1699, miecznik przemyski w latach 1682-1684, sędzia kapturowy ziemi przemyskiej w 1696 roku.
Poseł na sejm 1690 roku i na sejm 1693 roku z ziemi przemyskiej. Sędzia skarbowy ziemi sanockiej w 1690 roku. Egzaktor podatków ziemi przemyskiej w 1683 roku.
Poseł sejmiku generalnego województwa ruskiego na sejm konwokacyjny 1696 roku. Po zerwanym sejmie konwokacyjnym 1696 roku przystąpił 28 września 1696 roku do konfederacji generalnej. Poseł na sejm 1701 roku i sejm z limity 1701-1702 roku z ziemi przemyskiej. 

</doc>
<doc id="4901265" url="https://pl.wikipedia.org/wiki?curid=4901265" title="Parki w Sosnowcu">
Parki w Sosnowcu

W 2010 roku Sosnowiec posiadał ponad 2.250 ha terenów zielonych w parkach, skwerach, strefach ochronnych, ogródkach działkowych i lasach.
Rezerwaty i użytki ekologiczne.
W 2010 roku UM Sosnowiec zakwalifikował 49 obszarów zielonych jako powierzchnie przyrodniczo cenne na terenie Sosnowca z planem ochrony:
Na rok 2020 dwa z obszarów objęte są ochroną jako użytek ekologiczny w tym jeden jako obszar natura 2000:

</doc>
<doc id="4901267" url="https://pl.wikipedia.org/wiki?curid=4901267" title="Andrzej Remigiusz Popiel">
Andrzej Remigiusz Popiel

Andrzej Remigiusz Popiel herbu Sulima (zm. przed 10 marca 1701 roku) – chorąży czernihowski w latach 1685-1699, sędzia kapturowy ziemi przemyskiej w 1696 roku.

</doc>
<doc id="4901272" url="https://pl.wikipedia.org/wiki?curid=4901272" title="Bulbine">
Bulbine

Bulbine, bulwiczka ("Bulbine" ) – rodzaj roślin należący do rodziny złotogłowowatych ("Asphodelaceae"), obejmujący 82 gatunki, występujące we wschodniej i południowej Afryce tropikalnej, na obszarze od Sudanu i Erytrei do Południowej Afryki, w Australii i na Tasmanii oraz w Jemenie. Gatunek "Bulbine asphodeloides" został introdukowany do Włoch. Największa różnorodność rodzaju występuje w południowo-zachodnim Kraju Przylądkowym.
Systematyka.
Rodzaj z podrodziny "Asphodeloideae" z rodziny złotogłowowatych ("Asphodelaceae"). 

</doc>
<doc id="4901280" url="https://pl.wikipedia.org/wiki?curid=4901280" title="Verdine White">
Verdine White

Verdine Adams White (ur. 25 lipca 1951 w Chicago) – basista amerykański, znany przede wszystkim z występów w zespole Earth, Wind &amp; Fire. Współpracował również z zespołem Level 42, będąc współproducentem wydanego w 1983 r. albumu "Standing in the Light". Jako basista brał udział m.in. w nagraniach płyt "This Is Me... Then" Jennifer Lopez oraz "Meaning of Life" Kelly Clarkson.
Magazyn Bass Player umieścił go na 27. miejscu na liście najlepszych basistów wszech czasów ("The 100 Greatest Bass Players of All Time").

</doc>
<doc id="4901281" url="https://pl.wikipedia.org/wiki?curid=4901281" title="Tomasz Drohojowski">
Tomasz Drohojowski

Tomasz Drohojowski herbu Korczak (zm. w 1704 roku) – cześnik kamieniecki w latach 1689-1701, chorąży pancerny w 1700 roku, towarzysz pancerny w 1689 roku, sędzia kapturowy ziemi przemyskiej w 1696 roku.

</doc>
<doc id="4901285" url="https://pl.wikipedia.org/wiki?curid=4901285" title="Gabriel Winnicki">
Gabriel Winnicki

Gabriel Winnicki herbu Sas – podczaszy przemyski w latach 1696-1699, podstoli żydaczowski w latach 1686-1690, sędzia kapturowy ziemi przemyskiej w 1696 roku.
Poseł na sejm 1690 roku z ziemi lwowskiej. 

</doc>
<doc id="4901286" url="https://pl.wikipedia.org/wiki?curid=4901286" title="Baltic Speedway League">
Baltic Speedway League

Baltic Speedway League – organizowana od 2018 roku seria żużlowych rozgrywek parowych i indywidualnych, w której biorą udział kluby z krajów nadbałtyckich: Estonia, Finlandia, Łotwa i Rosja. W pierwszej edycji cyklu wziął udział także klub z Ukrainy - MIR Równe.
Historia.
Rozgrywki o nazwie Trofeum Krajów Bałtyckich i Puchar Bałtyku organizowane były także w latach 1992-1993 i uczestniczyły w nich reprezentacje Sankt Petersburga, Białorusi (Witebsk), Estonii, Łotwy i Ukrainy.
Współczesne zmagania zainaugurowano w 2018 roku w celu zwiększenia możliwości rywalizacji odradzających się ośrodków żużlowych w Estonii i na Łotwie, do rozgrywek przystąpił także fiński Ankkurit Varkaus, który wystawił w zmaganiach dwie drużyny oraz rosyjska Newa Sankt Petersburg i ukraiński MIR Równe. Każda z drużyn była organizatorem jednej z rund zawodów, nieposiadająca własnego toru Newa zawody przeprowadziła na ryskim torze Biķernieki. Zwycięzcą cyklu zawodów par okazała się drużyna Jauniba Dyneburg. Rozegrano również indywidualne mistrzostwa ligi które na torze w Varkaus wygrał Antti Vuolas.
Kluby uczestniczące w rozgrywkach.
Uczestnicy rozgrywek w 2020
Uczestnicy poprzednich edycji
Medaliści.
Turnieje parowe
Indywidualne mistrzostwa ligi bałtyckiej
Turnieje indywidualne 125cc

</doc>
<doc id="4901287" url="https://pl.wikipedia.org/wiki?curid=4901287" title="Kanojo, okarishimasu">
Kanojo, okarishimasu



</doc>
<doc id="4901289" url="https://pl.wikipedia.org/wiki?curid=4901289" title="Aleksander Maksymilian Fredro">
Aleksander Maksymilian Fredro

Aleksander Maksymilian Fredro herbu Bończa – podczaszy żydaczowski w latach 1687-1702, miecznik czernihowski już w 1669 roku, do 1685 roku, miecznik żydaczowski w 1665 roku, sędzia grodzki żydaczowski w 1693 roku, sędzia kapturowy ziemi przemyskiej w 1696 roku, rotmistrz piechoty łanowej w 1690 roku.
Życiorys.
Był elektorem Michała Korybuta Wiśniowieckiego z ziemi sanockiej w 1669 roku.

</doc>
<doc id="4901294" url="https://pl.wikipedia.org/wiki?curid=4901294" title="Michał Chłopicki">
Michał Chłopicki

Michał Chłopicki herbu Nieczuja (zm. w 1710 roku) – skarbnik żydaczowski w latach 1687-1702, sędzia kapturowy ziemi przemyskiej w 1696 roku.

</doc>
<doc id="4901297" url="https://pl.wikipedia.org/wiki?curid=4901297" title="Lekkoatletyka na Igrzyskach Wspólnoty Narodów 1982">
Lekkoatletyka na Igrzyskach Wspólnoty Narodów 1982

Lekkoatletyka na Igrzyskach Wspólnoty Narodów w 1982 – zawody lekkoatletyczne, które były rozgrywane na QE II Stadium w Brisbane w Australii.
Rozegrano 23 konkurencje męskie i 16 kobiecych. Po raz pierwszy kobiety rywalizowały w biegu na 400 metrów przez płotki, a także w siedmioboju rozgrywanym zamiast pięcioboju.

</doc>
<doc id="4901300" url="https://pl.wikipedia.org/wiki?curid=4901300" title="Wioletta Szymczak">
Wioletta Szymczak

Wioletta Szymczak (ur. 24 lutego 1973) – polska socjolog, dr hab. nauk społecznych, profesor uczelni i dyrektor Instytutu Nauk Socjologicznych Wydziału Nauk Społecznych Katolickiego Uniwersytetu Lubelskiego Jana Pawła II.
Życiorys.
W 1997 ukończyła studia socjologiczne na Katolickim Uniwersytecie Lubelskim, 25 czerwca 2002 obroniła pracę doktorską "Edukacja a problemy ubóstwa w świetle nauczania społecznego Papieża Jana Pawła II", napisaną pod kierunkiem Franciszka Mazurka. 23 września 2014 uzyskała stopień doktora habilitowanego.
Od 1998 jest zatrudniona na macierzystej uczelni, początkowo jako asystent, od 2005 jako adiunkt, następnie została profesorem uczelni. W latach 2016-2020 była dyrektorem Instytutu Nauk Socjologicznych Wydziału Nauk Społecznych Katolickiego Uniwersytetu Lubelskiego Jana Pawła II.
Od 2021 jest konsultorem Komisji Duszpasterstwa Konferencji Episkopatu Polski.

</doc>
<doc id="4901306" url="https://pl.wikipedia.org/wiki?curid=4901306" title="Eustachy Stanisław Szeptycki">
Eustachy Stanisław Szeptycki

Eustachy Stanisław Szeptycki herbu własnego – chorąży lubaczowski w latach 1702-1709, łowczy buski w latach 1696-1702, sędzia kapturowy ziemi przemyskiej w 1696 roku.
Był członkiem konfederacji sandomierskiej 1704 roku.

</doc>
<doc id="4901307" url="https://pl.wikipedia.org/wiki?curid=4901307" title="Karol Klauza">
Karol Klauza

Karol Wojciech Klauza (ur. 2 listopada 1947 w Szczecinie) – polski teolog, dr hab. nauk teologicznych, profesor zwyczajny Instytutu Dziennikarstwa i Komunikacji Społecznej Wydziału Nauk Społecznych Katolickiego Uniwersytetu Lubelskiego Jana Pawła II.
Życiorys.
26 maja 1981 obronił pracę doktorską "Soteriologia latynoamerykańskiej teologii wyzwolenia", 16 stycznia 2001 habilitował się na podstawie pracy zatytułowanej "Teologiczna hermeneutyka ikony". 11 lutego 2009 nadano mu tytuł profesora w zakresie nauk teologicznych. Był zatrudniony na stanowisku profesora zwyczajnego w Instytucie Dziennikarstwa i Komunikacji Społecznej na Wydziale Nauk Społecznych Katolickiego Uniwersytetu Lubelskiego Jana Pawła II.
Pracował w Wyższej Szkole Służby Społecznej im. ks. Franciszka Blachnickiego w Suwałkach oraz był dyrektorem Instytutu Dziennikarstwa i Komunikacji Społecznej Wydziału Nauk Społecznych Katolickiego Uniwersytetu Lubelskiego Jana Pawła II i dyrektorem (p.o.) w Instytucie Teologii Dogmatycznej na Wydziale Teologii Katolickiego Uniwersytetu Lubelskiego Jana Pawła II.

</doc>
<doc id="4901308" url="https://pl.wikipedia.org/wiki?curid=4901308" title="Piotr Winnicki">
Piotr Winnicki

Piotr Winnicki herbu Sas (zm. przed 13 września 1707 roku) – podczaszy kamieniecki w latach 1693-1707, 
sędzia kapturowy ziemi przemyskiej w 1696 roku.

</doc>
<doc id="4901319" url="https://pl.wikipedia.org/wiki?curid=4901319" title="Montafonerbahn">
Montafonerbahn



</doc>
<doc id="4901323" url="https://pl.wikipedia.org/wiki?curid=4901323" title="Ṯāʾ">
Ṯāʾ

Ṯāʾ (ث) – czwarta litera alfabetu arabskiego. Używana jest do oznaczenia dźwięku [], tj. spółgłoski szczelinowej międzyzębowej bezdźwięcznej. Pochodzi od arabskiej litery Tā'.
W języku polskim litera Ṯāʾ jest transkrybowana za pomocą litery S.
W arabskim systemie liczbowym literze Ṯāʾ odpowiada liczba 500.

</doc>
<doc id="4901328" url="https://pl.wikipedia.org/wiki?curid=4901328" title="Ostrakon Domu Jahwe">
Ostrakon Domu Jahwe

Ostrakon Domu Jahwe – zapisany pismem paleohebrajskim ostrakon oznaczony numerem 18 spośród zbioru ostrakonów znalezionych na stanowisku archeologicznym Tel Arad w środkowym Izraelu, na zachód od Morza Martwego. Pochodzi z około 600 roku p.n.e. Zawiera najstarszą historyczną wzmiankę potwierdzającą istnienie Świątyni Salomona. Jest przechowywany w Muzeum Izraela.
Historia odkrycia.
Wykopaliska archeologiczne na Tel Arad prowadzono przez kilkanaście sezonów od roku 1962 do 1976. Pracami kierował izraelski archeolog Johanan Aharoni (1919–1976). W ich trakcie w górnym mieście, w warstwach od VIII do VI odkryto zbiór 112 ostrakonów pochodzących z około 600 roku p.n.e. (109 ostrakonów opublikował Johanan Aharoni, a 3 Anson F. Rainey). Oznacza to, że powstały one pomiędzy końcem VIII w. p.n.e. (czasy króla Ezechiasza) a początkiem VI w. p.n.e. (czasy króla Jozjasza).
Większa część ostrakonów z tych okresów dotyczy racji oliwy i wina przeznaczonych dla oddziału żołnierzy stacjonującego w Arad. Istotne są ostrakony pochodzące z warstwy VI. Trzy z nich wymieniają imiennie Eljasziba, dowódcę twierdzy z lat 598/597 p.n.e. Szczególne znaczenie ma ostrakon oznaczony numerem 18 wprost odnoszący się do Świątyni Jahwe. Ponieważ istniejąca w Arad świątynia Jahwe została zniszczona w czasach reform religijnych króla Jozjasza chodzi o Świątynię Salomona. Wykopaliska potwierdziły zburzenie świątyni z Arad. W następnym okresie na wzgórzu Arad powstała mała twierdza, gdzie znaleziono odrębną grupę 85 aramejskich ostrakonów, z których 45 jest czytelnych.
Treść ostrakonu 18.
Ostrakon 18:
Znaczenie.
Ostrakon Domu Jahwe potwierdza istnienie Świątyni Salomona w okresie sprzed zdobycia Jerozolimy przez Nabuchodonozora II i niewolą babilońską.
W roku 2016 opierając się na nowych metodach przetwarzania obrazu i analizie dokumentów oraz algorytmach uczenia maszynowego przebadano ostrakony pod kątem określenia liczby autorów ostrakonów. Wykazała ona, że grupa 16 najlepiej zachowanych ostrakonów została zapisana ręką co najmniej 6 osób. Analiza algorytmiczna wskazuje, że w czasach przed niewolą babilońską umiejętność pisania i czytania nawet w odległej małej twierdzy wojskowej posiadał zarówno dowodzący jak i kwatermistrz i zwykli żołnierze. Oznacza to, że już przed zniszczeniem Świątyni Salomona, w Judzie istniała infrastruktura edukacyjna, która wspierała tworzenie tekstów literackich w Judzie. Podobny poziom umiejętności czytania i pisania w jest potwierdzony ponownie dopiero 400 lat później, ok. 200 r. p.n.e.

</doc>
<doc id="4901329" url="https://pl.wikipedia.org/wiki?curid=4901329" title="Hans von Normann">
Hans von Normann

Hans Joachim Philipp Hartwig von Normann (ur. 8 stycznia 1880 w Greifenbergu, zm. 14 października 1918) — niemiecki prawnik administracyjny, urzędnik i starosta (Landrat) powiatu Regenwalde.

</doc>
<doc id="4901336" url="https://pl.wikipedia.org/wiki?curid=4901336" title="Suscy">
Suscy



</doc>
<doc id="4901339" url="https://pl.wikipedia.org/wiki?curid=4901339" title="Powiat Morokata">
Powiat Morokata

 – dawny powiat w Japonii, położony w prefekturze Miyazaki (prowincja Hyūga, później także częściowo w prefekturze Kagoshima).
Historia.
W pierwszym roku okresu Meiji na terenie powiatu znajdowało się 1 miejscowość i 141 wiosek.
9 maja 1883 roku, w wyniku ponownego utworzenia prefektury Miyazaki, powiat Morokata został podzielony na powiat Kitamorokata (przydzielony do prefektury Miyazaki) oraz powiat Minamimorokata (w prefekturze Kagoshima). Wskutek tego powiat został rozwiązany.

</doc>
<doc id="4901340" url="https://pl.wikipedia.org/wiki?curid=4901340" title="Abraham Jehuda Chein">
Abraham Jehuda Chein

Abraham Jehuda Chein (ukr. Авраам Йегуда Хейн; ur. 1878 w Czernihowie, zm. 5 października 1957 w Jerozolimie) – ukraiński rabin chasydzki, myśliciel anarcho-pacyfistyczny. Należał do chasydzkiej grupy Chabad.
Życiorys.
Jego ojcem był naczelny rabin Czernihowa – Dawid-Czwi-Girsz Khein, od którego przyjmował nauki religijne. W latach 1909 - 1918 sam sprawował funkcję naczelnego rabina w miejscowości Nowoziwkow w obwodzie czernihowskim. Po wybuchu rosyjskiej wojny domowej uciekł do Polski, najpierw do rodziny w Białegostoku, a następnie do niemieckiego Zoppotu, gdzie w 1919 ponownie objął funkcję naczelnego rabina. W 1933, po dojściu nazistów do władzy, uciekł do Francji, skąd wyjechał do Izraela. Tam osiadł w Jerozolimie i pełnił funkcję rabina dzielnicy Beit Hakerem.
Poglądy.
Był zwolennikiem działań pacyfistycznych i niestosowanie przemocy w czasach, gdy społeczność żydowska w Palestynie walczyła z Arabami i Brytyjczykami. W swoich publikacjach często odwoływał się do myśli Lwa Tołstoja oraz Piotra Kropotkina, a także do kabały i chasydyzmu. Odnosił się z bardzo dużym szacunkiem do postaci Piotra Kropotkina, nazywając go „cadykiem nowego świata”, którego „dusza jest czysta jak kryształ”.
Najbardziej znanym dziełem rabina Kheina jest jego trzytomowy zbiór esejów "במלכות היהדות" (pol. „W królestwie judaizmu”).

</doc>
<doc id="4901342" url="https://pl.wikipedia.org/wiki?curid=4901342" title="Petra Rivers">
Petra Rivers

Petra Janina Rivers (ur. 11 grudnia 1952) – australijska lekkoatletka, specjalistka rzutu oszczepem, trzykrotna medalistka igrzysk Wspólnoty Narodów, dwukrotna olimpijka.
Zdobyła złoty medal w rzucie oszczepem na igrzyskach Brytyjskiej Wspólnoty Narodów w 1970 w Edynburgu. Powtórzyła ten sukces na igrzyskach Brytyjskiej Wspólnoty Narodów w 1974 w Christchurch. Powtarzające się kontuzje zmusiły ją do wycofania się z wyczynowego uprawiania sportu w 1975.
Powróciła na rzutnię w 1979. Wystąpiła na igrzyskach olimpijskich w 1980 w Moskwie, ale odpadła w kwalifikacjach. Zdobyła srebrny medal na igrzyskach Wspólnoty Narodów w 1982 w Brisbane, przegrywając jedynie ze swą koleżanką z reprezentacji Australii Sue Howland, a wyprzedzając Fatimę Whitbread z Anglii. Zajęła 12. miejsce na igrzyskach olimpijskich w 1984 w Los Angeles i 11. miejsce na igrzyskach Wspólnoty Narodów w 1986 w Edynburgu.
Była mistrzynią Australii w rzucie oszczepem w 1969/1970, 1970/1971, 1973/1974, 1970/1981, 1981/1982, 1982/1983 i 1984/1985, wicemistrzynią w 1972/1973, 1974/1975, 1979/1980 i 1986 oraz brązową medalistką w 1968/1969. 
Trzykrotnie poprawiała rekord Australii w rzucie oszczepem (starego typu) od wyniku 61,77 m, uzyskanego 17 października 1970 w Melbourne (pierwszy rzut reprezentantki Australii powyżej 60 metrów) do 69,28 m uzyskanego 20 marca 1982 w Brisbane. Był to najlepszy wynik w jej karierze.

</doc>
<doc id="4901349" url="https://pl.wikipedia.org/wiki?curid=4901349" title="Piotr Francuz">
Piotr Francuz

Piotr Jan Francuz (ur. 2 października 1960 w Bielsku-Białej, zm. 14 listopada 2020 w Tomaszowie Lubelskim) – polski psycholog, dr hab. nauk humanistycznych, profesor i dyrektor Instytutu Psychologii Wydziału Nauk Społecznych Katolickiego Uniwersytetu Lubelskiego Jana Pawła II.
Życiorys.
Był absolwentem III Liceum Ogólnokształcącego im. Stefana Żeromskiego w Bielsku-Białej. W 1984 ukończył studia psychologiczne na Katolickim Uniwersytecie Lubelskim Jana Pawła II. W styczniu 1990 obronił pracę doktorską "Funkcja ilościowych i jakościowych cech w kategoryzacji przedmiotów" napisaną pod kierunkiem Zdzisława Chlewińskiego, 22 grudnia 2003 habilitował się na podstawie pracy zatytułowanej "Rozumienie przekazu telewizyjnego. Psychologiczne badania telewizyjnych programów informacyjnych". 17 lutego 2015 nadano mu tytuł profesora w zakresie nauk społecznych.
Od 2003 kierował Katedrą Psychologii Eksperymentalnej, w 2012 został dyrektorem Instytutu Psychologii Wydziału Nauk Społecznych Katolickiego Uniwersytetu Lubelskiego Jana Pawła II, od 2015 był członkiem Komitetu Psychologii Polskiej Akademii Nauk.
W latach 2007–2010 był wiceprezesem Polskiego Towarzystwa Komunikacji Społecznej.
W 2008 został odznaczony Krzyżem Kawalerskim Orderu Odrodzenia Polski, w 2014 Medalem Komisji Edukacji Narodowej. W 2014 otrzymał przyznawana przez miesięcznik "Charaktery" Nagrodę Teofrasta, w 2016 Nagrodę Wydziału I Nauk Humanistycznych i Społecznych PAN im. Władysława Witwickiego.
Zmarł 14 listopada 2020.

</doc>
<doc id="4901350" url="https://pl.wikipedia.org/wiki?curid=4901350" title="Franciszek Suski">
Franciszek Suski

Franciszek Suski herbu Pomian – wojski żydaczowski w latach 1690-1702, wicesgerent przemyski, sędzia kapturowy ziemi przemyskiej w 1696 roku. 

</doc>
<doc id="4901351" url="https://pl.wikipedia.org/wiki?curid=4901351" title="Krystyna Ostaszewska">
Krystyna Ostaszewska

Krystyna Ostaszewska (ur. 23 lipca 1918, zm. 31 marca 1967) – polska aktorka, występowała w Teatrze Rapsodycznym.
Życiorys.
Egzamin maturalny zdała w 1937 i rozpoczęła studia na Wyższej Szkole Handlowej w Krakowie. W 1939 wstąpiła do Studia 39 przy Krakowskiej Konfraterni Teatralnej, którym kierowali Tadeusz Kudliński i Wiesław Gorecki. W 1941 znalazła się w grupie założycieli konspiracyjnego Teatru Rapsodycznego, biorąc udział w pierwszym spektaklu: „Król-Duch” Juliusza Słowackiego, który był wystawiony w jej mieszkaniu przy ul. Komorowskiego 7 w Krakowie.
Po zakończeniu wojny kontynuowała współpracę z Teatrem Rapsodycznym. W 1953 zdała eksternistyczny egzamin aktorski. Występowała również w krakowskim Teatrze Poezji (sezon 1953/1954) a od 1954 do śmierci była aktorką Teatru Starego, gdzie wystąpiła m.in. jako:
Żona Tadeusza Ostaszewskiego. Matka muzyka Jacka Ostaszewskiego, babka aktorki Mai Ostaszewskiej.

</doc>
<doc id="4901359" url="https://pl.wikipedia.org/wiki?curid=4901359" title="Monaster Ikony Matki Bożej „Wszystkich Strapionych Radość” w Starobielsku">
Monaster Ikony Matki Bożej „Wszystkich Strapionych Radość” w Starobielsku

Monaster Ikony Matki Bożej „Wszystkich Strapionych Radość” – prawosławny żeński klasztor w Starobielsku, w eparchii siewierodonieckiej Ukraińskiego Kościoła Prawosławnego Patriarchatu Moskiewskiego.
Monaster powstał w 1862 r. Założycielką była szlachcianka Anna Bulicz, która po śmierci męża złożyła śluby zakonne z imieniem Angelina i została pierwszą przełożoną wspólnoty. W latach 1863–1870 wzniesiono cerkiew Świętej Trójcy, a w latach 1872–1899 główną świątynię monasterską – cerkiew Ikony Matki Bożej „Wszystkich Strapionych Radość”.
W 1922 r. klasztor został zamknięty przez władze komunistyczne. W latach 1939–1940 znajdował się tu obóz jeniecki dla oficerów Wojska Polskiego, wziętych do niewoli przez ZSRR po zajęciu wschodnich terenów Polski we wrześniu 1939 r. Jeńców – w liczbie około 4000 – w przeciągu kwietnia 1940 r. sukcesywnie przewożono do Charkowa, gdzie byli rozstrzeliwani przez funkcjonariuszy NKWD.
Po II wojnie światowej w obiektach monasterskich mieściła się jednostka wojskowa. W 1992 r. obydwie cerkwie klasztorne zostały zwrócone prawosławnym, a w następnym roku miała miejsce reaktywacja monasteru.

</doc>
<doc id="4901362" url="https://pl.wikipedia.org/wiki?curid=4901362" title="Ogórki kwaszone">
Ogórki kwaszone



</doc>
<doc id="4901366" url="https://pl.wikipedia.org/wiki?curid=4901366" title="Marek Pawlak (ekonomista)">
Marek Pawlak (ekonomista)

Marek Krzysztof Pawlak (ur. 4 grudnia 1955 w Lublinie) – polski ekonomista, inżynier, dr hab. nauk ekonomicznych, profesor Instytutu Dziennikarstwa i Zarządzania Wydziału Nauk Społecznych Katolickiego Uniwersytetu Lubelskiego Jana Pawła II i Katedry Organizacji Przedsiębiorstwa Wydziału Zarządzania Politechniki Lubelskiej.
Życiorys.
W 1980 ukończył studia na Politechnice Lubelskiej, w latach 1981-2003 pracował na macierzystej uczelni. W 1987 uzyskał na Politechnice Gdańskiej stopień doktora nauk technicznych, 10 kwietnia 1997 otrzymał w Instytucie Organizacji i Zarządzania w Przemyśle „Orgmasz” stopień doktora habilitowanego w zakresie nauk ekonomicznych i zarządzania na podstawie pracy zatytułowanej "Systemy ekspertowe w eksploatacji maszyn". Od 2003 pracuje na Katolickim Uniwersytecie Lubelskim, gdzie kieruje powstałą w tym roku Katedrą Zarządzania Przedsiębiorstwem (która funkcjonowała w ramach Instytutu Zarządzania i Marketingu KUL, następnie kolejno w Instytucie Ekonomii i Zarządzania oraz Instytutu Dziennikarstwa i Zarządzania). od 2005 był prodziekanem Wydziału Nauk Społecznych Katolickiego Uniwersytetu Lubelskiego Jana Pawła II. 25 września 2009 nadano mu tytuł profesora w zakresie nauk ekonomicznych. 
Był też zatrudniony na stanowisku profesora Instytutu Dziennikarstwa i Zarządzania Wydziału Nauk Społecznych Katolickiego Uniwersytetu Lubelskiego Jana Pawła II oraz w Katedrze Organizacji Przedsiębiorstwa Wydziału Zarządzania Politechniki Lubelskiej.
Był profesorem zwyczajnym w Szkole Wyższej im. Bogdana Jańskiego w Warszawie.
Odznaczony Złotym Krzyżem Zasługi (2002) i Krzyżem Kawalerskim Orderu Odrodzenia Polski (2022).

</doc>
<doc id="4901373" url="https://pl.wikipedia.org/wiki?curid=4901373" title="Pierre Dartout">
Pierre Dartout

Pierre François Gabriel Dartout (ur. 9 kwietnia 1954 w Limoges) – francuski urzędnik państwowy, związany także z Monako. Od 1 września 2020 minister stanu Monako.
Życiorys.
Odbył służbę wojskową. Ukończył studia prawnicze na Sciences Po, w latach 1978–1980 kształcił się w École nationale d’administration (w ramach promocji Wolter). Następnie rozpoczął pracę w krajowej służbie cywilnej, zajmując stanowiska szefa misji, biura i gabinetu, następnie subprefekta i prefekta. W 1980 został urzędnikiem cywilnym pierwszej, a w 1985 pierwszej klasy. W 1992 został sekretarzem generalnym departamentu Calvados, a rok później wicedyrektorem gabinetu ministra ds. terytoriów zamorskich Dominique’a Perbe. Następnie zajmował stanowisko prefekta kolejno: Gujany Francuskiej (1995–1997), Pireneje Wschodnie (1998–2000), Drôme (2000–2002), Pireneje Atlantyckie (2002–2004), Var (2004–2007), Dolina Marny (2010–2013), Marny i regionu Szampania-Ardeny (2013–2015), Żyrondy i regionu Akwitania (2015–2017) oraz Delty Rodanu i regionu Prowansja-Alpy-Lazurowe Wybrzeże (2017–2020). Był również m.in. szefem gabinetu przewodniczącego Zgromadzenia Narodowego oraz delegatem ministerialnym.
15 maja 2020 nominowany na funkcję ministra stanu (szefa rządu) przez księcia Alberta II, funkcję objął 1 września 2020, zastępując Serge Telle.
Odznaczenia.
Oficer Legii Honorowej i Orderu Narodowego Zasługi.

</doc>
<doc id="4901376" url="https://pl.wikipedia.org/wiki?curid=4901376" title="Jezieryszcze">
Jezieryszcze



</doc>
<doc id="4901378" url="https://pl.wikipedia.org/wiki?curid=4901378" title="What's Going On (singel)">
What's Going On (singel)



</doc>
<doc id="4901379" url="https://pl.wikipedia.org/wiki?curid=4901379" title="Kartoffelsalat">
Kartoffelsalat



</doc>
<doc id="4901384" url="https://pl.wikipedia.org/wiki?curid=4901384" title="Royce da 5’9”">
Royce da 5’9”



</doc>
<doc id="4901417" url="https://pl.wikipedia.org/wiki?curid=4901417" title="Alex Renfroe">
Alex Renfroe

 
Gregory Alex Renfroe (ur. 23 maja 1986 w Hermitage) – amerykański koszykarz, występujący na pozycjach rozgrywającego lub rzucającego obrońcy, posiadający także bośniackie obywatelstwo, reprezentant tego kraju, obecnie zawodnik San Pablo Burgos.

</doc>
<doc id="4901421" url="https://pl.wikipedia.org/wiki?curid=4901421" title="34. Tarnowska Nagroda Filmowa">
34. Tarnowska Nagroda Filmowa

34. Tarnowska Nagroda Filmowa – odbyła się w dniach 5-12 września 2020 roku.
Pierwotnie festiwal miał odbyć się w dniach 23-30 maja 2020 roku, ale został przesunięty z powodu ograniczeń związanych z pandemią COVID-19.

</doc>
<doc id="4901428" url="https://pl.wikipedia.org/wiki?curid=4901428" title="Proseminarium">
Proseminarium

Proseminarium – zajęcia, w tym ćwiczenia, głównie w obrębie studiów wyższych, będące najczęściej formą przygotowującą słuchaczy do udziału w seminarium, w tym edukujące w zakresie samodzielnej pracy.
Podczas proseminarium realizuje się przede wszystkim następujące cele: zgłębienie metodologii studiowanej dyscypliny, określenie problemów badawczych, stawianie hipotez roboczych, a także ich weryfikacja w drodze analizy i interpretacji wyników z prowadzonych badań. Według Andrzeja Chodubskiego proseminarium w procesie dydaktycznym to wyższa forma ćwiczeń mająca na celu wdrożyć studentów do samodzielnej pracy badawczej. Najczęściej nauczyciel zadaje studentowi problem do rozpoznania, a uczeń wykazuje się umiejętnością gromadzenia źródeł (analiza krytyczna) i stosowania odpowiedniej metodologii badawczej. Musi się on ponadto wykazać umiejętnością stawiania pytań badawczych i hipotez. 
Proseminarium kończy się najczęściej przygotowaniem pracy proseminaryjnej.

</doc>
<doc id="4901429" url="https://pl.wikipedia.org/wiki?curid=4901429" title="Estadio Olímpico">
Estadio Olímpico



</doc>
<doc id="4901443" url="https://pl.wikipedia.org/wiki?curid=4901443" title="Ringier Axel Springer Polska sp. z o.o.">
Ringier Axel Springer Polska sp. z o.o.



</doc>
<doc id="4901465" url="https://pl.wikipedia.org/wiki?curid=4901465" title="Michał Józef Żurowski">
Michał Józef Żurowski

Michał Józef Żurowski herbu Leliwa (zm. w 1716 roku) – cześnik przemyski w latach 1696-1716, sędzia kapturowy ziemi sanockiej w 1696 roku.
Był członkiem konfederacji sandomierskiej 1704 roku.

</doc>
<doc id="4901470" url="https://pl.wikipedia.org/wiki?curid=4901470" title="Samuel Lipski">
Samuel Lipski

Samuel Lipski herbu Grabie – stolnik kijowski w latach 1673-1715, rotmistrz królewski, sędzia kapturowy ziemi sanockiej w 1696 roku.

</doc>
<doc id="4901476" url="https://pl.wikipedia.org/wiki?curid=4901476" title="Marcin Sołtyk">
Marcin Sołtyk

Marcin Sołtyk (ur. 17 grudnia 1967 w Kielcach) – polski lektor telewizyjny, radiowy i filmowy, aktor, spiker radiowy, scenarzysta i reżyser.
Działalność.
Marcin Sołtyk jest głosem stacji telewizyjnych TV4 i TV6. Znany w popkulturze z intro „Tu Kielce!” utworu „Scyzoryk” Liroya z 1995 roku.

</doc>
<doc id="4901490" url="https://pl.wikipedia.org/wiki?curid=4901490" title="Marceli Chybczyński">
Marceli Chybczyński

Marceli Władysław Chybczyński (ur. 26 kwietnia 1883 w Warszawie, zm. 5 sierpnia 1944 tamże) – podpułkownik piechoty Wojska Polskiego, inżynier elektrotechnik.
Życiorys.
Urodził się w rodzinie Rafała i Pauliny z Münchbergów. 27 stycznia 1919 został przyjęty do Wojska Polskiego z byłych Korpusów Wschodnich i byłej armii rosyjskiej, z zatwierdzeniem posiadanego stopnia porucznika. 25 maja tego roku został skierowany do służby w Armii Wielkopolskiej. Był wykładowcą w Oficerskiej Szkole Aeronautycznej. 9 września 1920 został zatwierdzony z dniem 1 kwietnia 1920 w stopniu kapitana, w Korpusie Wojsk Lotniczych, w grupie oficerów byłych Korpusów Wschodnich i byłej armii rosyjskiej. Pełnił wówczas służbę w Dowództwie Wojsk Lotniczych Wielkopolskich.
1 czerwca 1921, w stopniu kapitana, pełnił służbę w Departamencie III Ministerstwa Spraw Wojskowych, a jego oddziałem macierzystym był 1 Pułk Aeronautyczny. 3 maja 1922 został zweryfikowany w stopniu podpułkownika ze starszeństwem z 1 czerwca 1919 i 18. lokatą w korpusie oficerów aeronautycznych, a jego oddziałem macierzystym był I Batalion Aeronautyczny. W 1924 pełnił służbę w Centralnych Zakładach Balonowych w Jabłonnie na stanowisku kierownika, pozostając oficerem nadetatowym II Batalionu Aeronautycznego. Z dniem 20 czerwca 1924, w związku z reorganizacją wojsk balonowych, został przeniesiony do Batalionu Balonowego w Toruniu z pozostawieniem na dotychczasowym stanowisku kierownika Centralnych Zakładów Balonowych.
W październiku 1926 został przeniesiony z korpusu oficerów lotnictwa do korpusu oficerów piechoty z równoczesnym wcieleniem do 13 Pułku Piechoty w Pułtusku, w stopniu podpułkownika ze starszeństwem z 1 czerwca 1919 i 106,1. lokatą. W maju 1927 został przeniesiony do 23 Pułku Piechoty we Włodzimierzu Wołyńskim na stanowisko dowódcy I batalionu. W sierpniu tego roku został przeniesiony do kadry oficerów piechoty z równoczesnym przeniesieniem służbowym do Powiatowej Komendy Uzupełnień Warszawa Miasto IV na okres czterech miesięcy. W marcu 1928 został przeniesiony do Powiatowej Komendy Uzupełnień Pińsk na stanowisko komendanta. Z dniem 1 marca 1931 został zwolniony z zajmowanego stanowiska i skierowany na dwumiesięczny urlop „z zachowaniem uposażenia czynnego wraz z dodatkiem służbowym”, a z dniem 30 kwietnia tego roku przeniesiony w stan spoczynku.
W „czarną sobotę” 5 sierpnia 1944 na ul. Działdowskiej został zamordowany w egzekucji ludności cywilnej Warszawy.

</doc>
<doc id="4901499" url="https://pl.wikipedia.org/wiki?curid=4901499" title="Biskupi Ciudad Obregón">
Biskupi Ciudad Obregón

Biskupi Ciudad Obregón – biskupi diecezjalni diecezji Ciudad Obregón.

</doc>
<doc id="4901500" url="https://pl.wikipedia.org/wiki?curid=4901500" title="Zespół Szkół Ekonomicznych w Raciborzu">
Zespół Szkół Ekonomicznych w Raciborzu

Zespół Szkół Ekonomicznych im. Emanuela Smołki w Raciborzu (ZSE w Raciborzu) – publiczna szkoła średnia, mieszcząca się przy ulicy Gimnazjalnej, istniejąca od 1945 roku.
Historia.
Powołano ją do życia w roku szkolnym 1945/1946 pod nazwą „Państwowe Koedukacyjne Gimnazjum Handlowe”.
Na przestrzeni czasu zamieniały się nazwy szkoły. W 1952 roku zmieniono nazwę na Technikum Finansowe, od roku 1974 roku placówka funkcjonowała pod nazwą Zespołu Szkół Ekonomicznych.
Od 2015 roku po reformie systemu oświaty ponadgimnazjalnej w Raciborzu, Zespół Szkół Ekonomicznych wraz z Zespołem Szkół Budowlanych i Zespołem Szkół Zawodowych wszedł w skład Centrum Kształcenia Zawodowego i Ustawicznego Nr 1 (CKZiU nr 1 w Raciborzu).
Wraz z rozpoczęciem roku szkolnego 2018/2019 ZSE w Raciborzu stał się ponownie samodzielną placówką, po tym gdy został wyłączony ze struktur CKZiU nr 1 w Raciborzu.
Kierunki kształcenia.
W szkole nauka odbywa się na następujących kierunkach kształcenia:
Znani absolwenci.
Magdalena Walach – polska aktorka filmowa i teatralna

</doc>
<doc id="4901507" url="https://pl.wikipedia.org/wiki?curid=4901507" title="Prekursor">
Prekursor

Prekursor – osoba wyprzedzająca czasy, w których działa, zapoczątkowująca idee, koncepcje czy kierunki, np. myślowe lub artystyczne, będąca w tych osiągnięciach bardziej zaawansowaną niż inni, jej współcześni. Wartości, metody działań lub wiedza wniesione przez prekursora wchodzą z czasem do powszechnego użycia lub zasobu. Cechą prekursora jest działanie na rzecz wartości naczelnych i chęć wprowadzania reform, przy czym prekursor może działać jedynie na niwie publicystycznej, jak również poprzez czyny.

</doc>
<doc id="4901508" url="https://pl.wikipedia.org/wiki?curid=4901508" title="Noise Records">
Noise Records

Noise Records – niemiecka wytwórnia płytowa, założona w 1983 roku przez Karla-Ulricha Walterbacha, specjalizująca się w szeroko rozumianej muzyce heavy metalowej. W 2007 roku zakończyła działalność. Od 2016 roku albumy z katalogu Noise Records wydaje BMG Rights Management.
Historia.
W 1983 roku Karl-Ulrich Walterbach założył wytwórnię Noise Records w celu spopularyzowania dokonań europejskich zespołów heavy metalowych. W latach 80. i 90. wydawnictwo specjalizowało się w takich podgatunkach jak: thrash, speed i power metal. Wśród kluczowych wykonawców znaleźli się: Grave Digger, Hellhammer (z którego powstał później Celtic Frost), Kreator, Running Wild, Gamma Ray, Tankard. Światowym sukcesem okazały się dwa albumy Helloween, "Keeper of the Seven Keys Part 1" i "Keeper of the Seven Keys Part 2", wydane pod koniec lat 80.. Zostały sprzedane w liczbie miliona egzemplarzy na całym świecie, otrzymując status Złotej Płyty w Japonii i Niemczech. Były to znaczące liczby jak na niezależną wytwórnię.
W 2001 roku Walterbach sprzedał Noise Records brytyjskiej firmie Sanctuary Records Group Ltd., która z kolei po bankructwie została sprzedana w 2007 roku Universal Music Group. W 2013 roku BMG Rights Management GmbH nabył od Universal Music Group katalog Sanctuary Records, chcąc od 2016 roku ponownie wylansować etykietę Noise Records, choć ze zmienionym kodem. Początkiem kampanii wydawniczej była seria dwupłytowych CD typu „Best Of” takich wykonawców jak: Kreator, Kamelot, Running Wild, Tankard, Skyclad, Grave Digger, Helloween i Sinner, wznowione płyty LP, a następnie poszerzone płyty Celtic Frost, Helloween i Voivod.
T&amp;T Records.
W latach 1993–2007 działała filia Noise Records, T&amp;T Records, założona w celu promowania melodyjnej odmiany muzyki heavy metalowej. Wydawała ona albumy takich wykonawców jak: Dokken, Europe, Heavenly, Iron Fire, Stratovarius, Tesla i Virgin Steele.

</doc>
<doc id="4901516" url="https://pl.wikipedia.org/wiki?curid=4901516" title="Nazwa Warmii">
Nazwa Warmii

Nazwa Warmii – pol. i łac. Warmia, niem. Ermland, warm. "Warńija", maz. "Warmzia", prus. "*Wārmi". Początkowo nazwa krainy położonej u wybrzeża Zalewu Wiślanego, zamieszkałej przez pruski lud Warmów (Warmia plemienna), gdzie w 1243 roku umiejscowiono siedzibę biskupstwa warmińskiego. Od niej swą nazwę przejęło małe państwo kościelne i kraina historyczna (Warmia biskupia).
Historia.
Najstarsze zachowane wzmianki o Warmii pochodzą ze źródeł duńskich.
Dokument Genealogia Regum Danorum sporządzony w roku 1194, za panowania Kanuta VI, przez opata Wilhelma z Æbelholt, opisuje między innymi panowanie Kanuta Wielkiego, króla Danii w latach 1018–1035. Według dokumentu, Kanut Wielki pokonał i uczynił swoimi trybutariuszami pogańskie ludy "Roanos" (Rugiów), "Pomeranos" (Pomorzan), "Sclauos" (Słowian), Herminos oraz "Samos" (Sambów). Kolejność wymienienia ludów wskazuje, że pod nazwą "Herminos" mogą kryć się Warmowie. Byłaby to najstarsza znana wzmianka pisemna o mieszkańcach Warmii.
Kolejna wzmianka pierwsza wymieniająca Warmię z nazwy, znajduje się w Liber Census Daniae, zbiorze dokumentów podatkowych duńskiego króla Waldemara II Zwycięskiego. W roku 1210 Waldemar II, któremu podlegało już Pomorze, wziął udział w wyprawie do Prus i podporządkował Danii terytoria na wschodnich wybrzeżach Bałtyku. W jego łacińskim dokumencie datowanym między 1210 a 1231 r. wśród piętnastu „nazw ziem pruskich” wymieniona jest Ermelandia.
Tylko dwie wymienione w tym zestawieniu ziemie, Warmia ("Ermelandia") i Kurlandia (ziemia Kurów), zawierają końcówkę "-landia". Może to świadczyć o dobrej znajomości nazw tych ziem przez duńskich żeglarzy.
Nazwę w formie Warmia po raz pierwszy wymienia list księcia pomorskiego Świętopełka skierowany do Zakonu krzyżackiego wystawiony 11 czerwca 1242 roku w Świeciu. Świętopełk zobowiązuje się między innymi wspierać Zakon w walce z „poganami "Samie, Warmie ac Natangie"”, czyli z Sambią, Warmią i Natangią.
Natomiast najstarszym wewnętrznym dokumentem pruskim wzmiankującym Warmię jest decyzja biskupa chełmińskiego Heidenryka z 10 marca 1246 roku dotycząca zatargu Zakonu z mieszczanami z Lubeki, którzy bezprawnie zbudowali miasto nad Pregołą i kilka folwarków na terenie Sambii, Witlandii i Warmii (kilkakrotnie: "Sambie, Widlandie, Widlandesort, Warmia, Warmie").
Również znany traktat dzierzgoński z 7 lutego 1249 roku, zawarty między Zakonem a plemionami pruskimi przy pośrednictwie legata papieskiego na Polskę Jakuba z Leodium, dwukrotnie wzmiankuje łacińską nazwę "Warmia".
Z roku 1262 pochodzi wersja Wormeland, która jednak nie weszła trwale do użycia. W roku 1299 pojawia się forma Ermelandt, która utrwaliła się później w niemieckim jako "Ermland". Niemiecka wersja wywodzi się z nazwy używanej wcześniej przez Duńczyków.
Zatem od XIII wieku są w użyciu dwie wersje nazwy krainy. Pierwsza wersja „morska” – Ermeland wprowadzona przez duńskich żeglarzy, którzy docierali do wybrzeży warmińskich drogą morską, a następnie przejęta przez niemieckich osadników. Druga wersja „lądowa” – Warmia używana przez obserwatorów i przybyszy pochodzących z ziem polskich, z Pomorza i ziemi chełmińskiej (książę pomorski, biskup chełmiński, legat papieski na Polskę). Druga wersja, dominująca w łacińskich dokumentach, upowszechniła się wraz z dotarciem drogą lądową z ziemi chełmińskiej na Warmię zakonu krzyżackiego i administracji kościelnej. Pozostała też obecna w języku polskim.
Średniowieczna łacińska forma "Warmia" występuje najczęściej w formie przymiotnikowej, zwłaszcza w określeniu biskupstwa warmińskiego ("Episcopatus Warmiensis"). W nowożytnej łacinie zapisywano ją również jako "Varmia".
W 1326 roku krzyżacki kronikarz Piotr z Dusburga wymienia również nazwę ludu Warmów (łac. "Warmienses"):
Od średniowiecza Frombork, czyli siedzibę biskupstwa nazywano również "Civitas Warmiensis" („miasto warmińskie”), a na niektórych mapach nowożytnych skrótowo określano go po prostu jako "Varmia" (od XVI wieku).
Etymologia.
Etymologia nazwy Warmia nie jest pewna. Nie wiadomo, czy nazwa ludu Warmów pochodzi od nazwy krainy, czy odwrotnie. Istnieje na ten temat kilka hipotez.
Kraina czerwona, kraina czerwców.
Najczęściej przywoływana hipoteza wywodzi nazwę Warmii od słowa "wormyan", „czerwony”:
Związek obu słów wyjaśnia fakt, że w starożytności i średniowieczu podstawowym barwnikiem koloru czerwonego wykorzystywanym w Europie w produkcji tekstylnej były larwy czerwca polskiego ("Porphyrophora polonica"), owada z rzędu pluskwiaków. Jak podsumowuje Stanisław Achremczyk nazwa Warmii „wywodzi się od pruskich słów "wormyan" lub "wurman", które można przetłumaczyć jako ziemia czerwona. Pojęcie zostało utworzone od czerwia barwnika, którym barwiono białe płótno”.
Jest możliwe, że we wczesnym średniowieczu warmińskie pobrzeża Zalewu Wiślanego były obszarem pozyskiwania larw czerwców lub że Skandynawowie poprzez Warmię importowali ten ceniony przez nich barwnik z Europy środkowo-wschodniej. Poza niewielkim obszarem w południowo-wschodniej Szwecji, czerwce nie występują bowiem na terenie Skandynawii, Wysp Brytyjskich i większości terenów Europy zachodniej i południowej, są zaś powszechne w Europie środkowej i wschodniej.
Możliwe również, że w trakcie wzajemnych kontaktów zachodni Prusowie zapożyczyli germańskie słowo "worm" (czerw), od którego utworzył się pruski przymiotnik "wormyan" (czerwony). Zgodnie z tą tezą Warmia oznaczałaby więc zarówno w językach germańskich, jak i pruskim czerwoną krainę i krainę czerwców, na podobnej zasadzie jak Grody Czerwieńskie czy Ruś Czerwona, które również były obszarem pozyskiwania i eksportu barwnika z czerwców.
Inne hipotezy.
Pojawiały się również inne hipotezy:
Legendy.
Według późniejszych legend (zapisanych na pocz. XVI wieku przez Szymona Grunaua) nazwa Warmii pochodziła od wodza imieniem "Warmo", jednego z dwunastu synów "Widewuta", legendarnego pierwszego króla Prusów. Żona Warma zaś, która miała panować po jego śmierci, nazywać się miała "Erma", a wyjaśniało niemiecką nazwę krainy.
Wpływy skandynawskie i germańskie.
Germańską etymologię nazwy Warmia uprawdopodobnia fakt, iż pobrzeża Zalewu Wiślanego znajdowały się w orbicie zainteresowań Skandynawów od pierwszych wieków n.e. aż do podboju krzyżackiego.
W początkach naszej ery południowe wybrzeża Bałtyku, po obu stronach ujścia Wisły, znalazły się w obszarze osadnictwa i oddziaływania Gotów, czego pozostałością są świadectwa archeologiczne kultury wielbarskiej i liczne zapożyczenia gockie w językach bałtyjskich. Odkryte przez archeologów groby wskazują, że po ustąpieniu Gotów w IV-V wieku, obszar na wschód od dolnej Wisły zajęli Bałtowie, którzy grzebali swoich zmarłych razem z końmi. Rejony na zachód od Wisły zasiedlili Słowianie, zwani w źródłach "Wenedami".
Według piszącego w VI wieku Jordanesa, na wschód od ujścia Wisły mieszkali Widiwariowie ("Vidivarii"), którzy byli „mieszkanką różnych narodów”, zapewne bałtyjskich i germańskich. Żyli oni na wschód od Wisły, ale jeszcze przed właściwymi siedzibami Estów, jak wówczas w źródłach określano wspólną nazwą ludy bałtyjskie i bałtycko-fińskie. Możliwe, że z Widiwariami można utożsamić elbląską grupę kulturową.
Germańskie pochodzenie miał również lud archeologicznej kultury grupy olsztyńskiej, żyjący na Pojezierzu Mazurskim po ustąpieniu Gotów, w VI-VII wiekach. Lud ten utożsamiany jest najczęściej z Herulami, pobratymcami Gotów, którzy około 512 roku powrócili z południa Europy nad Bałtyk. Natomiast według tradycji utrwalonej przez Galla Anonima, pruska ziemia Sasinów wzięła swą nazwę od mieszkających tam wcześniej Sasów, którzy drogą morską mieli wyemigrować z Saksonii na wschód od Wisły, uciekając przed agresją Karola Wielkiego.
Pomiędzy VIII a XI wiekiem basen Morza Bałtyckiego kontrolowali Wikingowie. Jak podaje Snorri Sturluson w "Sadze o Ynglingach", już żyjący w VII/VIII wieku półlegendarny szwedzki król Ivar Vidfadme („Podróżnik”) miał władać znaczną częścią wysp i pobrzeży bałtyckich. Również mnich Rimbert w "Żywocie świętego Ansgara" (ok. 875 r) opisuje szwedzko-duńską rywalizację o wybrzeża wschodniego Bałtyku.
Od VIII do X wieku nad Zalewem Wiślanym obecni byli duńscy wikingowie, którzy założyli tam prężną osadę handlową Truso (okolice Elbląga) i stamtąd utrzymywali intensywne kontakty z sąsiednią ludnością estyjską (pruską). Odkryte na terenie Elbląga cmentarzyska wskazują na istnienie mieszanych rodzin skandynawsko-pruskich w tamtej okolicy. Według relacji anglosaskiego podróżnika Wulfstana, który dotarł do Truso około 890 r., na wschód od tej osady leżała kraina "Witland", która miała należeć do Estów (prawdopodobnie nazwa ta jest pozostałością po Widiwariach, ziemia "Witland/Widland" wzmiankowana jest jeszcze w połowie XIII w., zob. wyżej). Sam Zalew Wiślany był nazywany "Estmere" („morze Estów”) i był w pełni kontrolowany przez duńskich żeglarzy z Truso.
Od IX wieku wzmogły się próby królów i jarlów duńskich opanowania pruskiego półwyspu Sambii. Na X wiek datowany jest początek osadnictwa duńskiego w sambijskim stanowisku archeologicznym Kaup (Wiskiauty). Kronikarz Adam z Bremy (XI w.) wymienia wśród ziem podległych swojemu biskupstwu Sambię jako ziemię zamieszkaną przez pogańskich „Sambów czyli Prusów”. Źródłem jego informacji o wschodnim Bałtyku byli wikińscy żeglarze, między innymi norweski król Harald Hårdråde oraz duński jarl Ganuz Wolf. Począwszy od Adama z Bremy źródła zaczynają odróżniać bałtyjskich "Prusów" od bałtycko-fińskich "Estów".
Według źródeł powstałych w XII-wiecznej Danii, Sambię podbić miał już Kanut Wielki na początku XI wieku. Jedno ze źródeł anglosaskich wspomina zdobyty przez Kanuta kraj "Witland", a Genealogia Regum Danorum z 1194 oprócz Sambów i Pomorzan wymienia prawdopodobnie podbitych przez niego Warmów ("Herminos", zob. wyżej).
Duńskie wpływy na Sambii wielokrotnie też wzmiankuje kronikarz Saxo Gramatyk w dziele "Gesta Danorum" (pocz. XIII w.). Wspomina on o wyprawach pół-legendarnych władców duńskich na Sambię podejmowanych w IX wieku: Ragnara Lodbroka (ok. 840 r.), Hastinga (853 r.) i Rorika (lata 857–862). Saxo wspomina też o podboju Sambii przez króla Frotho i przez Hakona, syna Haralda Sinozębego w X wieku. Szerzej opisuje też wyprawę Kanuta Wielkiego w celu ponownego podporządkowania Sambii, która nastąpiła krótko po roku 1014.
Według kronik i świadectw archeologicznych Duńczycy podejmowali też na Sambii osadnictwo oraz żenili się z sambijskimi kobietami. Również Sambowie bywali w Skandynawii. Według Adama z Bremy sambijscy kupcy wyprawiali się za morze, między innymi do Birki i Gotlandii. "Saga o potomkach Kanuta" opowiada o sambijskim kupcu imieniem Vidgot (Vidgaut), który podróżował po basenie Morza Bałtyckiego. Odwiedził on około 1120 roku duńskiego księcia Kanuta Lavarda, któremu ofiarował 8000 białych futerek za przezimowanie go w Hedeby, gdzie schronił się przed kurońskimi piratami. Z sagi wynika, że Vidgot podzielił się z księciem duńskim obszernymi informacjami o wybrzeżach bałtyckich, a nawet pośredniczył w jego małżeństwie z Ingeborgą, córką kijowskiego Mścisława I Haralda.
Wybrzeże warmińskie we wczesnym średniowieczu rozciągało się zatem dokładnie pomiędzy dwoma prężnymi ośrodkami duńskimi, Truso i Sambią. Możliwe też, że częściowo pokrywało się z dawną ziemią Widiwariów i krainą "Witland". Być może już wówczas nazywano je „czerwoną ziemią” lub „ziemią czerwców”.
W roku 1210 do Prus wyprawił się duński król Waldemar II Zwycięski. Jego wyprawa miała charakter krucjaty i była odpowiedzią na apel papieża Innocentego III. Król Danii czasowo opanował nie tylko Prusy, ale też zajęte po drodze Pomorze. Dokumenty podatkowe Waldemara II jeszcze w następnych dziesięcioleciach wymieniają podległe mu ziemie pruskie, między innymi znaną już z nazwy Warmię ("Ermelandia"), a także sąsiednie Pomezanię, Lanzanię, Sambię i inne (zob. wyżej). W 1215 chrześcijaństwo w Lanzanii przyjęła grupa Prusów, prawdopodobnie Warmów, na czele z lokalnym szlachcicem Warporem, co nastąpiło w wyniku działalności cystersa Chrystiana z Oliwy wspieranego przez Duńczyków.
Jak uważa historyk Stanisław Achremczyk, „powstanie wspólnotowego związku, noszącego nazwę Ermelandia, Warmia, należy łączyć z królem Danii Waldemarem, który w 1210 r. podjął rozmowy ze wspólnotami, mieszkającymi w dorzeczu dolnej Pasłęki i Rzeki Świeżej. Na tym terytorium istniały też ziemie Plut, Wewa, Wormdhitt”.
Krótko potem, w roku 1237, do Zalewu Wiślanego docierają Krzyżacy i w pobliżu dawnego Truso zakładają miasto Elbląg. W roku 1239 następuje podbój plemiennej Warmii. Możliwe, że rycerze Zakonu Niemieckiego korzystają podczas podboju z efektów wcześniejszej obecności Skandynawów i ich wiedzy o ziemiach pruskich. Być może spotykają w Prusach, zwłaszcza na wybrzeżu, potomków dawnych osadników mówiących germańskimi dialektami lub Prusów, którzy posługują się językiem nordyjskim, którego nauczyli się w kontaktach z Duńczykami. Wyjaśniałoby to przejęcie przez niemieckich osadników skandynawskiej nazwy "Ermeland".

</doc>
<doc id="4901520" url="https://pl.wikipedia.org/wiki?curid=4901520" title="Zespół Szkół Ekonomicznych im. Emanuela Smołki w Raciborzu">
Zespół Szkół Ekonomicznych im. Emanuela Smołki w Raciborzu



</doc>
<doc id="4901522" url="https://pl.wikipedia.org/wiki?curid=4901522" title="Joyce Yakubowich">
Joyce Yakubowich

Joyce Yakubowich, z domu Sadowick (ur. 29 maja 1953 w Burnaby) – kanadyjska lekkoatletka, sprinterka, mistrzyni igrzysk panamerykańskich i medalistka igrzysk Brytyjskiej Wspólnoty Narodów, dwukrotna olimpijka.
Zdobyła brązowy medal w sztafecie 4 × 100 metrów (w składzie: Joan Hendry, Sadowick, Patty Loverock i Stephanie Berto) oraz odpadła w eliminacjach biegu na 400 metrów na igrzyskach Brytyjskiej Wspólnoty Narodów w 1970 w Edynburgu. Na igrzyskach panamerykańskich w 1971 w Cali zajęła 4. miejsca w sztafecie 4 × 100 metrów i sztafecie 4 × 400 metrów oraz 6. miejsce w biegu na 400 metrów. Odpadła w eliminacjach biegu na 400 metrów na igrzyskach olimpijskich w 1972 w Monachium. Zdobyła brązowy medal w tej konkurencji na igrzyskach Konferencji Pacyfiku w 1973.
Zwyciężyła w biegu na 400 metrów i w sztafecie 4 × 400 metrów (w składzie: Margaret McGowen, Joanne McTaggart, Rachelle Campbell i Yakubowich), zdobyła brązowy medal w sztafecie 4 × 100 metrów (w składzie: Marjorie Bailey, Loverock, McTaggart i Yakubowich) oraz zajęła 6. miejsce w biegu na 200 metrów na igrzyskach panamerykańskich w 1975 w Meksyku. Na igrzyskach olimpijskich w 1976 w Montrealu zajęła 8. miejsce w sztafecie 4 × 400 metrów i odpadła w ćwierćfinale biegu na 400 metrów. Startując w reprezentacji Ameryk zajęła 5. miejsce w sztafecie 4 × 400 metrów (wraz z Jamajkami Jacqueline Pusey i Helen Blake oraz Kubanką Aurelią Pentón) w zawodach pucharu świata w 1977 w Düsseldorfie.
Była mistrzynią Kanady w biegu na 200 metrów w 1972 i 1975 oraz w biegu na 400 metrów w 1972.
Ustanowiła rekord Kanady w biegu na 400 metrów czasem 51,62 s uzyskanym 18 października 1975 w Meksyku. Dwukrotnie poprawiała rekord swego kraju w sztafecie 4 × 100 metrów (do wyniku 43,68 s uzyskanego 20 października 1975 w Meksyku) i także dwukrotnie w sztafecie 4 × 400 metrów (do wyniku 3:28,81 uzyskanego 30 lipca 1976 w Montrealu).
Rekordy życiowe Yakubowich:

</doc>
<doc id="4901524" url="https://pl.wikipedia.org/wiki?curid=4901524" title="ARM Ltd.">
ARM Ltd.



</doc>
<doc id="4901527" url="https://pl.wikipedia.org/wiki?curid=4901527" title="Słoneczniki (film)">
Słoneczniki (film)

Słoneczniki () – włosko-radziecki-francusko dramat filmowy z 1970 roku w reżyserii Vittoria De Siki.
Polska premiera odbyła się w podwójnym seansie z dokumentem "Marceli Bacciarelli – malarz ostatniego króla" produkcji WFO z 1970 roku.
Fabuła.
Giovanna i Antonio pobrali się i przeżyli ze sobą kilka dni. Jednak w wyniku wybuchu II wojny światowej Antonio poszedł na front wschodni, gdzie słuch o nim zaginął. Po wielu latach Giovanna postanowiła odnaleźć męża. Udało jej się to, ale przekonała się, że Antonio ma już nową rodzinę.

</doc>
<doc id="4901528" url="https://pl.wikipedia.org/wiki?curid=4901528" title="Joyce Sadowick">
Joyce Sadowick



</doc>
<doc id="4901529" url="https://pl.wikipedia.org/wiki?curid=4901529" title="Monika Żur">
Monika Żur

Monika Żur (ur. 22 kwietnia 1993) – polska kolarka górska.
Kariera.
Debiutowała w 2012 roku, podczas Mistrzostw Polski w Wartublach. Wywalczyła tam drugie miejsce w parze z Paulą Gorycką. Jest srebrną medalistką Mistrzostw Europy U-23 które odbyły się w 2014 roku w portugalskiej miejscowości Leira. W tym samym roku wywalczyła ponadto srebrny medal w Mistrzostwach Polski. Jest uczestniczką I Igrzysk Euriopejskich Baku 2015. W Mistrzostwach Świata juniorek 2010 zajęła 12. miejsce. W mistrzostwach Europy U-23 w 2015 roku w wyścigu cross-country zdobyła brązowy medal. Zwyciężyła w klasyfikacji indywidualnej PZKol za rok 2015 w MTB Cross Country w kategorii kobiety U23. W tym samym roku reprezentowała Polskę w I Igrzyskach Europejskich Baku 2015 – zajęła tam 9. miejsce.
Po sezonie 2016 i braku powołania na igrzyska olimpijskie 2016 w Rio de Janeiro zakończyła karierę. Miało to związek z brakiem powołania na igrzyska, na których była ostatecznie zawodniczką rezerwową. Pomimo tego faktu zawodniczka nie znalazła się na liście osób, które poleciały na miejsce zmagań. Tuż przed startem kontuzji nabawiła się Katarzyna Solus-Miśkowicz. Pomimo obecności Żur na liście rezerwowych PZKol nie wysłał jej na zawody. Po krótkim czasie zawodniczka we wpisie internetowym zapowiedziała zakończenie kariery.

</doc>
<doc id="4901531" url="https://pl.wikipedia.org/wiki?curid=4901531" title="Arroyofresno">
Arroyofresno

Arroyofresno – stacja linii 7 metra w Madrycie. Znajduje się w strefie biletowej A.
Powstała w ramach rozbudowy linii 7 od stacji Valdezarza do Pitis. Została ukończona w 1999 roku pod nazwą roboczą Arroyo del Fresno, ale pozostawała nieczynna dla pasażerów przez wiele lat ze względu na brak infrastruktury w okolicy. Gdy w pobliżu powstały nowe inwestycje, została oficjalnie otwarta dla pasażerów 23 marca 2019.

</doc>
<doc id="4901557" url="https://pl.wikipedia.org/wiki?curid=4901557" title="Gakiany">
Gakiany

Gakiany (lit. "Gakėnai") – wieś na Litwie, w okręgu uciańskim, w rejonie ignalińskim, starostwie Daugieliszki Nowe.
Historia.
W czasach zaborów w granicach Imperium Rosyjskiego.
W dwudziestoleciu międzywojennym kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze.
Według Powszechnego Spisu Ludności z 1921 roku zamieszkiwały tu 93 osoby, wszystkie były wyznania rzymskokatolickiego i zadeklarowały polską przynależność narodową. Było tu 15 budynków mieszkalnych. W 1931 w 17 domach zamieszkiwały 82 osoby.
Miejscowość należała do parafii rzymskokatolickiej w Widzach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w m. Widzach.

</doc>
<doc id="4901562" url="https://pl.wikipedia.org/wiki?curid=4901562" title="Gałaławki">
Gałaławki

Gałaławki (; ) – wieś na Białorusi, w obwodzie witebskim, w rejonie brasławskim, w sielsowiecie Widze.
Historia.
W czasach zaborów w granicach Imperium Rosyjskiego.
W dwudziestoleciu międzywojennym wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze.
Według Powszechnego Spisu Ludności z 1921 roku zamieszkiwało tu 26 osób, wszystkie były wyznania rzymskokatolickiego i zadeklarowały polską przynależność narodową. Było tu 6 budynków mieszkalnych. W 1931 w 7 domach zamieszkiwało 36 osób.
Miejscowość należała do parafii rzymskokatolickiej w Widzach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w m. Widzach.

</doc>
<doc id="4901563" url="https://pl.wikipedia.org/wiki?curid=4901563" title="Minsk Cycling Club">
Minsk Cycling Club

Minsk Cycling Club () – białoruska grupa kolarska należąca do dywizji UCI Continental Teams.
Minsk Cycling Club powstał z inicjatywy białoruskiej federacji kolarskiej we wrześniu 2013, stając się tym samym pierwszym zawodowym zespołem kolarskim na Białorusi. Drużyna od początku istnienia skupia się przede wszystkim na rodzimych kolarzach. Od 2015 drużyna należy do dywizji UCI Continental Teams.
Oprócz męskiej zawodowej drużyny kolarstwa szosowego klub posiada również profesjonalną sekcję kolarstwa torowego oraz kobiecy zespół zawodowy w kolarstwie szosowym o identycznej nazwie (Minsk Cycling Club).

</doc>
<doc id="4901567" url="https://pl.wikipedia.org/wiki?curid=4901567" title="Mohammed bin Salman">
Mohammed bin Salman



</doc>
<doc id="4901573" url="https://pl.wikipedia.org/wiki?curid=4901573" title="La Cuba (Palermo)">
La Cuba (Palermo)

La Cuba, także Castello della Cuba, Cuba Sottana i Palazzo della Cuba - pałac w Palermo z XII wieku.
Ukończony w 1180 r. jako rezydencja Wilhelma II Dobrego i miejsce królewskich uroczystości, był niegdyś otoczony wspaniałym parkiem z winnicami, sadami i dużym stawem rybnym. Wybudowany w stylu arabsko-normańskim. Nazwa pałacu pochodzi od arabskiego słowa "qubba" co oznacza "łuk", "sklepienie".
Pozostał we władaniu władców Sycylii do początku XIV wieku. W 1575 r., podczas zarazy, był używany jako szpital dla ofiar dżumy. Później, w epoce Burbonów, został przekształcony w budynek koszarowy. W 1921 r. zarządzanie Kubą zostało powierzone Ministerstwu Edukacji, następnie pod kierunkiem architekta Francesco Valenti rozpoczęto rekonstrukcję całego zespołu architektonicznego. Obecnie jest to zabezpieczona ruina, w której wnętrzach zachowały się resztki dekoracji stalaktytowych (mukarnas).

</doc>
<doc id="4901574" url="https://pl.wikipedia.org/wiki?curid=4901574" title="Gienuża">
Gienuża

Gienuża (; ) – chutor na Białorusi, w obwodzie witebskim, w rejonie brasławskim, w sielsowiecie Widze.
Inna nazwa miejscowości to Gienurze.
Historia.
W czasach zaborów zaścianek leżał w granicach Imperium Rosyjskiego.
W latach 1921–1945 zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze.
Według Powszechnego Spisu Ludności z 1921 roku zamieszkiwało tu 10 osób, wszystkie były wyznania rzymskokatolickiego i zadeklarowało polską przynależność narodową. Były tu 2 budynki mieszkalne. W 1931 w 2 domach zamieszkiwało 17 osób.
Miejscowość należała do parafii rzymskokatolickiej w Wasiewiczach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Widzach.

</doc>
<doc id="4901581" url="https://pl.wikipedia.org/wiki?curid=4901581" title="Belgrade-Banja Luka">
Belgrade-Banja Luka



</doc>
<doc id="4901588" url="https://pl.wikipedia.org/wiki?curid=4901588" title="Franciszek Urbański (łowczy)">
Franciszek Urbański (łowczy)

Franciszek Urbański herbu Nieczuja (zm. w 1712 roku) – łowczy kamieniecki w latach 1695-1712, sędzia kapturowy ziemi sanockiej w 1696 roku.

</doc>
<doc id="4901590" url="https://pl.wikipedia.org/wiki?curid=4901590" title="Patty Loverock">
Patty Loverock

Patricia Elaine „Patty” Loverock (ur. 21 lutego 1953 w Vancouver) – kanadyjska lekkoatletka, sprinterka, medalistka igrzysk panamerykańskich i igrzysk Wspólnoty Narodów, olimpijka.
Zdobyła brązowy medal w sztafecie 4 × 100 metrów (w składzie: Joan Hendry, Joyce Sadowick, Loverock i Stephanie Berto) oraz odpadła w półfinałach biegu na 100 metrów i biegu na 200 metrów na igrzyskach Brytyjskiej Wspólnoty Narodów w 1970 w Edynburgu. Na igrzyskach panamerykańskich w 1971 w Cali zajęła 4. miejsce w sztafecie 4 × 100 metrów i 8. miejsce w biegu na 200 metrów, a w biegu na 100 metrów odpadła w eliminacjach. Zajęła 4. miejsce w sztafecie 4 × 100 metrów. 8. miejsce w biegu na 200 metrów i odpadła w półfinale biegu na 100 metrów na igrzyskach Brytyjskiej Wspólnoty Narodów w 1974 w Christchurch.
Zdobyła srebrny medal w biegu na 100 metrów i brązowy medal w sztafecie 4 × 100 metrów (w składzie: Marjorie Bailey, Loverock, Joanne McTaggart i Joyce Yakubowich) na igrzyskach panamerykańskich w 1975 w Meksyku. Na uniwersjadzie w 1975 w Rzymie zdobyła brązowy medal w biegu na 100 metrów. Zajęła 4. miejsce w sztafecie 4 × 100 metrów i odpadła w półfinałach biegów na 100 metrów i na 200 metrów na igrzyskach olimpijskich w 1976 w Montrealu. Startując w reprezentacji Ameryk zajęła 4. miejsce w sztafecie 4 × 100 metrów (wraz z Jamajkami Leleith Hodges i Jacqueline Pusey oraz Kubanką Silvią Chivás) w zawodach pucharu świata w 1977 w Düsseldorfie.
Zdobyła srebrny medal w sztafecie 4 × 100 metrów (w składzie: Angela Bailey, Margaret Howe, Marjorie Bailey i Loverock) oraz zajęła 6. miejsce w biegu na 100 metrów i 7. miejsce w biegu na 200 metrów na igrzyskach Wspólnoty Narodów w 1978 w Edmonton.
Loverock zdobyła również dwa medale w sztafecie 4 × 100 metrów na igrzyskach Konferencji Pacyfiku: srebrny w 1973 i brązowy w 1977.
W 1978 w College Park ustanowiła halowy rekord świata w biegu na 60 jardów czasem 6,78 s.
Była mistrzynią Kanady w biegu na 100 metrów w 1970, 1972, 1975, 1976 i 1978 oraz w biegu na 200 metrów w 1970, 1973, 1976 i 1978.
Była kilkukrotną rekordzistką Kanady w biegu na 100 metrów do czasu 11,1 s (pomiar ręczny, 16 maja 1976 w Irvine) i 11,34 s (pomiar automatyczny, 8 października 1978 w Montrealu), w biegu na 200 metrów do czasu 22,6 s (pomiar ręczny, 30 maja 1976 w Québecu) i 23,03 s (pomiar automatyczny, 26 lipca 1976 w Montrealu) oraz w sztafecie 4 × 100 metrów do wyniku 43,17 s (30 lipca 1976 w Montrealu).

</doc>
<doc id="4901599" url="https://pl.wikipedia.org/wiki?curid=4901599" title="Sztuczkowe spodnie">
Sztuczkowe spodnie



</doc>
<doc id="4901610" url="https://pl.wikipedia.org/wiki?curid=4901610" title="Carlo Chenis">
Carlo Chenis

Carlo Chenis SDB (ur. 20 kwietnia 1954 w Turynie, zm. 19 marca 2010 w Rzymie) – włoski duchowny katolicki, biskup Civitavecchia-Tarquinia w latach 2007-2010.
Życiorys.
Święcenia kapłańskie przyjął 26 maja 1984 w zgromadzeniu księży salezjanów. Po święceniach został wykładowcą na Papieskim Uniwersytecie Salezjańskim. W 1995 objął stanowisko sekretarza Papieskiej Komisji ds. Kościelnych Dóbr Kultury, zaś w 2004 został ponadto członkiem Papieskiej Komisji Archeologii Sakralnej.
21 grudnia 2006 papież Benedykt XVI mianował go biskupem Civitavecchia-Tarquinia. Sakry biskupiej udzielił mu 30 września 2006 kard. Tarcisio Bertone.
Zmarł w rzymskiej Poliklinice Gemelli 19 marca 2010.

</doc>
<doc id="4901611" url="https://pl.wikipedia.org/wiki?curid=4901611" title="Dan Černý">
Dan Černý

Dan Černý (ur. 27 kwietnia 1982 w Litomierzycach) – czeski twórca komiksów, ilustrator, animator, a także amatorski twórca filmów i muzyk.
Życiorys.
Studiował animację w Wyższej Szkole Filmowej w mieście Zlín. Wraz z Danielem Binkem założył gazetę "Sorrel," w której pierwszy raz pojawiła się najsłynniejsza stworzona przez niego postać – Fanouš. Należał także do zespołu muzycznego The Tačud Band. Dla czasopisma "Pevnost" stworzył serię komiksów "Matracman i" "Magion," do której jest autorem ilustracji. Jest autorem cyklu "Tritonky", a także "Tryskošnek" oraz "Kňour i Mník". Te komiksy publikował w piśmie "Čtyřlístek." W 2020 został wraz z Jaroslavem Němečkem uznany za najbardziej zasłużonego artystę dla tej gazety.
Twórczość.
Komiksy
Książki
Filmy

</doc>
<doc id="4901612" url="https://pl.wikipedia.org/wiki?curid=4901612" title="Theodor Kullak">
Theodor Kullak

Theodor Kullak (ur. 12 września 1818 w Krotoszynie, zm. 1 marca 1882 w Berlinie) – niemiecki pianista i pedagog. Brat Adolpha i ojciec Franza.
Życiorys.
Początkowo uczył się muzyki pod patronatem księcia Antoniego Henryka Radziwiłła u Albrechta Agthego. W 1837 roku wyjechał do Berlina, gdzie zgodnie z wolą ojca rozpoczął studia medyczne i prawnicze, kontynuując jednocześnie edukację muzyczną u Siegfrieda Dehna i Wilhelma Tauberta. Później wyjechał do Wiednia, gdzie w latach 1842−1843 kształcił się na rocznym stypendium u Carla Czernego, Simona Sechtera i Otto Nicolaia. W 1846 roku wrócił do Berlina, gdzie udzielał lekcji gry na fortepianie i został nadwornym pianistą króla pruskiego. W 1850 roku wspólnie z Juliusem Sternem i Adolfem Bernhardem Marxem powołał do życia szkołę muzyczną (późniejsze Konserwatorium Sterna), wkrótce jednak skonfliktował się z nimi i w 1855 roku założył własną szkołę, Neue Akademie der Tonkust. Była to największa prywatna uczelnia w Niemczech, zatrudniająca 100 nauczycieli i kształcąca 1100 uczniów. Jego uczniami byli m.in. Maurycy Moszkowski, Heinrich Hofmann, Edmund Neupert, Jean Louis Nicodé, Xaver Scharwenka, Philipp Scharwenka i Hans Bischoff.
Twórczość.
Cieszył się poważaniem jako pedagog gry fortepianowej. Jego gra odznaczała się precyzją i umiejętnością wydobywania niuansów wyrazowych. Komponował wirtuozowskie utwory fortepianowe, m.in. "Koncert c-moll", etiudy, miniatury. Opublikował prace dydaktyczne "Schule des Oktavenspiel" (Berlin 1848), "Schule der Fingerübungen" (Berlin ok. 1850), "Ratschläage und Studien" (Berlin ok. 1852), "Materialen für den Elementar- Klavierunterricht" (Berlin ok. 1859).

</doc>
<doc id="4901616" url="https://pl.wikipedia.org/wiki?curid=4901616" title="Kontrola (serial telewizyjny)">
Kontrola (serial telewizyjny)

Kontrola – polski serial obyczajowy w reżyserii Nataszy Parzymies opowiadający o skomplikowanej relacji łączącej dwie główne bohaterki – Majkę (graną przez Ewelinę Pankowską) i Natalię (graną przez Adriannę Chlebicką), które przypadkowo spotykają się podczas kontroli bezpieczeństwa na lotnisku, na którym pracuje Natalia. Serial udostępniony został na platformie internetowej YouTube, na której wszystkie odcinki zostały wyświetlone w sumie ponad 66 milionów razy (stan na 01.12.2021). Serial zebrał pozytywne recenzje – chwalono go głównie za zręczne ukazanie emocji, a także za naturalne przedstawienie miłości homoseksualnej łączącej główne bohaterki. Wyświetlany był na polskich i zagranicznych festiwalach filmowych.
W sierpniu 2021 poinformowano, że drugi sezon pojawi się na platformie VOD Player. Premiera dwóch pierwszych odcinków nowego sezonu odbyła się 21 grudnia 2021.
Trzeci sezon serialu, składający się z sześciu odcinków miał premierę 10 lutego 2022 na platformie VOD Player.
Na początku marca 2022 potwierdzono czwarty sezon, który jednocześnie jest finałem serialu. Jego premiera miała miejsce 1 czerwca 2022.
Historia powstania.
Pierwszy odcinek "Kontroli" reżyserka Natasza Parzymies nakręciła jako etiudę o tematyce erotycznej na pierwszym roku studiów w Warszawskiej Szkole Filmowej (WSF) mając 18 lat. Zaliczenie uzyskało ocenę 4,5, a Barbara Pawłowska, wykładowczyni na WSF-ie nazwała etiudę „najlepszą na roku” i zdradziła, że komisja egzaminacyjna doceniła delikatność i emocjonalność erotyku. Etiuda ta powstała przy niewielkim budżecie, a przedstawione w niej lotnisko jest w rzeczywistości wnętrzem budynku Politechniki Warszawskiej. Sama reżyserka opisała kulisy powstania następującymi słowami: „Statystami było ośmioro naszych znajomych, którzy przebierali się w inne ubrania do kolejnych ujęć”. Parzymies zamieściła etiudę na swoim kanale w internetowym serwisie YouTube, gdzie zdobył dużą popularność, dzięki m.in. dodaniu napisów w języku angielskim. Sukces etiudy zmotywował reżyserkę do nakręcenia odcinków będących jej kontynuacją, tym samym przemieniając całe przedsięwzięcie w miniserial. Fundusze na nakręcenie serialu zebrano na zbiórce crowfundingowej, a także poprzez finansowanie m.in. przez Paradę Równości i firmę Panavision. Ponadto, ekipie producenckiej udostępniono za darmo niektóre lokalizacje do kręcenia kolejnych odcinków serialu. W tworzeniu serialu brali udział głównie studenci WSF-u – oprócz Parzymies również m.in. operator Filip Pasternak.
W wywiadach Parzymies przyznała, że inspirację czerpała z filmów takich jak "Carol" Todda Haynesa, a także wyjaśniła, że w serialu chciała przedstawić w uniwersalny sposób tematykę miłości, wywołując jak największe zaangażowanie emocjonalne widza. Reżyserka stwierdziła również, że wybrała motyw miłości między kobietami, gdyż według niej jest on często pomijany w filmach i serialach. Wedle doniesień „Gazety Wyborczej” z lutego 2020 roku, Parzymies przewiduje kontynuację serialu. 19 października 2020 roku Parzymies zamieściła na swoim kanale Youtube teaser drugiego sezonu serialu. Premiera ośmioodcinkowego drugiego sezonu odbyła się 21 grudnia 2021 na platformie Player. 
Opis fabuły.
Serial rozpoczyna się od kontroli bezpieczeństwa (stąd tytuł) na lotnisku, podczas której pracownica lotniska Natalia (grana przez Adriannę Chlebicką) dokonuje kontroli osobistej Majki (w tej roli Ewelina Pankowska) lecącej do Rzymu ze swoim chłopakiem, Antkiem (grany przez Bartłomieja Kruka). Kontrola zapada obu bohaterkom w pamięć, jako że wymusza na nich bliski kontakt fizyczny, który przypomina im o intymnej relacji łączącej je w przeszłości. W międzyczasie na lotnisku dochodzi do zawieszenia lotów spowodowanego intensywnymi opadami deszczu. Pozwala to obu bohaterkom na odbycie krótkiej rozmowy, podczas której Natalia przedstawiona jest Antkowi jako była lokatorka Majki. Rozmowa przeplatana jest retrospekcjami ukazującymi pierwsze spotkanie bohaterek, ich randkę w barze karaoke, a także rozstanie spowodowane zdradą Majki. Z lotniska akcja przenosi się do baru, w którym obecnie pracuje Majka. W barze odwiedza ją Natalia, a między bohaterkami odżywa dawne uczucie. Majka i Natalia spędzają wspólnie noc. Następnego dnia dochodzi między bohaterkami do sprzeczki w barze, w którym zatrudniona jest Majka. Serial kończy się imprezą Sylwestrową (mającą miejsce kilka miesięcy po ostatnim spotkaniu bohaterek), na którą Majka, już jako singielka, została zaproszona przez swojego znajomego – Kubę (w tej roli Jakub Sielski). Na przyjęciu jest również Natalia ze swoją partnerką Pauliną (graną przez Michalinę Robakiewicz). Majka odbywa krótką rozmowę z nieznajomą dziewczyną Werą (w tej roli Joanna Połeć), a następnie odbywa krótką rozmowę z Natalią, w wyniku której postanawia opuścić przyjęcie. W ostatniej scenie serialu Wera dzwoni do Majki, a pijany Kuba dokonuje zburzenia czwartej ściany mówiąc „oho, chyba będzie sezon drugi”, czym zapowiada kontynuację serialu.
21 grudnia 2020 roku miała miejsce premiera specjalnego, świątecznego odcinka „Kontroli”. Majka wraz z przyjaciółmi organizuje wigilię, na którą zaprasza osoby niemające z kim spędzić świąt. Na wigilii bez zaproszenia pojawia się Natalia, a zaskoczona Majka nie może od niej oderwać wzroku. W wywiadzie dla K-Mag Parzymies wyraziła nadzieję, że „świąteczna „Kontrola” przyniesie ludziom w tych skomplikowanych czasach trochę otuchy. Zależy nam na przesłaniu skierowanym nie tylko do grona LGBTQ+, które brzmi: widzimy cię i nie jesteś sam, tym bardziej w święta”.
Obsada.
Opracowana na podstawie Internetowej Bazy Filmu Polskiego.
Odbiór.
Serial zebrał pozytywne recenzje. W serwisie YouTube został wyświetlony ponad 47 milionów razy (stan na 27.02.2021) i doczekał się napisów w kilkunastu obcych językach takich jak hiszpański, arabski, portugalski, rosyjski, perski, tajski, a popularność, poza Polską zdobył również m.in. w Hiszpanii, Chinach, Francji, Portugalii, Włoszech, Rosji, Indii, Brazylii, USA. Serial jest chwalony głównie za zręczne pokazanie emocji, a także za dobrą grę aktorską, „chemię” pomiędzy głównymi bohaterkami (granymi przez Adriannę Chlebicką i Ewelinę Pankowską) i za sprawną realizację pozornie banalnej historii pomimo stosunkowo niewielkiego budżetu. Ponadto, serial zebrał również pozytywne opinie za przedstawienie tematyki LGBT w naturalny sposób.
Emilia Dłużewska z Gazety Wyborczej nazwała serial „ważną częścią popkultury” i pochwaliła za skupienie się na wątku LGBT, który według niej jest często pomijany w filmach i serialach. Aneta Kyzioł z Polityki uważa, że mocnymi stronami serialu jest teledyskowy klimat, realistyczne pokazanie życia codziennego bohaterów oraz wypełnienie luki w kinematografii, w której wątki LGBT rzadko znajdują się na pierwszym planie. Dziennikarka skontrastowała tematykę serialu z według niej homofobicznymi działaniami partii rządzącej, Kościoła i telewizji publicznej. Dziennikarz Portalu Onet.pl – Dawid Dudko sukcesu serialu dopatruje się m.in. w prostocie, grze aktorskiej oraz naturalnych dialogach.
Serial pochwalony został również przez krytyka Michała Oleszczyka oraz krytyczkę filmową Kaję Klimek, która podkreśliła społeczną rolę serialu sugerując, że może on reprezentować młodzież nieidentyfikującą się z bohaterami seriali platform streamingowych. O serialu pozytywnie wypowiedziała się również dziennikarka Karolina Korwin Piotrowska pisząc, że „serial ogląda bez przesady cały świat”.
Sukces serialu opisany został również przez media zagraniczne, chwalące go za podjęcie tematu homoseksualizmu w kraju, w którym według nich wspólnota LGBTQ jest traktowana negatywnie.
Plakat z autografami aktorów i twórców serialu został wystawiony na aukcji Wielkiej Orkiestry Świątecznej Pomocy, na której został sprzedany za ponad tysiąc złotych.
Festiwale i nagrody.
Serial zdobył wyróżnienie specjalne na warszawskim międzynarodowym festiwalu Up to 21. Poza tym, serial wyświetlany był na festiwalu „Kino na Granicy” w Cieszynie oraz podczas 39. Edycji Koszalińskiego Festiwalu Debiutów Filmowych Młodzi i Film. Ponadto, pokazywany będzie na 11. Edycji LGBT Film Festival w Warszawie, w ramach którego 19 września dojdzie do spotkania z twórcami. Produkcja wyświetlana była również na festiwalach zagranicznych – m.in. w Stanach Zjednoczonych, Hongkongu i Niemczech.

</doc>
<doc id="4901621" url="https://pl.wikipedia.org/wiki?curid=4901621" title="Liceum Ogólnokształcące im. Feliksa Nowowiejskiego w Braniewie">
Liceum Ogólnokształcące im. Feliksa Nowowiejskiego w Braniewie

Liceum Ogólnokształcące im. Feliksa Nowowiejskiego w Braniewie – publiczna szkoła średnia, mieszcząca się przy ulicy Sikorskiego, istniejąca od 1947 roku i będąca pierwszą szkołą średnią na terenie Braniewa po 1945 roku.
Powstanie i historia szkoły.
Po zakończeniu II wojny światowej edukację na poziomie szkoły podstawowej w Braniewie rozpoczęto już od 1 września 1945 roku, brakowało jednak edukacji na poziomie szkoły średniej. W połowie 1946 roku utworzono w Braniewie komitet odbudowy gmachów dawnego Liceum Hosianum, gdzie zamierzano odtworzyć szkołę średnią, która funkcjonowała tam do wojny (zob. Gimnazjum w Braniewie 1780–1945). Ten budynek był jednak na tyle zniszczony, że odsuwał realizację tego planu znacznie w czasie. Starania władz miejskich i mieszkańców doprowadziły w 1947 roku do uzyskania zgody na otwarcie gimnazjum (tak nazywano jeszcze wówczas szkołę średnią). Pierwsza szkoła średnia w Braniewie – pod nazwą Państwowe Gimnazjum Koedukacyjne – rozpoczęła działalność 13 lutego 1947 roku.
W ciągu pierwszych lat istnienia szkoła przenosiła się do gmachu przy ulicy Kościuszki 118 oraz na ulicę Szkolną. Pierwszy egzamin dojrzałości odbył się w dniach: 22–31 maja 1950 roku w Ornecie – zdawało go 17 osób, z czego 16 uzyskało świadectwo dojrzałości.
W roku szkolnym 1950/51 szkoła przeniosła się do wyremontowanego gmachu przedwojennego urzędu skarbowego przy ulicy Sikorskiego 15 i tu mieści się do dziś. Szkoła otrzymała również część pomieszczeń w sąsiednim budynku na internat żeński.
Z okazji 20. rocznicy utworzenia tej placówki edukacyjnej szkole nadano imię oraz sztandar. Na patrona szkoły wybrano kompozytora urodzonego na Warmii, autora muzyki do "Roty" i znanego propagatora polskości – Feliksa Nowowiejskiego. 20 kwietnia 1966 roku Kuratorium Okręgu Szkolnego w Olsztynie zatwierdziło nazwę szkoły w brzmieniu: Liceum Ogólnokształcące im. Feliksa Nowowiejskiego w Braniewie, która obowiązuje do dziś.
Na skutek reformy nauczania, wprowadzonej Ustawą z dnia 15 lipca 1961 roku o rozwoju systemu oświaty i wychowania, i przedłużenia nauki z siedmiu do ośmiu lat, w roku szkolnym 1969/70 w liceum nie było klasy maturalnej. W tym roku nie odbyły się też egzaminy dojrzałości.
W związku z reformą administracyjną w 1975 roku, wprowadzającą nowy podział na województwa, od roku szkolnego 1975/76 szkołę podporządkowano Kuratorium Oświaty i Wychowania w Elblągu. 
W roku szkolnym 1991/92 po raz pierwszy w historii szkoły został przeprowadzony konkurs na dyrektora tej placówki. Konkurs wygrał Olgierd Falkowski, dotychczasowy nauczyciel matematyki, który kierował szkołą przez następne 20 lat. Kolejny konkurs na dyrektora przeprowadzono w roku 2012, dyrektorem została Jolanta Ryczaj, która zarządzała placówką do 2022 roku 2022. Od 1 września 2022 dyrektorem jest Małgorzata Roguszewska.
Od 1999 roku, w związku z kolejną reformą administracyjną połączoną z reformą w oświacie, szkoła zaczęła podlegać Starostwu Powiatowemu w Braniewie.
W 2001 rozpoczęto budowę przy szkole sali gimnastycznej, którą oddano do użytku w roku następnym – 2002.
W liceum wskaźnik zdawalności matur utrzymuje się od wielu lat na bardzo wysokim poziomie (około 99%). Uczniowie biorą udział i zajmują wysokie lokaty w różnych konkursach i olimpiadach przedmiotowych, zawodowych i artystycznych. W latach 2015–2019 szkoła otrzymywała tytuł „Brązowej Szkoły” przyznany przez Wydawnictwo Edukacyjne „Perspektywy". (Na tytuł „Brązowa Szkoła” składają się sukcesy w olimpiadach – 30%, wyniki matury z przedmiotów obowiązkowych – 25% oraz wyniki matury z przedmiotów dodatkowych 45%).

</doc>
<doc id="4901622" url="https://pl.wikipedia.org/wiki?curid=4901622" title="Rogatka itania">
Rogatka itania

Rogatka itania ("Ceratophrys cornuta") – gatunek płaza bezogonowego z rodziny Ceratophryidae osiągający długość 12,0 cm. (przy czym samice są znacznie większe od samców). Cechuje się wyjątkowo szeroką jamą gębową oraz okrągłym ciałem z wyraźnie zaznaczoną głową. Występuje w wielu krajach Niziny Amazonki, gdzie zasiedla głównie sciółkę lasów pierwotnych. Gatunek ten poluje z zasadzki, zakopany do połowy w ściółce. W skład jego diety wchodzą bezkręgowce, a także małe kręgowce. Samica składa 300-600 jaj, z których po 3-25 dniach wylęgają się drapieżne kijanki. Jest to gatunek najmniejszej troski (LC) w związku z m.in. szerokim zasięgiem występowania oraz dużymi rozmiarami populacji. "C. cornuta" jest sporadycznie odławiana jako zwierzę domowe. 
Wygląd.
Samice dorastają do 12,0 cm. i ważą do 130g, samce natomiast osiągają 7,2 cm. długości i 60g wagi. Ciało jest okrągłe z wyraźnie zaznaczoną głową. Cechują się bardzo szerokim otworem gębowym, o szerokości wynoszącej około 1,6 razy więcej niż długość ciała. Występuje duża zmienność gatunkowa w ubarwieniu ciała – spotykane są osobniki zielone, brązowe, beżowe z wariantami pośrednimi – ciało samców może być pokryte wszystkimi podanymi barwami, samice natomiast mają ubarwienie bardziej jednolite. Brzuch ma barwę jasną, gardło natomiast jest ciemne. Kończyny są krótkie i pokryte ciemnymi paskami. Uda przyjmują barwę brązową z miejscowymi żółtymi kropkami. Na całym ciele występują liczne brodawki. 
Zasięg występowania siedliska.
Występuje na wysokościach bezwzględnych 0 – 400 m. n. p. m. w Nizinie Amazonki (m.in. w Kolumbii, Ekwadorze, Peru, Boliwii i Brazylii), gdzie zasiedla głównie ściółkę lasów pierwotnych.
Ekologia.
Dorosłe osobniki aktywne są głównie podczas nocy, młode natomiast w obu porach dnia. "C. cornuta" zakopuje tylną część ciała używając przy tym ruchów okrężnych kończyn tylnych, pozostawiając zakamuflowaną głowę nad poziomem ściółki. W tej pozycji gatunek ten poluje z zasadzki żywiąc się praktycznie wszystkim, co zmieści się w jego jamie gębowej. W skład diety wchodzą m. in. 
Okres godowy przypada najprawdopodobniej na początek pory deszczowej (w okolicach listopada). Do rozrodu dochodzi w okresowych zbiornikach wodnych. Po kopulacji samiec umieszcza jaja na grzbiecie samicy, która następnie składa je w zbiorniku wodnym, który uzna za odpowiedni do rozwoju potomstwa. Samica składa 300-600 jaj, z których po 3-25 dniach od zapłodnienia wylęgają się kijanki. Kijanki posiadają tępo zakończony pysk z aparatem gębowym przypominającym jamę gębową dorosłych osobników – obecne jest np. kilka rzędów zębów. Larwy są drapieżne i odżywiają się głównie innymi kijankami. Dojrzałość płciowa osiągana jest w wieku 3-4 lat. 
Status.
Gatunek najmniejszej troski (LC) w związku z szerokim zasięgiem występowania, dużym rozmiarem populacji, a także tolerancją na zmiany środowiskowe. Gatunek ten jest odławiany jako zwierzę domowe, nie dochodzi do tego natomiast tak często jak w przypadku spokrewnionych "Ceratophrys ornata" oraz "C. cranwelli". 

</doc>
<doc id="4901623" url="https://pl.wikipedia.org/wiki?curid=4901623" title="Giriaciszki">
Giriaciszki

Giriaciszki (, "Hirjaciszki"; , "Girjatiszki") – dawny chutor na Białorusi, w obwodzie witebskim, w rejonie brasławskim, w sielsowiecie Widze.
Historia.
W czasach zaborów wieś leżała w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze.
Według Powszechnego Spisu Ludności z 1921 roku zamieszkiwało tu 67 osób, wszystkie były wyznania rzymskokatolickiego i zadeklarowały polską przynależność narodową. Było tu 15 budynków mieszkalnych. W 1931 w 17 domach zamieszkiwało 77 osób.
Miejscowość należała do parafii rzymskokatolickiej w Widzach. Podlegała pod Sąd Grodzki w m Turmont i Okręgowy w Wilnie; właściwy urząd pocztowy mieścił się w Widzach.
W okresie radzieckim chutor podlegał pod sowchoz „Kamunist”.

</doc>
<doc id="4901625" url="https://pl.wikipedia.org/wiki?curid=4901625" title="Franciszek Urbański (zm. 1712)">
Franciszek Urbański (zm. 1712)



</doc>
<doc id="4901626" url="https://pl.wikipedia.org/wiki?curid=4901626" title="Stefania evansi">
Stefania evansi

Stefania evansi – gatunek płaza bezogonowego z rodziny Hemiphractidae występujący w zachodniośrodkowych częściach Gujany. Dorasta do 9,75 cm. Długości i zasiedla strumienie w lasach pierwotnych. Rozród słabo zbadany – wiadomo natomiast, że rozwój młodych osobników odbywa się całkowicie na grzbiecie samicy. W związku z brakiem szczegółowych informacji na temat tego gatunku, przydzielona została mu kategoria ‘data deficient’ – DD.
Wygląd i informacje ogólne.
Jest jednym z największych przedstawicieli rodzaju "Stefania" – samice osiągają długość do 9,75 cm. Od czubka do pyska do otworu kloaki, a samce do 5,3 cm. Szerokość głowy wynosi ok. 90% jej długości. Występują zęby lemieszowe. Na obszarze płata skroniowego, a także za błoną bębenkową znajdują się liczne guzki. Na opuszkach palców u dłoni i stóp obecne są przylgi.
W 2005 roku rodzaj ten został wyodrębniony z rodziny Hylidae i przeniesiony do rodziny Hemiphractidae. Analizy filogenetyczne wykazały, że takson ten jest najprawdopodobniej kompleksem gatunków, na który składają się dwa blisko spokrewnione ze sobą gatunki.
Zasięg występowania i siedliska.
"S. evansi" występuje w zachodnio-środkowej Gujanie, gdzie zasiedla górzyste rejony do wysokości bezwzględnej 900 m n.p.m. Spotkać go można wzdłuż strumieni w lasach pierwotnych.
Rozmnażanie i rozwój.
Do rozrodu dochodzi najprawdopodobniej w porach deszczowych. Samica nosi jaja na plecach, a młode żabki przechodzą cały rozwój przyczepione do warstwy śluzu na grzbiecie samicy. Szczegółowe informacje dotyczące rozrodu nieznane. Dotychczasowo napotkano co najmniej 6 samic noszących na grzbiecie jaja lub młode żabki, których liczba wahała się od 11 do 25.
Status.
Jest to słabo poznany gatunek w związku z czym w czerwonej księdze gatunków zagrożonych ma on status ‘Data Deficient’. Nieznany jest dokładny zasięg występowania, brak również szczegółowych informacji dotyczących ostatnich zmian w wielkości populacji, a także potencjalnych zagrożeń. Niepewne jest również położenie taksonomiczne tego gatunku.

</doc>
<doc id="4901628" url="https://pl.wikipedia.org/wiki?curid=4901628" title="Sun Jiaxu">
Sun Jiaxu

Sun Jiaxu (; ur. 1 czerwca 1999) – chiński narciarz dowolny, specjalizujący się w skokach akrobatycznych, wicemistrz świata w drużynie, dwukrotny brązowy medalista mistrzostw świata juniorów.
W Pucharze Świata zadebiutował 6 stycznia 2018 roku w Moskwie, zajmując 31. miejsce w skokach. Pierwsze punkty do klasyfikacji generalnej cyklu zdobył w kolejnym starcie – 19 stycznia 2019 roku w Lake Placid zajął dziewiąte miejsce. W sezonie 2018/2019 odniósł dwa zwycięstwa w Pucharze Świata na Shimao Lotus Mountain. W klasyfikacji generalnej skoków w sezonie 2021/2022 zajął drugie miejsce.
W 2019 roku wziął udział w mistrzostwach świata w Deer Valley. W skokach akrobatycznych mężczyzn zajął 13. miejsce. Wystąpił również w rywalizacji drużynowej, w której zdobył srebrny medal mistrzostw świata (wraz z nim w tej konkurencji wystąpili Xu Mengtao i Wang Xindi).
Dwukrotnie uczestniczył w mistrzostwach świata juniorów. W obu startach, w 2017 roku w Chiesa in Valmalenco oraz w 2018 roku w Mińsku, zdobył brązowy medal w skokach akrobatycznych.
Osiągnięcia.
Puchar Świata.
Miejsca w klasyfikacji generalnej.
Od sezonu 2020/2021 klasyfikacja skoków akrobatycznych jest jednocześnie klasyfikacją generalną.

</doc>
<doc id="4901629" url="https://pl.wikipedia.org/wiki?curid=4901629" title="Giwieniszki">
Giwieniszki

Giwieniszki (; ) – wieś na Białorusi, w obwodzie witebskim, w rejonie brasławskim, w sielsowiecie Widze.
Historia.
W czasach zaborów ówczesny folwark leżał w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze.
Według Powszechnego Spisu Ludności z 1921 roku zamieszkiwało tu 39 osób, 35 były wyznania rzymskokatolickiego a 4 staroobrzędowego. Jednocześnie wszyscy mieszkańcy zadeklarowali polską przynależność narodową. Było tu 7 budynków mieszkalnych. W 1931 w 5 domach zamieszkiwało 26 osób.
Miejscowość należała do parafii rzymskokatolickiej w Widzach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Widzach.

</doc>
<doc id="4901637" url="https://pl.wikipedia.org/wiki?curid=4901637" title="Grobiszki">
Grobiszki

Grobiszki (; ) – chutor na Białorusi, w obwodzie witebskim, w rejonie brasławskim, w sielsowiecie Widze.
Historia.
W czasach zaborów zaścianek leżał w granicach Imperium Rosyjskiego.
W latach 1921–1945 zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze.
Według Powszechnego Spisu Ludności z 1921 roku zamieszkiwało tu 16 osób, wszystkie były wyznania rzymskokatolickiego i zadeklarowały polską przynależność narodową. Były tu 3 budynki mieszkalne. W 1931 w 4 domach zamieszkiwało 18 osób.
Miejscowość należała do parafii rzymskokatolickiej w Widzach. Podlegała pod Sąd Grodzki w Turmoncie; Okręgowy w Wilnie; właściwy urząd pocztowy mieścił się w Widzach.

</doc>
<doc id="4901642" url="https://pl.wikipedia.org/wiki?curid=4901642" title="Leśna (park w Sosnowcu)">
Leśna (park w Sosnowcu)



</doc>
<doc id="4901646" url="https://pl.wikipedia.org/wiki?curid=4901646" title="Park Poniatowskiego">
Park Poniatowskiego



</doc>
<doc id="4901647" url="https://pl.wikipedia.org/wiki?curid=4901647" title="Fidżi na World Games 2017">
Fidżi na World Games 2017

Fidzi na World Games 2017 reprezentowane było przez jednego zawodnika, który nie zdobył medalu. Fidżi nie zostało uplasowane w końcowej klasyfikacji medalowej. 

</doc>
<doc id="4901651" url="https://pl.wikipedia.org/wiki?curid=4901651" title="Grusztaliszki">
Grusztaliszki

Grusztaliszki (; ) – wieś na Białorusi, w obwodzie witebskim, w rejonie brasławskim, w sielsowiecie Widze.
Historia.
W czasach zaborów wieś leżała w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze.
Według Powszechnego Spisu Ludności z 1921 roku zamieszkiwały tu 34 osoby, wszystkie były wyznania rzymskokatolickiego i zadeklarowały polską przynależność narodową. Było tu 6 budynków mieszkalnych. W 1931 w 6 domach zamieszkiwało 27 osób.
Miejscowość należała do parafii rzymskokatolickiej w Widzach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Widzach.

</doc>
<doc id="4901660" url="https://pl.wikipedia.org/wiki?curid=4901660" title="Park Fusińskiego">
Park Fusińskiego



</doc>
<doc id="4901661" url="https://pl.wikipedia.org/wiki?curid=4901661" title="Joan Hendry">
Joan Hendry

Joan Hendry (ur. 14 maja 1945 w Glasgow) – kanadyjska lekkoatletka, specjalistka skoku w dal i sprinterka, medalistka igrzysk Brytyjskiej Wspólnoty Narodów, olimpijka.
Urodziła się w Szkocji, ale występowała w reprezentacji Kanady. Zajęła 5. miejsce w skoku w dal na igrzyskach panamerykańskich w 1967 w Winnipeg. Na igrzyskach olimpijskich w 1968 w Meksyku odpadła w eliminacjach zarówno sztafety 4 × 100 metrów, jak i skoku w dal.
Zdobyła brązowe medale w skoku w dal (ulegając tylko Angielkom Sheili Sherwood i Ann Wilson) oraz w sztafecie 4 × 100 metrów (w składzie: Hendry, Joyce Sadowick, Patty Loverock i Stephanie Berto) na igrzyskach Brytyjskiej Wspólnoty Narodów w 1970 w Edynburgu.
Była mistrzynią Kanady w skoku w dal w 1968.
Była dwukrotną rekordzistką Kanady w skoku w dal do wyniku 6,286 m, uzyskanego 23 lipca 1970 w Edynburgu i również dwukrotną w sztafecie 4 × 100 metrów do czasu 44,6 s osiągniętego 25 lipca 1970 w Edynburgu. Jej rekord życiowy w biegu na 100 metrów pochodził z 1972 i wynosił 11,4 s.

</doc>
<doc id="4901663" url="https://pl.wikipedia.org/wiki?curid=4901663" title="Stefan Wrzeszcz">
Stefan Wrzeszcz

Stefan Wrzeszcz herbu Zadora – miecznik żytomierski w latach 1696-1697, sędzia kapturowy ziemi sanockiej w 1696 roku, podwojewodzi sanocki w 1690 roku, sędzia skarbowy ziemi sanockiej w 1690 roku.

</doc>
<doc id="4901665" url="https://pl.wikipedia.org/wiki?curid=4901665" title="Magaza Masanczi">
Magaza Masanczi

Magaza Masanczi (ros. Магаза Масанчи, ur. 14 lipca 1885 w mieście Wiernyj (obecnie Ałmaty), zm. 1938) – dungański rewolucjonista i działacz komunistyczny, radziecki polityk.
Życiorys.
Urodził się w rodzinie robotnika rolnego. W 1908 został powołany do służby w rosyjskiej armii, od 1914 brał udział w I wojnie światowej, w 1916 prowadził agitację przeciw wojnie w taszkenckim zapasowym pułku. W 1917 został członkiem komitetu pułkowego i przedstawicielem taszkenckiego garnizonu w miejskiej radzie deputowanych żołnierskich w Taszkencie, następnie w składzie Czerwonej Gwardii uczestniczył w rozbiciu autonomii kokandzkiej i w walkach ulicznych w Kokandzie. W 1918 wstąpił do Armii Czerwonej i RKP(b), w styczniu 1919 brał udział w zdławieniu powstania lewicowych eserowców w Taszkencie, później w likwidacji białej rebelii w Karakole będąc dowódcą muzułmańskiej kompanii, pomocnikiem dowódcy 2 batalionu i dowódcą muzułmańskiego batalionu im. Kominternu. W 1920 był adiutantem przewodniczącego siemirieczeńskiego obwodowego komitetu rewolucyjnego, naczelnikiem oddziału specjalnego przeznaczenia, dowódcą 1 Kirgiskiego Pułku Kawalerii i dowódcą Turkiestańskiego Samodzielnego Dungańskiego Pułku Kawalerii. W 1921 był delegatem na III Kongres Kominternu, podczas którego spotkał się z Leninem, i brał udział w walkach z basmaczami w okolicach Taszkentu m.in. jako dowódca 15 pułku kawalerii Frontu Turkiestańskiego. We wrześniu 1921 został pomocnikiem powiatowego wojskowego komisarza w Żarkencie, później działał w związkach wiejskiej biedoty i pracował w gubernialnym i obwodowym komitecie wykonawczym, 1926-1928 kierował działem administracyjnym powiatowo-miejskiego komitetu wykonawczego w Kyzyłordzie. Następnie uczył się na kursach przygotowawczych agronomów-organizatorów dużych sowchozów, od grudnia 1931 pracował w Ludowym Komisariacie Sprawiedliwości Uzbeckiej SRR, w 1932 był 3. zastępcą ludowego komisarza sprawiedliwości Uzbeckiej SRR i p.o. ludowego komisarza. Po usunięciu z funkcji 22 października 1932 został organizatorem kołchozu i dungańskiej szkoły w Ałma-Acie, 13 stycznia 1936 został 2. zastępcą szefa Zarządu Gospodarczego CIK i Rady Komisarzy Ludowych Kazachskiej SRR. Był odznaczony Orderem Czerwonego Sztandaru (1927), został nagrodzony złotym zegarkiem.
W 1937 został aresztowany, 3 marca 1938 skazany na śmierć na sesji wyjazdowej Wojskowego Kolegium Sądu Najwyższego ZSRR i następnie rozstrzelany.

</doc>
<doc id="4901671" url="https://pl.wikipedia.org/wiki?curid=4901671" title="Biciuny">
Biciuny

Biciuny (; ) – wieś na Białorusi, w obwodzie witebskim, w rejonie brasławskim, w sielsowiecie Widze.
Historia.
W czasach zaborów wieś leżała w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze.
Według Powszechnego Spisu Ludności z 1921 roku zamieszkiwały tu 93 osoby, wszystkie były wyznania rzymskokatolickiego i zadeklarowały polską przynależność narodową. Było tu 13 budynków mieszkalnych. W 1931 w 29 domach zamieszkiwało 145 osób.
Miejscowość należała do parafii rzymskokatolickiej w Widzach. Podlegała pod Sąd Grodzki w m. Opsa i Okręgowy w Wilnie; właściwy urząd pocztowy mieścił się w Widzach.

</doc>
<doc id="4901675" url="https://pl.wikipedia.org/wiki?curid=4901675" title="Parafia NMP Królowej Korony Polskiej w Lublewie Gdańskim">
Parafia NMP Królowej Korony Polskiej w Lublewie Gdańskim

Parafia pw. Najświętszej Marii Panny Królowej Korony Polskiej w Lublewie Gdańskim, dawne wezwanie jest nieznane.
Kościół wzniesiony został w drugiej połowie XIV wieku, z tego czasu pochodzą zręby murów prezbiterium. Pierwotna parafia erygowana została w 1349 roku, jednak prawdopodobnie już wówczas istniał kościół, gdyż historycy wskazują, że kościół w Lublewie, był kościołem filialnym parafii pw. św. Wojciecha w Gdańsku. W 1413 r. wzmiankowany jest proboszcz parafii lublewskiej „Plebanus Jordanus”. W 1433 kościół zostaje zniszczony i wkrótce po tym odbudowany.
W 1454 r. kościół uzyskuje prawo patronatu miasta Gdańska. Od 1562 kościół przechodzi w ręce protestantów i staje się zborem protestanckim do 1945 roku, czyli do końca II Wojny Światowej.
W latach 1657–58 dobudowana zostaje nawa, a w 1680 r. kaplica. W 1683 r. wybucha pożar, który niszczy kościół, plebanię i okoliczne zabudowania.
W 1684 roku, dzięki pomocy Rady Miasta Gdańska, kościół zostaje obudowany w stylu gotycko-barokowym, murowanym z cegły, z wieżą konstrukcji drewnianej, oszalowaną deskami. Jest salowy, pięcioosiowy, z niewydzielonym, trójboczno zamkniętym prezbiterium, przy którym od północy znajduje się zakrystia. Od południa przylega do nawy kaplica; od zachodu dostawiona została w XX wieku mała, drewniana kruchta. O pomocy rajców gdańskich świadczy zabytkowy herb Gdańska z roku 1684 umieszczony na zwieńczeniu wieży kościelnej.
Architektura i zabytki.
Wnętrze nawy o ścianach gładkich, nakryte jest drewnianym stropem. Na ścianie północnej prezbiterium znajdują się trzy ostrołukowe wnęki i wejście do zakrystii w ostrołukowej wnęce. Nad wejściem wisi drewniany kartusz z gryfem (lub psem) w tarczy herbowej, barokowy (początek XVIII wieku), otoczony liśćmi akantu i zwieńczony koroną. Zachodnią ścianę kaplicy budują dwie płyciny o łuku odcinkowym. Okna korpusu są szerokie, zamknięte ostrołukowo, z kolei okna kaplicy przesklepione odcinkowo. W kościele jest też chór muzyczny – drewniany, barokowy z 1782 roku, z płycinową balustradą, wsparty na dwóch sfazowanych słupach. Na zewnątrz znajduje się profilowany gzyms koronujący z XVII w., podtynkowany. Elewację zachodnią zwieńczono półszczytem, w którym znajdują się odcinkowo przysklepione otwory z drewnianymi okiennicami. Kaplica sięga wysokości nawy, ma trójkątny szczyt ujęty w kamienne obeliski na wolutowych wspornikach, z wolutowym zwieńczeniem. W jej szczycie umieszczono zegar słoneczny z datą 1680 r.
W szczycie zakrystii i wschodniej ścianie kaplicy można podziwiać małe, ostrołukowe wnęki, okna prezbiterium z uskokiem i wałkiem, dwa otwory wejściowe zamknięte odcinkowo, od zachodu i we wschodniej ścianie zakrystii.
Dachy są dwuspadowe, nawy i prezbiterium o jednej kalenicy, kryte dachówką "holenderką". W dach wtopiono wieżę, oszalowaną dekoracyjnie deskami, z parami odcinkowo zamkniętych otworów z okiennicami drewnianymi, nakryta czterospadowym, puklastym hełmem, pokrytym blachą, zwieńczonym chorągiewką z datą 1684 r.
Główny ołtarz powstał w baroku, ok. połowy XVIII w., uzupełniany, na przełomie XIX/XX, dekoracją akantową. Ołtarz jest jednokondygnacyjny (pozbawiony zwieńczenia), z cokołem zdobionym festonami i z nowym, owalnym kartuszem w predelli; ujęty parą kolumn oplecionych winną latoroślą oraz nowymi, ażurowymi uchami, na których umieszczono główki z czasów powstania ołtarza. Znajdujący się w ołtarzu obraz jest nowy. Stojąca ambona wygląda skromnie – wykonana w stylu manierystycznym z siedziskiem wewnątrz korpusu z datą 1696 r. i inicjałami E.S. Ambona odrestaurowana wskazuje na datę przybycia do Lublewa, nie zaś na datę powstania. Według najnowszych badań okres powstania ambony datuje się na lata 1590 – 1605. Odrestaurowany prospekt organowy z puttami reprezentuje rokoko, pochodzi z drugiej połowy XVIII w.
Chrzcielnica manierystyczna powstała ok. 1630 r., odnawiana po 1947 r., drewniana, ośmioboczna, z pokrywą, zdobiona herbami, główkami anielskimi oraz ornamentem chrząstkowo–małżowinowym i stylizowanym akantem. Misa chrzcielna pochodzi z 1631 r., na obrzeżu i z inskrypcją w języku niemieckim oraz inicjałami fundatorów J.J. i F.B. i nierozpoznanymi herbami.
Kolejnymi zabytkowymi przedmiotami w kościele są: cztery lichtarze barokowe: dwa z brązu z datą 1704 r., z napisem na nodusie dotyczącym fundacji przez Pawła Schreyera i dwa cynowe z połowy XVIII wieku.

</doc>
<doc id="4901678" url="https://pl.wikipedia.org/wiki?curid=4901678" title="ElectroMobility Poland">
ElectroMobility Poland

ElectroMobility Poland S.A. – polskie przedsiębiorstwo skoncentrowane na rozwoju elektromobilności i samochodów elektrycznych założone w 2016 roku z inicjatywy spółek branży energetycznej z udziałem Skarbu Państwa.
Historia.
Plan budowy polskiej marki osobowych samochodów o elektrycznym napędzie został wyrażony po raz pierwszy w czerwcu 2016 roku, kiedy to podpisany został list intencyjny przez cztery duże państwowe podmioty branży energetycznej: Energę, Eneę, Taurona i PGE, a także Narodowe Centrum Badań Jądrowych. Powstanie spółki ElectroMobility Poland zostało ogłoszone 19 października 2016 roku, przyjmując za cel podjęcie się działań w celu rozwoju szeroko pojętej elektromobilności. W momencie utworzenia, spółka dysponowała kapitałem zakładowym w wysokości 10 milionów złotych, z kolei każdy z czterech udziałowców posiadał równy podział akcji w wysokości 25%. Spółka podczas założenia powołała się na przygotowany przez resort energii planu rozwoju elektromobilności z 2016 roku, którego celem "stworzenie warunków do pojawienia się 1 miliona pojazdów elektrycznych w 2025 roku".
W lutym 2017 roku Krzysztof Kowalczyk został powołany na stanowisko dyrektora zarządzającego spółką, z kolei w sierpniu tego samego roku EMP przedstawiło skonkretyzowane swoje plany działania na najbliższe lata, na czele z zapowiedzią ogłoszenia wyników konkursu na wygląd pojazdu zaplanowaną na 12 września. W wyniku plebiscytu, wyłoniono 4 zwycięskie projekty, z których to żaden jednak nie odzwierciedlał wyglądu pierwszych gotowych prototypów.
W listopadzie 2017 roku ElectroMobility Poland podzieliło się wynikiem badania, które zleciło pracowni Kantar TNS na próbie 24 kierowców. W ten sposób nakreślono orientacyjne parametry pierwszego produkcyjnego pojazdu spółki, wskazując 4 miejsca dla pasażerów, zasięg od 150 kilometrów i cenę w wysokości ok. 60 tysięcy złotych.
Po raz pierwszy zakończenie budowy pierwszego prototypu samochodu elektrycznego ogłoszono w maju 2018 roku, kiedy to nowy prezes spółki, Piotr Zaremba, wskazał 2019 rok.
We wrześniu 2018 roku strata spółki ElectroMobility Poland wyniosła ok. 2,6 miliona złotych, z kolei z powierzonych 10 milionów złotych wydano ok. 2,8 miliona złotych. Z kolei według informacji opublikowanych przez Gazetę Wyborczą, do października 2018 roku projekt polskiego samochodu elektrycznego w wykonaniu EMP wymagał wygospodarowania ok. 30 milionów złotych. Miesiąc później z kolei ElectroMobility Poland zostało dokapitalizowane przez akcjonariuszy kwotą 40 milionów złotych, zwiększając ówczesny kapitał zakładowy z 30 do 70 milionów złotych.
Według ustaleń Dziennika Gazety Prawnej z lutego 2019 roku, EMP zaplanowało wstepnie wygospodarowanie ok. 4,5 miliarda złotych na budowę pierwszych zakładów produkcyjnych. W marcu 2019 roku ElectroMobility Poland zapowiedziało, że planowany samochód elektryczny powstanie wstępnie w trzech wariantach, trafiając do produkcji między 2022 a 2023 rokiem.
W lipcu 2019 roku strata ElectroMobility Poland wzrosła z 2,6 miliona złotych w poprzedzającym roku do 5,4 miliona złotych.
Izera.
Nazwa i marka samochodów elektrycznych polskiej spółki została wyłoniona w lipcu 2019 roku, a jej ogłoszenie miało miejsce podczas oficjalnej prezentacji 28 lipca 2020 roku. Oprócz samej marki i logotypu firmowego, obierając nazwę Izera, przedstawiono także dwa przedprodukcyjne prototypy w postaci kompaktowego hatchbacka i SUV-a nazwanych odpowiednio T100 i Z100. Zgodnie z informacjami przekazanymi przez prezesa spółki w marcu 2019 roku, za integrację techniczną prac nad seryjnymi modelami Izery ma odpowiadać niemieckie EDAG Engineering, z projektem nadwozia autorstwa włoskiego studia Torino Design.
Dalszy rozwój.
Seryjna produkcja pierwszych dwóch modeli Izery ma rozpocząć się w 2024 roku w fabryce zlokalizowanej w Jaworznie, której początek budowy zaplanowano na trzeci kwartał 2021 roku. Pojazdy mają być oferowane w sprzedaży online lub w ramach programów ratalnych, co ma zniwelować różnice w cenie pojazdów Izery na niekorzyść pojazdów spalinowych. Roczna produkcja Izery ma nie przekraczać 100 tysięcy sztuk rocznie, a środki wygospodarowane na wdrożenie do seryjnej produkcji modeli T100 i Z100 to ok. 5 miliardów złotych.

</doc>
<doc id="4901682" url="https://pl.wikipedia.org/wiki?curid=4901682" title="Bulbinella">
Bulbinella

Bulbinella – rodzaj roślin należący do rodziny złotogłowowatych ("Asphodelaceae"), obejmujący 25 gatunków, występujących na Wyspach Antypodów, na Wyspie Północnej i Wyspie Południowej w Nowej Zelandii oraz w Kraju Przylądkowym w Afryce Południowej.
Nazwa naukowa rodzaju jest zdrobnieniem nazwy rodzaju "Bulbine" i została nadana z uwagi na podobieństwo tych roślin, ale mniejsze rozmiary. 
Systematyka.
Rodzaj z podrodziny "Asphodeloideae" z rodziny złotogłowowatych ("Asphodelaceae"). 

</doc>
<doc id="4901683" url="https://pl.wikipedia.org/wiki?curid=4901683" title="Bitwa pod Wołkowyskiem">
Bitwa pod Wołkowyskiem

Bitwa pod Wołkowyskiem – część operacji niemeńskiej; walki grupy gen. Władysława Junga z wojskami sowieckich 15. i 16 Armii w czasie ofensywy jesiennej wojsk polskich w okresie wojny polsko-bolszewickiej.
Sytuacja ogólna.
Realizując w drugiej połowie sierpnia 1920 operację warszawską, wojska polskie powstrzymały armie Frontu Zachodniego Michaiła Tuchaczewskiego. 1 Armia gen. Franciszka Latinika zatrzymała sowieckie natarcie na przedmościu warszawskim, 5 Armia gen. Władysława Sikorskiego podjęła działania ofensywne nad Wkrą, a ostateczny cios sowieckim armiom zadał marszałek Józef Piłsudski, wyprowadzając uderzenie znad Wieprza. Zmieniło to radykalnie losy wojny. Od tego momentu Wojsko Polskie było w permanentnej ofensywie.
Po wielkiej bitwie nad Wisłą północny odcinek frontu polsko-sowieckiego zatrzymał się na zachód od linii Niemen – Szczara. Na froncie panował względny spokój, a obie strony reorganizowały swoje oddziały. Wojska Frontu Zachodniego odtworzyły ciągłą linię frontu już 27 sierpnia. Obsadziły one rubież Dąbrówka – Odelsk – Krynki – Grodno – Grodek – Kamieniec Litewski. Stąd Tuchaczewski zamierzał przeprowadzić koncentryczne natarcie na Białystok i Brześć, by dalej ruszyć na Lublin. Uderzenie pomocnicze na południu miała wykonać między innymi 1 Armia Konna Siemiona Budionnego.
Reorganizując siły, Naczelne Dowództwo Wojska Polskiego zlikwidowało dowództwa frontów i rozformowało 1. i 5. Armię. Na froncie przeciwsowieckim rozwinięte zostały 2., 3., 4. i 6. Armia.
10 września, na odprawie w Brześciu ścisłych dowództw 2 i 4 Armii, Józef Piłsudski nakreślił zarys planu nowej bitwy z wojskami sowieckiego Frontu Zachodniego. Rozpoczęły się prace sztabowe nad planem bitwy niemeńskiej. Pomyślana ona była jako pewna kontynuacja operacji warszawskiej, przy założeniu, że jej celem będzie ostateczne rozgromienie wojsk Frontu Zachodniego.
Myślą przewodnią było związanie głównych sił przeciwnika w centrum poprzez natarcie w kierunku na Grodno i Wołkowysk. Jednocześnie północna grupa uderzeniowa, skoncentrowana na lewym skrzydle 2 Armii, miała szybkim marszem przeciąć skrawek terytorium litewskiego i wyjść na głębokie tyły oddziałów Armii Czerwonej, zaangażowanych w bój o Grodno i Wołkowysk.
Walki pod Wołkowyskiem.
Zgodnie z polskim planem operacji niemeńskiej, 23 września grupa gen. Władysława Junga ruszyła na Wołkowysk. Celem natarcia było opanowanie miasta, ściągnięcia na siebie odwodów sowieckich i odwrócenie uwagi od natarcia 3 Dywizji Piechoty Legionów na Brzostowicę Wielką.
Rejonu Wołkowyska broniła sowiecka 48 Dywizja Strzelców. Wcześniej, 21 września na Świsłocz uderzyła 143 Brygada Strzelców. Jej natarcie zostało załamane w ogniu polskich karabinów maszynowych i brygada odeszła na linię Mścibów – Werdomicze – Porozowo – Łyskowo, a na styku sowieckiej 15 i 16 Armii wytworzyła się luka. Dowództwo 15 Armii zamknęło ją 56 Samodzielną Brygadą Strzelców.
W ten sposób przed frontem grupy gen. Junga znalazły 48 DS i 56 BS. Łącznie siły sowieckie liczyły około 7500 żołnierzy, 16 dział, 90 ckm-ów i jeden pociąg pancerny. 56 BS, przerzucona na front polski znad granicy fińskiej, miała niewielkie doświadczenie bojowe, ale w rejonie Piasków nad Zelwianką stała w odwodzie doświadczona w bojach 27 Dywizja Strzelców.
Generał Jung ugrupował swoje oddziały w sposób następujący:Grupa płk. Tadeusza Gałeckiego w składzie: XXX Brygada Piechoty, II dywizjon 15 pułku artylerii polowej, dwie baterie III/15 pap, 1 i 2 bateria 15 pułku artylerii ciężkiej, dwa pociągi pancerne, miała przełamać obronę przeciwnika na północ od Świsłoczy, po obu stronach drogi i linii kolejowej na Wołkowysk, i do końca dnia zająć tę miejscowość.Grupa płk. Stanisława Wrzalińskiego w składzie XXIX Brygada Piechoty, 18 pułk ułanów, I/15 pułk artylerii polowej i jednej baterii III/15 pap miała uderzyć z rejonu Łaszewicz na Werdomicze – Jasienowicę i wesprzeć działania XXX Brygadę Piechoty.
Oddzielną grupę tworzyły IV Brygada Piechoty Legionów oraz 215 pułk ułanów. Brygada miała nacierać w kierunku Kołłątajów i dalej na Wołkowysk lub na Mosty.
23 września Grupa gen. Junga rozpoczęła natarcie. Przy wsparciu artylerii i pociągów pancernych, oddziały płk. Gałeckiego przełamały obronę 143 Brygady Strzelców niemal bez strat własnych. Późnym wieczorem grupa płk. Gałeckiego wkroczyła do miasta, 59 pułk piechoty uderzył na Izabelin i do wieczora opanował go, a 60 pułk piechoty zdobył Jasienowice oraz cegielnię i folwark wołkowyski.
Późnym wieczorem dowódca 15 Armii August Kork skierował w rejon Wołkowyska swój odwód – 27 Dywizję Strzelców. Pierwsze bojowe sowieckie patrole pojawiły się jeszcze w nocy i zaskoczyły Polaków.
Rano 24 września ciężkie walki pod Wiszniówką prowadził 18 pułk ułanów, a XXX BP odpierała czołowe ataki czerwonoarmistów.
Przed południem przeciwnik przegrupował siły i rozpoczął koncentryczne natarcie na Wołkowysk. Od północy i od zachodu przez Janysze uderzała 79 Brygada Strzelców; uderzająca ze wschodu 80 Brygada Strzelców częścią sił obeszła miasto od południowego wschodu. 81 Brygada Strzelców maszerowała na Izabelin.
Generał Jung zorganizował obronę w sposób następujący:
Wczesnym popołudniem Sowieci uderzyli na całym froncie obrony polskiej 15 Dywizji Piechoty.
Pod Szydłowiczami ciężki bój toczył 4 pułk piechoty Legionów. Odpierał on z dużym poświęceniem ataki sowieckiej 56 Brygady Strzelców oraz części 32 BS z 11 Dywizji Strzelców. Będący w tym rejonie gen. Jung ściągnął na pole bitwy 24 pułk piechoty i poderwał całą IV Brygadę Piechoty Legionów do kontrataku.
Około 16.00 przeciwnik przełamał obronę 61 pułku piechoty na styku I i III batalionu, wdarł się do Wołkowyska i po dwugodzinnych walkach ulicznych zmusił Polaków do opuszczenia miasta.
O zmroku XXX Brygada Piechoty otrzymała rozkaz odwrotu na linię rzeki Rosi. Oddziały wycofywały się przez miasto pod ogniem sowieckiej artylerii, często torując sobie drogę bagnetami, a jedyną drogą wycofania polskiej artylerii zatarasowały tabory. 1 bateria 15 pap musiała zostawić trzy działa, a 6 bateria jedno. O 21.00 wszystkie oddziały 15 Dywizji Piechoty znalazły się na zachodnim brzegu Rosi.
Bilans walk.
Grupa gen. Władysława Junga nie wykonała postawionego przed nią zadania. Jednak jej działania mocno odciążyły walczącą pod Brzostowicą Wielką 3 Dywizję Piechoty Legionów i zaangażowały w walce odwód 16 Armii.
W związku z krytycznym położeniem ogólnym, sowiecka 27 Dywizja Strzelców 25 września opuściła Wołkowysk, a kilka dni później polski 18 pułk ułanów przerwał obronę nieprzyjaciela pod Skrobowem, umożliwiając 15 Dywizji Piechoty kontynuowanie pościgu.
Straty polskie w bitwie wyniosły 53 poległych, 253 rannych, 66 zaginionych; utracono też cztery działa. Straty sowieckie to około siedmiuset poległych i rannych, 1308 jeńców, trzy działa i siedem ckm-ów.

</doc>
<doc id="4901684" url="https://pl.wikipedia.org/wiki?curid=4901684" title="Stefan Winnicki (zm. 1686)">
Stefan Winnicki (zm. 1686)

Stefan Winnicki herbu Sas (zm. w 1686 roku) – podstoli żydaczowski w latach 1683-1685, egzaktor ziemi przemyskiej w 1683 roku.
Syn Teodora.
Poseł na sejm 1659 roku z ziemi przemyskiej. Poborca podatkowy ziemi przemyskiej w 1661 roku, 1669 roku, 1672 roku. Rotmistrz ziemi przemyskiej w pospolitym ruszeniu w 1667 roku, sędzia kapturowy ziemi przemyskiej w 1673 roku.
Był wyznawcą prawosławia

</doc>
<doc id="4901687" url="https://pl.wikipedia.org/wiki?curid=4901687" title="SiTech AEVS">
SiTech AEVS

SiTech AEVS – elektryczny samochód osobowy klasy najmniejszej wyprodukowany pod chińską marką SiTech w 2020 roku.
Historia i opis modelu.
W lipcu 2020 roku chińskie przedsiębiorstwo SiTech zdecydowało się poszerzyć swoją ofertę modelową o nowy, niewielki model samochodu elektrycznego AEVS. W przeciwieństwie do bardziej awangardowo stylizowanego DEV1, pojazd zyskał stylistykę w estetyce retro, wyróżniając się okrągłymi, szeroko rozstawionymi reflektorami, a także trapezoidalnym kształtem imitacji wlotu powietrza i dwukolorowym malowaniem nadwozia.
Producent oferuje tzw. modułowy zakres personalizacji, umożliwiając dopasowywać różne kolory paneli nadwozia.
Sprzedaż.
Produkcja SiTecha AEVS rozpoczęła się w 2020 roku z przeznaczeniem wyłącznie dla wewnętrznego, chińskiego rynku, konkurując z najmniejszymi konstrukcjami samochodów elektrycznych oferowanych na tym rynku

</doc>
<doc id="4901689" url="https://pl.wikipedia.org/wiki?curid=4901689" title="Azat (rzeka)">
Azat (rzeka)

Azat orm. Ազատ – rzeka w Armenii, w prowincjach Kotajk i Ararat. Płynie przez Garni, Landżazat i Arewszat. 
Długość rzeki wynosi 55 km, a powierzchnia dorzecza – 548 km². Źródła znajdują się w Górach Gegamskich. Uchodzi do Araksu, jako jego lewobrzeżny dopływ, w pobliżu Artaszatu. W środkowym biegu wybudowano zbiornik wodny, służący do nawadniania i produkcji energii elektrycznej. 
W górnym biegu Azat przepływa przez rezerwat Chosrow. Również w górnym biegu rzeki znajduje się zespół klasztorny Geghard z IV wieku. 
Szczególnie ciekawy jest jej odcinek w okolicy ujścia rzeki Goght, znany jako kanion Garni, obejmujący również fragment wąwozu Ghohtu. Formacje skalne w kanionie są tak niezwykłe, że wyglądają prawie jak zrobione ręką człowieka. Kanion jest zbudowany z regularnych, sześciokątnych kolumn bazaltowych. Jednej z formacji skalnych w wąwozie nadano nazwę „Kamienna symfonia” ze względu na podobieństwo do organów. 

</doc>
<doc id="4901690" url="https://pl.wikipedia.org/wiki?curid=4901690" title="Aleksander Humnicki (zm. 1704)">
Aleksander Humnicki (zm. 1704)

Aleksander Humnicki herbu Gozdawa (zm. w 1704 roku) – cześnik sanocki w latach 1687-1699, sędzia skarbowy ziemi sanockiej w 1690 roku.
Był członkiem konfederacji sandomierskiej 1704 roku.

</doc>
<doc id="4901691" url="https://pl.wikipedia.org/wiki?curid=4901691" title="Berżeniszki">
Berżeniszki

Berżeniszki (, "Bierżaniszki"; , "Bierżeniszki") – dawny chutor na Białorusi, w obwodzie witebskim, w rejonie brasławskim, w sielsowiecie Widze.
Historia.
W czasach zaborów ówczesny zaścianek leżał w granicach Imperium Rosyjskiego.
W latach 1921–1945 zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze.
Według Powszechnego Spisu Ludności z 1921 roku zamieszkiwało tu 2 osoby, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 5 domach zamieszkiwało 29 osób.
Miejscowość należała do parafii rzymskokatolickiej w Widzach. Podlegała pod Sąd Grodzki w m Turmont i Okręgowy w Wilnie; właściwy urząd pocztowy mieścił się w Widzach.
Miejscowość została zlikwidowana w 2011.

</doc>
<doc id="4901692" url="https://pl.wikipedia.org/wiki?curid=4901692" title="Kazimierz Wolski">
Kazimierz Wolski



</doc>
<doc id="4901694" url="https://pl.wikipedia.org/wiki?curid=4901694" title="Jeziaryszcza (jezioro)">
Jeziaryszcza (jezioro)

Jeziaryszcza (, , "Jezieriszcze") – jezioro położone na Białorusi (rejon horodecki obwodu witebskiego) przy granicy z Rosją (rejon newelski obwodu pskowskiego). Jeden z największych zbiorników wodnych w kraju. Na zachodnim brzegu leży osiedle typu miejskiego o tej samej nazwie.
Geografia.
Sporych rozmiarów zbiornik wodny pochodzenia polodowcowego o powierzchni 15,39 km² i podłużnym kształcie położony na osi północny zachód — południowy wschód. Linia brzegowa jest bardzo urozmaicona, z licznymi zatokami, półwyspami i wyspami, zwłaszcza we wschodniej części jeziora. Jej łączna długość to 32,8 km, natomiast powierzchnia 20 wysp wynosi 0,67 km².
Północno-wschodnim brzegiem jeziora Jeziaryszcza przebiega granica białorusko-rosyjska. Brzeg ten, zbudowany z iłów morenowych wznosi się ponad 25 metrów nad poziomem lustra wody; pozostałe brzegi zbiornika wyraźnie łagodniejsze i niższe (ok. 5 m). Maksymalna długość jeziora to 8,87 km, szerokość – 2,6 km. Dno zbiornika o nieregularnej rzeźbie, z mieliznami i głębiami. Maksymalna głębokość to 11,5 m w niewielkiej części centralnej, średnia głębokość jeziora – 4,4 m. Strefa przybrzeżna jest niezwykle wąska, piaszczysto-żwirowa o szerokości 5–10 m. Około 60% powierzchni jeziora przypada na głębokość większą niż 5 m (poniżej 2 m – 12–19%).
Jezioro zasilane jest przez trzy niewielkie cieki: Ahniesz, Duboukę, Tryzubkę wpadające do zbiornika na jego południowo-wschodnim krańcu (a także mniejsze kilka mniejszych strumieni), odwadnia je rzeka Obol – dopływ Dźwiny – z wypływem po zachodniej stronie akwenu.
Lustro zbiornika zostało w 1959 roku sztucznie podpiętrzone w wyniku wybudowania progu wodnego na rzece Obol (Kluczohorska Elektrownia Wodna). W połączeniu z wylesieniem i dużym nachyleniem niektórych brzegów doprowadziło to do ich erozji oraz spływ nawozów z okolicznych pól. W efekcie doszło do pogorszenia się jakości wody (w 1983 r. przejrzystość oceniano na 1,5 m). 
Flora.
Jezioro ma charakter eutroficzny, latem woda nagrzewa się do dna. W latach 80. XX wieku około 10–12% powierzchni jeziora pozostawało pokryte roślinnością wodną, której głównym siedliskiem jest piaszczysta strefa przybrzeżna. Wśród makrofitów dominują helofity: trzciny czy manna. Licznie występują także rośliny podwodne (ryzofity), np. z rodzaju rdestnica.
Fauna.
Ichtio- i awifauna.
W jeziorze żyją liczne gatunki ryb (m.in. leszcz, sandacz, szczupak, okoń, płoć, jaź, krąp, wzdręga, lin, ukleja, karaś, węgorz, miętus).
Ponadto z uwagi na niewielką głębokość stanowi ono ostoję ptactwa wodnego i brodzącego. W 1979 akwen ustanowiono rezerwatem ornitologicznym ("Jeziaryszczanski") o powierzchni 21 km² (stan na 1982 r.). Obejmuje on całe jezioro wraz z wyspami, przyległymi bagnami u wlotu rzeki Dubouki i wypływu rzeki Obal a także 100-metrowy pas przybrzeżny. Na jego terenie odnotowano gniazdowanie 61 gatunków ptaków, kolejne 47 gatunków pojawia się w rezerwacie w czasie migracji. Do najczęściej spotykanych należą rycyki, czajki, krwawodzioby, bekasowate, mewy: mała i siwa czy dzikie kaczki. Ich liczbę w latach 80. szacowano na 250 par na ha.
Makrobentos.
Licznie występują ochotkowate i wodne mięczaki, których ilość pod koniec lat 80. XX wieku szacowano na 17,36 g/m².
Zooplankton.
W przeciwieństwie do makrofitów, jezioro jest stosunkowo ubogie w zooplankton, który reprezentowany jest przez 10 gatunków skorupiaków niższych i 10 gatunków wrotków. W 1988 r. ich ilość oceniano na 5,18 g/m³ z tendencją wzrostową.

</doc>
<doc id="4901701" url="https://pl.wikipedia.org/wiki?curid=4901701" title="Franciszek Urbański (1891–1949)">
Franciszek Urbański (1891–1949)



</doc>
<doc id="4901703" url="https://pl.wikipedia.org/wiki?curid=4901703" title="Ora Good Cat">
Ora Good Cat

Ora Good Cat – elektryczny samochód osobowy klasy kompaktowej produkowany pod chińską marką Ora od 2020 roku.
Historia i opis modelu.
Kolejnym elementem ofensywy modelowej chińskiej marki samochodów elektrycznych Ora było przedstawienie w lipcu 2020 roku kompaktowego hatchbacka Good Cat utrzymanego w estetyce retro. Samochód zyskał charakterystyczne, obłe proporcje, z wyraźnie zarysowanymi nadkolami i szeroko rozstawionymi reflektorami o owalnym kształcie. Tylnej części przyozdobionej masywnymi nadkolami nadano z kolei nisko osadzone, wąskie reflektory na krawędzi zderzaka, które w nietypowy sposób uzupełnił pas świetlny schowany w dolnej krawędzi szyby w klapie bagażnika. Za awangardowy projekt Good Cata odpowiedzialny był były członek zespołu projektantów Porsche, Emmanuel Derta.
Kabina pasażerska została utrzymana w minimalistycznym wzornictwie kontrastującym z nieszablonową stylizacją nadwozia. Na tunelu środkowym umieszczono m.in. pokrętło do zmiany trybów jazdy, a także ładowarkę indukcyjną. Jedynymi przyciskami na desce rozdzielczej pozostał panel do podstawowych skrótów pojazdu, z kolei większość funkcji przypisano panelowi dwóch ekranów o przekątnej 10,25 cala ukrytymi pod jedną taflą. Jeden przyjął funkcję cyfrowych zegarów, z kolei drugi - dotykowego ekranu systemu multimedialnego. Poza dwuramienną kierownicą, wnętrze Ory Good Cat wyróżniło się możliwością nadania jej nietypowych, dwutonowych kombinacji kolorystycznych materiałów wykończeniowych.
Oprogramowanie samochodu było źródłem kontrowersji na rodzimym rynku chińskim, gdzie w styczniu 2022 ujawniono, że partia pojazdów z 2021 roku zamiast deklarowanego najnowszego procesora Qualcomm 8 zastosowano starszego Intela Atom z 2016 roku. Firma przeprosiła i poniosła z tego tytułu kary wynikające z lokalnego prawa.
We wrześniu 2022 europejska organizacja testów bezpieczeństwa nowych samochodów Euro NCAP przeprowadziła testy zderzeniowe, w wyniku których kompaktowy model Ory otrzymał 5 gwiazdek na 5 możliwych.
Good Cat GT.
W drugiej połowie 2021 roku przedstawiona została usportowiona odmiana Good Cat GT, która wyróżniła się rozbudowanymi modyfikacjami wizualnymi oraz technicznymi. Z zewnątrz samochód zyskał inne zderzaki z imitacją wlotów powietrza oraz tylnego dyfuzora, a także dodatkowy spojler i nakładki na progi wraz z obniżonym zawieszeniem i 18-calowymi sportowymi alufelgami. We wnętrzu zastosowano bardziej sportowo wyprofilowane fotele, a także materiały o czerwono-czarnej tonacji obejmującej wszystkie panele kabiny pasażerskiej. Do napędu Ory Good Cat GT wykorzystano mocniejszy o 28 KM, 171-konny silnik elektryczny, który rozwijając 210 Nm maksymalnego momentu obrotowego może rozpędzić się do 100 km/h w 6,9 sekundy i maksymalnie jechać 160 km/h. Bateria o pojemności 59,1 kWh pozwala przejechać ok. 480 kilometrów na jednym ładowaniu.
Sprzedaż.
Ora Good Cat w pierwszej kolejności zadebiutowała na rodzimym rynku chińskim, gdzie trafiła do sprzedaży pod koniec listopada 2020. Za pomocą tego modelu Ora rozpoczęła globalną ekspansję rynkową, rozpoczynając od uruchomienia oficjalnej dystrybucji w Tajlandii we wrześniu 2021. We wrześniu 2022 pod nazwą Ora Funky Cat samochód zadebiutował na rynku europejskim, trafiając do sprzedaży najpierw w Wielkiej Brytanii, by w grudniu poszerzyć swój zasięg także o Niemcy. Na początku 2023 roku jako GWM Ora uruchomiono sprzedaż także w Australii, Nowej Zelandii oraz RPA.
Dane techniczne.
Ora Good Cat jest samochodem w pełni elektrycznym, do którego napędu wykorzystano 169-konny silnik o 249 Nm maksymalnego momentu obrotowego i sprincie od 0 do 100 km/h w 8,9 sekundy. Samochód trafił do sprzedaży w podstawowym wariancie z baterią 48 kWh, która pozwala przejechać na jednym ładowaniu ok. 310 kilometrów. Do wyboru jest także większy akumulator 63 kWh, który pozwala przejechać na jednym ładowaniu ok. 420 kilometrów.

</doc>
<doc id="4901705" url="https://pl.wikipedia.org/wiki?curid=4901705" title="Uniwersytet Królowej">
Uniwersytet Królowej



</doc>
<doc id="4901706" url="https://pl.wikipedia.org/wiki?curid=4901706" title="Ela Poznerová">
Ela Poznerová

Ela Poznerová, właśc. Eliška Poznerová (ur. 28 maja 1906 w Wiedniu, zm. 27 lutego 1991 w Pradze) – czeska aktorka filmowa, teatralna i telewizyjna.

</doc>
<doc id="4901707" url="https://pl.wikipedia.org/wiki?curid=4901707" title="Janina Wolska-Bochenek">
Janina Wolska-Bochenek

Janina Wolska-Bochenek (ur. 13 stycznia 1921 w Warszawie, zm. 17 kwietnia 2010 tamże) – polska matematyczka, specjalistka w zakresie równania całkowego, współtwórczyni szkoły równań całkowych na Politechnice, kierownik Zakładu Równań Całkowych, w latach 1981-1984 wicedyrektorka Instytutu Matematyki ds. Nauki.
Życiorys.
W 1938 rozpoczęła studia na Wydziale Elektrycznym Politechniki Warszawskiej, przerwał je wybuch II wojny światowej. Od 1942 kontynuowała naukę na tajnych kompletach, które organizowali wykładowcy z Wydziału Matematyki i Fizyki Uniwersytetu Warszawskiego. Uczestniczyła w powstaniu warszawskim, w uznaniu odwagi i męstwa została odznaczona Warszawskim Krzyżem Powstańczym (1992) oraz Krzyżem Armii Krajowej (1998). Po wojnie wyjechała do Krakowa, gdzie kontynuowała studia na Wydziale Filozoficznym Uniwersytetu Jagiellońskiego, który ukończyła w 1947 uzyskując stopień magistra filozofii ze specjalnością matematyka. Od początku 1949 była związana zawodowo z Wydziałem Mechanicznym Politechniki Warszawskiej, pracowała w Katedrze Matematyki pod kierunkiem prof. Witolda Pogorzelskiego. Pod kierunkiem prof. Pogorzelskiego przygotowała i przedstawiła rozprawę o równaniach całkowych i całkowo-różniczkowych, była jego pierwszym doktorantem. Od roku akademickiego 1951/1952 był adiunktem na Wydziale Lotniczym PW, od grudnia 1954 była docentem, a w lutym 1962 została profesorem nauk matematycznych. Działalność prowadziła w Instytucie Matematyki Politechniki Warszawskiej, ponadto była aktywnie w Polskim Towarzystwie Matematycznym. W 1991 przeszła na emeryturę, ale nadal utrzymywała współpracę z Wydziałem Mechanicznym Energetyki i Lotnictwa Politechniki Warszawskiej.
Jej mężem był Bronisław Bochenek (1913-1973), profesor technologii lotniczej, prorektor Politechniki Warszawskiej, Sprawiedliwy wśród Narodów Świata.
Pochowana na cmentarzu Powązkowskim w Warszawie (kw. 96, rząd 3, grób 10/11).

</doc>
<doc id="4901710" url="https://pl.wikipedia.org/wiki?curid=4901710" title="Shanghai GM">
Shanghai GM



</doc>
<doc id="4901712" url="https://pl.wikipedia.org/wiki?curid=4901712" title="Staw Pozytywka">
Staw Pozytywka



</doc>
<doc id="4901717" url="https://pl.wikipedia.org/wiki?curid=4901717" title="Shanghai Auto Saibao">
Shanghai Auto Saibao



</doc>
<doc id="4901718" url="https://pl.wikipedia.org/wiki?curid=4901718" title="Zabytki w Sosnowcu">
Zabytki w Sosnowcu



</doc>
<doc id="4901719" url="https://pl.wikipedia.org/wiki?curid=4901719" title="Staw Wąsal">
Staw Wąsal



</doc>
<doc id="4901727" url="https://pl.wikipedia.org/wiki?curid=4901727" title="Arsen Ter-Oganow">
Arsen Ter-Oganow

Arsen Aramowicz Ter-Oganow (ros. Арсен Арамович Тер-Оганов, ur. 28 listopada 1923 w Baku, zm. 12 grudnia 1998 w Moskwie) – radziecki wojskowy i funkcjonariusz służb specjalnych, pułkownik, Bohater Związku Radzieckiego (1945).
Życiorys.
Był Ormianinem. W 1940 skończył 10 klas szkoły, 1940-1941 pracował w Ludowym Komisariacie Spraw Wewnętrznych Azerbejdżańskiej SRR, od czerwca 1941 służył w Armii Czerwonej. Był żołnierzem pułku artylerii w Zakaukaskim Okręgu Wojskowym, w kwietniu 1942 skończył szkołę artyleryjską w Baku i został pomocnikiem dowódcy, a następnie dowódcą plutonu artylerii. Od lipca 1943 uczestniczył w wojnie z Niemcami jako dowódca plutonu 1361 pułku artylerii na Froncie Stepowym, brał udział w bitwie pod Kurskiem i operacji biełgorodzko-charkowskiej, 17 sierpnia 1943 i 16 września 1943 został ranny. Po wyjściu ze szpitala w październiku 1943 został starszyną kompanii w 230 zapasowym pułku piechoty. Od lutego 1944 do maja 1945 był kolejno starszyną batalionu, dowódcą działonu i starszyną kompanii 288 gwardyjskiego pułku piechoty. Walczył na 2 i 3 Froncie Ukraińskim i 1 Białoruskim. Brał udział w operacji humańsko-botoszańskiej, jassko-kiszyniowskiej, warszawsko-poznańskiej i berlińskiej. 15 maja 1944 ponownie został ranny i odesłany do szpitala w Bałcie. Szczególnie wyróżnił się podczas operacji warszawsko-poznańskiej jako dowódca działonu 288 gwardyjskiego pułku piechoty 94 Gwardyjskiej Dywizji Piechoty 26 Gwardyjskiego Korpusu Piechoty 5 Armii Uderzeniowej w stopniu starszyny. 14 stycznia 1945 w okolicach Michałowa Dolnego wraz z działonem przekroczył Pilicę, zajął pozycję ogniową i odparł 6 kontrataków wroga, osłaniając przeprawę batalionu. Po wojnie służył w Grupie Wojsk Radzieckich w Niemczech, w marcu 1946 został zdemobilizowany. W 1952 ukończył Bakijski Instytut Industrialny, pracował jako starszy inżynier w truście naftowym, później został funkcjonariuszem organów bezpieczeństwa, w 1981 został zwolniony ze służby w stopniu pułkownika. Mieszkał w Baku, a od 1990 w Moskwie. Został pochowany na Cmentarzu Trojekurowskim.
Odznaczenia.
I inne.

</doc>
<doc id="4901729" url="https://pl.wikipedia.org/wiki?curid=4901729" title="Springo EV">
Springo EV

Springo EV – elektryczny samochód osobowy klasy miejskiej wyprodukowany przez chińskie przedsiębiorstwo Shanghai GM w 2013 roku.
Historia i opis modelu.
W listopadzie 2012 roku podczas Salonu Samochodowego w Kantonie przedstawiony został niewielki, subkompaktowy hatchback o napędzie elektrycznym, który powstał jako bliźniacza odmiana spalinowego Chevroleta Saila. Samochód nie otrzymał jednak znaczków macierzystego producenta, będąc firmowanym jako Springo EV różniący się od oryginalnego pojazdu srebrnymi zaślepkami na atrapie chłodnicy i innym kształtem szyby tylnej.
Sprzedaż.
Sprzedaż Springo EV miała planowo rozpocząć się w 2013 roku, jednak ostatecznie w roku tym powstała ograniczona liczba egzemplarzy z próbnej puli, która nie została kontynuowana. Chiński rząd oferował dopłaty na zakup tego pojazdu.
Dane techniczne.
Springo EV napędzany jest przez silnik elektryczny o mocy 115 KM i maksymalnym momencie obrotowym wynoszącym 510 Nm. Według deklaracji producenta, pojazd zużywa 15 kWh energii na 100 kilometrów, a maksymalny zasięg na jednym ładowaniu zależy od kultury jazdy. Przy prędkości 60 km/h wyniesie on 200 kilometrów, a w trybie mieszanym ok. 130 kilometrów.

</doc>
<doc id="4901731" url="https://pl.wikipedia.org/wiki?curid=4901731" title="Aleksander Baziński">
Aleksander Baziński

Aleksander Baziński (1887 – 1961) – polski prawnik, sędzia Sądu Najwyższego w latach 1935–1954.
Absolwent prawa na Uniwersytecie Jagiellońskim (1911).
Pracował na stanowisku sędziego, podprokuratora, a od 1930 – wiceprezesa Sądu Okręgowego w Poznaniu.
W 1935 mianowany sędzią Sądu Najwyższego. Zasiadał w Izbie Cywilnej, a w latach 1945–50 orzekał również w Izbie do spraw Adwokatury. Od 1954 w stanie spoczynku; przez pewien czas wykonywał zawód notariusza. Ostatnie lata życia spędził w Łodzi.
Autor podręcznika z zakresu prawa spadkowego ("Prawo spadkowe", wyd. 1948).
Z żoną Władysławą mieli dwoje dzieci, z których tylko córka przeżyła II wojnę światową; syn walczył w powstaniu warszawskim.

</doc>
<doc id="4901733" url="https://pl.wikipedia.org/wiki?curid=4901733" title="Bartsch">
Bartsch

Osoby o nazwisku Bartsch:

</doc>
<doc id="4901735" url="https://pl.wikipedia.org/wiki?curid=4901735" title="Sardion Nadaraja">
Sardion Nadaraja

Sardion Nikołajewicz Nadaraja (ros. Сардион Николаевич Надарая, ur. 1903 w guberni kutaiskiej, zm. 1982 – funkcjonariusz radzieckich służb specjalnych, pułkownik bezpieczeństwa państwowego, komendant więzienia NKWD Gruzińskiej SRR, szef osobistej ochrony Ławrientija Berii.
Życiorys.
Urodził się w biednej gruzińskiej rodzinie chłopskiej. W 1921 skończył 5 klas szkoły średniej w Kutaisi, od czerwca 1921 należał do RKP(b), od września 1921 służył w Armii Czerwonej. Od marca do września 1922 był kursantem szkoły wojskowo-politycznej w Tbilisi, od stycznia 1924 do czerwca 1925 był milicjantem w Tbilisi, następnie został funkcjonariuszem GPU ZFSRR. Był pomocnikiem komendanta GPU Gruzińskiej SRR i od 10 lipca 1934 komendanta Zarządu NKWD Gruzińskiej SRR, od 1 stycznia do 20 marca 1936 był naczelnikiem więzienia NKWD ZFSRR, później pomocnikiem pełnomocnika operacyjnego Wydziału Ekonomicznego Zarządu Bezpieczeństwa Państwowego (UGB) NKWD ZFSRR i Gruzińskiej SRR i pełnomocnikiem Oddziału 6 Wydziału 4 UGB NKWD Gruzińskiej SRR oraz następnie Oddziału 5 Wydziału 4 NKWD Gruzińskiej SRR. Od 1 listopada 1937 był pomocnikiem naczelnika, a od 1 września 1938 do 7 stycznia 1939 naczelnikiem więzienia UGB NKWD Gruzińskiej SRR, później pracował w centrali NKWD ZSRR jako pełnomocnik operacyjny Oddziału 3 Wydziału 1 GUGB, a od marca do 31 lipca 1941 Wydziału 1 NKGB ZSRR. Od 8 sierpnia 1941 do 18 maja 1942 był pełnomocnikiem operacyjnym Oddziału 4 Wydziału 1 NKWD ZSRR, potem pełnomocnikiem operacyjnym Oddziału 2 Wydziału 1 NKWD ZSRR, a od 17 maja 1943 do 15 kwietnia 1946 pełnomocnikiem operacyjnym Oddziału 1 Wydziału 2 Zarządu 6 NKGB/MGB ZSRR. Następnie pracował w Zarządzie Ochrony nr 2 MGB ZSRR, od 25 grudnia 1946 do 23 maja 1952 był funkcjonariuszem Głównego Zarządu Ochrony MGB ZSRR i potem do 14 marca 1953 funkcjonariuszem Wydziału 1 Zarządu Ochrony MGB ZSRR jako szef osobistej ochrony Berii i zastępca szefa osobistej ochrony nr 4 Wydziału 1 Zarządu Ochrony MGB. Od 14 marca do 26 czerwca 1953 kierował pododdziałem Wydziału 1 Zarządu 9 MWD ZSRR.
26 czerwca 1953 został aresztowany razem z Berią, a 19 września 1955 na procesie w Tbilisi skazany na 10 lat pozbawienia wolności. Zwolniony 26 czerwca 1963, nie został zrehabilitowany.
Odznaczenia.
I medale.

</doc>
<doc id="4901736" url="https://pl.wikipedia.org/wiki?curid=4901736" title="Biełhazprambank">
Biełhazprambank

Biełhazprambank (; , "Biełgazprombank"), Wspólna Białorusko-Rosyjska Otwarta S.A. Biełhazprambank (, ) – rosyjski bank uniwersalny działający na Białorusi. Kontrolowany jest przez rosyjski koncern państwowy Gazprom.
Misją Biełhazprambanku jest wspieranie klasy średniej na Białorusi poprzez oferowanie zaawansowanych technologicznie produktów i usług bankowych dostosowanych do potrzeb klienta.
Akcjonariusze.
Właścicielami akcji banku są:
99,902% akcji jest kontrolowane przez Gazprom lub spółki od niego zależne.
Czynności nadzoru wykonuje rada dyrektorów. Większość jej członków to pracownicy Gazpromu i rosyjskich banków. Przewodniczącym Rady Dyrektorów Biełhazprambanku jest Famił Sadygow – wiceprezes zarządu Gazpromu i były wiceminister ds. podatków i opłat Rosji.
Historia.
W 1990 grupa białoruskich podmiotów założyła Komercyjny Bank Ekorozwoju (, "Bank Ekarazwiccio"; ). 27 września 1990 uzyskał on rejestrację w Banku Państwowym ZSRR. Od 31 lipca 1991 funkcjonował pod nazwą Miński Komercyjny Bank Ekorozwoju (), od 19 listopada 1992 jako Miński Komercyjny Bank Ekorozwoju S.A. () i od 20 października 1993 jako Olimp Otwarta S.A. ().
Od 1991 bank ukierunkował się na wspieranie małych przedsiębiorstw zgodnie z nową polityką gospodarczą Białorusi. Rodzący się wówczas na Białorusi prywatny biznes potrzebował nowych usług bankowych, będących konkurencją dla banków państwowych, działających jeszcze w systemie odziedziczonym po ustroju komunistycznym. Lata 90. to okres rozwoju banku. W wyniku załamania działalności gospodarczej i zwiększenia regulacji państwowych w bankowości w II połowie lat 90., bank postanowił wyróżnić się na rynku bankowym poprzez inwestycje w nowoczesne usługi bankowe. W 1996 bank Olimp jako pierwszy na Białorusi zaoferował swoim klientom karty płatnicze obsługiwane w rublach. Część projektów bank wdrażał przy współudziale Europejskiego Banku Odbudowy i Rozwoju, będąc jego najważniejszym partnerem w kraju.
Bank Olimp był jednym z trzech białoruskich banków walczących o prawo do reprezentowania interesów finansowych Gazpromu na Białorusi. Został wybrany przez rosyjski koncern i 28 listopada 1997 zmienił nazwę na Wspólna Białorusko-Rosyjska Otwarta S.A. Biełhazprambank.
Obecnie Biełhazprambank jest głównym białoruskim bankiem obsługującym niepaństwowe podmioty gospodarcze.
Afera w 2020.
W czerwcu 2020 do banku wkroczyła kontrola Departamentu Dochodzeń Finansowych Komitetu Kontroli Państwowej, w wyniku której wszczęto postępowanie karne przeciwko władzom banku. Menedżerom banku zarzucono oszustwa podatkowe oraz pranie brudnych pieniędzy. Według śledczych Biełhazprambank miał wyprać co najmniej 640 mln dolarów za pośrednictwem m.in. banku z siedzibą na Łotwie. 15 czerwca 2020 Narodowy Bank Republiki Białorusi zawiesił zarząd banku pod przewodnictwem p.o. prezesa banku Kiriłła Badieja i wprowadził do banku tymczasowy zarząd komisaryczny pod kierownictwem Nadziei Jermakowej. W toku śledztwa zatrzymano ponad 30 osób, w tym menedżerów wysokiego szczebla, na czele z aresztowanym 18 czerwca 2020 długoletnim prezesem banku Wiktarem Babaryką.
Sprawa Biełhazprambanku nabrała kontekstu politycznego i międzynarodowego rozgłosu za sprawą Wiktara Babaryki, który przez 20 lat zasiadał w fotelu prezesa banku i w maju 2020 z dnia na dzień zrezygnował z tej funkcji, po czym ogłosił zamiar ubiegania się o prezydenturę w wyborach 9 sierpnia 2020. Na dzień rozpoczęcia kontroli w Biełhazprambanku Babaryka miał najwyższe poparcie wśród opozycyjnych kandydatów. Ostatecznie Centralna Komisja Republiki Białorusi ds. Wyborów i Prowadzenia Referendów Krajowych odmówiła rejestracji kandydatury Babaryki i nie wziął on udziału w wyścigu prezydenckim. Według Babaryki postępowanie przeciwko władzom Biełhazprambanku rozpoczęto na "zamówienie polityczne" i było one elementem nacisku politycznego na niedoszłego kandydata. Działania białoruskiej kontroli finansowej potępiła również Rosja oraz Gazprom jako niezgodne ze statutem banku.
Białoruskie władze zaprzeczyły, aby kontrola miała podtekst polityczny. Poinformowały one, że służby zajmowały się bankiem już od 2016, a informacje o procederze prania pieniędzy Białorusi mieli dostarczyć w grudniu 2019 Amerykanie. Prezydent Białorusi Alaksandr Łukaszenka, którego rywalem w wyborach prezydenckich miał być Babaryka, komentując sprawę powiedział: "Chcę, żeby on trafił na wybory. Żeby przyszedł i powiedział, skąd własność na Cyprze, jak ją stworzył przy takiej „łukaszenkowskiej dyktaturze”, jak dawał łapówki". W jego ocenie Babaryka zdecydował się na start w wyborach prezydenckich wiedząc, że zostanie aresztowany za działania kierownictwa Biełhazprambanku, aby stać się "więźniem sumienia".
Według rosyjskich mediów w I półroczu 2020 Gazprom miał wytransferować z banku 15 mld rubli białoruskich (na początku 2020 posiadał on aktywa w banku w wysokości 15,6 mld BYN, 30 czerwca 2020 pozostało tylko 77 mln BYN) oraz inne aktywa obrotowe (ich wartość 31 grudnia 2019 wynosiła 2,5 mld BYN, 30 czerwca 2020 – 20 mln BYN). Ponadto Gazprom zażądał wypłaty dywidendy od Gazprom Transgaz Biełaruś w wysokości 332,6 mln BYN. Gazprom Transgaz Biełaruś to największy klient Biełhazprambanku, do którego w formie różnych zobowiązań należało 20% pieniędzy zdeponowanych w banku. Ponadto jest on mniejszościowym udziałowcem banku.
10 grudnia 2020 decyzją Narodowego Banku Republiki Białorusi zakończył się okres zarządzania Biełhazprambanku przez zarząd komisaryczny. 15 stycznia 2021 rada dyrektorów banku powołała od 18 stycznia 2021 na stanowisko prezesa zarządu byłą szefową zarządu komisarycznego Nadzieję Jermakową.

</doc>
<doc id="4901737" url="https://pl.wikipedia.org/wiki?curid=4901737" title="Biełgazprombank">
Biełgazprombank



</doc>
<doc id="4901738" url="https://pl.wikipedia.org/wiki?curid=4901738" title="Belgazprombank">
Belgazprombank



</doc>
<doc id="4901739" url="https://pl.wikipedia.org/wiki?curid=4901739" title="Superpuchar Turcji w piłce siatkowej mężczyzn (2020)">
Superpuchar Turcji w piłce siatkowej mężczyzn (2020)

Superpuchar Turcji w piłce siatkowej mężczyzn 2020 (oficjalnie 2020 Erkekler AXA Sigorta Şampiyonlar Kupası) – jedenasta edycja rozgrywek o Superpuchar Turcji zorganizowana przez Turecki Związek Piłki Siatkowe ("Türkiye Voleybol Federasyonu"). Mecz rozegrany został 8 września 2020 roku w Cengiz Göllü Voleybol Salonu w Bursie. Ze względu na fakt, że w sezonie 2019/2020 nie został wyłoniony ani mistrz Turcji, ani zdobywca Pucharu Turcji, w meczu o superpuchar wzięły udział dwie najlepsze drużyny fazy zasadniczej AXA Sigorta Efeler Ligi, tj. oraz .
Po raz czwarty zdobywcą Superpucharu Turcji został klub . MVP spotkania wybrany został Kubańczyk Salvador Hidalgo Oliva.

</doc>
<doc id="4901740" url="https://pl.wikipedia.org/wiki?curid=4901740" title="Liceum Ogólnokształcące im. Stefana Żeromskiego w Strzegomiu">
Liceum Ogólnokształcące im. Stefana Żeromskiego w Strzegomiu

Liceum Ogólnokształcące im. Stefana Żeromskiego – liceum ogólnokształcące w Strzegomiu, znajdujące się przy ulicy Tadeusza Kościuszki 31.
Historia szkoły.
Szkoła powstała w momencie rozpoczęcia roku szkolnego 1961/1962 dzięki staraniom władz miejskich miasta Strzegomia. W roku szkolnym 1964/1965 powstał zespół wokalno-muzyczny „Paulinki”. W trakcie tegoż roku placówka została całkowicie przekształcona w szkołę średnią (wcześniej w budynku liceum działała także szkoła podstawowa). W 1965 roku wyremontowano aulę. W 1967 roku patronem szkoły został polski pisarz Stefan Żeromski.
W 1975 roku został do budynku szkoły dobudowano pawilon z nowymi pracowniami. Podczas roku szkolnego 1981/1982 została przeprowadzona renowacja elewacji budynku szkoły.
Dyrektorzy.
Źródło: 

</doc>
<doc id="4901742" url="https://pl.wikipedia.org/wiki?curid=4901742" title="Hiszam Masziszi">
Hiszam Masziszi

Hiszam Masziszi (, "Hišām Mašīšī"; ; ur. w 1974) – tunezyjski polityk. Absolwent prawa i nauk politycznych na Uniwersytecie Al-Manar w Tunisie. Pełnił funkcję dyrektora personelu kolejno w ministerstwach: transportu, spraw społecznych i zdrowia oraz dyrektora generalnego narodowej agencji ds. kontroli sanitarnej produktów. 27 lutego 2020 mianowany ministrem spraw wewnętrznych w rządzie Iljas al-Fachfacha. 2 września 2020 objął funkcję premiera.
25 lipca 2021 przestał pełnić funkcję premiera.

</doc>
<doc id="4901747" url="https://pl.wikipedia.org/wiki?curid=4901747" title="Free Woman">
Free Woman

Free Woman – utwór muzyczny amerykańskiej piosenkarki i autorki tekstów Lady Gagi, który został nagrany w ramach szóstego albumu studyjnego piosenkarki – "Chromatica". Piosenka została napisana przez Gagę i Burnsa oraz producentów: BloodPopa, Axwella oraz Klahra. Jest to utwór w stylach eurodance i eurohouse z dużą dozą inspiracji muzyką lat 90. XX wieku. Tekst utworu odnosi się do przeżyć piosenkarki, która w kompozycji otwiera się na temat radzenia sobie z zespołem stresu pourazowego, którego Gaga uświadczyła po molestowaniu seksualnym przez producenta muzycznego w 2005 roku. Artystka chciała również stworzyć piosenkę dla jej fanów ze społeczności LGBT i napisała „Free Woman” z myślą o transpłciowej społeczności. Tekst piosenki mówi o odzyskiwaniu swojej tożsamości i odpowiada na pytanie „co to znaczy być kobietą?”. Wielu krytyków muzycznych wyróżniło tę piosenkę, ze względu na jej silny i budujący tekst, a niektórzy określili jej produkcję za niewyróżniającą się.
Demo utworu wyciekło w dobrej jakości kilka tygodni przed wydaniem albumu. 28 sierpnia 2020 został wydany remiks „Free Woman” skomponowany przez DJ-kę Honey Dijon, jako prezent z okazji ostatniego odcinku podcastu Gagi na Apple Music o nazwie „Gaga Radio”.
Geneza i nagrywanie.
„Free Woman” zostało napisane przez Gagę, Burnsa i producentów piosenki, którymi są BloodPop, Axwell oraz Klahr. Axwell ujawnił, że bardzo lubił wczesną wersję piosenki, którą Gaga stworzyła z BloodPopem i „wyobraził sobie ją graną w nowojorskich klubach w latach 90.”, gdy ją usłyszał po raz pierwszy. Klahr dodał, że „wzmocnili brzmienie piosenki tak, żeby jeszcze bardziej nawiązywała do lat 80. i 90. oraz dodali [ich] klimat, aby zobaczyć jak [oni] mogą to ulepszyć, zachowując przy tym duszę piosenki” i „z bujnymi wokalami Gagi na wierzchu, [oni] chcieli stworzyć rytm piosenki, który będzie idealny do grania w klubach”.
Gaga wyjaśniła, że była w gorszym okresie myślenia podczas pisania tej piosenki, „myślenie czasami, że [ona] kiedyś umrze… więc [ona] powinna powiedzieć to co jest ważne”, i finalizowanie tej piosenki pomogło jej usunąć to myślenie, mówiąc, że „teraz słucham tego i wiem, że będę żyć”. Podczas wywiadu z Zanem Lowem dla Apple Music, Gaga opowiedziała o bardzo prywatnej genezie tej piosenki:
Gaga również ujawniła, że „Free Woman” zostało napisane z myślą o transpłciowej społeczności. Ona chciała potwierdzić swoją siłę w tej piosence, ale też świętować to jak społeczność LGBT pomogła jej w poradzeniu sobie z zespołem stresu pourazowego. Gaga ponadto dodała, że chciała nazwać cały album "Free Woman", ale nazwała go "Chromatica", gdyż „nadal ma problem w [byciu wolną kobietą]”.
Kompozycja.
„Free Woman” jest utworem eurodance oraz eurohouse z elementami acid house i disco, który był zainspirowany muzyką lat 90. XX wieku. Leah Greenblatt z „Entertainment Weekly” opisała utwór jako „piosenkę o średnim tempie i gospelowym rytmie”. Alexandra Pollard z „The Independent” znalazła podobieństwo między „Free Woman” a „Love is Free” od Robyn &amp; La Bagatelle Magique, gdzie Salvatore Maicki z magazynu „Nylon” porównał ją do muzyki La Bouche.
Piosenka ma na celu odpowiedzieć na pytanie „co to oznacza bycie wolną kobietą?” i mówi o tym, że nie potrzeba być z mężczyzną, aby przetrwać. Piosenkarka deklaruje, że może czuć się wolna sama ze sobą i „zwycięsko idzie naprzód”, śpiewając „Dalej jestem kimś, nawet bez faceta / Jestem wolną kobietą”. Annie Zaleski z tygodnika „Time” napisała, że piosenka jest o odzyskiwaniu „tożsamości i płci po molestowaniu seksualnym”, zaś Laura Alvarez z magazynu „Forbes” opisała tekst utworu jako „walkę o szczęście z przeciwnościami losu”. Carl Wilson ze „Slate” uznał, że piosenka „odnosi się do Stefani Germanotty sprzed ery "The Fame" w Nowym Jorku” przez wers „Idę przez śródmieście, słyszę mój dźwięk / Nikt mnie jeszcze nie zna, nie teraz”.
Wydanie i remiks.
7 maja 2020 roku do sieci wyciekła wczesna wersja utworu w dobrej jakości, stając się trendującym tematem na Twitterze. Wyciek został opanowany szybko przez Interscope Records. Trzy dni przed wydaniem albumu, Gaga opublikowała obraz promocyjny na jej mediach społecznościowych, na którym była napisana część tekstu utworu „To jest mój parkiet / O który walczyłam”, z podpisem „To jest wiadomości z "Chromatici"”. 29 maja 2020 roku "Chromatica" została wydana, gdzie „Free Woman” jest piątą piosenką z listy utworów.
28 sierpnia 2020 roku remiks „Free Woman” stworzony przez Honey Dijon został wydany jako prezent z okazji zakończenia cotygodniowego podcastu Gagi na Apple Music, który nazywał się „Gaga Radio”. Mówiąc o współpracy z piosenkarką, Dijon powiedziała „Podchodzę do większości ludzi, z którymi pracuję, bardziej z kulturowych powodów, niżeli komercyjnych priorytetów. Bo myślę, że Gaga zawsze tworzyła klubową muzykę i mówiła o społeczności LGBT, i zawsze ją wspierała, i większość jej muzyki było zainspirowane przez kluby”. Dijon oryginalnie była poproszona o zremiksowanie kolaboracji Gagi z Grande „Rain on Me”, ale poczuła, że będzie jej łatwiej z „Free Woman”, bo wyobraziła sobie multikulturową klubową atmosferę dla jej wersji piosenki. Wybierając tytuł „Realness Remix”, chciała oddać honor dla różnorodnej klubowej społeczności. Pochodząca z Chicago DJ-ka również uznała, że remiks będzie idealną okazją do pokazania stylu Chicago house dużej liczbie ludzi.
Personel.
Źródło:.

</doc>
<doc id="4901749" url="https://pl.wikipedia.org/wiki?curid=4901749" title="Cebula szalotka">
Cebula szalotka



</doc>
<doc id="4901752" url="https://pl.wikipedia.org/wiki?curid=4901752" title="Juryj Sieliwierstau">
Juryj Sieliwierstau

Juryj Michajławicz Sieliwierstau (; , "Jurij Michajłowicz Sieliwierstow"; ur. w 1978 w Mińsku) – białoruski polityk i finansista, minister finansów Republiki Białorusi.
Życiorys.
W 2002 ukończył Białoruski Państwowy Uniwersytet Ekonomiczny. Po studiach został zatrudniony w Ministerstwie Finansów Republiki Białorusi, gdzie pracował na różnych stanowiskach. W 2009 ukończył Akademię Zarządzania przy Prezydencie Republiki Białorusi.
W 2009 został naczelnikiem Głównego Departamentu Finansów Sektora Produkcji w Ministerstwie Finansów Republiki Białorusi. W 2012 przeniesiony na stanowisko naczelnika Głównego Departamentu Polityki Budżetowej tego ministerstwa. W 2015 został wiceministrem finansów. W 2018 awansowany na urząd pierwszego wiceministra finansów.
5 czerwca 2020 prezydent Białorusi Alaksandr Łukaszenka mianował go ministrem finansów w rządzie Ramana Hałouczenki.
Żonaty, ma dwie córki.

</doc>
<doc id="4901758" url="https://pl.wikipedia.org/wiki?curid=4901758" title="Kraina Lovecrafta (powieść)">
Kraina Lovecrafta (powieść)

Kraina Lovecrafta (ang. "Lovecraft Country") – amerykańska powieść dark fantasy napisana przez Matta Ruffa. Łączy motywy twórczości H.P. Lovecrafta z tematyką rasizmu w USA w latach 50. XX wieku. Jej głównym bohaterem jest były żołnierz i fan fantastyki naukowej, Atticus Turner, który wraz z rodziną doświadcza złego traktowania. Powieść ukazała się w 2016, nakładem HarperCollins. W Polsce książka ukazała się w 2020 w tłumaczeniu Marcina Mortki nakładem wydawnictwa W.A.B. Została zaadaptowana na serial o tym samym tytule.

</doc>
<doc id="4901761" url="https://pl.wikipedia.org/wiki?curid=4901761" title="Kraina Lovecrafta (serial telewizyjny)">
Kraina Lovecrafta (serial telewizyjny)

Kraina Lovecrafta (ang. "Lovecraft Country") – amerykański serial telewizyjny grozy, stworzony przez Mishę Green. Powstał na podstawie powieści z 2016 pod tym samym tytułem, której autorem jest Matt Ruff. W rolach głównych występują Jurnee Smollett i Johnatan Majors. Premiera odbyła się 16 sierpnia 2020 w HBO. Serial jest produkowany przez Monkeypaw Productions, Bad Robot Productions i Warner Bros. Television Studios.
Serial opowiada o młodym, czarnoskórym mężczyźnie, który podróżuje po USA w latach 50. XX wieku. Poszukuje zaginionego ojca, poznając sekrety nękające miasto, na bazie których H.P. Lovecraft prawdopodobnie napisał swoje opowieści.

</doc>
<doc id="4901763" url="https://pl.wikipedia.org/wiki?curid=4901763" title="Kraina Lovecrafta">
Kraina Lovecrafta



</doc>
<doc id="4901765" url="https://pl.wikipedia.org/wiki?curid=4901765" title="James Mallory">
James Mallory

James Patrick Mallory (ur. 1945) – irlandzko-amerykański profesor emeritus w Queen's University Belfast, antropolog i specjalista od języków indoeuropejskich. Redaktor czasopisma "Journal of Indo-European Studies".

</doc>
<doc id="4901766" url="https://pl.wikipedia.org/wiki?curid=4901766" title="Języki indo-uralskie">
Języki indo-uralskie

Języki indo-uralskie – hipotetyczna, postulowana przez niektórych językoznawców nadrodzina językowa, w skład której wchodzą języki indoeuropejskie oraz uralskie.
Propagatorem jej istnienia jest m.in. Frederik Kortlandt. Według niego ludność praindouralska zamieszkiwała północne wybrzeża Morza Kaspijskiego. Po ostatnim zlodowaceniu, wskutek ocieplenia się klimatu, ludność owa wyruszyła w dwóch różnych kierunkach, dając początek późniejszym ludom indoeuropejskim oraz uralskim.

</doc>
<doc id="4901767" url="https://pl.wikipedia.org/wiki?curid=4901767" title="Rekonstrukcja wewnętrzna">
Rekonstrukcja wewnętrzna

Rekonstrukcja wewnętrzna – metoda badawcza w językoznawstwie, odtwarzająca dawniejsze fazy historyczne języka na podstawie istniejącego materiału.
W przeciwieństwie do metody porównawczej, porównującej różne języki, metoda rekonstrukcji wewnętrznej porównuje ze sobą różne formy i warianty słów w obrębie tego samego języka. Próbuje tym samym zrekonstruować formę pierwotną, istniejącą w jego najwcześniejszej fazie.

</doc>
<doc id="4901768" url="https://pl.wikipedia.org/wiki?curid=4901768" title="Robert Beekes">
Robert Beekes

Robert Stephen Paul Beekes (ur. 2 września 1937, zm. 21 września 2017) – holenderski językoznawca. Specjalista od języków indoeuropejskich, profesor Uniwersytetu w Lejdzie.

</doc>
<doc id="4901769" url="https://pl.wikipedia.org/wiki?curid=4901769" title="Masakra w Rosewood">
Masakra w Rosewood

Masakra w Rosewood była motywowanym rasowo zniszczeniem miasteczka Rosewood i prześladowaniu jego czarnoskórych mieszkańców w pierwszym tygodniu stycznia 1923 roku w wiejskim hrabstwie Levy na Florydzie (USA). Tego dnia miasto Rosewood zostało zniszczone w wyniku zamieszek na tle rasowym, podczas których co najmniej sześciu czarnych i dwóch białych zostało zabitych; istnieją jednak teorie, że liczba ofiar mogła być nawet kilkukrotnie wyższa.
Przed masakrą miasto Rosewood było cichym przystankiem na linii kolejowej Seaboard Air Line. Zamieszki zaczęły się, gdy biali mężczyźni z kilku pobliskich miast zlinczowali czarnego mieszkańca Rosewood z powodu oskarżeń, że biała kobieta w pobliskim Sumner została napadnięta przez czarnego włóczęgę. Tłum składający się z kilkuset białych mieszkańców okolicy przeczesywał okolicę polując na czarnych, równocześnie spalono prawie każdą budowlę w Rosewood. Ocalali z miasteczka przez kilka dni ukrywali się na pobliskich bagnach, dopóki nie zostali ewakuowani do większych miast. Nie dokonano żadnych aresztowań za to, co wydarzyło się w Rosewood. Miasto zostało opuszczone przez większość dawnych mieszkańców; z których większość nie dostała żadnego odszkodowania.
Zamieszki w Rosewood nie doczekały się znaczącego oddźwięku w mediach z tego okresu. Ocalali, ich potomkowie i sprawcy milczeli na temat Rosewood przez dziesięciolecia. Sześćdziesiąt lat po zamieszkach, na początku lat 80., historia Rosewood została przypomniana w amerykańskich mediach. Ocalali i ich potomkowie zorganizowali się, by pozwać państwo za to, że nie udało się ochronić czarnej społeczności Rosewood. W 1993 r. władze stanu Floryda zleciły sporządzenie raportu z tego incydentu. W wyniku ustaleń Floryda stała się pierwszym stanem USA, który zrekompensował ocalałym i ich potomkom szkody poniesione z powodu przemocy na tle rasowym. Incydent był tematem filmu fabularnego "Rosewood w ogniu" z 1997 roku w reżyserii Johna Singletona.

</doc>
<doc id="4901771" url="https://pl.wikipedia.org/wiki?curid=4901771" title="Życie na Wenus">
Życie na Wenus

Pomysł, że na Wenus istnieje obecnie życie był od dawna przedmiotem rozważań. Liczba hipotez zmniejszyła się znacznie od wczesnych lat 60. XX wieku, kiedy statek kosmiczny zaczął badać planetę i stało się jasne, że jej środowisko jest ekstremalne w porównaniu z ziemskim.
Położenie Wenus bliżej Słońca niż Ziemia i ekstremalny efekt cieplarniany podnoszący temperaturę na powierzchni do prawie 735 K (462 °C; 863 °F) i ciśnienie atmosferyczne 90 razy większe niż na Ziemi sprawiają, że życie oparte na wodzie w formach ziemskich jest mało prawdopodobne na powierzchni Wenus. Jednak kilku naukowców spekulowało, że ekstremofilne (termo- i acydofilne mikroorganizmy) mogą istnieć w umiarkowanych, kwaśnych górnych warstwach atmosfery Wenus. W 2020 ogłoszono istnienie fosforowodoru , zwanego inaczej fosfiną, w atmosferze planety, w ilościach wskazujących na pochodzenie najwyraźniej od organizmów żywych. Informacja ta później została skorygowana – stwierdzone ilości fosfiny w istocie były znacznie mniejsze.
Poglądy historyczne.
Aż do połowy XX wieku uważano, że środowisko powierzchniowe Wenus jest podobne do Ziemi, stąd powszechnie uważano, że Wenus może być siedliskiem życia. W 1870 roku brytyjski astronom Richard Proctor powiedział, że istnienie życia na Wenus jest niemożliwe w pobliżu jej równika, ale możliwe w pobliżu jej biegunów.
Od lat sześćdziesiątych XX wieku coraz liczniejsze dowody z różnych sond kosmicznych pokazują, że Wenus ma ekstremalny klimat, z efektem cieplarnianym generującym stałą temperaturę około 500 °C na powierzchni. Atmosfera zawiera chmury kwasu siarkowego, a ciśnienie atmosferyczne na powierzchni wynosi 90 barów, czyli jest prawie 100 razy większe niż na Ziemi i podobne do ciśnienia panującego na głębokości ponad 1000 m w oceanach Ziemi. W takim środowisku i biorąc pod uwagę nieprzyjazne życiu cechy wenusjańskiej pogody, życie w ziemskich formach jest wysoce nieprawdopodobne.
We wrześniu 1967 roku Carl Sagan i Harold Morowitz opublikowali analizę kwestii życia na Wenus w czasopiśmie Nature.
Siedlisko atmosferyczne.
Chociaż prawdopodobieństwo istnienia życia w pobliżu powierzchni Wenus jest niewielkie, na wysokości około 50 km nad powierzchnią panuje łagodna temperatura, dlatego nadal istnieją opinie przemawiające za taką możliwością w atmosferze Wenus.
W analizie danych z misji z misji Wenera, Pioneer Venus i Magellan odkryto, że siarczek karbonylu, siarkowodór i dwutlenek siarki były obecne razem w górnych warstwach atmosfery. Wenera wykryła również duże ilości toksycznego chloru tuż pod pokrywą chmur wenusjańskich. Siarczek karbonylu jest trudny do wytworzenia nieorganicznie, ale może być wydzielany przy zjawiskach wulkanicznych. Kwas siarkowy jest wytwarzany w górnych warstwach atmosfery w wyniku fotochemicznego działania Słońca na dwutlenek węgla, dwutlenek siarki i parę wodną.
Promieniowanie słoneczne ogranicza zdatną do życia strefę atmosferyczną do wysokości od 51 km (65 °C) do 62 km (−20 °C), w obrębie kwaśnych chmur. Spekulowano, że chmury w atmosferze Wenus mogą zawierać substancje chemiczne, które mogą inicjować formy aktywności biologicznej. Spekulowano, że wszelkie hipotetyczne mikroorganizmy zamieszkujące atmosferę, jeśli są obecne, mogą wykorzystywać światło ultrafioletowe (UV) emitowane przez Słońce jako źródło energii, co może być wyjaśnieniem ciemnych linii (zwanych „nieznanym absorberem UV”) obserwowanych na fotografiach Wenus w ultrafiolecie. Istnienie tego „nieznanego pochłaniacza UV” skłoniło Carla Sagana do opublikowania w 1963 roku artykułu proponującego hipotezę mikroorganizmów w górnych warstwach atmosfery jako czynnika absorbującego światło UV.
W sierpniu 2019 roku astronomowie poinformowali o nowo odkrytym długoterminowym wzorcu absorbancji światła UV i zmian albedo w atmosferze Wenus i jej pogodzie, które są spowodowane przez „nieznane pochłaniacze”, które mogą zawierać nieznane chemikalia, a nawet duże kolonie mikroorganizmów na dużych wysokościach. w atmosferze.
W styczniu 2020 roku astronomowie zgłosili dowody, które sugerują, że Wenus jest obecnie aktywna wulkanicznie, a pozostałość po takiej aktywności może być potencjalnym źródłem składników odżywczych dla ewentualnych mikroorganizmów w atmosferze Wenus, według naukowców.
Badania opublikowane we wrześniu 2020 roku wykazały istnienie fosfiny w atmosferze Wenus, która nie była powiązana z żadną znaną nieożywioną metodą syntezy zachodzącą lub możliwą w warunkach Wenus.
Fosfina raczej nie kumuluje się w atmosferze Wenus, ponieważ pod wpływem promieniowania ultrafioletowego zapewne ostatecznie reaguje z wodą i dwutlenkiem węgla. Fosfina na Ziemi jest związana z ekosystemami beztlenowymi i może wskazywać na życie na pozbawionych tlenu egzoplanetach. Ponieważ nie jest znany żaden proces niebiologiczny, który prowadzi do wytworzenia fosfiny na planetach podobnych do Ziemi w znaczących ilościach, więc wykrywalne ilości fosfiny mogły wskazywać na życie. Hipoteza dała również możliwe wyjaśnienie ciemnych smug w atmosferze Wenus, wykrytych przez Japońską Agencję Kosmiczną, które mogłyby być koloniami drobnoustrojów żyjących w chmurach. Późniejsze analizy wykazały, że w publikacji donoszącej o odkryciu fosfiny zawarty był błąd – zarejestrowano w istocie były znacznie mniejsze ilości fosfiny w atmosferze Wenus.
Potencjalne istnienie życia w przeszłości.
Jest prawdopodobne, że gdyby woda w stanie ciekłym istniała na jej powierzchni, zanim efekt cieplarniany ogrzał planetę, na Wenus mogło powstać życie mikrobiologiczne, ale już by nie istniało. Zakładając, że proces dostarczania wody na Ziemię był wspólny dla wszystkich planet w pobliżu strefy nadającej się do zamieszkania, oszacowano, że woda w stanie ciekłym mogła istnieć na jej powierzchni nawet przez 600 milionów lat podczas i wkrótce po późnym silnym bombardowaniu, co mogło dać wystarczająco dużo czasu na powstanie prostego życia, ale wartość ta może wahać się od zaledwie kilku milionów lat do nawet kilku miliardów lat. Ostatnie badania z września 2019 roku wykazały, że Wenus mogła mieć wody powierzchniowe i nadawać się do zamieszkania przez około 3 miliardy lat i mogła znajdować się w tym stanie do 700 do 750 milionów lat temu, jeśli to poprawne, dałoby to życiu wystarczająco dużo czasu, aby ewoluowało. Mogło to również dać wystarczająco dużo czasu na ewolucję życia drobnoustrojów w atmosferze.
Sugerowano nawet, że złożone życie wyewoluowało wcześniej na Wenus niż na Ziemi oraz że w okresie kambru i ordowiku organizmy z Wenus zostały przeniesione na Ziemię za pośrednictwem asteroid. Teoria ta mogłaby pasować do wzorca pojawiania się, zróżnicowania i wymierania kolejnych form wysoko rozwiniętych życia z zadziwiającą szybkością w okresach kambru i ordowiku, a także wyjaśnia niezwykłą różnorodność genetyczną, która pojawiła się w tym okresie.
Przeprowadzono bardzo niewiele analiz materiału powierzchni Wenus, więc jest możliwe, że dowody na przeszłe życie, jeśli kiedykolwiek istniały, można by było znaleźć za pomocą sondy zdolnej do przetrwania obecnych ekstremalnych warunków powierzchniowych Wenus, chociaż zmiany powierzchni Wenus w ciągu ostatnich 500 milionów lat wskazują, że jest mało prawdopodobne, aby pozostały starożytne skały powierzchniowe, zwłaszcza te zawierające mineralny tremolit, który teoretycznie mógłby zawierać ślady aktywności biologicznej.

</doc>
<doc id="4901772" url="https://pl.wikipedia.org/wiki?curid=4901772" title="Kazimierz Wolski (zm. 1691)">
Kazimierz Wolski (zm. 1691)

Kazimierz Wolski z Gośniewic herbu Nowina (zm. w 1691 roku) – podsędek sanocki w 1688 roku, podstoli sanocki w latach 1685-1688, sędzia skarbowy ziemi sanockiej w 1690 roku.

</doc>
<doc id="4901775" url="https://pl.wikipedia.org/wiki?curid=4901775" title="Suruga (zatoka)">
Suruga (zatoka)

 – zatoka w Japonii, w środkowej części wyspy Honsiu ("Honshū"), otwarta na Ocean Spokojny, w prefekturze Shizuoka. Oblewa zachodnie wybrzeże półwyspu Izu i wschodnie wybrzeża prefektury. 
Geologia.
Zatoka Suruga powstała 600 000 lat temu wskutek subdukcji tektonicznej płyt: filipińskiej i eurazjatyckiej. Łańcuch podwodnych wulkanów, poprzedników dzisiejszego półwyspu Izu, został w ten sposób przesunięty z południowego Oceanu Spokojnego setki kilometrów na północ, powodując zderzenie, które doprowadziło do powstania zatoki i rowu oceanicznego Suruga. Utworzyła się w ten sposób najgłębsza (ok. 2500 m) zatoka w Japonii, tworząc z górą Fudżi ("Fuji-san", wys. 3776 m) ogromny kontrast. Fudżi wznosi się bowiem od rowu Suruga, biegnącego od środka zatoki w kierunku południowo-zachodnim wzdłuż archipelagu. Stanowi on północną część rowu Nankai.
Dno zatoki Suruga charakteryzuje się niezwykle ostrymi zboczami, opadającymi pięćset metrów poniżej poziomu morza zaledwie dwa kilometry od wybrzeża. W wewnętrznej części zatoki znajduje się podwodny kanion o głębokości tysiąca metrów, który biegnie poprzez ujście zatoki aż do Rowu Mariańskiego.
Wody zatoki.
W wyniku tych warunków w częściach zatoki blisko brzegu występują trzy rodzaje głębokich wód oceanicznych: prądu Kuro-shio (na głębokości od 200 do 500 m), strefy subarktycznej (500–1500) i Oceanu Spokojnego (1500–2500). Głębokie wody oceanu są zasadniczo pozbawione światła słonecznego, co uniemożliwia fotosyntezę nawet fitoplanktonowi i pozostają całkowicie oddzielone od wód z płytszych obszarów. 
W rezultacie wody te mają niską temperaturę, są bardzo czyste i bogate w składniki odżywcze. Oprócz zapewnienia pożywienia dla szerokiej gamy organizmów morskich, właściwości te pozwalają na wykorzystanie zasobów wód w produktach komercyjnych. Władze prefektury Shizuoka starają się wykorzystać wody Kuro-shio do produkcji m.in. żywności i farmaceutyków.
Chociaż góra Fudżi i zatoka Suruga różnią się tak bardzo wysokością, są one połączone wspólną siecią źródeł. Opady na Fudżi, które wynoszą około 2,5 mld ton rocznie, przedostają się do ziemi i stają się wodami gruntowymi, a następnie wydostają się na powierzchnię w postaci wielu źródeł. Spływając do zatoki tworzą bogate, bioróżnorodne środowisko i dostarczają pożywienia dla wielu organizmów, jak np. małych, różowego koloru, krewetek "sakura-ebi" ("Lucensosergia lucens" lub "Sergia lucens"), które nie występują w innych zbiornikach wodnych Japonii. Potwierdzono również obecność źródeł na dnie zatoki Suruga.
Wybrzeża zatoki.
Zatoka Suruga i otaczający ją region są bardzo atrakcyjne turystycznie i rekreacyjnie ze względu na wyjątkowe urozmaicenie terenu, bogatą roślinność, świetnie zorganizowaną infrastrukturę usług (ryokany, hotele, onseny), cenne zabytki sakralne.
Zachodnia i środkowa część wybrzeża zatoki, od Shizuoki do Numazu, charakteryzuje się piaszczystymi plażami, podczas gdy wschodnia i północno-wschodnia rozciągająca się od Numazu na południe, wzdłuż zachodniego wybrzeża półwyspu Izu, jest na ogół skalista.
Fauna i flora morska zatoki.
Faliste dno morskie i odżywcze wody zatoki tworzą dogodne siedlisko dla około tysiąca różnych gatunków ryb, co stanowi około 40% z 2300 rodzimych gatunków Japonii. Spośród licznych gatunków fauny morskiej w zatoce żyją m.in. tak ciekawe gatunki, jak:
Obok zróżnicowanej fauny w zatoce występuje barwna i bogata flora. Wzdłuż wybrzeża półwyspu Izu rosną liczne wodorosty, w tym m.in.: gronorosty ("Sargassum"), krasnorosty ("Gelidiaceae"), zostera morska ("Zostera marina" L.). Mówi się, że na tym obszarze występuje najwięcej odmian wodorostów w Japonii.

</doc>
<doc id="4901781" url="https://pl.wikipedia.org/wiki?curid=4901781" title="Felicja Gajewska">
Felicja Gajewska

Felicja z hr. Mielżyńskich Gajewska (ur. 27 listopada 1877 w Łęce Wielkiej, zm. 12 marca 1939 roku w Poznaniu) – polska ziemianka, działaczka społeczna, wiceprezes Towarzystwa Ziemianek Polskich, członkini Towarzystwa Naukowego w Toruniu.
Życie prywatne.
Pochodziła z hrabiowskiego rodu Mielżyńskich herbu Nowina. Była córką Macieja Mielżyńskiego i Teresy z Mycielskich. 16 października 1895 roku wyszła za Władysława Gajewskiego herbu Ostoja (1867-1925), właściciela majątku Turzno w ziemi chełmińskiej. Miała z nim troje dzieci: Ludwikę (1897-1950), Teresę (ur. i zm. 1904) oraz Rafała (1905-1951). Felicja była inicjatorką opracowania drzewa genealogicznego rodu Gajewskich. Owdowiawszy w 1925 roku została właścicielką dóbr turznieńskich. Z jej inicjatywy ukończono budowę skrzydła pałacu. Zmarła w 1939 roku w Zakładzie św. Elżbiety w Poznaniu. Została pochowana w grobowcu rodu Działowskich i Gajewskich w podziemiach kościoła w Wielkiej Łące. 
Działalność społeczna.
Była członkinią Towarzystwa Naukowego w Toruniu (jej mąż Władysław był siostrzeńcem Zygmunta Działowskiego, założyciela tej instytucji). Wraz z mężem wspierała Towarzystwo finansowo, przyczyniając się do nabycia gmachu „Muzeum”. Materialnie wspierała także Towarzystwo Śpiewu „Lutnia” w Toruniu, urządzając w Parku Wiktorii imprezy kulturalne. Współpracowała z Towarzystwem św. Wincentego a Paulo w Toruniu w działalności charytatywnej. W 1917 roku za zorganizowanie żywego obrazu „Kościuszko pod Racławicami” Gajewskich ukarano ograniczeniem przydziałów żywności. W latach 1911-1921 była wiceprezesem Towarzystwa Ziemianek Polskich na Pomorzu. Za uzyskane fundusze ze zbiórek zakupywała materiały i włoczki z których wykonywano ubranka dla dzieci z Królestwa Polskiego w czasie I wojny światowej. Od lipca 1916 roku do 1918 roku pod pseudonimem „Inka” pisywała do toruńskiego miesięcznika „Żebraczek” opowiadania o treści patriotyczno-religijnej. W październiku 1920 roku była jedną z założycielek Domu Dziecka w Lubiczu oraz Pomorskiego Towarzystwa Opieki nad Dzieckiem. Tego roku Gajewska włączyła się także w akcję powitania wojsk generała J. Hallera w Toruniu i przekazała 29 000 marek komitetowi powitalnemu na ten cel.
Upamiętnienie.
W 2020 roku z inicjatywy Katarzyny Pawłowskiej podjęto próbę nadania imienia Felicji Gajewskiej alei drzew w Turznie.

</doc>
<doc id="4901782" url="https://pl.wikipedia.org/wiki?curid=4901782" title="Bronisław Drozdowski">
Bronisław Drozdowski



</doc>
<doc id="4901786" url="https://pl.wikipedia.org/wiki?curid=4901786" title="Staw Sadurka">
Staw Sadurka



</doc>
<doc id="4901789" url="https://pl.wikipedia.org/wiki?curid=4901789" title="Biblioteka Braci Polskich">
Biblioteka Braci Polskich



</doc>
<doc id="4901802" url="https://pl.wikipedia.org/wiki?curid=4901802" title="Szafa bezpieczeństwa">
Szafa bezpieczeństwa

Szafa bezpieczeństwa – ognioodporne szafy służące do bezpiecznego przechowywania palnych chemikaliów lub butli ze sprężonym gazem. Przechowywanie substancji palnych w takich szafach zapobiega przed rozprzestrzenianiem się ognia oraz zabezpiecza przed wybuchem w przypadku pożaru. Obszary zastosowań i użytkowania są zróżnicowane: przemysł, laboratoria, handel, uniwersytety, szpitale, organizacje publiczne zajmujące się substancjami niebezpiecznymi, działy BHP itp.
Struktura.
Projektowanie i testowanie szaf bezpieczeństwa regulują normy europejskie EN 14470-1 (szafy do przechowywania cieczy palnych) i EN 14470-2 (szafy do przechowywania butli z gazami sprężonymi).
Szafy bezpieczeństwa składają się zazwyczaj z następujących elementów: korpus wewnętrzny (drewniany lub metalowy), izolacja przeciwpożarowa, króćce wentylacyjne nawiewny i wyciągowy z zabezpieczeniem w postaci bezpiecznika termo-czułego, mechanizmy przymusowego zamykania drzwi w przypadku pożaru (nie dotyczy szaf na butle gazowe), uszczelki przeciwpożarowe na drzwiach i opcjonalnie uziemienie.
Szafy bezpieczeństwa na substancje łatwopalne zazwyczaj posiadają półki lub wysuwane szuflady, na których przechowywane są chemikalia. Szafy bezpieczeństwa są wyposażone w wanny wychwytowe na dnie szafy, które zapobiegają wyciekom substancji niebezpiecznych.
Szafy bezpieczeństwa na butle gazowe są przeznaczone do przechowywania butli z gazami sprężonymi. W celu wyprowadzenia instalacji gazów, otwory w szafie są wiercone w określonych punktach, przez które następnie wyprowadzane są rurociągi metalowe. Przepusty rurowe muszą być uszczelnione w celu zapewnienia ochrony przeciwpożarowej. Wiele szaf na butle z gazem sprężonym posiada „rampy”, które można wsunąć do drzwi lub rozłożyć, aby nie uszkodzić uszczelek przeciwpożarowych przy załadowywaniu lub opróżnianiu szafy.
Modele są dostępne w różnych szerokościach, wysokościach i klasach odporności ogniowej oraz z różnymi systemami drzwi i zamków:
Działanie.
Zaleca się podłączenie szaf bezpieczeństwa do stałego systemu odprowadzania powietrza. Jeśli szafa bezpieczeństwa nie jest podłączona do technicznego systemu odprowadzania powietrza, określony obszar przed i wokół szafy jest uważany za strefę zagrożenia wybuchem 2. Jeśli szafa bezpieczeństwa jest podłączona do 24-godzinnego technicznego systemu odprowadzania powietrza, strefa niebezpieczna jest ograniczona do wnętrza szafy. Aby zapobiec uszkodzeniu szafy przez korozję, w tego typu szafie nie mogą znajdować się żadne kwasy ani zasady: TRbF Dodatek L: Wyposażenie do składowania w strefach roboczych (szafy bezpieczeństwa)/ punkty 4.1 i 4.2 oraz BGR 104 2.2.8.
Jeśli podłączenie do systemu odprowadzania powietrza nie jest możliwe na miejscu, szafy z rozpuszczalnikami i szafy bezpieczeństwa mogą być wentylowane za pomocą przystawki filtracyjnej. Urządzenie filtruje powietrze odciągane z szafy za pomocą filtra z węglem aktywnym i oddaje oczyszczone powietrze z powrotem do pomieszczenia.
Funkcja.
W przypadku pożaru przy wzroście temperatury do ok. 50 °C, najpierw wysunięte szuflady są wsuwane, a następnie zamykane są drzwi szaf bezpieczeństwa. Procesy te są zazwyczaj kontrolowane za pomocą bezpieczników bimetalowych lub lutów topliwych. Od temperatury ok. 70 °C zamykają się zawory przeciwpożarowe w króćcach wentylacyjnych (nawiewu i wywiewu powietrza). Przy wzroście temperatury do ok. 160 °C specjalna pianka uszczelnia szczelinę wokół drzwi. Szafka jest w ten sposób hermetycznie zamknięta.
Szafy bezpieczeństwa z automatycznym zamykaniem drzwi zapewniają dodatkowe bezpieczeństwo. Po upływie określonego czasu drzwi szafy zamykają się automatycznie, minimalizując tym samym ryzyko wydostania się niebezpiecznych oparów.
Szafy bezpieczeństwa do butli z gazem sprężonym zazwyczaj nie posiadają funkcji automatycznego zamykania drzwi, ponieważ drzwi tych szaf powinny być zawsze zamknięte podczas ich użytkowania.
Wydajność.
W zależności od czasu odporności ogniowej, szafa bezpieczeństwa zapobiega nagrzewaniu się składowanego towaru. Wzrost temperatury wewnątrz szafy jest ograniczony przez określony czas. W przypadku szaf na butle z gazami dopuszczalny wzrost temperatury wynosi 50 stopni. Dla łatwopalnych cieczy i ciał stałych wartość ta wynosi 180 K. Jest to testowane w komorach ogniowych do testów ściennych za pomocą ETK (standardowa krzywa temperatury i czasu).
Audyt.
Zgodnie z §§3 i 10 Rozporządzenia o bezpieczeństwie pracy oraz normą DIN EN 14470 szafy bezpieczeństwa muszą być regularnie kontrolowane przez kompetentną osobę.
Zakres badań:
Aktualny stan techniki.
Obecnie rozróżnia się składowanie bierne (zamknięte pojemniki) i składowanie aktywne (otwarte pojemniki lub procesy przelewania w szafie) przy składowaniu cieczy palnych w szafie bezpieczeństwa.
W aktywnych szafach bezpieczeństwa przewidziano dodatkowe środki ostrożności zgodnie z aktualnym stanem techniki, np. obowiązkową wentylację lub przewodzącą prąd elektryczny powłokę proszkową wszystkich metalowych elementów szafy.
Pierwsze szafy bezpieczeństwa (w latach 70.) miały czas odporności ogniowej zaledwie 20 minut. Zastosowanie materiałów kalcynujących (zamiast dotychczasowej izolacji z wełny mineralnej) umożliwiło wydłużenie czasu odporności ogniowej do 90 minut.
Jednocześnie udało się znacząco zmniejszyć grubość ściany (szczególnie grubość drzwi). Dzięki temu po raz pierwszy możliwe było zastosowanie drzwi składanych zamiast zwykłych drzwi uchylnych.

</doc>
<doc id="4901805" url="https://pl.wikipedia.org/wiki?curid=4901805" title="Staw Kądziołeczka">
Staw Kądziołeczka



</doc>
<doc id="4901845" url="https://pl.wikipedia.org/wiki?curid=4901845" title="Park Yeol">
Park Yeol

Park Yeol (hangul 박열, hancha 朴烈; ur. 3 lutego 1902 w Mungyeong, zm. 17 stycznia 1974 w Korei Północnej); urodzony jako Pak Jun-sik – koreański działacz anarchistyczny oraz niepodległościowy. Skazany za zdradę stanu za planowanie zamachu na rodzinę cesarską Japonii.
Życiorys.
Pak urodził się w Mungyeong, w Cesarstwie Koreańskim. Uczęszczał do liceum w Seulu, ale został zmuszony do wyjazdu w 1919 z powodu podejrzenia o udział w Ruchu Pierwszego Marca. Po przeprowadzce do Tokio, aby kontynuować naukę, spotkał innych aktywistów studenckich i założył własną anarchistyczną grupę "Futeisha" (jap. 不 逞 社; pol. Banici). Nazwa stanowiła satyrę na to, jak japońskie władze określały Koreańczyków – Futei senjin (jap. 不 逞 鮮 人), co można przetłumaczyć jako "niegodziwy Koreańczyk". Do grupy należeli Koreańczycy, jak i Japończycy. Jedną z osób w organizacji była Fumiko Kaneko, która potem została kochanką Pak Yol.
Pak został aresztowany bez postawienia zarzutów 2 września 1923, dzień po wielkim trzęsieniu ziemi w Kantō. Dwa dni później Kaneko została również zatrzymany przez policję. Opierając się na niepewnych dowodach, ostatecznie zostali oskarżeni o zdradę stanu za zaplanowanie zamachu bombowego na ślub księcia Hirohito. Obydwoje zostali uznani winnymi i skazani na śmierć 25 marca 1926. 27 marca para wzięła ślub, natomiast później wyroki zostały zamienione na dożywocie. Kaneko zmarła w więzieniu 23 lipca 1926, podobno w wyniku samobójstwa.
Po 22 latach więzienia Pak został zwolniony w październiku 1945. Wrócił do Korei w 1949, ale w 1950 został schwytany przez wojska Korei Północnej.
Zmarł w Korei Północnej 17 stycznia 1974 w wieku 71 lat.
W kulturze.
Postać Pak Yol została upamiętniona w filmie biograficznym z 2017 "Anarchista z Kolonii".

</doc>
<doc id="4901847" url="https://pl.wikipedia.org/wiki?curid=4901847" title="Zbór Kościoła Zielonoświątkowego „Betel” w Szczytnie">
Zbór Kościoła Zielonoświątkowego „Betel” w Szczytnie

Zbór Kościoła Zielonoświątkowego „Betel” w Szczytnie – zbór Kościoła Zielonoświątkowego w RP znajdujący się w Szczytnie, w okręgu północnym.
Historia.
Zbór został założony przez Józefa Ostaszewskiego, który urodził się 1 marca 1902 w Zarębach w ówczesnym powiecie pułtuskim w rodzinie wyznania rzymskokatolickiego. Podjął on od 1922 pracę nauczyciela w szkole w Winnicy, gdzie pod wpływem zatrudnionej tam nauczycielki, Olgi Weiss, zaczął brać udział w nabożeństwach ewangelicznych odbywających się w języku niemieckim. Tam też zetknął się z bratem Stanisławem Krakiewiczem z Warszawy, dzięki któremu usłyszał głoszenie Słowa Bożego w języku polskim. Na skutek tego w 1930 przyjął chrzest, a później wziął ślub z Olgą Weiss, z którą miał dwóch synów.
Po zakończeniu II wojny światowej Ostaszewski przebywał w Anglii, gdzie zetknął się z działalnością zielonoświątkowców i przyjął chrzest w Duchu Świętym. Do kraju powrócił w grudniu 1945 i wraz z rodziną zamieszkał w Szczytnie, gdzie małżonkowie podjęli pracę nauczycieli. Korzystali z posługi duszpasterskiej miejscowego zboru baptystycznego. Pod przewodnictwem Ostaszewskiego ze zboru odłączyła się grupa wiernych, która zaczęła prowadzić własne nabożeństwa w mieszkaniach prywatnych. W 1948 odbył się pierwszy chrzest dziewięciu nowych członków.
Nowy zbór czynił starania w celu pozyskania własnego domu modlitwy. Otrzymano dawną kaplicę luterańskich gromadkarzy, którą wyremontowano nakładem finansowym zielonoświątkowców z Polski oraz Stanów Zjednoczonych, a także dzięki pracy wszystkich członków zboru. Kaplica została otwarta w styczniu 1949, podczas uroczystego nabożeństwa odbył się również chrzest.
W 1953 szczycieńska wspólnota przystąpiła do Zjednoczonego Kościoła Ewangelicznego w PRL. Józef Ostaszewski pełnił stanowisko pastora zboru do 1965, kiedy funkcję tę objął Andrzej Matwiejczuk. Następnie od 1969 pastorem zboru został ponownie Ostaszewski, który pełnił tę posługę do swojej śmierci w dniu 14 lipca 1976. Od tego momentu stanowisko to powróciło do Andrzeja Matwiejczuka.
Liczba wiernych w zborze po śmieci pastora Ostaszewskiego zaczęła spadać, planowano jego likwidację jako samodzielnej placówki. Sytuacja ta została zahamowana, kiedy 21 października 1981 nowym pastorem zboru został Zygmunt Majewski, którego służba doprowadziła do wzrostu liczby zborowników. Odbywały się ewangelizacje namiotowe, koncerty, spotkania ewangelizacyjno-misyjne w domach kultury w Szczytnie, Pasymiu, Jedwabnie i Dźwierzutach. Prowadzona była też działalność charytatywna, pastor współpracował ze szkołami, aresztem i szpitalem.
W 1984 wspólnota liczyła 20 członków, w 1987 było to 28 wiernych, w 1990 - 52, a w 1991 zbór posiadał 55 wiernych. W samym 1990 ochrzczono 27 osób.
W 1989 zbór przystąpił do budowy Domu Rekolekcyjnego, którą dzięki wsparciu wiernych z Polski i zagranicy zakończono w 1991. Budynek zborowy rozbudowano w 1997.
W latach 2000-2004 pastor Zygmunt Majewski pełnił stanowisko prezbitera okręg północnego Kościoła Zielonoświątkowego w RP.
17 października 2010 nowym pastorem zboru został Sławomir Majewski.

</doc>
<doc id="4901852" url="https://pl.wikipedia.org/wiki?curid=4901852" title="Adam Roczek">
Adam Roczek

Adam Franciszek Roczek (ur. 3 grudnia 1967 we Wrocławiu) – działacz społeczny w Akademickim Związku Sportowym. Pracownik administracyjny na Akademii Wychowania Fizycznego we Wrocławiu.
Życiorys.
Po ukończeniu Technikum Elektrycznego rozpoczął studia na Wydziale Nauk Społecznych Uniwersytetu Wrocławskiego. Absolwent Akademii Wychowania Fizycznego we Wrocławiu na kierunku turystyka i rekreacja oraz studiów podyplomowych na kierunku menedżer sportu. Od ukończenia studiów związany zawodowo z Akademickim Związkiem Sportowym. Aktualnie pełni funkcję Wiceprezesa Zarządu Głównego AZS z siedzibą w Warszawie oraz Prezydenta Europejskiego Stowarzyszenia Sportu Akademickiego EUSA z siedzibą w Zurychu od 2012. Był wiceprezesem Komitetu Organizacyjnego World Games 2017 we Wrocławiu.

</doc>
<doc id="4901876" url="https://pl.wikipedia.org/wiki?curid=4901876" title="Krásny kopec">
Krásny kopec

Krásny kopec (1237 m) – szczyt w Wielkiej Fatrze na Słowacji. Znajduje się w grzbiecie, który poprzez przełęcz Malý Šturec (890 m) łączy Wielką Fatrę z Górami Kisuckimi. Grzbiet ten od Krásnego kopca biegnie do przełęczy Malý Šturec w kierunku południowo-południowo-zachodnim. Południowe stoki Krasnego kopca opadają do Zalámanej doliny (jedna z odnóg Doliny Harmaneckiej. W kierunku południowo-zachodnim Krasný kopec tworzy niski grzbiet oddzielający dolinę potoku Siroká od dolinki Mokrý Rakytov. Stoki północno-wschodnie opadają do Bystrickiej doliny.
Krásny kopec zbudowany jest ze skał wapiennych. Znajduje się w obrębie Parku Narodowego Wielka Fatra, ponadto na jego południowych stokach (w Zalamanej dolinie) utworzono rezerwat przyrody Krásno. Jest całkowicie porośnięty lasem.
Turystyka.
Południowymi i wschodnimi stokami Krásnego kopca prowadzi szlak turystyczny Cesta hrdinov SNP. Omija jego wierzchołek po wschodniej stronie.

</doc>
<doc id="4901878" url="https://pl.wikipedia.org/wiki?curid=4901878" title="Jānis Timma">
Jānis Timma

 
Jānis Timma (ur. 2 lipca 1992 w Krasławie) – łotewski koszykarz, występujący na pozycji niskiego skrzydłowego, reprezentant tego kraju.
W 2013 i 2014 reprezentował Memphis Grizzlies podczas letniej ligi NBA.
15 listopada 2021 został zawodnikiem rosyjskiego Uniksu Kazań. 6 grudnia 2021 opuścił klub.

</doc>
<doc id="4901882" url="https://pl.wikipedia.org/wiki?curid=4901882" title="Apostenus fuscus">
Apostenus fuscus

Apostenus fuscus – gatunek pająka z rodziny obniżowatych.
Gatunek ten opisany został po raz pierwszy w 1851 roku przez Niklasa Westringa.
Samce osiągają od 2,7 do 3,5 mm, a samice od 3 do 4,3 mm długości ciała. Karapaks zmierzony u szesnastu samców miał od 1,4 do 1,7 mm długości oraz od 1,15 do 1,42 mm szerokości, zaś u dziewiętnastu samic od 1,47 do 1,88 mm długości i od 1,26 do 1,57 mm szerokości. Ubarwienie karapaksu może być brązowe lub pomarańczowobrązowe. Jego powierzchnię porastają białe, położone włoski. Brązowe szczękoczułki mają trzy ząbki na przedniej i dwa na tylnej krawędzi. Brązowe, biało i długo owłosione sternum sięga wierzchołkiem między biodra czwartej pary odnóży. Kolor odnóży jest jasno rudobrązowy. Opistosoma (odwłok) ma jasnobrązowy spód, zaś wierzch brązowy lub pomarańczowobrązowy z jasnym wzorem obejmującym szeroki pas środkowy i około osiem słabo zaznaczonych szewronów o bokach zakończonych czarniawymi kropkami.
Nogogłaszczki samca mają apofizę tegularną w kształcie bumerangu, a apofizę retrolateralną wierzchołkiem zwróconą ku wystającemu kątowi nasadowemu cymbium. Szypułkowaty konduktor leży blisko tęgiego, hakowato zakrzywionego embolusa. Płytka płciowa samicy ma otwory kopulacyjne położone przednio-bocznie w owalnych przedsionkach. Przewody kopulacyjne są krótkie, wąskie i zakrzywione. Kształt zbiorników nasiennych jest wydłużony.
Pająk znany z Portugalii, Hiszpanii, Irlandii, Wielkiej Brytanii, Francji, Belgii, Holandii, Niemiec, Szwajcarii, Liechtensteinu, Austrii, Włoch, Danii, Szwecji, Norwegii, Finlandii, Polski, Czech, Słowacji, Węgier, Ukrainy, Słowenii, Chorwacji, Rumunii, Bułgarii, Serbii, Czarnogóry, Macedonii Północnej, Grecji i południowej Rosji. Zamieszkuje świetliste lasy liściaste i mieszane, piarżyska, kamieniołomy, jaskinie i wrzosowiska. Dzień spędza ukryty w ściółce lub pod kamieniami. Dojrzałe osobniki są aktywne przez cały rok.

</doc>
<doc id="4901883" url="https://pl.wikipedia.org/wiki?curid=4901883" title="Krasný kopec">
Krasný kopec



</doc>
<doc id="4901884" url="https://pl.wikipedia.org/wiki?curid=4901884" title="Małopolski Wyścig Górski 2020">
Małopolski Wyścig Górski 2020

Małopolski Wyścig Górski 2020, znany również jako Tour of Małopolska 2020 – 58. edycja wyścigu kolarskiego Małopolski Wyścig Górski, która odbyła się w dniach od 17 do 20 września 2020 na liczącej ponad 390 kilometrów trasie z Krakowa do Przehyby. Wyścig był częścią UCI Europe Tour 2020.
Wyścig początkowo miał odbyć się na początku czerwca 2020, jednak, ze względu na pandemię COVID-19, został przeniesiony na termin wrześniowy.

</doc>
<doc id="4901886" url="https://pl.wikipedia.org/wiki?curid=4901886" title="Franciszek Wątroba">
Franciszek Wątroba

Franciszek Wątroba (ur. 11 lutego 1893 w Świlczy, zm. 16 września 1920 w Chochoniowie) – porucznik artylerii Wojska Polskiego, kawaler Orderu Virtuti Militari.
Życiorys.
Urodził się 11 lutego 1893 w Świlczy, w rodzinie Kazimierza (1862–1940) i Józefy z domu Wisz (1869–1929). W 1905, po ukończeniu czteroklasowej szkoły ludowej w rodzinnej Świlczy, rozpoczął naukę w c. k. Gimnazjum Nr II w Rzeszowie. W klasie VIII a uczył się razem z Karolem Błaszkowiczem, Stanisławem Kuklą, Józefem Piesowiczem i Ignacym Szpunarem, później oficerami Wojska Polskiego. W czerwcu 1913 złożył maturę.
W październiku 1919 został przeniesiony do 1 pułku artylerii górskiej i przydzielony do 4. baterii na stanowisko młodszego oficera baterii.
Poległ 16 września 1920 w czasie bitwy pod Dytiatynem.
Pośmiertnie został mianowany kapitanem.

</doc>
<doc id="4901889" url="https://pl.wikipedia.org/wiki?curid=4901889" title="Adam Ratajczyk">
Adam Ratajczyk

Adam Ratajczyk (ur. 12 czerwca 2002 w Warszawie) – polski piłkarz występujący na pozycji pomocnika w polskim klubie Stal Mielec, do którego jest wypożyczony z Zagłębia Lubin.
Kariera klubowa.
Wychowanek Znicza Pruszków. W 2018 został zawodnikiem ŁKS-u Łódź, w barwach którego zadebiutował w najwyższej klasie rozgrywkowej w 13. kolejce sezonu 2019/2020, w spotkaniu z Rakowem Częstochowa. 
W październiku 2020 został zawodnikiem Zagłębia Lubin. 2 września 2022 został wypożyczony do Stali Mielec, do końca sezonu 2022/2023, bez opcji wykupu. 

</doc>
<doc id="4901891" url="https://pl.wikipedia.org/wiki?curid=4901891" title="Parco della Favara">
Parco della Favara

Parco della Favara – dawne ogrody królów normańskich wraz z zamkiem ("castello") Maredolce, położone na obrzeżach Palermo.
Założenie ogrodowo-zamkowe powstało na polecenie pierwszego normańskiego króla Sycylii Rogera II, w stylu arabsko-normańskim przed 1153 r. Nazwa pochodzi od arabskiego słowa "al-fawwāra" ("źródło"). Powstało wtedy również ogromne sztuczne jezioro, zwane "Maredolce" lub z arabskiego "Albehira", które otaczało zamek z trzech stron. Zamek Maredolce zbudowano na wzór ribatu (wojskowego klasztoru muzułmańskiego) z pokojami reprezentacyjnymi i prywatną kaplicą w stylu bizantyjskim. Parco della Favara stanowił część rozległego kompleksu królewskich rezydencji wypoczynkowych, zwanych "sollazzi regi" lub "Jannat al-arḍ" ("raj na ziemi") czyli "Genoardo", w skład którego wchodziły także Castello della Cuba, Cuba Soprana, Castello della Zisa i Castello dell'Uscibene. 
W ogrodzie znajdowały się łaźnie termalne, otoczone ogrodami w stylu islamskim. Gdy wygasła dynastia Normanów, zamek należał do dóbr królewskich do czasu, gdy w 1328 r. Fryderyk II Sycylijski przekazał go zakonowi krzyżackiemu, który przekształcił go w szpital, wykorzystując wody termalne do celów leczniczych. W pierwszej połowie XV wieku posiadłość przekształcono w folwark. W następnych latach budynek popadał w zaniedbanie a jego konstrukcje w ruinę do tego stopnia, że pełnił funkcję schroniska dla zwierząt. Ostatecznie upaństwowiony i poddany renowacji, zamek nie jest jednak udostępniony do zwiedzania, a z dawnego jeziora pozostało niewiele. 

</doc>
<doc id="4901892" url="https://pl.wikipedia.org/wiki?curid=4901892" title="Pocieluńce">
Pocieluńce

Pocieluńce (, "Pacialuncy"; , "Potieluncy") – wieś na Białorusi, w obwodzie grodzieńskim, w rejonie werenowskim, w sielsowiecie Raduń.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Raduń. Po II wojnie światowej w granicach Związku Radzieckiego. Od 1991 w niepodległej Białorusi.

</doc>
<doc id="4901898" url="https://pl.wikipedia.org/wiki?curid=4901898" title="Digital Event">
Digital Event

Digital event – typ wydarzenia, w którym udział odbywa się wyłącznie lub głównie w środowisku wirtualnym, bez konieczności obecności w fizycznej lokalizacji. Digital eventy różnią się stopniem interakcji z użytkownikiem. Często starają się stworzyć doświadczenie jak najbardziej podobne do swoich fizycznych odpowiedników.
Wirtualne eventy znajdują szerokie zastosowanie, obejmujące takie typy wydarzeń, jak m.in. premiery produktów, webinaria, konferencje, szkolenia, targi, prezentacje, prelekcje, dni otwarte czy wydarzenia o charakterze rozrywkowym. Są wykorzystywane zarówno do realizacji celów wewnętrznych (np. szkolenie firmowe lub impreza integracyjna), jak również zewnętrznych (np. premiera produktu, targi).
Powszechnie przyjętą metodą transmisji sygnału z eventu online jest live streaming.
Branża eventów a COVID-19.
Brak możliwości organizacji tradycyjnych wydarzeń przez pandemię koronawirusa spowodował gwałtowny boom branży wirtualnych eventów. Według wielu statystyk branża ta uchodzi za najszybciej rosnącą i jest na podium tuż za branżą e-commerce. Szacuje się, że do roku 2027 rynek wirtualnych eventów wzrośnie z 94 mld USD do 404 mld USD przychodu.

</doc>
<doc id="4901901" url="https://pl.wikipedia.org/wiki?curid=4901901" title="Hichem Mechichi">
Hichem Mechichi



</doc>
<doc id="4901902" url="https://pl.wikipedia.org/wiki?curid=4901902" title="Gandawa-Wevelgem 2020">
Gandawa-Wevelgem 2020

Gandawa-Wevelgem 2020 – 82. edycja wyścigu kolarskiego Gandawa-Wevelgem, która odbyła się 11 października 2020; wyścig był częścią UCI World Tour 2020.
Wyścig początkowo miał odbyć się 29 marca 2020, jednak, ze względu na pandemię COVID-19, Międzynarodowa Unia Kolarska dokonała znaczących zmian w kalendarzu cyklu UCI World Tour 2020, w wyniku których zmagania w Gandawa-Wevelgem zostały przeniesione na 11 października 2020.
Uczestnicy.
Lista startowa.
Legenda: DNF – nie ukończył, OTL – przekroczył limit czasu, DNS – nie wystartował, DSQ – zdyskwalifikowany.

</doc>
<doc id="4901910" url="https://pl.wikipedia.org/wiki?curid=4901910" title="Paszkiewicze (obwód grodzieński)">
Paszkiewicze (obwód grodzieński)

Paszkiewicze (; ) – wieś na Białorusi, w obwodzie grodzieńskim, w rejonie werenowskim, w sielsowiecie Raduń.
Do II wojny światowej okolica szlachecka. W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Raduń. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4901913" url="https://pl.wikipedia.org/wiki?curid=4901913" title="Melityna">
Melityna

Melityna – główny składnik jadu europejskiej pszczoły miodnej "Apis mellifera".
Melityna stanowi ponad 50% suchej masy jadu. Jest to peptyd liniowy składający się z 26 aminokwasów, rozpuszczalny w wodzie oraz o właściwościach amfifilowych. Wiele badań wykazało biologiczne działanie melityny jako substancji przeciwbakteryjnej, przeciwwirusowej, przeciwgrzybiczej, przeciwpasożytniczej i sugeruje, że melityna ma nieselektywną aktywność niszczącą komórki żywe oraz że działa fizycznie i chemicznie, niszcząc wszystkie błony komórkowe: prokariotyczne i eukariotyczne.
Funkcja.
Podstawową funkcją melityny jako składnika jadu pszczelego jest wywoływanie bólu i niszczenie tkanek osobników stwarzających zagrożenie dla pszczół. Jednak u pszczół miodnych melityna ulega ekspresji nie tylko w gruczole jadowym, ale także w innych tkankach po zakażeniu patogenami. Dwie cząsteczki jadu, melityna i sekapina, które ulegają nadmiernej ekspresji u pszczół miodnych zakażonych różnymi patogenami, prawdopodobnie wskazują na rolę melityny w odpowiedzi immunologicznej pszczół na choroby zakaźne.
Budowa.
Melityna to mały peptyd bez mostka dwusiarczkowego; N-końcowa część cząsteczki jest głównie hydrofobowa, a C-końcowa część jest hydrofilowa i silnie zasadowa. W wodzie tworzy tetramer, ale może również spontanicznie zintegrować się z błonami komórkowymi.
Mechanizm działania.
Wstrzyknięcie melityny zwierzętom i ludziom powoduje uczucie bólu. Peptyd wykazuje silne działanie powierzchniowe na błony komórkowe, powodując tworzenie porów w komórkach nabłonka i niszczenie czerwonych krwinek poprzez hemolizę. Melityna aktywuje także komórki nocyceptora (receptora bólu) poprzez różne mechanizmy.
Melityna może otwierać kanały termalne nocyceptora TRPV1 poprzez metabolity cyklooksygenazy, powodując depolaryzację komórek nocyceptorów. Tworzenie porów w komórkach powoduje uwolnienie cytokin prozapalnych. Aktywuje również otwieranie przejściowych potencjalnych kanałów receptora za pośrednictwem receptora sprzężonego z białkiem G. Wreszcie melityna reguluje w górę ekspresję kanałów sodowych Nav1.8 i Nav1.9 w komórce nocyceptora, powodując długoterminowe wyzwalanie potencjału czynnościowego i odczuwanie bólu.
Melityna hamuje kinazę białkową C, kinazę białkową zależną od Ca2 + / kalmoduliny II, kinazę łańcucha lekkiego miozyny i Na + / K + -ATPazę (błona synaptosomalna). Mellityna blokuje pompy transportowe, takie jak Na + -K + -ATPase i H + -K + -ATPase.
Toksyczność.
Melityna jest głównym związkiem jadu pszczelego, odpowiedzialnym za potencjalną toksyczność użądlenia pszczoły, które u niektórych osób wywołuje reakcję anafilaktyczną. W miejscach użądleń pojawia się miejscowy ból, obrzęk i zaczerwienienie skóry, a jeśli pszczoły zostaną połknięte, może rozwinąć się zagrażający życiu obrzęk gardła i dróg oddechowych.

</doc>
<doc id="4901924" url="https://pl.wikipedia.org/wiki?curid=4901924" title="Ronde van Vlaanderen 2020">
Ronde van Vlaanderen 2020

Ronde van Vlaanderen 2020 – 104. edycja wyścigu kolarskiego Ronde van Vlaanderen, która odbyła się 18 października 2020; wyścig był częścią UCI World Tour 2020.
Wyścig początkowo miał odbyć się 5 kwietnia 2020, jednak, ze względu na pandemię COVID-19, Międzynarodowa Unia Kolarska dokonała znaczących zmian w kalendarzu cyklu UCI World Tour 2020, w wyniku których zmagania we Flandrii zostały przeniesione na 18 października 2020.
Uczestnicy.
Lista startowa.
Legenda: DNF – nie ukończył, OTL – przekroczył limit czasu, DNS – nie wystartował, DSQ – zdyskwalifikowany.

</doc>
<doc id="4901935" url="https://pl.wikipedia.org/wiki?curid=4901935" title="Lewicowi eserowcy">
Lewicowi eserowcy



</doc>
<doc id="4901944" url="https://pl.wikipedia.org/wiki?curid=4901944" title="Driedaagse Brugge-De Panne 2020">
Driedaagse Brugge-De Panne 2020

Driedaagse Brugge-De Panne 2020 – 44. edycja wyścigu kolarskiego Driedaagse Brugge-De Panne, która odbyła się 21 października 2020; wyścig był częścią UCI World Tour 2020.
Wyścig początkowo miał odbyć się 25 marca 2020, jednak, ze względu na pandemię COVID-19, Międzynarodowa Unia Kolarska dokonała znaczących zmian w kalendarzu cyklu UCI World Tour 2020, w wyniku których zmagania w Driedaagse Brugge-De Panne zostały przeniesione na 21 października 2020.
Uczestnicy.
Lista startowa.
Legenda: DNF – nie ukończył, OTL – przekroczył limit czasu, DNS – nie wystartował, DSQ – zdyskwalifikowany.

</doc>
<doc id="4901957" url="https://pl.wikipedia.org/wiki?curid=4901957" title="Juan de Almenara">
Juan de Almenara

Juan de Almenara – pierwszy mistrz zakonu Św. Jerzego z Alfamy. Pełnił swoją funkcję w latach 1201-1213.

</doc>
<doc id="4901962" url="https://pl.wikipedia.org/wiki?curid=4901962" title="Batagur baska">
Batagur baska



</doc>
<doc id="4901968" url="https://pl.wikipedia.org/wiki?curid=4901968" title="Toyota RAV4 Prime">
Toyota RAV4 Prime



</doc>
<doc id="4901969" url="https://pl.wikipedia.org/wiki?curid=4901969" title="Toyota Wildlander">
Toyota Wildlander



</doc>
<doc id="4901972" url="https://pl.wikipedia.org/wiki?curid=4901972" title="Jungvolk">
Jungvolk



</doc>
<doc id="4901973" url="https://pl.wikipedia.org/wiki?curid=4901973" title="343 Industries">
343 Industries

343 Industries – amerykański producent gier komputerowych z siedzibą w Redmond, będący częścią Xbox Game Studios. Przedsiębiorstwo zostało założone w 2007 roku przez Bonnie Ross. Odpowiedzialne jest za serię gier "Halo", którą przejęło po zakończeniu współpracy Bungie z Microsoftem.

</doc>
<doc id="4901975" url="https://pl.wikipedia.org/wiki?curid=4901975" title="Mauser Gew98">
Mauser Gew98



</doc>
<doc id="4901977" url="https://pl.wikipedia.org/wiki?curid=4901977" title="Piencieniszki">
Piencieniszki

Piencieniszki (; ) – wieś na Białorusi, w obwodzie grodzieńskim, w rejonie werenowskim, w sielsowiecie Raduń.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Raduń. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4901985" url="https://pl.wikipedia.org/wiki?curid=4901985" title="Tour of Małopolska 2020">
Tour of Małopolska 2020



</doc>
<doc id="4901986" url="https://pl.wikipedia.org/wiki?curid=4901986" title="Tour of Małopolska">
Tour of Małopolska



</doc>
<doc id="4901994" url="https://pl.wikipedia.org/wiki?curid=4901994" title="Maksymilian Rozwandowicz">
Maksymilian Rozwandowicz

Maksymilian Rozwandowicz (ur. 18 czerwca 1994 w Pabianicach) – polski piłkarz występujący na pozycji obrońcy lub pomocnika w Zagłębiu Sosnowiec.
Wychowanek Włókniarza Pabianice. W styczniu 2017 został zawodnikiem ŁKS-u Łódź, z którym zaliczył 3 kolejne awanse, poczynając od III ligi ("de facto" 4 poziom rozgrywkowy) a kończąc na najwyższym szczeblu rozgrywkowym – w ekstraklasie. W przeszłości był m.in. zawodnikiem Chrobrego Głogów i Lechii Tomaszów Mazowiecki.

</doc>
<doc id="4901995" url="https://pl.wikipedia.org/wiki?curid=4901995" title="Wolha Mazuronak">
Wolha Mazuronak

Wolha Siarhiejeuna Mazuronak (biał. Вольга Сяргееўна Мазуронак; ur. 14 kwietnia 1989 w Karagandzie) – białoruska lekkoatletka specjalizująca się w biegach długich. 
Jako juniorka specjalizowała się w chodzie sportowym. W 2005 roku zajęła 4. miejsce w chodzie na 5000 metrów podczas mistrzostw świata juniorów młodszych rozgrywanych w Marrakeszu. W 2006 roku startowała w Pekinie w mistrzostwach świata juniorów, gdzie zajęła 5. miejsce w chodzie na 10 000 metrów. W 2007 roku zawiesiła karierę.
Do profesjonalnych startów powróciła w 2012 roku, specjalizując się już w biegach długodystansowych. W 2013 roku zajęła 14. miejsce na Uniwersjadzie w Kazaniu w półmaratonie. Na mistrzostwach Europy w Zurychu wystartowała w biegu na 10 000 metrów, zajmując 7. miejsce. W 2016 roku zajęła 5. miejsce na Igrzyskach olimpijskich w Rio de Janeiro. Dwa lata później została mistrzynią Europy, wygrywając maraton na rozgrywanych w Berlinie mistrzostwach Europy. W 2019 roku brała udział w mistrzostwach świata, zajmując 5. miejsce w maratonie.
Złota medalistka mistrzostw Białorusi. Rekordzistka Białorusi w półmaratonie oraz maratonie.

</doc>
<doc id="4902000" url="https://pl.wikipedia.org/wiki?curid=4902000" title="Wiera Wołoszyna">
Wiera Wołoszyna

Wiera Daniłowna Wołoszyna (ros. Вера Даниловна Волошина, ur. 30 września 1919 w Kemerowie, zm. 29 listopada 1941 w rejonie narofomińskim w obwodzie moskiewskim) – radziecka żołnierka, partyzantka specjalnego oddziału dywersyjnego działającego na tyłach Frontu Zachodniego w 1941, pośmiertnie uhonorowana tytułem Bohatera Federacji Rosyjskiej (1994).
Życiorys.
Urodziła się w rodzinie górnika. Po ukończeniu szkoły w Kemerowie studiowała w Instytucie Kultury Fizycznej i Sportu w Moskwie, jednak z powodu stanu zdrowia w 1938 była zmuszona przenieść się do Moskiewskiego Instytutu Radzieckiego Handlu Spółdzielczego Centrosojuzu ZSRR. Należała do Komsomołu.
Po ataku Niemiec na ZSRR wraz z innymi mieszkańcami Moskwy kopała okopy i fosy wokół miasta. W październiku 1941 wstąpiła do Armii Czerwonej, została włączona w skład oddziału zwiadowczego sztabu Frontu Zachodniego mającego wykonywać zadania na tyłach wroga i 21 listopada jako członkini grupy Borisa Krajnowa udała się w rejon Naro-Fominska. W nocy na 29 listopada 1941 grupa została zaatakowana przez Niemców, a Wołoszyna odniosła ciężką ranę i dostała się do niewoli. Była okrutnie przesłuchiwana, po czym została powieszona przez Niemców.
Upamiętnienie.
Pośmiertnie odznaczono ją Orderem Wojny Ojczyźnianej I klasy, a po rozpadzie ZSRR, decyzją prezydenta Rosji Borysa Jelcyna z 6 maja 1994 otrzymała tytuł Bohatera Federacji Rosyjskiej. Jej imieniem nazwano szkołę średnią w Kemerowie i ulicę w Mytiszczi.

</doc>
<doc id="4902003" url="https://pl.wikipedia.org/wiki?curid=4902003" title="Braidwood">
Braidwood



</doc>
<doc id="4902004" url="https://pl.wikipedia.org/wiki?curid=4902004" title="Donato Ndongo-Bidyogo">
Donato Ndongo-Bidyogo

Donato Ndongo-Bidyogo (ur. 12 grudnia 1950) – pisarz, dziennikarz, historyk i polityk z Gwinei Równikowej.
Życiorys.
Należy do grupy etnicznej Fang. Urodził się w Alén w dystrykcie Niefang, w okresie hiszpańskich rządów kolonialnych. Podstawową edukację zdobywał w rodzinnej miejscowości, następnie zaś w Bacie. W 1965 wyjechał do Hiszpanii, w której ostatecznie osiadł na wiele lat. Do kraju powrócił po zamachu stanu z sierpnia 1979. Z powodów politycznych ponownie udał się na uchodźstwo w 1994. Był współzałożycielem, wraz z Severo Motą, "Partido del Progreso de Guinea Ecuatorial" (PPGE). Głęboko krytyczny wobec prezydenta Obianga Nguemy Mbasogo, w jednym z wywiadów nazwał Gwineę Równikową pod jego rządami "kolosalnym więzieniem". Wchodził w skład rządu Gwinei Równikowej na uchodźstwie, utworzonego przy wsparciu części środowisk opozycyjnych w 2003. Pełnił w nim funkcje ministra spraw zagranicznych i rzecznika prasowego. Odszedł z tego gremium w 2012, w wyniku konfliktu z uchodźczym premierem. W 2013 został wybrany nowym przewodniczącym PPGE.
Zawodowo związany głównie z mediami. Był korespondentem agencji EFE w Afryce Środkowej (1987-1995), współpracował w zakresie tematyki afrykańskiej chociażby z "El Pais", "Cadena SER", "Mundo Negro", "Diario 16", czy "ABC". Był redaktorem naczelnym pism "Africa 2000" i "Palabras". Pracował również w szkolnictwie wyższym, był zastępcą dyrektora Colegio Mayor Universitario Nuestra Señora de África w Madrycie, analogiczną funkcję pełnił w Centro Cultural Hispano- Guineano w Malabo (1985-1992). Kierował Centrum Studiów Afrykanistycznych Uniwersytetu Murcji, wykładał także na Uniwersytecie Missouri.
W 1983 założył Hiszpańskie Towarzystwo Afrykanistyczne, organizował sympozja i dni afrykanistyczne na hiszpańskich uniwersytetach. Związany z działalnością Międzynarodowego Centrum Badań nad ﻿Cywilizacją Ludów Bantu (CICIBA) w Libreville w Gabonie, pracował dla tej instytucji w latach 1987-1995.
Odegrał kluczową rolę w kształtowaniu się środowiska literackiego ojczystego kraju, bywa niekiedy określany mianem "ojca gwinejskiej literatury pisanej". Był inicjatorem wydania wpływowej "Antología de la literatura guineana" (1984). Pozycja ta uznawana jest za jeden z katalizatorów wykształcenia się odrębnego, swoistego głosu Gwinei pośród innych literatur języka hiszpańskiego. Jej rozszerzona wersja, "Literatura de Guinea Ecuatorial", uzupełniona o sylwetki autorów, którzy zadebiutowali w latach 90., ukazała się w 2000.
Podkreśla znaczenie języka hiszpańskiego w zrozumieniu tożsamości Gwinei Równikowej. Mówi o jej dwoistej naturze, równocześnie wyrastającej z dziedzictwa kulturowego ludów Bantu i z przynależności do świata hiszpańskojęzycznego. 
Uznawany za jednego z najpłodniejszych pisarzy gwinejskich, jego twórczość była obiektem licznych analiz i tekstów krytycznoliterackich. Zaliczany do tak zwanej "generacji ciszy", grupy twórców, której literackie początki były naznaczone dyktatorskimi rządami Macíasa Nguemy. Opublikował między innymi "Historia y tragedia de Guinea Ecuatorial" (1977) i "España en Guinea Construcción del desencuentro: 1778–1968" (1998), zbiory opowiadań "El sueño" i "La travesía" oraz trylogię, na którą złożyły się powieści "Las tinieblas de tu memoria negra" (1987), "Los poderes de la tempestad" (1997) i "El Metro" (2007). Jego twórczość była tłumaczona na angielski, portugalski, francuski i włoski. Laureat nagród literackich, otrzymał między innymi I Nagrodę Amadou Ndoye (2015). Był jednym z gwinejskich literatów uchwyconych w filmie dokumentalnym "Subvaloradas sin ser vistas. Voces literarias de Guinea Ecuatorial" w reżyserii Mischy G. Hendla (2009).

</doc>
<doc id="4902007" url="https://pl.wikipedia.org/wiki?curid=4902007" title="Stams (Austria)">
Stams (Austria)



</doc>
<doc id="4902009" url="https://pl.wikipedia.org/wiki?curid=4902009" title="Pusiawory">
Pusiawory

Pusiawory (; ) – wieś na Białorusi, w obwodzie grodzieńskim, w rejonie werenowskim, w sielsowiecie Raduń, nad Dzitwą, przy drodze republikańskiej .
W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminach Aleksandrowo (do 1925), Mackiszki (1925 - 1929) oraz Raduń (od 1929). Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4902014" url="https://pl.wikipedia.org/wiki?curid=4902014" title="Baktyoraz Bejsekbajew">
Baktyoraz Bejsekbajew

Baktyoraz Bejsekbajew (kaz. Бақтыораз Бейсекбаев, ros. Бахтурас Бейсекбаев, ur. 1920 we wsi Iljinskoje (obecnie nieistniejącej) w obwodzie ałmaackim, zm. 26 czerwca 1941 w okolicach wsi Dekszniany niedaleko Radoszkowicz) – radziecki lotnik wojskowy, młodszy sierżant lotnictwa, uhonorowany pośmiertnie tytułem Bohatera Federacji Rosyjskiej (1996) i Bohatera Kazachstanu (1998).
Życiorys.
Był Kazachem. Po powołaniu do Armii Czerwonej służył w lotnictwie. Po ataku Niemiec na ZSRR brał udział w walkach na Froncie Zachodnim jako strzelec załogi 1 eskadry lotnictwa bombowego 207 pułku lotniczego 42 Dywizji Lotnictwa Bombowego 3 Korpusu Lotnictwa Bombowego. 26 czerwca 1941 podczas bombardowania kolumny samochodowej wroga na szosie między Mołodecznem a Radoszkowiczami bombowiec, w załodze którego był Bejsekbajew, został trafiony i spadł w okolicach wsi Dekszniany w rejonie radoszkowickim. Bejsekbajew zginął razem z dowódcą A. Masłowem, nawigatorem W. Bałaszowem i radiotelegrafistą G. Rieutowem. Według jednej z wersji, przed upadkiem samolotu na ziemię Masłow skierował płonącą maszynę na skupisko techniki wroga na szosie w celu wykonania taranowania. Według innej, oficjalnej wersji, tego dnia w walce powietrznej taranowanie wykonała załoga kapitana Nikołaja Gastełło. Postanowieniem prezydenta Rosji Borysa Jelcyna z 2 maja 1996 Bejsekbajew wraz z pozostałymi członkami załogi pośmiertnie otrzymał tytuł Bohatera Federacji Rosyjskiej.

</doc>
<doc id="4902016" url="https://pl.wikipedia.org/wiki?curid=4902016" title="Marian Radwański">
Marian Radwański

Marian Bartłomiej Radwański vel Kluska (ur. 23 sierpnia 1893 w Rzeszowie) – podpułkownik dyplomowany piechoty Wojska Polskiego i Polskich Sił Zbrojnych, kawaler Orderu Virtuti Militari.
Życiorys.
W 1913 złożył maturę w c. k. II Gimnazjum w Rzeszowie. Do Wojska Polskiego został przyjęty z byłej c. i k. Armii, z zatwierdzeniem posiadanego stopnia podporucznika. W czasie wojny z bolszewikami walczył w szeregach 47 Pułku Piechoty Strzelców Kresowych, który 10 października 1921 został przemianowany na 6 Pułk Strzelców Podhalańskich z miejscem stałego postoju w Samborze. W tym pułku kontynuował służbę po zakończeniu wojny. 1 listopada 1925 został przydzielony do Wyższej Szkoły Wojennej w Warszawie, w charakterze słuchacza Kursu 1925/1927. Z dniem 28 października 1927, po ukończeniu kursu i otrzymaniu dyplomu naukowego oficera Sztabu Generalnego, został przeniesiony do kadry oficerów piechoty z równoczesnym przydziałem do Dowództwa Okręgu Korpusu Nr IV w Łodzi na stanowisko referenta mobilizacyjnego, a następnie referenta wyszkolenia w Oddziale Ogólnym Sztabu. 2 kwietnia 1929 został mianowany majorem ze starszeństwem z 1 stycznia 1929 i 63. lokatą w korpusie oficerów piechoty. W sierpniu tego roku został przeniesiony służbowo do 10 Dywizji Piechoty w Łodzi na stanowisko szefa sztabu. W październiku 1931 został przeniesiony do 45 Pułku Piechoty w Równem na stanowisko dowódcy batalionu. W listopadzie 1933 został przydzielony do Biura Ogólno-Administracyjnego Ministerstwa Spraw Wojskowych w Warszawie. Na stopień podpułkownika został mianowany ze starszeństwem z 19 marca 1937 i 41. lokatą w korpusie oficerów piechoty. W marcu 1939 pełnił służbę w Biurze Administracji Armii MSWojsk. w Warszawie na stanowisku szefa Wydziału Ogólnego.
W 1940 we Francji pełnił służbę w 12 Pułku Piechoty na stanowisku dowódcy I batalionu, a po ewakuacji do Wielkiej Brytanii w 4 Brygadzie Kadrowej Strzelców na stanowisku dowódcy 11 Batalionu Kadrowego Strzelców. W 1941 został skierowany do Polskich Sił Zbrojnych w ZSRR, gdzie powierzono mu funkcję szefa sztabu 16 Pułku Piechoty. Później pełnił służbę w Dowództwie Jednostek Terytorialnych Palestyna, Syria i Irak na stanowisku szefa Oddziału Ogólnego.

</doc>
<doc id="4902017" url="https://pl.wikipedia.org/wiki?curid=4902017" title="Mokrý Rakytov">
Mokrý Rakytov

Mokrý Rakytov – niewielka dolina w Wielkiej Fatrze na Słowacji. Jest orograficznie lewym odgałęzieniem najwyższej części Žarnovickiej doliny. Lewe zbocza dolinki tworzy północno-zachodni grzbiet Krásnego kopca (1237 m), prawe grzbiet Rakytov. Dnem dolinki spływa niewielki potok będący dopływem Teplicy. Tylko w dolnej części dolinki jest stały, w wyższej okresowy.
Dolinka Mokrý Rakytov znajduje się w obrębie Parku Narodowego Wielka Fatra. Jest całkowicie porośnięta lasem i nie prowadzi nią żaden szlak turystyczny.

</doc>
<doc id="4902018" url="https://pl.wikipedia.org/wiki?curid=4902018" title="Bachtiuras Besikbajew">
Bachtiuras Besikbajew



</doc>
<doc id="4902019" url="https://pl.wikipedia.org/wiki?curid=4902019" title="Romuald Dylewski">
Romuald Dylewski

Romuald Dylewski ps. "Luty" (ur. 11 kwietnia 1924 w Łęcznej, zm. 7 stycznia 2019) – polski architekt i urbanista, żołnierz Związku Walki Zbrojnej oraz Armii Krajowej.
Życiorys.
Ukończył Akademię Sztuk Pięknych w Krakowie (1949) oraz Wydział Architektury Akademii Górniczo-Hutnicza w Krakowie (1952). Od 1980 doktor nauk technicznych, a od 2012 profesor nadzwyczajny w Instytucie Gospodarki Przestrzennej i Mieszkalnictwa.
Członek Towarzystwa Urbanistów Polskich oraz Stowarzyszenia Architektów Polskich.
Pochowany 15 stycznia 2019 roku w Puławach.
Odznaczenia i nagrody.
1969 - Krzyż Kawalerski Orderu Odrodzenia Polski
1977 - Złota Odznaka SARP
1999 - Krzyż Oficerski Orderu Odrodzenia Polski

</doc>
<doc id="4902021" url="https://pl.wikipedia.org/wiki?curid=4902021" title="I Don't Wanna Cry">
I Don't Wanna Cry



</doc>
<doc id="4902022" url="https://pl.wikipedia.org/wiki?curid=4902022" title="There's Got To Be a Way">
There's Got To Be a Way



</doc>
<doc id="4902024" url="https://pl.wikipedia.org/wiki?curid=4902024" title="I'll Be There">
I'll Be There



</doc>
<doc id="4902025" url="https://pl.wikipedia.org/wiki?curid=4902025" title="If It's Over">
If It's Over



</doc>
<doc id="4902026" url="https://pl.wikipedia.org/wiki?curid=4902026" title="Say Somethin'">
Say Somethin'



</doc>
<doc id="4902028" url="https://pl.wikipedia.org/wiki?curid=4902028" title="You Don't Know What to Do">
You Don't Know What to Do



</doc>
<doc id="4902030" url="https://pl.wikipedia.org/wiki?curid=4902030" title="Gieorgij Zozula">
Gieorgij Zozula

Gieorgij Pietrowicz Zozula (ros. Георгий Петрович Зозуля, ur. 5 lutego 1920 w Groznym, zm. 5 stycznia 1954 w Krasnodarze) – radziecki lotnik wojskowy, porucznik, Bohater Związku Radzieckiego (1946).
Życiorys.
Był narodowości ukraińskiej. W 1938 skończył 10 klas szkoły i aeroklub w Groznym, następnie uczył się w szkole lotnictwa cywilnego w Bałaszowie. Od października 1939 służył w armii, w 1941 ukończył wojskową szkołę lotniczą w Bałaszowie, a w 1942 zjednoczoną wojskową szkołę lotniczą w Krasnodarze. W 1942 otrzymał stopień porucznika, był dowódcą klucza 11 zapasowego pułku lotniczego i od kwietnia do października 1943 6 samodzielnego pułku lotniczego 4 Armii Powietrznej. Od października 1943 do maja 1945 uczestniczył w wojnie z Niemcami jako starszy lotnik 43 gwardyjskiego pułku lotnictwa szturmowego. Walczył na Froncie Północno-Kaukaskim, potem w składzie Samodzielnej Armii Nadmorskiej, w kwietniu i maju 1944 na 4 Froncie Ukraińskim, a od maja 1944 do maja 1945 na 2 Froncie Białoruskim. Brał udział w operacji noworosyjsko-tamańskiej, krymskiej, mohylewskiej, białostockiej, osowieckiej, pomorskiej i berlińskiej. Podczas wojny wykonał 138 lotów bojowych Iłem-2, atakując siłę żywą i technikę wojskową wroga. Po wojnie był dowódcą klucza pułku lotnictwa szturmowego w Północnej Grupie Wojsk stacjonującej w Polsce, w grudniu 1950 został zwolniony do rezerwy. W Groznym jego imieniem nazwano ulicę.
Odznaczenia.
I medale.

</doc>
<doc id="4902031" url="https://pl.wikipedia.org/wiki?curid=4902031" title="Don't Rush">
Don't Rush



</doc>
<doc id="4902032" url="https://pl.wikipedia.org/wiki?curid=4902032" title="Hold It Don't Drop It">
Hold It Don't Drop It



</doc>
<doc id="4902036" url="https://pl.wikipedia.org/wiki?curid=4902036" title="Marian Kluska">
Marian Kluska



</doc>
<doc id="4902037" url="https://pl.wikipedia.org/wiki?curid=4902037" title="Prameň Bystrica">
Prameň Bystrica

Prameň Bystrica – źródło rzeki Bystrica w Wielkiej Fatrze na Słowacji. Znajduje się na wysokości około 1350 m na południowych zboczach grzbietu łączącego szczyty Kráľova skala (1377 m) i Malá Krížna. Cały grzbiet i okoliczne skały zbudowane są ze skał węglanowych, które z natury swojej są porowate i przepuszczają wodę w głąb. Z tego powodu w Wielkiej Fatrze rzadko występują źródła na dużej wysokości. Okolice Kráľovej skały są pod tym względem wyjątkowe. Występuje tutaj kilka źródeł obejmowanych wspólną nazwą Kráľova studňa.
Prameň Bystrica znajduje się na obszarze nadal wypasanej hali. Przez wypływający z niego strumyk wody prowadzi szlak turystyczny. Przejście przez niego obudowano drewnianym pomostem.
Szlak turystyczny.
 odcinek: Turecká – Salašky – Ramžiná – Úplaz – Malá Krížna – Kráľova studňa, prameň. Odległość 8,8 km, suma podejść 802 m, suma zejść 85 m, czas przejścia 3:20 h

</doc>
<doc id="4902041" url="https://pl.wikipedia.org/wiki?curid=4902041" title="Owczarek wschodnioeuropejski">
Owczarek wschodnioeuropejski

Owczarek wschodnioeuropejski (VEO, ros. Восточноевропейская овчарка) – rasa psa nieuznana przez FCI, powstała w ZSRR w latach 40 XX w.
Rasa uznana przez Rosyjską Federację Kynologiczną, reprezentującą Rosję w FCI. Podlega próbom pracy.
Rys historyczny.
W 1904 roku sprowadzono z Niemiec pierwsze osobniki psów rasy owczarek niemiecki, na bazie których rozpoczęto hodowlę. Dążono do uzyskania dobrego psa użytkowego, zdolnego do pracy w trudnych warunkach klimatycznych, do czego nie nadawały się owczarki niemieckie. W tym celu wykorzystano psy importowane oraz miejscowe, o pożądanym fenotypie.
Początkowo wykorzystywane w charakterze psów - sanitariuszy, w 1907 roku zaczęły być używane w charakterze psów służbowych. Rasa szybko stała się jedną z wiodących w kraju, wykorzystywanych w wojsku, straży granicznej i organach MWD oraz gospodarce narodowej. Podczas II wojny światowej, sprawdziła się m.in. w charakterze psów wartowniczych, przeciwpancernych i sabotażowych.
Pierwszy wzorzec został zatwierdzony w 1955 roku. Po zakończeniu II wojny światowej, VEO zyskały popularność również jako psy stróżujące, pasterskie, towarzyszące oraz przewodniki osób niewidomych.
W 2002 Rosyjska Federacja Kynologiczna zatwierdziła wzorzec rasy.
Pokrój.
Owczarek wschodnioeuropejski to pies o mocnej lub mocnej-suchej budowie, dobrym umięśnieniu i mocnym, ale nie grubym kośćcu. Wykazuje wyraźny dymorfizm płciowy. Samce są większe i masywniejsze od suk.
Szata jest gęsta, twarda, średniej długości. Podszerstek dobrze rozwinięty, gęsty i miękki. Umaszczeniami występującymi w rasie są czaprakowe, podpalane czarno-szare i czarno-płowe, czarne oraz wilczaste z zabarwieniem szarym lub płowym.
Temperament i charakter.
Owczarek wschodnioeuropejski to pies aktywny, zrównoważony, pojętny i odważny. Nieufny w stosunku do obcych, czujny, z dobrze wyrażoną, aktywną reakcją obronną. Z uwagi na silny charakter oraz duże pokłady energii, rasa wymaga przynajmniej podstawowego wyszkolenia z zakresu posłuszeństwa, a wielu jej przedstawicieli także dużej ilości codziennego wysiłku fizycznego i psychicznego.
VEO to pies inteligentny i odpowiedni do wszechstronnego użytkowania, może być z powodzeniem wykorzystywany jako pies służbowy, stróżujący, pies ratowniczy, pies przewodnik. Rasa jest również popularna w psich sportach. Z powodzeniem występuje w rosyjskich dyscyplinach krajowych (OKD, ZKS, ringu rosyjskim), i międzynarodowych.

</doc>
<doc id="4902048" url="https://pl.wikipedia.org/wiki?curid=4902048" title="Puchar Ukrainy w piłce nożnej (2020/2021)">
Puchar Ukrainy w piłce nożnej (2020/2021)

Puchar Ukrainy 2020/2021 (oficjalna nazwa: Puchar Ukrainy w piłce nożnej, ) – 30. rozgrywki ukraińskiej PFL, mające na celu wyłonienie zdobywcy krajowego Pucharu, który zakwalifikuje się tym samym do Ligi Europy UEFA sezonu 2021/2022. Sezon trwał od 26 sierpnia 2020 do 13 maja 2021.
W sezonie 2020/2021 rozgrywki te składały się z:
Drużyny.
Do rozgrywek Pucharu przystąpiło 55 klubów: 14 z Premier-lihi, 16 z Pierwszej Lihi i 23 z Drugiej Lihi oraz Zdobywca i Finalista Pucharu Ukrainy 2019/20 roku wśród drużyn amatorskich.
Terminarz rozgrywek.
Pierwsza runda wstępna (1/64).
Mecze rozegrano 29 sierpnia 2020, z wyjątkiem meczów: - , który odbył się 26 sierpnia 2020, - i - , które odbyły się 28 sierpnia 2020, - , - , - , które odbyły się 30 sierpnia 2020, - , który odbył się 8 września 2020 i - , który odbył się 9 września 2020.
Druga runda wstępna (1/32).
Mecze rozegrano 16 września 2020, z wyjątkiem meczów: - i - , które odbyły się 17 września 2020.
Trzecia runda wstępna (1/16).
Mecze rozegrano 30 września 2020, z wyjątkiem meczu: - , który odbył się 13 listopada 2020.
1/8 finału.
Mecze rozegrano 2 grudnia 2020, z wyjątkiem meczu: - , który odbył się 16 grudnia 2020.
1/4 finału.
Mecze rozegrano 3 marca 2021.
1/2 finału.
Mecze rozegrano 21 kwietnia 2021.
Finał.
Mecz został rozegrany 13 maja 2021.

</doc>
<doc id="4902052" url="https://pl.wikipedia.org/wiki?curid=4902052" title="Carl Julius Adolph Hoffmann">
Carl Julius Adolph Hoffmann



</doc>
<doc id="4902054" url="https://pl.wikipedia.org/wiki?curid=4902054" title="Morderstwo rodziny Watts">
Morderstwo rodziny Watts

Morderstwo rodziny Watts miało miejsce wczesnym rankiem 13 sierpnia 2018 we Frederick, w amerykańskim stanie Kolorado. Ciężarna Shanann Watts (34 lata) i jej dwie córki, 3-letnia Celeste i 4-letnia Bella zaginęły w początkowo nieznanych okolicznościach. Informacja o zaginięciu była szeroko rozpowszechniona w krajowych i zagranicznych mediach, a do poszukiwań włączyły się policja, Biuro Śledcze Stanu Kolorado (CBI) i Federalne Biuro Śledcze (FBI).
15 sierpnia Christopher Lee Watts, mąż Shanann i ojciec dziewczynek, przyznał, że zaginione nie żyją, a on sam zamordował Shanann. Mężczyzna wskazał miejsca, w których ukrył ich zwłoki. 19 listopada 2018 roku został skazany na pięciokrotne dożywocie bez możliwości ubiegania się o zwolnienie warunkowe oraz dodatkowe 84 lata.
Tło wydarzeń.
Christopher Lee Watts (ur. 16 maja 1985) i Shanann Cathryn Watts (ur. 10 stycznia 1984) pochodzili odpowiednio ze Spring Lake i Aberdeen w Północnej Karolinie. Para poznała się w 2010, a 3 listopada 2012 wzięła ślub w hrabstwie Macklenburg. 17 grudnia 2013 urodziła się ich pierwsza córka – Bella Marie Watts, a Celeste Cathryn "Cece" Watts przyszła na świat 17 lipca 2015. Od 2013 rodzina mieszkała przy 2825 Saratoga Trail, Frederick, w Kolorado. Dom z pięcioma sypialniami znajdował się na nowo wybudowanym osiedlu. W 2015 małżonkowie ogłosili bankructwo. Chris Watts pracował jako operator terenowy dla Anadarko Petroleum, a Shanann była niezależną przedstawicielką firmy Le-Vel zajmującej się marketingiem wielopoziomowym, sprzedającej produkt Thrive (plaster odchudzający, promocja zdrowego stylu życia). W momencie śmierci Shanann była w piętnastym tygodniu ciąży. Nico Lee Watts miał się urodzić 31 stycznia 2019.
Zniknięcie.
13 sierpnia 2018 o godzinie 1:48 Shanann wróciła z weekendowej podróży służbowej do Scottsdale w Arizonie. Kamera domowego monitoringu zarejestrowała moment jej wejścia do domu. Z lotniska odwiozła ją przyjaciółka Nickole Utoft Atkinson, również pracująca dla Le-Vel. Chris zajmował się dziećmi pod nieobecność żony. Tego samego ranka Shanann miała umówioną wizytę u ginekologa, podczas której miała po raz pierwszy usłyszeć bicie serca Nico. Nickole Atkinson próbowała od rana skontaktować się ze swoją przyjaciółką, ale ta nie odpisywała na wiadomości i nie odbierała telefonu. Było to bardzo niepodobne do Shanann, której praca polegała niemal wyłącznie na kontakcie z ludźmi przez media społecznościowe.
Poszukiwania.
Nickole udała się do przychodni, gdzie uzyskała informację, że Shanann nie stawiła się na badaniu, po czym pojechała do jej domu. O godz. 12:10 Chris otrzymał powiadomienie z domowego systemu alarmowego, że ktoś próbuje otworzyć drzwi. Nickole znała kod, który należało wpisać, by otworzyć drzwi, aczkolwiek tym razem dom był zamknięty od środka. Nastoletni syn kobiety zdołał zajrzeć przez okno do garażu, w którym stał samochód zaginionej, a tuż za przeszklonymi drzwiami głównymi widoczne były klapki, w których chodziła każdego dnia. Chris zadzwonił do Nickole, a ta podzieliła się swoimi obserwacjami. Mężczyzna powiedział, że będzie niedługo w domu, aczkolwiek – według zeznań Nickole – kontaktowali się jeszcze kilkukrotnie i za każdym razem podawał inny orientacyjny czas powrotu. 
Pomimo polecenia Chrisa, by nie wzywać policji, Nickole Atkinson zadzwoniła na numer alarmowy 911. Pierwszy oficer policji pojawił się na miejscu ok. godz. 13:40. Chwilę później na miejsce przybył Chris, który pozwolił oficerowi na przeszukanie domu. Ani Shanann, ani dziewczynek nie było w domu. Na miejscu znaleziono telefon Shanann, leki dzieci, torebkę i klucze z domu. Chris powiedział policji, że jego żona zabrała dziewczynki do znajomej rodziny, która również miała dzieci, ale nie potrafił podać jej nazwiska. W samochodzie Shanann znajdowały się obydwa foteliki dla dzieci, co nie pasowało do teorii Chrisa. Mężczyzna twierdził, że ostatni raz widział Shanann, gdy wychodził do pracy o godz. 5:15 rano. 
W tym samym dniu sąsiad rodziny Watts, Nate Trinastich, zaprosił Chrisa i oficera policji do siebie, by pokazać nagranie z monitoringu zainstalowanego przed jego domem. Nagranie obejmowało podjazd Chrisa. Nate zauważył, że służbowy ford typu pickup wyjątkowo tego dnia stał tyłem na podjeździe, choć zwykle stawał na ulicy przed domem. Chris umieścił jakiś ładunek w przedziale transportowym pojazdu, jednak ta część nie była objęta kamerą. Monitoring nie zarejestrował, by ktokolwiek wychodził z domu po jego odjeździe. Rzekomo zmartwiony zniknięciem rodziny Chris nie był zainteresowany obrazem na ekranie i nerwowo tłumaczył swoje zachowanie tego poranka. Po jego wyjściu sąsiad powiedział policjantowi, że ten nie zachowuje się normalnie.
FBI i CBI włączyły się w poszukiwania. Miejscowa policja wydała BOLO alert ("Be On the Look Out"). Chris udzielił przed swoim domem wywiadów lokalnym stacjom telewizyjnym KMGH-TV i KUSA-TV, błagając o powrót swojej rodziny. Podczas wywiadu przyznał, że odbyli z Shanann w nocy „emocjonalną rozmowę”. W tym samym czasie śledczy przeszukiwali dom rodziny Watts przy pomocy psów poszukiwawczych przeszkolonych w tropieniu zapachu ludzkich zwłok.
Przesłuchanie Chrisa i aresztowanie.
Chris Watts został poproszony o stawienie się na posterunku policji 15 sierpnia, gdzie miał zostać przesłuchany przez agentkę CBI Tammy Lee i Agenta Specjalnego FBI Grahama Codera. Przesłuchanie było dobrowolne i na żadnym jego etapie Chris nie poprosił o prawnika. Wyraził również zgodę na badanie wariografem, co było standardową procedurą mającą przyczynić się do wykluczenia go z kręgu podejrzanych o udział w zniknięciu jego rodziny. Tak się nie stało, a urządzenie wykazało, że na wszystkie pytania dotyczące zniknięcia Shanann i dziewczynek Chris udzielił fałszywych odpowiedzi. Postawiony wobec tego faktu poprosił o rozmowę z czekającym na zewnątrz ojcem, który tego samego dnia przyleciał do Kolorado.
Agenci zezwolili na rozmowę Chrisa z Ronnie Wattsem w cztery oczy, sami obserwowali rozwój wydarzeń z sąsiedniego pokoju. Chris przyznał się ojcu do zamordowania Shanann przez uduszenie. Jak zeznał, zrobił to w reakcji na fakt, że kobieta udusiła wcześniej obie dziewczynki, co ponoć widział na ekranie monitora tzw. elektronicznej niani. Twierdził, że zamordowała dziewczynki po jego prośbie o separację. Historia ta była efektem sugestii agentki CBI, mającej na celu częściowe zrzucenie odpowiedzialności na ofiarę. Technika ta otworzyła furtkę do zeznań Chrisa i ujawnienia lokalizacji ciał ofiar. 
Agenci przerwali rozmowę w momencie, gdy Ronnie Watts wspomniał o adwokacie. Wiedzieli, że prośba o prawnika spowoduje odwleczenie zeznań Chrisa bądź całkowite zakończenie jego współpracy. Od śmierci Shanann i jej córek minęło już ponad 48 godzin, a każda kolejna przyczyniała się do dalszej dekompozycji zwłok, a co za tym idzie, degradacji materiału dowodowego w potencjalnym procesie. W toku przesłuchania śledczy przyznali, że wiedzą o romansie trwającym od kilku tygodni pomiędzy Chrisem a Nichol Kessinger, również zatrudnioną przez Anadarko. Kobieta sama zgłosiła się organom ścigania, gdy tylko usłyszała o zaginięciu rodziny Chrisa. 
Podczas gdy Chris był przesłuchiwany, policja i agenci udali się do pierwszego miejsca, w którym pojawił się w dniu zaginięcia jego rodziny. Była to odludna lokalizacja, miejsce przechowywania wydobywanej ropy przez Anadarko Petroleum oznaczone symbolem CERVI-319 (ponad 60 km na północny wschód od domu rodziny Watts). Na miejscu znaleziono prześcieradło, które pasowało do reszty pościeli w domu zaginionych. Zdjęcia wykonane dronem zostały przesłane do agentów przesłuchujących Chrisa. Inicjałami oznaczył miejsca ukrycia zwłok swojej rodziny. 
Chris Watts został aresztowany za zabójstwo Shanann oraz ich dwóch córek.
Odnalezienie ciał, autopsje i pochówek.
Chris Watts wskazał trzy lokalizacje, w których miały się znajdować ciała jego ofiar. Shanann została pochowana w płytkim grobie, nieopodal dwóch 6-metrowych zbiorników z ropą naftową, w których ukrył ciała dziewczynek. Bella i Celeste znajdowały się w osobnych zbiornikach. Śledczy początkowo mieli wątpliwości co do miejsca ukrycia zwłok dzieci, ponieważ szerokość otwarcia wynosiła zaledwie 20 centymetrów (według patologa przeprowadzającego autopsję – szerokość ramion mniejszej Celeste wynosiła 24 centymetry). 
Ciało Shanann zostało odnalezione około godz. 23:00 i znajdowało się ono w stanie rozkładu. W wyniku porodu pośmiertnego płód Nico znajdował się poza nim. 
Wydobycie ciał dziewczynek było skomplikowaną i ryzykowną operacją. Obydwa zbiorniki z łatwopalną cieczą i wybuchowymi oparami musiały zostać opróżnione, co wymagało specjalistycznego sprzętu i wykwalifikowanej załogi. Do trwającej 16 godzin akcji przystąpiono 16 sierpnia o godz. 5:00 rano. 
17 sierpnia 2018 patolog sądowy Michael Burton przeprowadził sekcje zwłok wszystkich ofiar. Wykazały one, że wszystkie trzy straciły życie w wyniku uduszenia. Shanann została uduszona poprzez zaciśnięcie rąk sprawcy na szyi, natomiast dziewczynki poprzez zatkanie ust i nosa. Nie określono dokładnej godziny śmierci ofiar. Patolog w swym raporcie dodał, że 4-letnia Bella jako jedyna miała na sobie ślady walki (ugryziony język i rana szarpana na górnej linii dziąseł). Obie dziewczynki miały na sobie otarcia wskazujące na problemy Chrisa z wepchnięciem ich ciał do zbiorników z ropą. 
Rodzina Chrisa wyraziła zgodę na organizację pochówku przez rodzinę Shanann. Ciała ofiar nie zostały poddane kremacji, ponieważ Bella i Cece spędziły cztery dni w ropie naftowej, ich ciała mogły spowodować eksplozję krematorium. Z tego samego powodu obie dziewczynki zostały pochowane w dużych trumnach. Obie były owinięte specjalnym materiałem, by zapobiec wyciekom. Rodzina nie mogła też ich zobaczyć. 
Shanann, Bella, Cece i Nico zostali pochowani 1 września 2018 na cmentarzu Bethesda Cemetery w Aberdeen, w mieście, w którym mieszka rodzina Shanann. Msza święta odbyła się w kościele katolickim Sacred Heart w Pinehurst w Północnej Karolinie, gdzie Shanann dorastała. Ceremonia była transmitowana na żywo na Facebooku przez organizujący ją zakład pogrzebowy. Na wspólnym nagrobku widnieje nazwisko Rzucek (panieńskie nazwisko Shanann).
Zarzuty i wyrok.
21 sierpnia Chris Watts został oskarżony o:
6 listopada przyznał się do zarzucanych mu czynów i poszedł na ugodę z oskarżycielem, który w zamian za przyznanie się i uniknięcie długiego procesu zgodził się nie domagać kary śmierci (Kolorado jest jednym z 30 stanów, w którym kara śmierci jest legalna). Przeciwko karze śmierci była również rodzina zamordowanych. Sandra Rzucek, matka Shanann, powiedziała: "On podjął decyzję, by odebrać te [trzy] życia. Ja nie chcę podejmować decyzji, by odebrać jego""." 
19 listopada 2018 Christopher Lee Watts został skazany na pięć wyroków dożywocia (trzy następujące po sobie i dwa biegnące równolegle) bez możliwości ubiegania się o zwolnienie warunkowe. Dodatkowo otrzymał 48 lat za bezprawne przerwanie ciąży Shanann i trzy wyroki 12 lat za naruszenie ciał zmarłych osób.
W toku śledztwa nie ustalono jednego motywu działania sprawcy. Do najczęściej wspominanych należą: jego narcystyczne i psychopatyczne zaburzenia osobowości, romans z Nichol Kessinger i chęć rozpoczęcia życia na nowo u jej boku oraz problemy finansowe.
Dalsze losy sprawcy.
Chris Watts rozpoczął odbywanie wyroku w Denver Reception and Diagnostic Center, w którym dokonano oceny jego kondycji fizycznej i psychicznej. 3 grudnia 2018 został niespodziewanie przeniesiony „ze względów bezpieczeństwa” do oddalonego o ponad 1500 kilometrów Dodge Correctional Institution w Waupun, w stanie Wisconsin.
18 lutego 2019 udzielił blisko pięciogodzinnego wywiadu tym samym agentom FBI i CBI, którzy przesłuchiwali go dwa dni po zaginięciu Shanann, Belli i Celeste. Pełne nagranie audio, w którym Chris po raz pierwszy przyznaje się do zamordowania wszystkich trzech ofiar, zostało upublicznione. Podczas wywiadu Chris przyznał, że przeczytał całą Biblię i zagłębił się w swoją nowo odkrytą wiarę chrześcijańską. Dodał, że każdego dnia wysyła swoim rodzicom biblijne wersety.
Chris Watts udzielił wywiadu autorce Cherlyn Cadle i zgodził się na publikację książki, w której miały znaleźć się fragmenty listów, które wymieniali. Z ich korespondencji wynikało, że wciąż kochał Nichol Kessinger i że do zdarzenia nigdy by nie doszło, gdyby jej nie spotkał. Książka była źródłem kontrowersji w związku z plagiatem, jakiego dopuściła się autorka – całe akapity były kopiowane z książki „His Garden: Conversations with a Serial Killer” napisanej przez Anne Howard. Cherlyn Cadle wystosowała publiczne przeprosiny.
Chris Watts odbywa wyrok w niemal całkowitej izolacji. 23 godziny dziennie spędza w swojej celi. Władze więzienia zgodziły się na to, by miał ze sobą Biblię i zdjęcia rodziny, którą zamordował. Petycja wzywająca zarząd więzienia do odebrania Chrisowi zdjęć jego ofiar zebrała ponad 18 tys. podpisów (stan na wrzesień 2020). W kwietniu 2019 zarząd więzienia odpowiedział, twierdząc, że każdy więzień ma prawo do posiadania zdjęć w swojej celi.
18 listopada 2019 Todd Taylor, sędzia hrabstwa Weld, orzekł, że Chris Watts musi zapłacić rodzinie Shanann 6 milionów dolarów – po milionie za śmierć córki i wnucząt, a także 3 mln dolarów za szkody emocjonalne. Rodzice Shanann złożyli pozew w dniu ogłoszenia wyroku za morderstwa. Dokumenty sądowe wskazują, że Watts nigdy nie walczył z pozwem. Choć wyrok wydaje się być symboliczny, bo Chris Watts nie posiada żadnego majątku, wszystkie potencjalne przychody z publikacji czy wywiadów będą konfiskowane na rzecz rodziny ofiar.
Media.
Sprawa morderstwa rodziny Watts jest przedmiotem nieustających dyskusji i spekulacji, a także tematem programów telewizyjnych, książek i podcastów. Poniżej wymienione zostały niektóre z nich:

</doc>
<doc id="4902056" url="https://pl.wikipedia.org/wiki?curid=4902056" title="Wiktor Mieczkowski">
Wiktor Mieczkowski

Wiktor Mieczkowski (ur. 16 października 1856 w Tyszkach-Piotrowie, zm. 19 marca 1935 w Wyszkowie) – polski duchowny rzymskokatolicki, dziekan i proboszcz parafii w Wyszkowie do której w sierpniu 1920 przybyli czołowi działacze bolszewiccy.
Życiorys.
Syn Franciszka i Magdaleny z Trzasków, starszy brat Ludwika. Pochodził z rodziny szlacheckiej herbu Bończa. 
Uczył się w seminarium duchownym w Płocku, w 1880 przyjął święcenia kapłańskie. Początkowo wikariusz w Pułtusku, potem proboszcz w Klukowie, Dłutowie, Sarbiewie i od 1900 w Płońsku. W październiku 1915 został administratorem, a potem dziekanem i proboszczem parafii w Wyszkowie. W okresie I wojny światowej i wojny polsko-bolszewickiej wykazał się patriotyzmem i zaangażowaniem w polskie sprawy. W lipcu i sierpniu 1920 odprawiał w kościele świętego Idziego msze błagalne za ocalenie Ojczyzny, zachęcał do wstępowania w szeregi Armii Ochotniczej, wzywał wiernych do organizowania pomocy uchodźcom z ziem zabranych. Na przełomie lipca i sierpnia 1920 na plebanii u księdza Mieczkowskiego schroniła się rodzina Lutosławskich z Drozdowa pod Łomżą, z księdzem Kazimierzem Lutosławskim, ideowym mentorem twórców skautingu i harcerstwa polskiego oraz posłem na Sejm Ustawodawczy. Prawdopodobnie, jednym z członków rodziny był późniejszy wybitny kompozytor, dyrygent i pianista Witold Lutosławski. 
15 i 16 sierpnia 1920 na plebanii zatrzymali się członkowie Tymczasowego Komitetu Rewolucyjnego Polski, którzy mieli objąć władzę po zwycięstwie komunistów: Feliks Dzierżyński, Julian Marchlewski i Feliks Kon. Wizytę tę Mieczkowski opisał w broszurze „Bolszewicy w polskiej plebanii”, z której dochód przeznaczył na budowę pomników w Wyszkowie, ku czci poległych w wojnie polsko-bolszewickiej: na cmentarzu oraz w Rybienku Leśnym, gdzie 17 sierpnia 1920 Czeka zamordowała w okrutny sposób siedmiu Polaków. Stracony przez Czekę miał być i ksiądz Wiktor Mieczkowski, ale, ostrzeżony, ukrył się na czas odwrotu wojsk bolszewickich. 20 sierpnia 1920 na plebanii zatrzymali się między innymi dowódca Frontu Północnego generał Józef Haller, malarz Ferdynand Ruszczyc, dziennikarze i korespondenci wojenni: Stefan Żeromski, Karol Irzykowski i Adam Grzymała-Siedlecki. Tę wizytę opisał Żeromski w opowiadaniu „” z tomu „Inter arma”. 
Ksiądz Wiktor Mieczkowski zmarł 19 marca 1935 i zgodnie ze swoim życzeniem został pochowany na cmentarzu w Wyszkowie, na wprost grobu poległych w walkach z bolszewikami.
Upamiętnienie.
15 sierpnia 1999 odbyła się premiera filmu dokumentalno-fabularyzowanego „Na plebanii w Wyszkowie 1920” w reżyserii Lucyny Smolińskiej i Mieczysława Sroki – w rolę księdza Wiktora Mieczkowskiego wcielił się aktor Jan Peszek. 7 sierpnia 2005 na budynku starej plebanii została odsłonięta tablica, ufundowana przez mieszkańców Wyszkowa, poświęcona pamięci księdza Wiktora Mieczkowskiego i obywatelom Wyszkowa – uczestnikom wojny polsko-bolszewickiej. W listopadzie 2016 skrzyżowanie ulic Ignacego Daszyńskiego, Tadeusza Kościuszki i Białostockiej (przy moście drogowym) otrzymało nazwę „Rondo ks. Wiktora Mieczkowskiego”.

</doc>
<doc id="4902061" url="https://pl.wikipedia.org/wiki?curid=4902061" title="Rektorat św. Józefa Rzemieślnika w Stasikówce">
Rektorat św. Józefa Rzemieślnika w Stasikówce

Parafia świętego Józefa Rzemieślnika w Stasikówce – parafia rzymskokatolicki, znajdująca się w archidiecezji krakowskiej, w dekanacie Biały Dunajec.

</doc>
<doc id="4902063" url="https://pl.wikipedia.org/wiki?curid=4902063" title="E15 (dziennik)">
E15 (dziennik)

E15 – czeski periodyk o tematyce ekonomicznej, wydawany przez Czech News Center.
Został założony w 2007 roku przez wydawnictwo Mladá fronta. Od 2016 roku należy do holdingu Czech Media Invest.
Serwis internetowy E15.cz generuje ponad 2 mln odsłon miesięcznie. 

</doc>
<doc id="4902069" url="https://pl.wikipedia.org/wiki?curid=4902069" title="Deník">
Deník

Deník – czeska prasa regionalna, wydawana przez Vltava Labe Media.
Periodyki regionalne „Deník” funkcjonują od 2006 roku. Nakład pisma w 2011 roku wyniósł 204 084 egzemplarzy.

</doc>
<doc id="4902070" url="https://pl.wikipedia.org/wiki?curid=4902070" title="Dmitrij Popow (rewolucjonista)">
Dmitrij Popow (rewolucjonista)

Dmitrij Iwanowicz Popow (ros. Дмитрий Иванович Попов; ur. 1892 w Kononowie, zm. maj 1921 w Moskwie) – rosyjski marynarz oraz rewolucjonista. Działacz anarchistyczny, jeden z dowódców podczas powstania lewicowych eserowców, a w późniejszym okresie członek Rewolucyjnej Powstańczej Armii Ukrainy.
Życiorys.
Dmitrij Popow urodził się w rodzinie chłopskiej, we wsi Kononowo w guberni moskiewskiej. Po ukończeniu szkoły w wieku 14 lat rozpoczął pracę w moskiewskich fabrykach. W 1914 został powołany do czynnej służby we Flocie Bałtyckiej. W 1917 przyłączył się do Partii Lewicowych Socjalistów-Rewolucjonistów i brał udział w walkach podczas rewolucji październikowej w Petersburgu. Następnie był członkiem Wszechrosyjskiego Centralnego Komitetu Wykonawczego. Na przełomie 1917 i 1918 utworzył w Helsinkach "czerwono-sowiecki oddział fiński", który w marcu 1918 został przekazany na rozkaz Wojskowej Rady Rewolucyjnej Republiki do dyspozycji Moskiewskiej Rady Deputowanych Ludu, następnie 8 kwietnia 1918 przekazany do Czeka, a Popow został mianowany szefem sztabu oddziału bojowego.
Bunt eserowców.
W czerwcu 1918 eserowcy rozpoczęli przygotowania do zbrojnego powstania przeciwko rządowi sowieckiemu pod przywództwem Partii Bolszewickiej. Dowodzony przez Popowa oddział Czeka został postawiony w stan gotowości. W dniu 30 czerwca zażądano, aby jednostka otrzymała dodatek żywnościowy, wskazując jego liczbę na 1000 osób, podczas gdy w rzeczywistości było ich 600. 2 lipca Popow pilnie poprosił o nosze sanitarne, gąbki i szereg artykułów medycznych w dużych ilościach, najwyraźniej przewidując możliwość bojowych "operacji".
Zmieniono też personel Czeki. Nawet bardziej radykalni rewolucjoniści nie zostali wpuszczeni do siedziby Popowa. Wszystkie bolszewickie elementy zostały usunięte z oddziału. Większość fińskich żołnierzy Armii Czerwonej, którzy wcześniej stanowili podstawę oddziału, udała się na front czechosłowacki. Do oddziału dołączyła grupa żeglarzy Floty Czarnomorskiej, a także rozbrojonych wcześniej anarchistów. 2-3 dni przed powstaniem Popow utrzymywał swój oddział w pełnej gotowości bojowej, ostrzegając wszystkich "danymi" swojego wywiadu, że niemieccy kontrrewolucjoniści zamierzają rozbroić oddział i aresztować jego samego. W nocy z piątku na sobotę ogłoszono alarm, że tej nocy przygotowywany jest atak. W przeddzień powstania Popow osobiście prowadził antyradziecką agitację w oddziale i odegrał aktywną rolę w powstaniu.
Po zabójstwie niemieckiego ambasadora Wilhelma von Mirbacha, ranny zamachowiec Jakow Błumkin schronił się w siedzibie oddziału Popowa w koszarach Pokrowskich. Na wieść o zamachu, Włodzimierz Lenin polecił Feliksowi Dzierżyńskiemu udać się do koszar i aresztować odpowiedzialnych za śmierć ambasadora. Na miejscu jednak to oddział Popowa dokonał aresztowania Dzierżyńskiego i jego ochrony. Eserowcy zajęli następnie siedzibę Czeka na Łubiance. Możliwość zbudowania w służbach specjalnych własnej frakcji wynikła z dużego początkowo zaufania bolszewików do eserowców i umieszczenia działaczy tej partii w kierownictwie Czeka. Ponadto bojownicy z oddziału Popowa aresztowali członków Partii Bolszewickiej w Moskwie. Żeglarze z oddziału zajęli drukarnię na Alei Waganowskiej, pocztę oraz telegraf.
Popow rozkazał swojemu oddziałowi zająć rozległy obszar Moskwy między dworcem Kurskim a placem Sławiańskim. Bolszewicy postanowili umiejscowić swoją artylerię na jak najbliższy dystans strzału i zmiażdżyć powstańców jej ogniem. Po tym, w siedzibie powstańców zdano sobie sprawę z nieskuteczności dalszego oporu, Jurij Sablin i Popow poprowadzili odwrót z Moskwy. Po stłumieniu rebelii Popow został zmuszony do ukrycia się; jak również leczył się z powodu paraliżu. 27 listopada 1918 na otwartym posiedzeniu sądowym Trybunału Rewolucyjnego Czeki, został ogłoszony "wrogiem ludu pracującego i banitą" oraz skazany na rozstrzelanie gdy tylko zostanie złapany.
Rewolucja ukraińska.
W grudniu 1918 udał się do Charkowa, gdzie eserowcy pracowali nad zorganizowaniem ruchu rebelianckiego przeciwko Dyrektoriatowi. Na początku 1919 pod nazwiskiem Kormilitsyn pełnił funkcję asystenta dowódcy 11. ukraińskiego pułku sowieckiego. Będąc rozpoznanym w pobliżu Bachmutu i nie chcąc być poddanym ewentualnym prześladowaniom, udał się do Charkowa, a stamtąd do kongresu lewicowych eserowców w Kijowie. Po zdobyciu miasta przez siły Białych pod koniec sierpnia 1919 wyjechał do Jekaterynosławia. Jesienią 1919 utworzył oddział buntowników, z którym wstąpił do Rewolucyjnej Powstańczej Armii Ukrainy.
Od stycznia do marca 1920, cierpiąc na tyfus, ukrywał się przed prześladowaniami w jednej z wiosek na terenie Hulajpola. Pod koniec marca 1920 prowadził agitację wśród ludności i zajmował się pracą kulturalną i edukacyjną. To wtedy zadeklarował się jako anarchokomunista. Pod koniec maja 1920 został wybrany członkiem Rady Partyzantów Rewolucyjnych Ukrainy (machnowców), od czerwca 1920 - sekretarzem Rady. W dniach 29-30 września 1920 w imieniu Rady Powstańców Rewolucyjnych Ukrainy negocjował telegraficznie z przedstawicielami władz sowieckich na Ukrainie w sprawie zaprzestania działań wojennych i zawarcia porozumienia o wspólnej walce przeciwko Piotrowi Wrangelowi. 10 października 1920 podpisał warunki wstępnego porozumienia wojskowo-politycznego między rządem Ukraińskiej Socjalistycznej Republiki Radzieckiej a Rewolucyjną Armią Powstańczą Ukrainy.
Jako przedstawiciel machnowszczyzny na froncie południowym, lubił w swych działaniach prowokować, otwarcie sprzeciwiając się rządowi sowieckiemu. Nestor Machno, który napisał do niego w liście, wyrażał niezwykle ostre niezadowolenie z jego zachowania: "…praca powierzonej wam reprezentacji politycznej i wojskowej jest niezwykle odpowiedzialna, a wy, w Charkowie, powinniście dawać jej przykład cały czas, starając się przynosić maksymalne korzyści naszemu ruchowi ze wszystkich jego stron: wojskowej, politycznej i kulturalno-edukacyjnej. Zupełnie niedopuszczalne jest, aby po raz drugi usłyszeć o waszym niedbałym nastawieniu do sprawy przydzielonej wam przez wojsko. Mam nadzieję, że następne wieści dotyczące waszej pracy będą inne, bardziej zachęcające dla nas wszystkich”.
W nocy z 26 listopada 1920 Popow wraz z innymi przedstawicielami Armii Powstańczej Ukrainy został aresztowany w Charkowie i zgodnie z rozkazem Dzierżyńskiego wysłany do Moskwy. Rozstrzelany przez Czeka pomiędzy 28 lutego a 18 maja 1921.

</doc>
<doc id="4902073" url="https://pl.wikipedia.org/wiki?curid=4902073" title="Nadzieja Papok">
Nadzieja Papok



</doc>
<doc id="4902082" url="https://pl.wikipedia.org/wiki?curid=4902082" title="Vltava Labe Media">
Vltava Labe Media

VLTAVA LABE MEDIA a.s. – wydawnictwo funkcjonujące na czeskim rynku mediowym. Jego portfolio obejmuje 70 regionalnych mutacji pisma „Deník”, 70 tygodników regionalnych oraz 19 czasopism.
Pod nazwą Vltava Labe Media funkcjonuje od 2013 roku. Jest prawnym następcą wydawnictw Vltava-Labe-Press i Astrosat Media.
Funkcję dyrektora generalnego pełni Vít Nantl.

</doc>
<doc id="4902091" url="https://pl.wikipedia.org/wiki?curid=4902091" title="Wolha Chudzienka">
Wolha Chudzienka

Wolha Chudzienka ( ur. 12 maja 1992) – białoruska kajakarka. Dwukrotna medalistka olimpijska.
W 2012 i 2016 zdobyła olimpijski brąz w kajakowej czwórce na dystansie 500 metrów. W 2012 osadę tworzyły również Nadzieja Lapieszka, Iryna Pamiałowa i Maryna Litwinczuk, w 2016 Lapieszka, Marharyta Machniewa i Litwinczuk. Na mistrzostwach świata wywalczyła cztery złote medale, dwa srebrne i pięć brązowych. W 2019 był czterokrotną medalistką igrzysk europejskich. Była wielokrotną medalistką mistrzostw Europy (złoto w K-4 500 m w 2011 i 2015, srebro w 2012 w K-2 200 m, K-2 500 m, K-4 500 m, w 2016 w K-4 500 m, w 2017 w K-1 500 m oraz w 2018 w K-1 500 m i K-4 500 m, brąz w K-2 200 m w 2011 oraz w K-4 500 m w 2013).

</doc>
<doc id="4902093" url="https://pl.wikipedia.org/wiki?curid=4902093" title="Nadieżda Papok">
Nadieżda Papok



</doc>
<doc id="4902096" url="https://pl.wikipedia.org/wiki?curid=4902096" title="Kościół Santissima Trinità di Delia">
Kościół Santissima Trinità di Delia

Kościół Santissima Trinità di Delia, znany też jako Cuba di Delia, zbudowany według kanonów architektury arabsko-normańskiej, znajduje się na zachód od Castelvetrano na Sycylii.
To niewielki kościół normański, którego budowa datowana jest na pierwszą połowę XII w. Kościół z zewnątrz charakteryzuje się trzema wyraźnie zaznaczonymi apsydami. Zbudowany jest na planie krzyża greckiego. Boczne drzwi do kościoła były zarezerwowane wyłącznie dla mężczyzn, którzy wchodząc zajmowali swoje miejsca w odpowiednich bocznych nawach, natomiast drzwi centralne przeznaczone były dla kobiet, które zgodnie z obrządkiem greckim zajmowały miejsca w części wyznaczonej drewnianymi barierkami. Pośrodku konstrukcji znajduje się kopuła spoczywająca na kwadratowym bębnie oświetlonym czterema bocznymi oknami i wspartej ostrołukami, podpartymi czterema kolumnami z marmuru cipollino i czerwonego granitu z kapitelami rzeźbionymi w stylizowane liście akantu. Pod kościołem znajduje się krypta. Kościół był odrestaurowany przez Giuseppe Patricolo w 1880 r.

</doc>
<doc id="4902099" url="https://pl.wikipedia.org/wiki?curid=4902099" title="Mladá fronta">
Mladá fronta

Mladá fronta, a. s. – wydawnictwo funkcjonujące na rynku czeskim.
Działa od 1945 roku. Funkcję dyrektora generalnego pełni Karel Novotný.
Jest wydawcą m.in. tygodnika ekonomicznego „Euro”, magazynów lifestyle’owych „Esence” i „Hipster” oraz ekonomicznej witryny internetowej Finance.cz. Ogłasza ok. 200 nowych tytułów książkowych rocznie.
Od lutego 2020 r. przedsiębiorstwo znajduje się w stanie upadłości.

</doc>
<doc id="4902102" url="https://pl.wikipedia.org/wiki?curid=4902102" title="Symboliczny Cmentarz Ofiar Wielkiej Fatry">
Symboliczny Cmentarz Ofiar Wielkiej Fatry

Symboliczny Cmentarz Ofiar Wielkiej Fatry – symboliczny cmentarz w Wielkiej Fatrze na Słowacji, upamiętniający ludzi, którzy zginęli w tym paśmie górskim. Znajduje się na szczycie jednej ze skał wapiennych w grzbiecie po zachodniej stronie Kráľovej skały (1377 m), a powyżej hotelu górskiego Kráľova studňa. Szczyt tej skały zwieńczony jest metalowym krzyżem, a na jej północnej ścianie zamontowano trzy tablice.
Symboliczne cmentarze ofiar gór to specyficzny, słowacki pomysł. Znajdują się praktycznie w każdym słowackim paśmie górskim. W Wielkiej Fatrze otwarto go 20 sierpnia 2011 roku. Na tablicy symbolicznego cmentarza ofiar Wielkiej Fatry jest 58 nazwisk ludzi, którzy zginęli w Wielkiej Fatrze od 1935 do 2019 roku. Napis na jednej z tablic głosi „Martwym na pamiątkę, żywym ku przestrodze" (w tłumaczeniu na język polski). Na liście umieszczono zmarłych w kolejności daty śmierci, bez podania jej przyczyny. Corocznie pod koniec października przy tym miejscu pamięci odbywają się uroczystości organizowane przez HZS (odpowiednik polskiego Ochotniczego Pogotowia Górskiego) i hotel Kráľova studňa.
W niewielkiej odległości na zachód od tego symbolicznego miejsca znajduje się duży pomnik bohaterów słowackiego powstania narodowego oraz ziemianka partyzantów z okresu II wojny światowej.

</doc>
<doc id="4902107" url="https://pl.wikipedia.org/wiki?curid=4902107" title="Ewa Gruszczyńska">
Ewa Gruszczyńska

Ewa Danuta Gruszczyńska (ur. 20 marca 1953) – polska filolożka, językoznawczyni, dr hab. nauk humanistycznych, adiunkt i dyrektor Instytutu Lingwistyki Stosowanej Wydziału Lingwistyki Stosowanej Uniwersytetu Warszawskiego.
Życiorys.
W 1977 ukończyła studia filologii polskiej na Uniwersytecie Warszawskim. Studiowała także podyplomowo na Uniwersytecie w Uppsali „Svenska för utländska talande” (1993–1994). 17 grudnia 2001 na Uniwersytecie w Uppsali obroniła pracę doktorską "Linguistic Images of Emotions in Translation from Polish into Swedish". 26 lutego 2013 habilitowała się na UW na podstawie pracy zatytułowanej "Dawne polskie przekłady prasowe. Informacja, perswazja, manipulacja".
W latach 1995–2000 wykładała na Uniwersytecie w Sztokholmie i Uppsali. W 2000 rozpoczęła pracę w Instytucie Dziennikarstwa UW, zaś od 2002 związana z Instytutem Lingwistyki Stosowanej na Wydziale Lingwistyki Stosowanej Uniwersytetu Warszawskiego. Wicedyrektorka Instytutu ds. studenckich (2005–2008), a następnie dyrektorka. Także kierowniczka Pracowni Badań Skandynawistycznych (od 2014).
Jej zainteresowania naukowe obejmują: stan współczesnej polszczyzny, dawny i współczesny polski przekład medialny, dyskurs medialny, polski przekład literacki, językowy obraz emocji z perspektywy kontrastywnej, przekłady szwedzko-polskie i polsko-szwedzkie, lingwistykę korpusową.
Członkini Polskiego Towarzystwa Językoznawczego, Polskiego Towarzystwa Lingwistyki Stosowanej, Towarzystwa Miłośników Języka Polskiego.

</doc>
<doc id="4902108" url="https://pl.wikipedia.org/wiki?curid=4902108" title="Nakladatelství Lidové noviny">
Nakladatelství Lidové noviny

NLN, s.r.o. (Nakladatelství Lidové noviny) – czeskie wydawnictwo książkowe. Specjalizuje się przede wszystkim w książkach z zakresu historii, nauk społecznych i przyrodniczych oraz językoznawstwa. Wydaje także biografie i beletrystykę. Nakładem wydawnictwa wychodzi również czasopismo „Dějiny a současnost”
Do głównych autorów wydawnictwa należą bądź należeli m.in. Tomáš Halík, Dušan Třeštík i Josef Žemlička.

</doc>
<doc id="4902109" url="https://pl.wikipedia.org/wiki?curid=4902109" title="Billy Cranston">
Billy Cranston



</doc>
<doc id="4902113" url="https://pl.wikipedia.org/wiki?curid=4902113" title="Sobór św. Jerzego w Juriewie-Polskim">
Sobór św. Jerzego w Juriewie-Polskim



</doc>
<doc id="4902115" url="https://pl.wikipedia.org/wiki?curid=4902115" title="Symboliczny cmentarz ofiar Wielkiej Fatry">
Symboliczny cmentarz ofiar Wielkiej Fatry



</doc>
<doc id="4902116" url="https://pl.wikipedia.org/wiki?curid=4902116" title="Marharyta Machniewa">
Marharyta Machniewa

Marharyta Machniewa ( ur. 13 lutego 1992) – białoruska kajakarka. Brązowa medalistka olimpijska z Rio de Janeiro.
Zawody w 2016 były jej drugimi igrzyskami olimpijskimi. Zdobyła olimpijski brąz w kajakowej czwórce na dystansie 500 metrów, osadę tworzyły również Nadzieja Lapieszka, Wolha Chudzienka i Maryna Litwinczuk. Na mistrzostwach świata wywalczyła dwa złote medale, jeden srebrny i cztery brązowe. Był dwukrotną medalistką igrzysk europejskich (złoto w K-2 200 m w 2015, srebro w 2019 w K-4 500 metrów). Była wielokrotną medalistką mistrzostw Europy (złoto w K-2 200 m w 2014 i 2015 oraz w K-4 500 m w 2015, srebro w 2016 w K-4 500 m, brąz w K-4 500 m w 2013 oraz w K-2 200 m w 2016).

</doc>
<doc id="4902118" url="https://pl.wikipedia.org/wiki?curid=4902118" title="Obołoń-Browar Kijów">
Obołoń-Browar Kijów



</doc>
<doc id="4902134" url="https://pl.wikipedia.org/wiki?curid=4902134" title="Bierżełata">
Bierżełata

Bierżełata (, "Bierżałata"; , "Bierżałata") – dawny chutor na Białorusi, w obwodzie witebskim, w rejonie brasławskim, w sielsowiecie Widze.
Dawniej Berżołaty.
Historia.
W czasach zaborów zaścianek leżał w granicach Imperium Rosyjskiego.
W latach 1921–1945 zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze.
Według Powszechnego Spisu Ludności z 1921 roku zamieszkiwało tu 45 osób, wszystkie były wyznania rzymskokatolickiego i zadeklarowały polską przynależność narodową. Były tu 4 budynki mieszkalne. W 1931 w 5 domach zamieszkiwały 33 osoby.
Miejscowość należała do parafii rzymskokatolickiej w Widzach. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Widzach.
W okresie radzieckim chutor podlegał pod kołchoz „Kastrycznik”.

</doc>
<doc id="4902144" url="https://pl.wikipedia.org/wiki?curid=4902144" title="Białowojsza">
Białowojsza

Białowojsza – dawny fowark. Tereny na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Widze.
Historia.
W czasach zaborów ówczesny zaścianek leżał w granicach Imperium Rosyjskiego.
W latach 1921–1945 folwark leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze.
Według Powszechnego Spisu Ludności z 1921 roku zamieszkiwało tu 7 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwało 4 osoby.
Miejscowość należała do parafii rzymskokatolickiej w Widzach. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Widzach.

</doc>
<doc id="4902153" url="https://pl.wikipedia.org/wiki?curid=4902153" title="Iwan Florow">
Iwan Florow

Iwan Andriejewicz Florow (ros. Иван Андреевич Флёров, ur. we wsi Dwurieczki obecnie w rejonie griazińskim w obwodzie lipieckim, zm. 7 października 1941 w obwodzie smoleńskim) – radziecki wojskowy, kapitan, uhonorowany pośmiertnie tytułem Bohatera Federacji Rosyjskiej (1995).
Życiorys.
Po ukończeniu szkoły wiejskiej początkowo pracował na wsi, potem został uczniem ślusarza w cukrowni, w 1926 skończył szkołę uniwersytetu fabryczno-zawodowego przy fabryce w Lipiecku, 1927-1928 odbywał służbę wojskową w pułku artylerii. W 1933 został powołany do odbycia kursów oficerów rezerwy, później kontynuował służbę w armii, w 1939 rozpoczął studia w Akademii Artyleryjskiej Armii Czerwonej im. Dzierżyńskiego. Uczestniczył w wojnie z Finlandią 1939-1940 jako dowódca baterii 94 pułku artylerii haubic w stopniu starszego porucznika, wyróżnił się w walkach o przełamanie linii Mannerheima, został odznaczony orderem. Po ataku Niemiec na ZSRR 28 czerwca 1941 został wyznaczony dowódcą pierwszej w ZSRR baterii eksperymentalnej wówczas artylerii rakietowej, z którą 2 lipca został skierowany na Front Zachodni. Brał udział m.in. w walkach pod Orszą, później pod Jelnią, Rosławlem i Spas-Diemieńskiem, zadając wraz z baterią duże straty Niemcom. W październiku 1941 walczył w rejonie znamieńskim w obwodzie smoleńskim, gdzie odpierał niemieckie ataki. W nocy na 7 października został ciężko ranny, następnie zginął.

</doc>
<doc id="4902154" url="https://pl.wikipedia.org/wiki?curid=4902154" title="Casino Stadion (Graz)">
Casino Stadion (Graz)

Casino Stadion – nieistniejący już stadion piłkarski w Grazu, w Austrii. Istniał w latach 1902–2005. Pod koniec swojego istnienia mógł pomieścić 9000 widzów. Od momentu powstania do 1997 roku (z przerwami) swoje spotkania rozgrywali na nim piłkarze klubu Grazer AK.
Historia.
Boisko klubu Grazer AK pomiędzy ulicą Körösistraße a rzeką Mura powstało wraz z powołaniem do życia Grazer AK, w 1902 roku. W czasie I wojny światowej, w związku z niedostatkiem żywności, na boisku planowano posadzić ziemniaki, ostatecznie jednak teren przekazano wojsku jako plac do ćwiczeń. Po wojnie Grazer AK wznowił działalność, a 1 maja 1922 roku otwarto odrestaurowaną trybunę wschodnią. W 1951 roku GAK awansował do najwyższej klasy rozgrywkowej, a stadion został zmodernizowany. Na najwyższym poziomie rozgrywek zespół występował do roku 1974, kiedy to w wyniku reformy rozgrywek i powstania Bundesligi, został relegowany o klasę niżej. W roku 1975 powrócił na najwyższy szczebel, ale przeniósł się jednocześnie na Liebenauer Stadion. Na stadion przy Körösistraße Grazer AK powrócił w roku 1986. Przed powrotem obiekt poddano modernizacji, w trakcie której zyskał on swój ostateczny kształt, zachowany do czasu jego rozbiórki. Pojemność stadionu wynosiła 9000 widzów, obiekt posiadał trybuny od strony wschodniej (zadaszona), południowej i zachodniej (zadaszona w centralnej części). Za północną bramką mieścił się trawiasty plac, za którym stał duży blok mieszkalny. Wówczas był to już stadion typowo piłkarski, choć w przeszłości obiekt (znany dawniej jako GAK-Platz lub GAK-Stadion) posiadał bieżnię lekkoatletyczną. W 1990 roku Grazer AK spadł do 2. ligi, ponowny awans do Bundesligi zanotował w roku 1995. 13 kwietnia 1996 roku na spotkaniu derbowym ze Sturmem Graz padł rekord frekwencji obiektu. Dzięki dostawionym trybunom mecz ten (wygrany przez gospodarzy 1:0) obejrzało 13 000 widzów. W sezonie 1996/1997 GAK przeniósł się na Alpenstadion w Kapfenbergu. Decyzję tę tłumaczono, iż Casino Stadion był nieprzystosowany do przeprowadzania z niego transmisji telewizyjnych. Mecze w Kapfenbergu nie cieszyły się jednak dużym zainteresowaniem i jeszcze przed końcem sezonu zespół powrócił na swój nominalny obiekt. Po sezonie 1996/1997 drużyna przeniosła się natomiast na nowo otwarty (po kompletnej przebudowie) Liebenauer Stadion, nazwany wówczas imieniem Arnolda Schwarzeneggera. Casino Stadion służył odtąd już tylko jako boisko treningowe. Pod koniec 2004 roku (w tym roku Grazer AK zdobył swoje pierwsze w historii mistrzostwo Austrii) zaprzestano zupełnie korzystania z tej areny (nowym zapleczem treningowym klubu stało się nowo otwarte Sportzentrum Graz-Weinzödl), a niedługo później obiekt rozebrano i wybudowano w jego miejscu budynki mieszkalne.

</doc>
<doc id="4902155" url="https://pl.wikipedia.org/wiki?curid=4902155" title="Cmoki Mińsk">
Cmoki Mińsk

Cmoki Mińsk (biał. баскетбольны клуб «Цмокі-Мінск», "Baskietbolny Klub "Cmoki Mińsk"") – białoruski klub koszykarski, mający siedzibę w Mińsku.
Nazwy zespołu.
Chronologia nazw: 
Koszykarze i trenerzy klubu.
Koszykarze.
Obecny skład.
"Stan na 19 września 2020"

</doc>
<doc id="4902160" url="https://pl.wikipedia.org/wiki?curid=4902160" title="Biały Zaścianek">
Biały Zaścianek

Biały Zaścianek (; ) – chutor na Białorusi, w obwodzie witebskim, w rejonie brasławskim, w sielsowiecie Widze.
Historia.
W czasach zaborów w granicach Imperium Rosyjskiego.
W latach 1921–1945 zaścianek, a następnie folwark leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze.
Według Powszechnego Spisu Ludności z 1921 roku zamieszkiwało tu 9 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwało 3 osoby.
Miejscowość należała do parafii rzymskokatolickiej w Widzach. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Widzach.

</doc>
<doc id="4902188" url="https://pl.wikipedia.org/wiki?curid=4902188" title="Kaczki z gęsiej paczki">
Kaczki z gęsiej paczki

Kaczki z gęsiej paczki (ang. "Duck Duck Goose") – animowany komputerowo film komediowy z 2018 roku w reżyserii Chrisa Jenkinsa z udziałem Jima Gaffigana, Zendayi i Carla Reinera.
Fabuła.
Bez skruchy gęś Benek zrobiłaby wszystko, zamiast zaangażować się w migrację. Wierząc, że jest lepszy niż ktokolwiek inny, spędza czas na wykonywaniu szalonych latających akrobacji, aż lecąc zbyt blisko dźwięku, uderza w grupę kaczątek, oddzielając dwoje rodzeństwa od reszty grupy. W ten sposób będzie musiał zaopiekować się dwojgiem i towarzyszyć im w długiej podróży na południe, odkrywając wartość rodziny.
Wersja polska.
Wersja polska: Studio PRL
Reżyseria: Darek Błażejewski
W polskim dubbingu wystąpili
oraz

</doc>
<doc id="4902189" url="https://pl.wikipedia.org/wiki?curid=4902189" title="Kościół poewangelicki w Obrzycku">
Kościół poewangelicki w Obrzycku

Kościół poewangelicki – dawna świątynia protestancka znajdująca się w mieście Obrzycko, w powiecie szamotulskim, w województwie wielkopolskim. Mieści się przy Placu Lipowym.
Jest to świątynia wzniesiona w stylu neobarokowym w latach 1909–1911, projektantami byli architekci: Schweizer z Dessau i Graff. Charakterystycznym elementem budowli jest wysoka wieża z zegarem nakryta blaszanym dachem hełmowym oraz piękne zdobienia, między innymi portale i obramowania okienne. Szczyt jest zwieńczony kamiennymi wazami.
Budowla posiada plan prostokąta. Jest to kościół murowany (do budowy zostały użyte cegieł, zapewne także kamień), mający jednonawowe wnętrze i sklepienie kolebkowe. Tuż nad wejściem był umieszczony chór z organami. Do dnia dzisiejszego zachowały się drewniane empory, czyli balkony. Nad ołtarzem jest umieszczone malowidło ścienne przedstawiające scenę ukrzyżowania Chrystusa.
Budynek obecnie nie pełni żadnych funkcji i popada w ruinę.

</doc>
<doc id="4902190" url="https://pl.wikipedia.org/wiki?curid=4902190" title="Andrzej Sokolnicki (zm. 1682)">
Andrzej Sokolnicki (zm. 1682)



</doc>
<doc id="4902193" url="https://pl.wikipedia.org/wiki?curid=4902193" title="Andrzej Sokolnicki">
Andrzej Sokolnicki



</doc>
<doc id="4902194" url="https://pl.wikipedia.org/wiki?curid=4902194" title="Kevin Thompson">
Kevin Thompson

 
Kevin Lamont Thompson (ur. 7 lutego 1971 w Winston-Salem) – amerykański koszykarz, występujący na pozycji środkowego.

</doc>
<doc id="4902197" url="https://pl.wikipedia.org/wiki?curid=4902197" title="Bieniasze (Litwa)">
Bieniasze (Litwa)

Bieniasze – (lit. "Benėšiai") – wieś na Litwie, w okręgu uciańskim, w rejonie ignalińskim, starostwie Daugieliszki Nowe.
Historia.
W czasach zaborów ówczesny folwark leżał w granicach Imperium Rosyjskiego.
W dwudziestoleciu międzywojennym wieś a następnie kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze.
Według Powszechnego Spisu Ludności z 1921 roku zamieszkiwały tu 24 osoby, wszystkie były wyznania rzymskokatolickiego i zadeklarowały polską przynależność narodową. Były tu 4 budynki mieszkalne. W 1931 w 8 domach zamieszkiwało 39 osób.
Miejscowość należała do parafii rzymskokatolickiej w Widzach. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w m. Widze.

</doc>
<doc id="4902200" url="https://pl.wikipedia.org/wiki?curid=4902200" title="Symboliczny Cmentarz w Słowackim Raju">
Symboliczny Cmentarz w Słowackim Raju

Symboliczny Cmentarz w Słowackim Raju – symboliczny cmentarz na polanie Kláštorisko w Słowackim Raju. Znajduje się w jego centrum, w obrębie Parku Narodowego Słowacki Raj.
Symboliczne cmentarze ofiar gór to specyficzny, słowacki pomysł. Znajdują się w niemal każdym słowackim paśmie górskim. Ich mottem jest „Martwym na pamiątkę, żywym ku przestrodze”. Symboliczny cmentarz w Słowackim Raju zorganizowano przy współpracy oddziału Horskiej Záchrannej Słužby okręgu Słowacki Raj, Klubu Seniorów HS oraz Parku Narodowego Słowacki Raj. Otwarto go 26 listopada 2011 roku.
Od czasu pierwszego wypadku w 1909 r. w Słowackim Raju życie straciło 71 osób. Ich imiona i nazwiska wypisane są na dużej tablicy przy wejściu na teren cmentarza. Na drugiej tablicy wypisano 22 nazwiska osób które najbardziej przyczynili się do powstania Parku Narodowego Słowacki Raj.
cmentarz ma wygląd niestandardowy, w odróżnieniu od innych symbolicznych cmentarzy bowiem ma postać galerii rzeźb na wolnym powietrzu. Są to wykonane przez okolicznych artystów-rzeźbiarzy rzeźby wykonane z pni drzew świerkowych, które obumarły zaatakowane przez kornika drukarza. Młode drzewa uśmiercone w sile wieku przez szkodnika symbolizują nagłą śmierć ludzi. Symboliczne jest również miejsce, w którym ten cmentarz się znajduje – obok ruin klasztoru kartuzów z XIV wieku. Jedna z rzeźb przedstawia podobiznę 87-metrowej wieży kościoła na rynku w Spiskiej Nowej Wsi. Umieszczono na niej tabliczka poświęconą najważniejszej organizacji turystycznej działającej przed I Wojną Światową na tym terenie, czyli Węgierskiemu Towarzystwu Karpackiemu. Charakterystyczna jest rzeźba Róberta Smrčáka. Jest to trzymetrowa dzwonnica, w środku której znajduje się dzwon i kobieta, której suknia płynnie przechodzi w korzenie drzewa. A wszystko to wykonane z jednego pnia.
Corocznie w sierpniu odbywa się akcja „Czyszczenie Słowackiego Raju”. Wolontariusze porządkują również Symboliczny Cmentarz w Słowackim Raju, a przy jego bramie wykonują wspólne zdjęcie uczestników akcji, umieszczane następnie w lokalnych publikacjach.

</doc>
<doc id="4902203" url="https://pl.wikipedia.org/wiki?curid=4902203" title="Waldemar Graczyk">
Waldemar Graczyk

Waldemar Graczyk (ur. 26 maja 1964 w Otoczni) – polski duchowny rzymskokatolicki, historyk, profesor nauk humanistycznych, profesor Uniwersytetu Kardynała Stefana Wyszyńskiego w Warszawie.
Życiorys.
W 1990 ukończył studia na Akademii Teologii Katolickiej w Warszawie. Doktoryzował się w 1997 na Katolickim Uniwersytecie Lubelskim na podstawie rozprawy zatytułowanej: "Paweł Giżycki – biskup płocki (1439–1463)", której promotorem był ks. dr hab. Anzelm Weiss. Stopień naukowy doktora habilitowanego uzyskał w 2005 na Uniwersytecie Kardynała Stefana Wyszyńskiego w Warszawie w oparciu o pracę pt. "Stanisław Łubieński, pasterz, polityk i pisarz (1574–1640)". Tytuł profesora nauk humanistycznych otrzymał 7 sierpnia 2012.
Jako nauczyciel akademicki związany z Uniwersytetem Kardynała Stefana Wyszyńskiego w Warszawie, na którym doszedł do stanowiska profesora. W kadencji 2008–2012 był prodziekanem Wydziału Nauk Historycznych i Społecznych. W latach 2012–2019 pełnił funkcję dyrektora Instytutu Nauk Historycznych. W 2019, po reorganizacji uczelni, został dziekanem Wydziału Nauk Historycznych. W 2020 utrzymał stanowisko na kadencję 2020–2024.
Specjalizuje się w historii Kościoła katolickiego. Opublikował ok. 280 prac, w tym ponad 130 artykułów naukowych. Członek Polskiego Towarzystwa Historycznego, Towarzystwa Naukowego Płockiego i Komitetu Nauk Historycznych PAN.
W 2016 został odznaczony Złotym Krzyżem Zasługi. Otrzymał też Medal Komisji Edukacji Narodowej.

</doc>
<doc id="4902204" url="https://pl.wikipedia.org/wiki?curid=4902204" title="Aleksander Szeptycki">
Aleksander Szeptycki



</doc>
<doc id="4902206" url="https://pl.wikipedia.org/wiki?curid=4902206" title="Karen Blachford">
Karen Blachford

Karen Blachford (ur. 26 stycznia 1966) – kanadyjska niepełnosprawna curlerka, mistrzyni paraolimpijska z Turynu (2006).
W 2002 roku zdobyła srebrny, a w 2004 roku brązowy medal mistrzostw świata. W 2006 roku wystąpiła igrzyskach paraolimpijskich w Turynie i w turnieju curlingu na wózkach zdobyła złoty medal paraolimpijski.

</doc>
<doc id="4902210" url="https://pl.wikipedia.org/wiki?curid=4902210" title="Lekkoatletyka na Igrzyskach Wspólnoty Narodów 1986">
Lekkoatletyka na Igrzyskach Wspólnoty Narodów 1986

Lekkoatletyka na Igrzyskach Wspólnoty Narodów w 1986 – zawody lekkoatletyczne, które były rozgrywane na Meadowbank Stadium w Edynburgu w Szkocji.
Igrzyska były zbojkotowane przez 32 reprezentacje państw afrykańskich, azjatyckich i środkowoamerykańskich. Powodem bojkotu był sprzeciw wobec postawy niektórych państw Wspólnoty Narodów (głównie Wielkiej Brytanii) na sytuację w Republice Południowej Afryki.
Rozegrano 23 konkurencje męskie i 18 kobiecych. Po raz pierwszy kobiety rywalizowały w biegu na 10 000 metrów i w biegu maratońskim.

</doc>
<doc id="4902212" url="https://pl.wikipedia.org/wiki?curid=4902212" title="Simon Sechter">
Simon Sechter

Simon Sechter (ur. 11 października 1788 we Frymburku, zm. 10 września 1867 w Wiedniu) – austriacki kompozytor, teoretyk muzyki i pedagog.
Życiorys.
Początkowo kształcił się w rodzinnym Frymburku u Johanna Nepomuka Maxandta, miejscowego nauczyciela i dyrygenta chóru. Pierwsze próby kompozytorskie podjął w wieku 13 lat. W 1804 roku wyjechał do Wiednia, gdzie uczył się u Leopolda Koželuha. Od 1808 roku pracował jako nauczyciel harmonii i kontrapunktu. W latach 1810−1825 uczył muzyki w wiedeńskim instytucie dla niewidomych. W 1824 roku został drugim organistą kapeli dworskiej, a w 1825 roku jako następca Jana Václava Voříška jej głównym organistą. Od 1851 do 1863 roku był profesorem kontrapunktu w konserwatorium wiedeńskim. W 1863 roku przeszedł na emeryturę, dalej pozostając aktywnym jako pedagog.
Odznaczony austriackim Złotym Krzyżem Zasługi z Koroną i parmeńskim Orderem Zasługi św. Ludwika III klasy.
Twórczość.
Był ceniony jako pedagog, pozytywnie na jego temat wypowiadał się Ludwig van Beethoven. Do jego uczniów należeli Selmar Bagge, Anton Bruckner, Theodor Döhler, Franz Grillparzer, Eduard Marxsen, Gustav Nottebohm, Sigismund Thalberg i Henri Vieuxtemps. 4 listopada 1828 roku, tuż przed swoją śmiercią, uczestnikiem jednej z jego lekcji był Franz Schubert. Był płodnym kompozytorem, pozostawił po sobie ponad 8000 utworów, w tym przeszło 6000 fug (rzekomo codziennie komponował jedną). Napisał m.in. opery "Ezzeline, die englückliche Gegangene aus Deli-Katesse" (1843, niewystawiona), "Ali Hitsch-Hatsch" (1843, wyst. Wiedeń 1844) i "Melusine" (1851, niewystawiona), oratoria "Die Offenbarung Johannes" (1838−1845) i "Sodoms Untergang" (1840), 35 mszy, 2 Requiem, liczne utwory chóralne, orkiestrowe i kameralne.
Był autorem pracy teoretycznej "Die Grundsätze der musikalischen Komposition" (3 tomy, 1853−1854). Nawiązując do rozważań Jeana-Philippe’a Rameau, Johanna Philippa Kirnbergera i Johanna Abrahama Petera Schulza zapożyczył koncepcję basu fundamentalnego, w której akordy oparte na stopniach skali diatonicznej podlegały progresji i chromatycznym przekształceniom. W oparciu o teorie Kirnbergera wyróżnił 3 fundamentalne rodzaje akordów: podstawowe, przewroty i zamienne, modelem progresji harmonicznej uczynił natomiast kadencję autentyczną, opartą na opadających kwintach. W XX wieku rozważania teoretyczne Sechtera stały się inspiracją m.in. dla Arnolda Schönberga i Heinricha Schenkera.

</doc>
<doc id="4902215" url="https://pl.wikipedia.org/wiki?curid=4902215" title="Sigismond Thalberg">
Sigismond Thalberg



</doc>
<doc id="4902216" url="https://pl.wikipedia.org/wiki?curid=4902216" title="Łusecznik junnański">
Łusecznik junnański

Łusecznik junnański ("Ichthyophis bannanicus") – gatunek płaza beznogiego z rodziny Ichthyophiidae występujący w południowych Chinach oraz w Wietnamie, gdzie zasiedla m.in. lasy i potoki. Z wyglądu przypomina dżdżownicę, a ciało przybiera barwę brązowawo-czarną na grzbiecie oraz żółtą na brzuchu. Rozmnaża się od kwietnia do maja, a larwy rozwijają się w wodzie, gdzie żywią się glonami, planktonem i niewielkimi bezkręgowcami. Gatunek najmniejszej troski (LC) w związku z m.in. szerokim zasięgiem występowania i dużą populacją. 
Wygląd.
Z wyglądu przypomina dżdżownicę. Oczy są mały, brak w nich powiek, schowane są również pod skórą. Gatunek ten posiada również czułka czuciowe między okiem, a nozdrzem po obu częściach ciałach. Na całej długości ciała występuje około 360 skórnych fałdów przypominających pierścienie. Ciało przybiera barwę brązowowawo-czarną na górnej części, brzuch natomiast pokryty jest podłużnym żółtym pasem. 
Zasięg występowania i siedlisko.
Gatunek ten występuje na wysokościach bezwzględnych 100 – 600 m. n. p. m. w południowych Chinach (prowincje Junnan, Kuangsi, Guangdong), a także w Wietnamie. Zasiedla lasy, potoki i strumienie, a także pola uprawne. 
Rozwój.
Postać dorosła prowadzi podziemne życie, znaleźć ją można w luźnych warstwach gleby, larwy są natomiast wyłącznie wodne. Od kwietnia do maja samica składa około 30 jaj w zagłębieniu wykopanym w pobliżu zbiornika wodnego. Tuż po wykluciu, larwy przemieszczają się do zbiornika wodnego, w którym żywią się glonami i planktonem. W sprawnym poruszaniu się w środowisku wodnym pomaga im krótki ogon oraz linia boczna. W późniejszym stadium rozwoju, larwy zaczynają żywić się wodnymi bezkręgowcami. Do przeobrażenia dochodzi w momencie, kiedy larwy osiągną długość ok. 18 cm. W niewoli dorosłe osobniki odżywiają się wyłącznie dżdżownicami. 
Status.
Gatunek najmniejszej troski (LC) w związku z szerokim zasięgiem występowania, potencjalnie dużymi rozmiarami populacji, a także dobrze rozwiniętymi zdolnościami adaptacyjnymi.

</doc>
<doc id="4902220" url="https://pl.wikipedia.org/wiki?curid=4902220" title="Angie Malone">
Angie Malone

Angie Malone (ur. 27 maja 1965) – szkocka niepełnosprawna curlerka, dwukrotna medalistka igrzysk paraolimpijskich.
W 2006 roku wystąpiła igrzyskach paraolimpijskich w Turynie i w turnieju curlingu na wózkach zdobyła srebrny medal paraolimpijski. W 2014 roku na igrzyskach w Soczi wywalczyła medal brązowy. W latach 2004–2017 zdobyła pięć medali mistrzostw świata (dwa złote, jeden srebrny i dwa brązowe).

</doc>
<doc id="4902222" url="https://pl.wikipedia.org/wiki?curid=4902222" title="Telmatobius culeus">
Telmatobius culeus

Telmatobius culeus – gatunek płaza bezogonowego z rodziny Telmatobiidae występujący endemicznie w jeziorze Titicaca. Dorasta do 13,8 cm. Długości i waży do 250 g. Cechuje się licznymi luźnymi fałdami skóry, które pomagają mu w wymianie gazowej, która w bardzo małym stopniu przeprowadzana jest przez płuca. Odżywia się głównie ślimakami i skorupiakami, a do rozrodu dochodzi na przestrzeni całego roku. Jest gatunkiem zagrożonym wyginięciem (EN) w związku z m.in. degradacją jego środowiska naturalnego i szybkim spadkiem wielkości populacji. Przewiduje się, że w przyszłości spadek populacji będzie postępować. 
Wygląd.
Jest to duży całkowicie wodny gatunek płaza osiągający długość 7,5 – 13,8cm i wagę 250 g od czubka pyska do otworu kloaki. Posiada dużą płaską głowę z okrągłym pyskiem a także wyraźnie zaznaczone fałdy skóry. Płuca znacząco zredukowane, o rozmiarach wynoszących około 1/3 rozmiarów płuc płaza z rodziny żabowatych o podobnym rozmiarze ciała. Gatunek ten używa unaczynionych fałdów skóry na plecach, bokach ciała i kończynach tylnych do przeprowadzenia wymiany gazowej. Skóra jest cieńsza niż u innych płazów bezogonowych, co ułatwia wymianę gazową. Kończyna tylna jest długa, a jej palce spięte błoną pławną. Występuje duża zmienność wewnątrzgatunkowa w ubarwieniu – ciało na grzbiecie przyjmuje zazwyczaj barwę oliwkozieloną, czarnozieloną lub czarną, a na brzuchu białą lub perlistą. 
Zasięg występowania i siedlisko.
Endemit. Występuje w Jeziorze Titicaca na granicy peruwiańsko-boliwijskiej na wysokości bezwzględnej 3,810 m. n. p. m. Ponadto, osobniki znajdowane były również w pobliskich zbiornikach wodnych takich jak Umayo czy Arapa. Zasięg występowania wynosi 18,563 km2. Dorosłe osobniki zasiedlają wody przydenne cechujące się występowaniem kamieni i roślinności, młode natomiast płytkie wody z dużymi ilościami kamieni.
Dieta.
Żywi się głównie wodnymi ślimakami oraz obunogami oraz okazjonalnie kijankami i rybami. Gatunek ten cechują się najmniejszą podstawową przemianą materii wśród wszystkich płazów bezogonowych, porównywalną jedynie z niektórymi rodzajami płazów ogoniastych. 
Rozmnażanie.
Do rozrodu dochodzi w płytkich wodach w pobliżu linii brzegowej, a dokładnie w zanurzonej roślinności (głównie moczarka) na głębokości 2-15m. Do rozrodu dochodzi podczas całego roku. Występuje sezonowa zmienności w wielkości wylągów – w maju około 115 jaj, w październiku 777-866, w lutym 941. Jaja składane są na podwodnej roślinności w grupach liczących 20-50 sztuk. Do przeobrażenia dochodzi po 4 miesiącach. 
Status.
Gatunek zagrożony (EN) w związku z degradacją jego środowiska i szybkim spadkiem rozmiaru populacji (spadek rzędu 80% w latach 1994-2004). Gatunkowi temu zagrażają m.in. zanieczyszczenie środowiska, konkurencja ze strony gatunków introdukowanych, używanie w tradycyjnej medycynie ludowej, połów w celach konsumpcyjnych, a także chytridiomikoza. Szacuje się, że do 2036 populacja skurczy się o kolejne 50%.

</doc>
<doc id="4902232" url="https://pl.wikipedia.org/wiki?curid=4902232" title="Cerkiew św. Kosmy i Damiana w Krempnej">
Cerkiew św. Kosmy i Damiana w Krempnej



</doc>
<doc id="4902233" url="https://pl.wikipedia.org/wiki?curid=4902233" title="Polski Kontyngent Wojskowy w Turcji">
Polski Kontyngent Wojskowy w Turcji



</doc>
<doc id="4902235" url="https://pl.wikipedia.org/wiki?curid=4902235" title="Traszka ognista">
Traszka ognista

Traszka ognista ("Cynops pyrrhogaster") – gatunek płaza ogoniastego z rodziny Salamandridae występujący endemicznie na japońskich wyspach Honsiu, Sikoku i Kiusiu. Dorasta do 13 cm długości i dzielony jest na 6 ‘ras’ (podgatunków) różniących się między sobą wyglądem. Zasiedla różnorakie zbiorniki wodne, w których żywi się bezkręgowcami. Do rozrodu dochodzi od kwietnia do czerwca, a samica składa około 200 jaj. Gatunek najmniejszej troski (LC) w związku z m.in. szerokim zasięgiem występowania oraz znacznymi zdolnościami adaptacyjnymi. 
Wygląd.
Jest to średnich rozmiarów traszka osiągająca długość 9–13 cm. Skóra jest szorstka, występują również wyraźnie zaznaczone parotydy. Grzbiet łukowaty. Ubarwienie od czekoladowobrązowego do czarnego na grzbiecie. Brzuch pomarańczowy z ciemnymi znakowaniami. Występuje dymorfizm płciowy – samice są większe (średnia długość 10,4 cm w porównaniu do 8,7 cm u samców). Podczas okresu godowego kloaka samców puchnie, a na ich ogonie pojawia się fioletowawy lub niebieski połysk, a także małe włókno na jego czubku. Ponadto, skóra samców w okresie godowym staje się bardziej gładka. Występuje 6 ‘ras’ (podgatunków) różniących się między sobą ubarwieniem i morfologią:
Zasięg występowania i siedlisko.
Endemit. Występuje na japońskich wyspach Honsiu, Sikoku, Kiusiu, także na kilka pomniejszych wysepkach. Zasiedla różnorakie zbiorniki wodne z przejrzystymi wodami stagnującymi takie jak stawy czy jeziora. W skład diety "C. pyrrhogaster" wchodzą różnorakie bezkręgowce. Po okresie godowym, w lecie traszki te zakopują się, a na powierzchnię wracają na jesieni. 
Rozród.
Do rozrodu dochodzi od kwietnia do czerwca. Samiec umiejscawia na ziemi spermatofor, który następnie pobierany jest przez samicę przy użyciu kloaki. Samica składa około 200 jaj o średnicy 2mm, z których po 20 dniach wylęgają się larwy. Do przeobrażenia dochodzi po 10-12 miesiącach, a dojrzałość płciowa osiągana jest po 2-3 latach. 
Status.
Gatunek najmniejszej troski (LC) w związku z szerokim zasięgiem występowania, dużymi zdolnościami adaptacyjnymi oraz potencjalnie dużymi rozmiarami populacji. Traszka ognista jest popularnym zwierzęciem domowym. Jednakowoż jej odłów nie ma negatywnego wpływu na populację całego gatunku.

</doc>
<doc id="4902238" url="https://pl.wikipedia.org/wiki?curid=4902238" title="Polski Kontyngent Wojskowy w Turcji (2020)">
Polski Kontyngent Wojskowy w Turcji (2020)

Polski Kontyngent Wojskowy w ramach Dostosowanych Środków Wzmocnienia Organizacji Traktatu Północnoatlantyckiego dla Turcji, na terytorium Turcji, wschodnim akwenie Morza Śródziemnego oraz Morzu Czarnym – wydzielony komponent Sił Zbrojnych RP, przeznaczony do udziału w działaniach rozpoznawczych na rzecz sił sojuszniczych i tureckich w 2020 roku.
Historia.
W 2011 rozpoczęła się wojna domowa w Syrii. Ze względu na toczenie walk w pobliżu granicy syryjsko-tureckiej w 2015 państwa NATO podjęły decyzję o uruchomieniu 
Dostosowanych Środków Wzmocnienia Organizacji Traktatu Północnoatlantyckiego dla Turcji ("Tailored Assurance Measures for Turkey", TAMT), rozszerzających dotychczasowe środki wzmocnienia z 2014. W ramach TAMT prowadzone są m.in. działania rozpoznawcze, patrolowe i wywiadowcze z udziałem lotnictwa.
W 2020 rząd w Ankarze wystosował apel o pomoc do sojuszników z NATO o wsparcie wobec pogarszającej się sytuacji na granicy syryjsko-tureckiej. Na podstawie postanowienia Prezydenta RP z 14 września 2020 do udziału w TAMT skierowany został polski kontyngent wojskowy w sile do 80 żołnierzy i pracowników wojska oraz samolot patrolowo-rozpoznawczy M28B R1 Bryza.
Pierwsza grupa logistyków przygotowujących infrastrukturę pod przyjęcie kontyngentu w tureckiej bazie lotniczej İncirlik rozpoczęła prace 18 marca 2021, 8 kwietnia z Polski wyleciała reszta personelu Narodowego Elementu Wsparcia logistycznego ze sprzętem. Główne siły kontyngentu, czyli zespół lotniczy z samolotem M28B R1 Bryza oficjalnie pożegnano 21 kwietnia.
Realizację zadań rozpoczęto 8 maja 2021. Polegają one na:
Zbliżony pod względem liczebności i zadań Polski Kontyngent Wojskowy na Sycylii także wyposażony jest w samolot M28B R1 Bryza.
Struktura organizacyjna.
Czas trwania, dowódcy, jednostka wystawiająca oraz liczebność poszczególnych zmian: 

</doc>
<doc id="4902240" url="https://pl.wikipedia.org/wiki?curid=4902240" title="Bikiszki">
Bikiszki

Bikiszki (; ) – chutor na Białorusi, w obwodzie witebskim, w rejonie brasławskim, w sielsowiecie Widze.
Historia.
W czasach zaborów wieś leżała w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze.
Według Powszechnego Spisu Ludności z 1921 roku zamieszkiwało tu 45 osób, wszystkie były wyznania rzymskokatolickiego i zadeklarowały polską przynależność narodową. Było tu 9 budynków mieszkalnych. W 1931 w 8 domach zamieszkiwało 45 osób.
Miejscowość należała do parafii rzymskokatolickiej w Widzach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Widzach.

</doc>
<doc id="4902242" url="https://pl.wikipedia.org/wiki?curid=4902242" title="Ceratophrys cornuta">
Ceratophrys cornuta



</doc>
<doc id="4902248" url="https://pl.wikipedia.org/wiki?curid=4902248" title="Błażuny">
Błażuny

Błażuny (; ) – wieś na Białorusi, w obwodzie witebskim, w rejonie brasławskim, w sielsowiecie Opsa.
Historia.
W czasach zaborów zaścianek leżał w granicach Imperium Rosyjskiego.
W latach 1921–1945 zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze.
Według Powszechnego Spisu Ludności z 1921 roku zamieszkiwało tu 10 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 7 domach zamieszkiwało 47 osób.
Miejscowość należała do parafii rzymskokatolickiej w Widzach. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Widzach.
Do 2004 wieś wchodziła w skład sielsowietu Widze.

</doc>
<doc id="4902254" url="https://pl.wikipedia.org/wiki?curid=4902254" title="Błażyszki">
Błażyszki

Błażyszki – dawna kolonia na Białorusi, w obwodzie witebskim, w rejonie brasławskim, w sielsowiecie Mieżany.
Błażyszki – wieś na Białorusi, w obwodzie witebskim, w rejonie brasławskim, w sielsowiecie Widze.

</doc>
<doc id="4902260" url="https://pl.wikipedia.org/wiki?curid=4902260" title="Błażyszki (sielsowiet Widze)">
Błażyszki (sielsowiet Widze)

Błażyszki (; ) – wieś na Białorusi, w obwodzie witebskim, w rejonie brasławskim, w sielsowiecie Widze.
Historia.
W czasach zaborów wieś leżała w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze.
Według Powszechnego Spisu Ludności z 1921 roku zamieszkiwały tu 144 osoby, 30 było wyznania rzymskokatolickiego, 8 prawosławnego a 106 staroobrzędowego. Jednocześnie 23 mieszkańców zadeklarowało polską przynależność narodową a 121 białoruską. Było tu 27 budynków mieszkalnych. W 1931 w 39 domach zamieszkiwało 239 osób.
Miejscowość należała do parafii rzymskokatolickiej i prawosławnej w Widzach. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Widzach.
Do 1959 wieś była siedzibą sielsowietu Błażyszki.

</doc>
<doc id="4902262" url="https://pl.wikipedia.org/wiki?curid=4902262" title="Koszykówka na Igrzyskach Panamerykańskich 2019">
Koszykówka na Igrzyskach Panamerykańskich 2019

Koszykówka na Igrzyskach Panamerykańskich 2019 odbywał się w dniach 27 lipca – 10 sierpnia 2019 roku w "Coliseo Eduardo Dibós" w Limie. Dwustu czterdziestu zawodników obojga płci rywalizowało w czterech konkurencjach w koszykówce pięcio- i trzyosobowej.

</doc>
<doc id="4902276" url="https://pl.wikipedia.org/wiki?curid=4902276" title="Strachił Kawalenow">
Strachił Kawalenow

Strachił Weselinow Kawalenow (; ur. 25 marca 1966 w Razgradzie) – bułgarski duchowny rzymskokatolicki, administrator apostolski "sede vacante" diecezji nikopolskiej w latach 2020–2021, biskup diecezjalny nikopolski od 2021.
Życiorys.
Urodził się 25 marca 1966 w Razgradzie (obwód Razgradzki). 
Po ukończeniu szkoły średniej, rozpoczął studia historyczne na Uniwersytecie Sofijskim im. św. Klemensa z Ochrydy. Po studiach uczył historii w różnych liceach w Sofii. Kształcił się również na Wydziale Teologicznym w Lugano (Szwajcaria), Papieskim Uniwersytecie Jana Pawła II w Krakowie, Papieskim Uniwersytecie Laterańskim, a także przebywał w Collegio Russicum w Rzymie. Święcenia prezbiteratu przyjął 18 kwietnia 2009.
Po święceniach pełnił następujące stanowiska: 2009–2012: proboszcz parafii Najświętszej Maryi Panny Różańcowej w Wielkim Tyrnowie; 2012–2020: proboszcz parafii bł. Eugeniusza Bosiłkowa, biskupa i męczennika w Gabrowie; 2018–2020: wikariusz generalny.
15 września 2020 po śmierci biskupa Petko Christowa papież Franciszek mianował go administratorem apostolskim "sede vacante" diecezji nikopolskiej.
5 października 2020 został odznaczony Krzyżem Zasługi Suwerennego Zakonu Maltańskiego.
20 stycznia 2021 papież Franciszek prekonizował go biskupem diecezjalnym nikopolskim. 19 marca 2021 otrzymał święcenia biskupie i odbył ingres do katedry św. Pawła od Krzyża w Ruse. Głównym konsekratorem był arcybiskup Anselmo Guido Pecorari, nuncjusz apostolski w Bułgarii, zaś współkonsekratorami Georgi Jowczew, biskup diecezjalny sofijsko-płowdiwski, i Christo Projkow, biskupa eparchii św. Jana XXIII.

</doc>
<doc id="4902277" url="https://pl.wikipedia.org/wiki?curid=4902277" title="Hleb Dudarau">
Hleb Dudarau

Hleb Alaksandrawicz Dudarau (biał. Глеб Аляксандравіч Дудараў; ur. 17 października 1996) – białoruski lekkoatleta specjalizujący się w rzucie młotem.
W 2015 roku zajął 9. miejsce podczas mistrzostw Europy juniorów rozgrywanych w Eskilstunie. Podczas Uniwersjady rozgrywanej w 2019 roku w Neapolu zajął 4. miejsce. W tym samym roku wystąpił na mistrzostwach świata, zajmując 8. miejsce w finale.
Złoty medalista mistrzostw Białorusi.
Rekord życiowy: 78,29 (20 sierpnia 2019, Mińsk).

</doc>
<doc id="4902287" url="https://pl.wikipedia.org/wiki?curid=4902287" title="Graeme Fell">
Graeme Fell

Graeme Vincent Fell (ur. 19 marca 1959 w Romford) – brytyjski, a następnie kanadyjski lekkoatleta, długodystansowiec trzykrotny medalista igrzysk Wspólnoty Narodów, dwukrotny olimpijczyk.
Specjalizował się w biegu na 3000 metrów z przeszkodami. Jako reprezentant Wielkiej Brytanii zajął w nim 10. miejsce na mistrzostwach Europy w 1982 w Atenach. Startując w barwach Anglii zdobył srebrny medal w tej konkurencji na igrzyskach Wspólnoty Narodów w 1982 w Brisbane, przegrywając jedynie z Kenijczykiem Juliusem Korirem. Zajął 6. miejsce na tym dystansie na mistrzostwach świata w 1983 w Helsinkach.
Od 1984 Fell miał obywatelstwo Kanady i reprezentował to państwo. Zajął 3. miejsce w biegu na 3000 metrów z przeszkodami w zawodach pucharu świata w 1985 w Canberze.
Zwyciężył w tej konkurencji na igrzyskach Wspólnoty Narodów w 1986 w Edynburgu, zajął 5. miejsce na mistrzostwach świata w 1987 w Rzymie oraz 11. miejsce na igrzyskach olimpijskich w 1988 w Seulu.
Zdobył złoty medal w biegu na 3000 metrów z przeszkodami na igrzyskach frankofońskich w 1989 w Casablance. Zajął 4. miejsce w biegu na 3000 metrów z przeszkodami i odpadł w eliminacjach biegu na 5000 metrów na igrzyskach Wspólnoty Narodów w 1990 w Auckland. Na mistrzostwach świata w 1991 w Tokio zajął 14. miejsce w finale biegu na 3000 metrów z przeszkodami. Odpadł w eliminacjach tej konkurencji na igrzyskach olimpijskich w 1992 w Barcelonie.
Zdobył brązowy medal w biegu na 3000 metrów z przeszkodami na igrzyskach Wspólnoty Narodów w 1994 w Victorii. Na mistrzostwach świata w 1995 w Göteborgu odpadł w eliminacjach na tym dystansie. Po raz drugi zwyciężył w tej konkurencji na igrzyskach frankofońskich w 1997 w Antananarywie.
Był wicemistrzem Wielkiej Brytanii (AAA) w biegu na 3000 metrów z przeszkodami w 1981 i 1982 oraz brązowym medalistą na tym dystansie w 1984. Zdobył mistrzostwo Kanady w tej konkurencji w latach 1985–1989, 1993 i 1995.
Dwukrotnie poprawiał rekord Kanady w biegu na 3000 metrów z przeszkodami do wyniku 8:12,58 uzyskanego 28 sierpnia 1985 w Koblencji. Był to również najlepszy wynik w jego karierze.

</doc>
<doc id="4902298" url="https://pl.wikipedia.org/wiki?curid=4902298" title="Olbracht Krosnowski">
Olbracht Krosnowski

Olbracht (Wojciech) Krosnowski herbu Junosza (zm. w 1672 roku) – podkomorzy lwowski w latach 1671-1672, chorąży warszawski w 1662 roku, podwojewodzi lwowski w 1662 roku, stolnik kamieniecki w latach 1653-1662, starosta krzemieńczucki w 1638 roku, sędzia kapturowy ziemi lwowskiej w 1668 roku.
Poseł sejmiku wiszeńskiego na sejm nadzwyczajny 1654 roku. Poseł sejmiku wiszeńskiego na sejm nadzwyczajny (abdykacyjny) 1668 roku.

</doc>
<doc id="4902300" url="https://pl.wikipedia.org/wiki?curid=4902300" title="Tomasz Karczewski (kasztelan halicki)">
Tomasz Karczewski (kasztelan halicki)



</doc>
<doc id="4902305" url="https://pl.wikipedia.org/wiki?curid=4902305" title="Strahil Veselinov Kavalenov">
Strahil Veselinov Kavalenov



</doc>
<doc id="4902306" url="https://pl.wikipedia.org/wiki?curid=4902306" title="Gonialoe">
Gonialoe

Gonialoe (też Gonialoë) – rodzaj roślin należący do rodziny złotogłowowatych ("Asphodelaceae"), obejmujący trzy gatunki występujące w Angoli, Namibii i Afryce Południowej.
Systematyka.
Rodzaj z podrodziny "Asphodeloideae" z rodziny złotogłowowatych ("Asphodelaceae"). We wcześniejszych ujęciach taksonomicznych rodzaj miał rangę podrodzaju "Gonialoe" w rodzaju aloes.
Zastosowanie.
"Gonialoe variegata" oraz jego mieszańce z gatunkami z rodzaju gasteria (×"Gastonialoe") są uprawiane jako rośliny pokojowe. 

</doc>
<doc id="4902311" url="https://pl.wikipedia.org/wiki?curid=4902311" title="Johan Severin Svendsen">
Johan Severin Svendsen



</doc>
<doc id="4902314" url="https://pl.wikipedia.org/wiki?curid=4902314" title="Stanisław Kublin">
Stanisław Kublin

 
Stanisław Leon Kublin ps. „Krak” (ur. 15 kwietnia 1895 w Rzeszowie, zm. 9 czerwca 1979 tamże) – podpułkownik lekarz Wojska Polskiego i Armii Krajowej, doktor wszech nauk medycznych.
Życiorys.
Urodził się w rodzinie Leona, nauczyciela, i Julii z Bednarskich. Był starszym bratem Kazimierza (1897–1918).
W 1913 roku złożył maturę w c. k. II Gimnazjum w Rzeszowie. W październiku tego roku rozpoczął studia na Wydziale Lekarskim Uniwersytecie Franciszkańskim we Lwowie. 
16 sierpnia 1914 roku wstąpił do Legionów Polskich. Został przydzielony do 16. kompanii IV batalionu 2 pułku piechoty. W jego szeregach walczył na froncie karpackim. W styczniu 1915 roku został wzięty do niewoli pod Zieloną, skąd najpewniej zbiegł.
Ukończył sześciomiesięczny Kurs Szefów Służby Zdrowia Wielkich Jednostek przy Wyższej Szkole Wojennej w Warszawie. Na stopień podpułkownika został awansowany ze starszeństwem z dniem 19 marca 1939 roku i 12. lokatą w korpusie oficerów zdrowia, grupa lekarzy. W tym samym czasie pełnił służbę w 52 pułku piechoty w Złoczowie na stanowisku starszego lekarza. W czasie kampanii wrześniowej walczył jako szef służby zdrowia 12 Dywizji Piechoty. W czasie okupacji był szefem sanitarnym Inspektoratu Rzeszów Armii Krajowej. W 1944 roku podczas akcji „Burza” organizował szpitale polowe. Za działalność konspiracyjną aresztowany i więziony przez NKWD i UB. 
Po wojnie pełnił funkcję naczelnego lekarza w Rzeszowie, a następnie dyrektora Wojewódzkiej Przychodni Specjalistycznej w Rzeszowie. Był wieloletnim nauczycielem w rzeszowskim Medycznym Studium Zawodowym. Zmarł 9 czerwca 1979 roku w Rzeszowie. Został pochowany cmentarzu Pobitno w Rzeszowie.

</doc>
<doc id="4902325" url="https://pl.wikipedia.org/wiki?curid=4902325" title="Szyrwani Kostojew">
Szyrwani Kostojew

Szyrwani Ustarchanowicz Kostojew (ros. Ширвани Устарханович Костоев, ur. 1923 we wsi Gałaszki (obecnie w Inguszetii), zm. 6 sierpnia 1949 w Jełgawie) – radziecki lotnik wojskowy, starszy porucznik lotnictwa, uhonorowany pośmiertnie tytułem Bohatera Federacji Rosyjskiej (1995).
Życiorys.
Był Inguszem. Po ukończeniu szkoły wstąpił do aeroklubu, w maju 1941 został powołany do armii i skierowany do krasnodarskiej szkoły pilotów. Następnie służył w Saratowie i potem na Zabajkalu, jesienią 1944 w składzie 64 pułku lotnictwa szturmowego przybył na front, walczył na 3 Froncie Białoruskim, brał udział w operacji wschodniopruskiej. Na początku października 1944 wykonał swój pierwszy lot bojowy. Do stycznia 1945 wykonał 13 lotów bojowych, atakując siłę żywą i technikę wroga. Był trzykrotnie ranny. Do maja 1945 wykonał 92 loty bojowe. Od 1945 służył w Nadbałtyckim Okręgu Wojskowym. Zginął podczas wykonywania obowiązków służbowych. Został pochowany w Jełgawie.
Odznaczenia.
I medale.

</doc>
<doc id="4902328" url="https://pl.wikipedia.org/wiki?curid=4902328" title="Aleksander Morawiec">
Aleksander Morawiec

Aleksander Morawiec herbu Ogończyk (zm. w 1670 roku) – cześnik lwowski w latach 1667-1670, sędzia kapturowy ziemi lwowskiej w 1668 roku.

</doc>
<doc id="4902338" url="https://pl.wikipedia.org/wiki?curid=4902338" title="Achmied Malsagow">
Achmied Malsagow

Achmied Tatarchanowicz Malsagow (ros. Ахмед Татарханович Мальсагов, ur. 1912 we wsi Ałtijewo k. Nazrania, zm. 14 stycznia 1942 w rejonie kremińskim) – radziecki pilot wojskowy, starszy porucznik lotnictwa, uhonorowany pośmiertnie tytułem Bohatera Federacji Rosyjskiej (1995).
Życiorys.
Był Inguszem. Od 15 sierpnia 1934 służył w Armii Czerwonej, w 1937 ukończył stalingradzką szkołę wojskowo-lotniczą, od 1939 należał do WKP(b). 
Po ataku Niemiec na ZSRR walczył w składzie 5 pułku lotnictwa bombowego Sił Powietrznych Odeskiego Okręgu Wojskowego w okolicach Akermanu (obecnie Białogród nad Dniestrem), później na Froncie Południowym. W czerwcu 1941 wykonał wiele lotów w celu bombardowania wojskowej bazy morskiej w Konstancy (Rumunia), później brał udział w walkach obronnych na północnym wybrzeżu Morza Czarnego. Do 20 września 1941 wykonał 52 loty bojowe z nalotem 65 godzin. Od grudnia 1941 do stycznia 1942 jako dowódca klucza 5 pułku lotnictwa bombowego 21 Mieszanej Dywizji Lotniczej Sił Powietrznych Frontu Południowego wykonał 20 lotów bojowych, zadając wrogowi duże straty, m.in. niszcząc 5 dział przeciwlotniczych, 10 czołgów i 27 samochodów i likwidując ponad stu wrogów. Był odznaczony Orderem Czerwonego Sztandaru (7 stycznia 1942). Dowództwo dwukrotnie przedstawiało go do odznaczenia tytułem Bohatera Związku Radzieckiego, jednak nie otrzymał tego tytułu. Zginął podczas lotu bojowego 14 stycznia 1942 (w wielu publikacjach pojawia się błędna data śmierci 24 stycznia 1942). Decyzją prezydenta Rosji Borysa Jelcyna z 6 lipca 1995 pośmiertnie otrzymał tytuł Bohatera Federacji Rosyjskiej.

</doc>
<doc id="4902346" url="https://pl.wikipedia.org/wiki?curid=4902346" title="Ihar Majstrenka">
Ihar Majstrenka

Ihar Anatoljewicz Majstrenka (; ur. 21 listopada 1959) – białoruski wioślarz. W barwach ZSRR brązowy medalista olimpijski z Moskwy.
Zawody w 1980 były jego jedynymi igrzyskami olimpijskimi. Medal, pod nieobecność sportowców z części krajów tzw. Zachodu, wywalczył w ósemce. Na mistrzostwach świata zdobył dwa medale w tej konkurencji: złoto w 1981, brąz w 1979. W 1983 był drugi w dwójce ze sternikiem). 

</doc>
<doc id="4902350" url="https://pl.wikipedia.org/wiki?curid=4902350" title="Murad Ozdojew">
Murad Ozdojew

Murad Ozdojew (ros. Мурад Оздоев, ur. 15 marca 1922 w Nazraniu, zm. 25 lutego 1999 tamże) – radziecki lotnik wojskowy, młodszy porucznik lotnictwa, Bohater Federacji Rosyjskiej (1995).
Życiorys.
Był Inguszem. Po ukończeniu szkoły przeniósł się do miasta Grozny, gdzie pracował w różnych przedsiębiorstwach i ukończył miejscowy aeroklub. Od 1940 służył w Armii Czerwonej, w 1943 ukończył wojskową lotniczą szkołę pilotów w Armawirze. Od kwietnia 1943 uczestniczył w wojnie z Niemcami, walczył w składzie 431 pułku lotnictwa myśliwskiego 315 Dywizji Lotnictwa Myśliwskiego na Froncie Briańskim i potem 2 Nadbałtyckim, pilotując samolot Jak-7B. W walce powietrznej 8 maja 1943 strącił samolot rozpoznawczy Focke-Wulf Fw 189 znany jako Rama, za co został odznaczony orderem. 12 lipca 1943 odniósł dwa zwycięstwa, strącając dwa myśliwce Focke-Wulf Fw 190. 25 stycznia 1944 w okolicach stacji kolejowej Majewo w rejonie nowosokoliczeskim w obwodzie pskowskim wykonał swój ostatni lot bojowy, podczas którego został zestrzelony i ranny, po czym dostał się do niewoli. Uznany za poległego, został przedstawiony do pośmiertnego odznaczenia Orderem Wojny Ojczyźnianej I klasy za wykonanie 69 lotów bojowych, stoczenie 16 walk powietrznych i strącenie osobiście trzech samolotów wroga. Przebywał w niemieckim obozie jenieckim w Łodzi i później w czeskich Sudetach. Dwukrotnie podejmował nieudaną próbę ucieczki, za co został ciężko pobity. 8 maja 1945 obóz, w którym przebywał, został wyzwolony przez Armię Czerwoną. Po przejściu weryfikacji w czerwcu 1945 powrócił do swojego pułku jako dowódca klucza, jednak w styczniu 1946 został zwolniony z armii i następnie deportowany tak jak inni Ingusze do obwodu akmolińskiego, skąd wrócił w 1957. Po powrocie z deportacji mieszkał w Nazraniu.
Odznaczenia.
I medale.

</doc>
<doc id="4902368" url="https://pl.wikipedia.org/wiki?curid=4902368" title="Aszot Kasparow">
Aszot Kasparow

Aszot Dżumszudowicz Kasparow (ros. Ашот Джумшудович Каспаров, orm. Աշոտ Ջումշուդի Կասպարով; ur. we wsi Dudukczi (obecnie w Górskim Karabachu), zm. 7 czerwca 1993 w Hadrucie) – radziecki lotnik wojskowy, major, Bohater Związku Radzieckiego (1944).
Życiorys.
Urodził się w ormiańskiej rodzinie robotniczej. Skończył 5 klas szkoły wiejskiej, od 1928 mieszkał w Baku, pracował jako kamieniarz w miejscowości Binagady. W 1931 został powołany do Armii Czerwonej, od 1932 należał do WKP(b), w 1934 ukończył szkołę piechoty w Baku, a w 1935 wojskową szkołę lotniczą w Orenburgu. Uczestniczył w wojnie z Finlandią 1939-1940. Od czerwca 1941 brał udział w wojnie z Niemcami, walcząc w składzie 7 pułku lotnictwa dalekiego zasięgu, bombardując wroga, dostarczając zapasy oblężonym wojskom oraz wywożąc ewakuowanych. Od kwietnia 1942 był w składzie 101 pułku lotnictwa transportowego, przekształconym w lipcu 1942 w 101 lotniczy pułk dalekiego zasięgu, a 5 listopada 1944 przemianowanym na 31 gwardyjski pułk lotnictwa dalekiego zasięgu. W jego składzie walczył do końca wojny. Wykonał bojowe zadania na różnych frontach, a także zadania Centralnego, Ukraińskiego i Białoruskiego Sztabu Ruchu Partyzanckiego. Brał udział w obronie Stalingradu, bitwie pod Kurskiem i przełamaniu blokady Leningradu. Wykonywał bombardowania wojsk i obiektów wojskowych wroga na głębokich tyłach i na przedzie frontu, zaopatrywał regularne jednostki wojskowe oraz oddziały partyzanckie, wywoził rannych, chorych, kobiety i dzieci z tyłów wroga. Do 20 sierpnia 1944 wykonał 15 dziennych i 290 nocnych lotów bojowych, zrzucając 256 ton bomb na wojskowe obiekty oraz skupiska siły żywej i techniki wroga, za co został odznaczony tytułem Bohatera Związku Radzieckiego. W 1946 został zwolniony do rezerwy w stopniu majora. Od 1946 do 1958 był przewodniczącym kołchozu w rodzinnej wsi, potem do 1965 przewodniczącym kołchozu w Hadrucie.
Odznaczenia.
I inne.

</doc>
<doc id="4902375" url="https://pl.wikipedia.org/wiki?curid=4902375" title="Odwrotna inżynieria">
Odwrotna inżynieria



</doc>
<doc id="4902377" url="https://pl.wikipedia.org/wiki?curid=4902377" title="Alfred Kusiak">
Alfred Kusiak

Alfred Kusiak (ur. 20 sierpnia 1930 w Bogumiłowicach, zm. 20 maja 2017 w Łodzi) – polski ekonomista i polityk, poseł na Sejm PRL II i III kadencji.
Życiorys.
Syn Piotra i Franciszki. Prowadził działalność młodzieżową, w 1946 wstąpił do Związku Młodzieży Wiejskiej, w 1948 do Związku Młodzieży Polskiej, a w 1949 do Powszechnej Organizacji „Służba Polsce”. Od 1948 do 1949 był słuchaczem Wojewódzkiej Szkoły Organizacyjnej ZMP w Łodzi. W latach 1949–1950 był zastępcą dowódcy kompanii do spraw polityczno-wychowawczych w 50 Brygadzie „Służba Polsce” w Wełnowcu, a w okresie 1950–1951 kierownikiem Wydziału Agitacji i Propagandy w Powiatowym Zarządzie ZMP w Radomsku.
W 1947 wstąpił do Polskiej Partii Robotniczej, a w 1948 do Polskiej Zjednoczonej Partii Robotniczej. W 1951 był słuchaczem Łódzkiej Szkoły Partyjnej PZPR, w okresie 1953–1955 słuchaczem dwuletniej Szkoły Partyjnej przy KC PZPR w Warszawie, a w latach 1966–1968 słuchaczem Wyższej Szkoły Nauk Społecznych przy KC PZPR, na której uzyskał wykształcenie wyższe ekonomiczne. Ukończył 2,5 miesięczny kurs polityczny w Moskwie. W PZPR pełnił funkcje I sekretarza Komitetu Powiatowego w Pajęcznie (1955–1961), Rawie Mazowieckiej (1963–1965) i Wieluniu, ponadto był kierownikiem Wydziału Propagandy Komitetu Wojewódzkiego w Łodzi (1968–1975). W 1957 i 1961 uzyskiwał mandat posła na Sejm PRL II i III kadencji z okręgów kolejno Wieluń i Piotrków Trybunalski. Zasiadał w Komisji Mandatowo-Regulaminowej i Komisji Spraw Wewnętrznych (II kadencja) oraz Komisji Handlu Wewnętrznego (III kadencja). W latach 1961–1963 był sekretarzem Wojewódzkiego Zespołu Poselskiego w Łodzi.
Odznaczony w 1955 Brązowym Krzyżem Zasługi.
Pochowany na cmentarzu Doły w Łodzi (XXX/6/13).

</doc>
<doc id="4902378" url="https://pl.wikipedia.org/wiki?curid=4902378" title="Saribek Czilingarian">
Saribek Czilingarian

Saribek Soghomonowicz Czilingarian, ros. Сарибек Согомонович Чилингарян, orm. Սարիբեկ Սողոմոնի Չիլինգարյան (ur. 19 stycznia 1925 we wsi Staryj Baszkend (obecnie wieś Arcweszen), zm. 19 lutego 1996 w Erywaniu) – radziecki żołnierz, czerwonoarmista, Bohater Związku Radzieckiego (1945).
Życiorys.
Urodził się w ormiańskiej rodzinie chłopskiej. Po ukończeniu 8 klas pracował w kołchozie, od stycznia 1943 służył w Armii Czerwonej. Służył w pułku rezerwy w Zakaukaskim Okręgu Wojskowym, od września 1943 uczestniczył w wojnie z Niemcami. Walczył kolejno na Froncie Północno-Zachodnim, 2 Nadbałtyckim, Wołchowskim, ponownie 2 Nadbałtyckim, 3 Nadbałtyckim i 1 Białoruskim. Był trzykrotnie ranny. Brał udział m.in. w operacji starorusskiej (1943), wyzwalaniu Starej Russy i miasta Dno, operacji pskowsko-ostrowskiej, tartuskiej i ryskiej, w tym w zajmowaniu miast Antsla, Valmiera, Ryga i Jurmała (1944), operacji wiślańsko-odrzańskiej, w tym wyzwalaniu Bydgoszczy i Piły, walkach na Pomorzu, w tym w szturmie Kołobrzegu i w operacji berlińskiej, w tym w walkach na ulicach Berlina (1945). Jako strzelec 66 gwardyjskiego pułku piechoty 23 Gwardyjskiej Dywizji Piechoty 3 Armii Uderzeniowej 1 Frontu Białoruskiego wyróżnił się w walkach o Berlin. 17 kwietnia 1945 podczas odpierania niemieckich kontrataków ze zdobycznej broni uszkodził dwa czołgi wroga. 23 kwietnia 1945 z grupą żołnierzy zdobył budynek stacji Berlin-Schönholz w okręgu Pankow i zatknął na nim czerwony sztandar. W 1945 został zdemobilizowany, wrócił do rodzinnej wsi, pracował jako zastępca przewodniczącego kołchozu, a od 1951 przewodniczący rady wiejskiej. Od 1952 należał do KPZR. Od 1956 mieszkał w Erywaniu, gdzie pracował jako zastępca dyrektora zjednoczenia kawiarni i restauracji nr 1 Erywania.

</doc>
<doc id="4902387" url="https://pl.wikipedia.org/wiki?curid=4902387" title="Naftan">
Naftan

Otwarta Spółka Akcyjna Naftan (, ), Rafineria w Nowopołocku (, ) – rafineria ropy naftowej zlokalizowana w pobliżu Nowopołocka, w obwodzie witebskim, na Białorusi. Wchodzi w skład państwowego koncernu Biełnieftiechim.
Jest najstarszą i jedną z dwóch rafinerii ropy naftowej na Białorusi. Jej zdolności przerobowe wynoszą 11 mln ton ropy rocznie. W przeciwieństwie do rafinerii w Mozyrzu, rafineria nowopołocka jest w 100% kontrolowana przez państwo białoruskie.
Historia.
Rafineria w Nowopołocku powstała jako część przemysłu ciężkiego Związku Sowieckiego, jako pierwsza rafineria ropy naftowej w Białoruskiej SRR. Rady Ministrów ZSRR wydała zarządzenie o jej budowie 6 sierpnia 1958. Kryteriami, które zdecydowały o budowie zakładu w okolicy Połocka były bliskość zachodnich granic państwa, co miało ułatwiać eksport do krajów Europy Zachodniej, konieczność zaopatrzenia zachodnich regionów Związku Sowieckiego w produkty naftowe oraz bliskość połockiego węzła komunikacyjnego. Razem z rafinerią powstało miasto Nowopołock.
Pierwsza partia benzyny została wyprodukowana 9 lutego 1963. W 1964 oddano do użytku instalację do reformingu katalitycznego benzyny, a rok później kolejny kompleks do rafinacji ropy naftowej, a także instalacje do produkcji olejów, hydrorafinacji oleju napędowego, odsiarczania gazów suchych oraz do produkcji kwasu siarkowego i siarkowodoru.
Po upadku ZSRS stała się własnością białoruską i ze względu na brak złóż ropy naftowej na Białorusi znalazła się w znacząco odmiennej sytuacji gospodarczej. Do 2019 większość przerabianej ropy pochodziło z Rosji i dostarczane było rurociągiem „Przyjaźń”. Sporadycznie, głównie ze względu na ochłodzenie białorusko-rosyjskich relacji politycznych, rafineria zaopatrywana była surowcem z Wenezueli, Iranu i Azerbejdżanu, jednak z powodów ekonomicznych i trudności logistycznych zrezygnowano z kupna nierosyjskiej ropy.
W niepodległej Białorusi zakład przechodzi etapową przebudowę, która pozwoliła na wytwarzanie produktów zgodnych z europejskimi normami oraz na zwiększenie produkcji. W ostatnich latach powstały m.in. nowa instalacja destylacji rurowo-wieżowej oraz opóźnionego koksowania. W efekcie zakład oceniany jest jako nowoczesny.
W kwietniu 2019 rafineria otrzymała zanieczyszczoną ropę, co wymusiło ograniczenie produkcji i w konsekwencji eksportu. Od stycznia do marca 2020 Rosja wstrzymała dostawy ropy na Białoruś, co wymusiło znacznie ograniczenie produkcji. Z powodu tych sytuacji oraz ponownego zaostrzenia stosunków białorusko-rosyjskich, władze białoruskie rozpoczęły poszukiwanie możliwości dywersyfikacji źródeł dostaw ropy. W 2020 Białoruś zakupiła surowiec z Norwegii, Azerbejdżanu, Arabii Saudyjskiej oraz Stanów Zjednoczonych, były to jednak kontrakty krótkoterminowe.
Z powodu protestów po wyborach prezydenckich na Białorusi 9 sierpnia 2020 i związanych z nimi krytyki władz białoruskich przez państwa zachodu, istniała obawa, że zakontraktowane dostawy ropy ze Stanów Zjednoczonych zostaną objęte sankcjami. Jednak zgodnie z planem w sierpniu 2020 dostawy specjalnie stworzonego dla Rafinerii Naftan analogu rosyjskiej ropy Urals dotarły do portu w Kłajpedzie, a następnie koleją do Nowopołocka.
Sankcje.
W 2011 roku, po stłumieniu protestów opozycji po wyborach prezydenckich w 2010, Stany Zjednoczone nałożyły sankcje na kilka białoruskich przedsiębiorstw państwowych, w tym na Naftan. Obywatelom USA zabroniono prowadzenia interesów z kilkoma firmami konglomeratu Belneftekhim: rafinerią Naftan, producentem nawozów Grodno Azot, producentem włókien Grodno Chimvolokno i fabryką opon Biełszyna.
Sankcje wobec Naftana i innych firm Belneftekhim zostały tymczasowo zawieszone w 2015
W kwietniu 2021 odnowiono sankcje wobec Naftana.
Produkty.
Rafineria w Nowopołocku wytwarza paliwa samochodowe, asfalt, oleje (zarówno silnikowe, hydrauliczne jak i inne), rozpuszczalniki, węglowodory aromatyczne oraz inne produkty ropopochodne.
Znaczenie gospodarcze.
Rafineria w Nowopołocku wraz z drugą białoruską rafinerią w Mozyrzu należą do kluczowych przedsiębiorstw gospodarki białoruskiej oraz są jednymi z największych białoruskich eksporterów (w 2011 produkty naftowe stanowiły 34,3% białoruskiego eksportu), co czyni z nich, obok przedsiębiorstwa Biełaruśkalij, główne źródła pozyskiwania twardej waluty dla budżetu państwa. Głównymi zagranicznymi odbiorcami produktów rafinerii są państwa Unii Europejskiej (44% eksportu) oraz Ukraina (22,5% eksportu).
Wpływy z sektora naftowego stanowią do 30% dochodów białoruskiego budżetu. Dochody rafinerii wykorzystywane są przez władze do wspierania niskodochodowych lub nierentownych sektorów gospodarki. Rentowność samych rafinerii jest uzależniona od cen rosyjskiej ropy i w niektórych latach kończyły one rok księgowy z deficytem.

</doc>
<doc id="4902388" url="https://pl.wikipedia.org/wiki?curid=4902388" title="Rafineria w Nowopołocku">
Rafineria w Nowopołocku



</doc>
<doc id="4902389" url="https://pl.wikipedia.org/wiki?curid=4902389" title="Rafineria Naftan">
Rafineria Naftan



</doc>
<doc id="4902392" url="https://pl.wikipedia.org/wiki?curid=4902392" title="Park Narodowy „Jeziora Brasławskie”">
Park Narodowy „Jeziora Brasławskie”

Park Narodowy „Jeziora Brasławskie” (, "Nacyjanalny park «Brasłauskija aziory»"; , "Nacionalnyj park «Brasławskije oziora»") – białoruski park narodowy zlokalizowany w północnej części kraju, w obwodzie witebskim, na Pojezierzu Brasławskim. Siedziba władz parku znajduje się w Brasławiu.
Historia.
Początki ochrony przyrody Pojezierza Brasławskiego sięgają przełomu lat 50. i 60. XX wieku. Działania te uzyskały zinstytucjonalizowany charakter w roku 1979, kiedy to dekretem Rady Ministrów Białoruskiej SRR powołano do życia „strefę odpoczynku o znaczeniu krajowym”. Miała ona powierzchnię 52 tys. ha i przeznaczona była dla 13 tys. osób rocznie. Z czasem, wobec narastającej antropopresji (liczbę odwiedzających w 1990 roku szacowano na 30 tys. osób rocznie), chemizacji okolicznego rolnictwa i wydobycia surowców naturalnych, konieczność ściślejszej ochrony okolicznej przyrody stawała się coraz bardziej oczywista. Projekt powołania parku narodowego w okolicy Brasławia został uwzględniony we wstępnych planach autorstwa Rady Ministrów BSRR z 1983 roku, jak również w późniejszych studiach z roku 1989 i 1990.
Ostatecznie po długotrwałym przygotowaniu opracowań naukowych w 1995 roku nastąpiło utworzenie parku narodowego, do czego doszło na mocy uchwały Rady Ministrów nr 440 z 10 sierpnia 1995 r., która weszła w życie 1 września tego samego roku. W treści uchwały wskazano, że za powołaniem Parku stała chęć „zachowania unikalnych ekosystemów oraz efektywnego i pełniejszego wykorzystania rekreacyjnych możliwości zasobów naturalnych rejonu brasławskiego”. Pierwotnie obszar parku obejmował 71,5 tys. ha, na które oprócz samych jezior (12,3 tys. ha) składały się przede wszystkim tereny leśnictwa Brasław (31 tys. ha) oraz działki należące do okolicznych gospodarstw rolnych (25,8 tys. ha). Wyznaczono wówczas także teren liczącej 77,6 tys. ha otuliny. Wobec trwającego procesu wykupu gruntów oraz włączania i wyłączania poszczególnych działek z granic parku powierzchnia chroniona ulegała zmianom w czasie (od 2019 roku wynosi 64 216,33 ha).
W 2013 rozpoczęto realizację białorusko-litewsko-łotewskiego programu współpracy prowadzonego w ramach Europejskiego Instrumentu Sąsiedztwa i Partnerstwa. Zakłada on przede wszystkim koordynację działań ochrony przyrody w Parku Narodowym „Jeziora Brasławskie” i położonym na Łotwie pobliskim obszarze chronionego krajobrazu Augšdaugava.
Geografia.
Teren parku stanowi biegnący z północy na południe pas o szerokości ok. 12 km i długości ok. 50 km. Park położony jest na Pojezierzu Brasławskim, obejmując swoimi granicami 74 jeziora o łącznej powierzchni 12 590 ha (blisko 20% powierzchni parku). Tworzą one trzy grupy: obapską na północy, brasławską w centrum i bohińską na południu. Największe z nich zlokalizowane są w środkowej części wspomnianego pasa. Są to Drywiaty, Snudy i Strusto.
Całość parku znajduje się na stosunkowo niewielkiej wysokości bezwzględnej (najwyżej położony punkt wznosi się 210 m n.p.m.). Poszczególne jeziora połączone są niewielkimi ciekami wodnymi nietworzącymi wyraźnych dolin. Największą rzeką regionu jest Drujka, uchodząca do Dźwiny. Nachylenie zboczy pagórków i grzbietów morenowych nie przekracza 30°.
Ochrona przyrody.
Teren parku składa się z czterech stref o zróżnicowanym rygorze ochrony przyrody. Strefa ochrony ścisłej, gdzie z wyłączeniem działalności naukowej wszelkie aktywności są zabronione, zajmuje 3407,2 ha (stan na 2019 rok), to jest 5,3% powierzchni parku. Największa pod względem powierzchni strefa ograniczonego użytkowania obejmuje teren 44814,1 ha, to jest 69,8% powierzchni parku. Dopuszczalne jest w niej prowadzenie ograniczonej gospodarki leśnej, działa w niej także prowadzona przez park eksperymentalna farma myśliwska. Strefa odpoczynku przeznaczona dla ruchu turystycznego obejmuje 4,6% powierzchni parku (2974,8 ha). Pozostałe 20,3% powierzchni parku stanowi strefa gospodarcza zajmowana m.in. przez budynki administracji i obiekty parku.
Flora i fauna.
Na terenie parku zaobserwowano ponad 1900 gatunków roślin i grzybów, w tym 1236 gatunków roślin naczyniowych, 216 gatunków mszaków, 173 gatunki porostów i 395 gatunków grzybów. Spośród nich 71 wpisano do Czerwonej Księgi Białorusi (46 gatunków roślin naczyniowych, 5 mszaków, 10 porostów, 4 glonów i 6 grzybów). Z gatunków poważnie zagrożonych wyginięciem notuje się zarazę siatkowatą, storzan bezlistny, jezierzę giętką, kędzierzawkę pospolitą i biedronecznik zmienny.
Z uwagi na licznie obecne w granicach parku jeziora, znaczna część występujących tam gatunków zwierząt żyje w środowisku wodnym lub podmokłym. Na terenie parku odnotowano 312 gatunków kręgowców, spośród których najliczniejszą grupę stanowią ptaki (217 gatunków – ponad 65% awifauny Białorusi – spośród których gniazdują 194). Aż 55 z nich zostało wpisanych do Czerwonej Księgi (m.in. mewa siwa, bąk, ostrygojad, nurogęś, rybołów czy bielik, ale też głuszec, cietrzew, dzięcioł trójpalczasty itd.).
Na terenie parku notuje się 34 gatunki ryb, w tym sielawę i stynkę wpisane do białoruskiej Czerwonej Księgi. Ogółem ponad połowa z występujących na Białorusi gatunków ryb jest reprezentowana wśród ichtiofauny parku.
Wśród około 50 gatunków ssaków do rzadkich należą: niedźwiedź brunatny, ryś, borsuk czy popielica.
Pozostałe grupy kręgowców uzupełnia 12 gatunków płazów (traszka grzebieniasta, żaby trawna, moczarowa, jeziorkowa) i sześć gatunków gadów (jaszczurka żyworodna, zwinka, padalec).
Ponadto jeziora stanowią południową granicę występowania reliktowych bezkręgowców takich jak "Limnocalanus grimaldii", lasonóg jeziorny, "Pontoporeia affinis" czy "Pallasea quadrispinosa".
Park ma status ostoi ptaków (IBA) i Ważnego Obszaru Roślinnego (IPA).
Gospodarka.
W strefie ograniczonego użytkowania na niewielką skalę prowadzona jest gospodarka leśna, w tym oczyszczanie młodych drzewostanów ze ścisłym ograniczeniem powierzchni objętej pracami oraz ilości pozyskanego w ten sposób surowca. Jednocześnie park prowadzi szkółkę leśną. W granicach parku znajduje się zakład produkujący wyroby z drewna.
Na terenie parku dopuszczalne jest prowadzenie ograniczonej komercyjnej działalności rybackiej (najczęściej poławiane gatunki to: leszcz, płoć, lin, sandacz, okoń, szczupak), jak również odpłatne wędkarstwo amatorskie. Ponadto park prowadzi wylęgarnię ryb, stanowiącą źródło materiału zarybieniowego dla okolicznych jezior.
W granicach parku mieści się także wyspecjalizowane gospodarstwo rolne skupiające się na hodowli bydła typu mlecznego.
Turystyka.
Według stanu na 2020 rok na terenie parku narodowego znajduje się 77 obiektów turystycznych (łączna pojemność ok. 1500 miejsc noclegowych) oraz cztery należące do parku ośrodki wypoczynkowe mogące pomieścić 155 osób (Drywiaty, Słabodka, Lawoszki, Zoława). W okolicy Brasławia wyznaczono liczne piesze szlaki turystyczne i ścieżki edukacyjne, jeziora są dostępne dla osób chcących uprawiać sporty wodne.
W strefie ograniczonego użytkowania zlokalizowany jest ośrodek będący centrum turystyki myśliwskiej – dopuszcza się komercyjne polowania na 20 gatunków zwierząt, w tym łosie, sarny, wilki, zające, jenoty, bobry, kaczki czy gęsi.

</doc>
<doc id="4902402" url="https://pl.wikipedia.org/wiki?curid=4902402" title="Aleksander Tymieniecki">
Aleksander Tymieniecki

Aleksander Zaremba Tymieniecki herbu Zaremba (zm. po 1671 roku) – cześnik sieradzki w latach 1668-1669, miecznik wieluński w latach 1658-1668, sędzia kapturowy ziemi przemyskiej w 1668 roku, starosta medycki i grodecki, pułkownik królewski.
Poseł na sejm konwokacyjny 1668 roku z ziemi przemyskiej. Był członkiem konfederacji generalnej zawiązanej 5 listopada 1668 roku na tym sejmie.

</doc>
<doc id="4902406" url="https://pl.wikipedia.org/wiki?curid=4902406" title="Ǧīm">
Ǧīm

Ǧīm (ج) – piąta litera alfabetu arabskiego. Używana jest do oznaczenia dźwięku [], tj. spółgłoski zwarto-szczelinowej zadziąsłowej dźwięcznej. Pochodzi od fenickiej litery Gimel.
W języku polskim litera Ǧīm jest transkrybowana za pomocą dwuznaku Dż.
W arabskim systemie liczbowym literze Ǧīm odpowiada cyfra 3.

</doc>
<doc id="4902413" url="https://pl.wikipedia.org/wiki?curid=4902413" title="Krzysztof Spałek">
Krzysztof Spałek

 
Krzysztof Paweł Spałek (ur. 15 marca 1970 w Ozimku, zm. 10 grudnia 2019) – polski botanik, popularyzator nauki i fotograf przyrody.
Absolwent liceum ogólnokształcącego w Zawadzkiem z 1989 r. i biologii na Uniwersytecie Wrocławskim z 1994 r. W tymże roku został pracownikiem naukowym Uniwersytetu Opolskiego, na którym pracował do śmierci. Doktorat uzyskał na Uniwersytecie Wrocławskim w roku 1999.
Opublikował przeszło 150 prac naukowych i około 250 popularnonaukowych. Głównym tematem jego badań naukowych była roślinność Śląska, zwłaszcza Śląska Opolskiego i jej ochrona. Był współredaktorem „Czerwonej księgi roślin województwa opolskiego.
Odkrył stanowisko paleontologiczne w Krasiejowie w czasie nauki w liceum w 1985, a zebraną tam przez siebie kolekcję skamieniałości kostnych podarował naukowcom. Materiał ten nie został jednak opublikowany, a wstrzymanie eksploatacji górniczej warstw kostnych nastąpiło dopiero w 1993, w wyniku niezależnego, powtórnego odkrycia tego stanowiska w 1993 r. przez zespół profesora Dzika, co doprowadziło do rozpoczęcia wykopalisk paleontologicznych na szeroką skalę i pierwszej publikacji naukowej w roku 2000.
Był także fotografem przyrody, indywidualna wystawa jego prac została przygotowana przez Fotoklub Opole i Wojewódzką Bibliotekę Publiczną w Opolu i wystawiona w Opolu na przełomie 2019/2020.
Uhonorowano go Nagrodą im. Karola Miarki (2006) i tytułem ,Zasłużony dla Gminy Ozimek” (2010 r.).
Życiu i pracy Krzysztofa Spałka poświęcona jest książka "Przerwany lot barwnego motyla" (red. T. Kudyba) wydana w 2020 r. Pochowany został na cmentarzu w Krasiejowie.

</doc>
<doc id="4902420" url="https://pl.wikipedia.org/wiki?curid=4902420" title="Teatr Semafor">
Teatr Semafor



</doc>
<doc id="4902421" url="https://pl.wikipedia.org/wiki?curid=4902421" title="Biskupi Popokabaka">
Biskupi Popokabaka

Biskupi Popokabaka – biskupi diecezjalni i biskup pomocniczy diecezji Popokabaka.

</doc>
<doc id="4902423" url="https://pl.wikipedia.org/wiki?curid=4902423" title="Jan Karol Wapowski">
Jan Karol Wapowski

Jan Karol Wapowski herbu Nieczuja – stolnik kijowski w latach 1663-1680, sędzia kapturowy ziemi sanockiej w 1668 roku.
Był elektorem Michała Korybuta Wiśniowieckiego z ziemi sanockiej w 1669 roku.

</doc>
<doc id="4902424" url="https://pl.wikipedia.org/wiki?curid=4902424" title="Jan Oświęcim">
Jan Oświęcim

Jan Oświęcim herbu Radwan – podczaszy bełski w 1663 roku, sędzia grodzki sanocki w 1660 roku, sędzia kapturowy ziemi sanockiej w 1668 roku.
Syn Floriana Ośwęcima i Reginy Śląskiej.

</doc>
<doc id="4902426" url="https://pl.wikipedia.org/wiki?curid=4902426" title="Heterochondria similis">
Heterochondria similis

Heterochondria similis – gatunek widłonogów z rodziny Chondracanthidae. Nazwa naukowa tego gatunku skorupiaków została opublikowana w 1932 roku przez japońskich biologów Yü &amp; Wu.

</doc>
<doc id="4902427" url="https://pl.wikipedia.org/wiki?curid=4902427" title="Skarbkowie (linia hrabiowska)">
Skarbkowie (linia hrabiowska)



</doc>
<doc id="4902428" url="https://pl.wikipedia.org/wiki?curid=4902428" title="Heterochondria orientalis">
Heterochondria orientalis

Heterochondria orientalis – gatunek widłonogów z rodziny Chondracanthidae. Nazwa naukowa tego gatunku skorupiaków została opublikowana w 2013 roku przez koreańskich biologów Seonga Yonga Moona i Ho Younga Soha.

</doc>
<doc id="4902430" url="https://pl.wikipedia.org/wiki?curid=4902430" title="John Banister (przyrodnik)">
John Banister (przyrodnik)

John Banister (1652 - 1692), angielski duchowny, jeden z pierwszych przyrodoznawców opisujących przyrodę Ameryki Północnej. W 1678 roku został wysłany przez biskupa Londynu Henry'ego Comptona do Wirginii.
Podczas swego pobytu w Ameryce Banister dokumentował rysunkami i wysyłał wiele okazów przyrodniczych do swego patrona, w tym pierwszą magnolię z powodzeniem zaklimatyzowaną w Europie w ogrodach biskupa Camptona w pałacu Fulham.
Prace Banistera opublikował John Ray w drugim tomie "Historia Plantarum" wydanym w 1688 roku.

</doc>
<doc id="4902437" url="https://pl.wikipedia.org/wiki?curid=4902437" title="Hoia">
Hoia

Hoia – rodzaj widłonogów z rodziny Chondracanthidae. Nazwa naukowa tego rodzaju skorupiaków została opublikowana w 1986 roku przez rosyjskich (radzieckich) zoologów G.W. Awdiejewa i Wasiła Nikiticza Kazaczenkę.

</doc>
<doc id="4902440" url="https://pl.wikipedia.org/wiki?curid=4902440" title="Hoia hoi">
Hoia hoi

Hoia hoi – gatunek widłonogów z rodziny Chondracanthidae. Nazwa naukowa tego gatunku skorupiaków została opublikowana w 1985 roku przez rosyjskich (radzieckich) zoologów G.W. Awdiejewa i Wasiła Nikiticza Kazaczenkę. Gatunek został ujęty w Catalogue of Life.

</doc>
<doc id="4902443" url="https://pl.wikipedia.org/wiki?curid=4902443" title="Humphreysia">
Humphreysia

Humphreysia – rodzaj widłonogów z rodziny Chondracanthidae. Nazwa naukowa tego rodzaju skorupiaków została opublikowana w 1934 roku przez brytyjskiego zoologa Williama Harolda Leigh-Sharpe (1881-1950).

</doc>
<doc id="4902444" url="https://pl.wikipedia.org/wiki?curid=4902444" title="Humphreysia floreata">
Humphreysia floreata

Humphreysia floreata – gatunek widłonogów z rodziny Chondracanthidae. Nazwa naukowa tego gatunku skorupiaków została opublikowana w 1934 roku przez brytyjskiego zoologa Williama Harolda Leigh-Sharpe (1881-1950).

</doc>
<doc id="4902445" url="https://pl.wikipedia.org/wiki?curid=4902445" title="Jan Cieśliński">
Jan Cieśliński



</doc>
<doc id="4902446" url="https://pl.wikipedia.org/wiki?curid=4902446" title="Centrosojuz (centrala handlowa w Galicji)">
Centrosojuz (centrala handlowa w Galicji)



</doc>
<doc id="4902447" url="https://pl.wikipedia.org/wiki?curid=4902447" title="Immanthe">
Immanthe

Immanthe – rodzaj widłonogów z rodziny Chondracanthidae. Nazwa naukowa tego rodzaju skorupiaków została opublikowana w 1934 roku przez brytyjskiego zoologa Williama Harolda Leigh-Sharpe (1881-1950).

</doc>
<doc id="4902448" url="https://pl.wikipedia.org/wiki?curid=4902448" title="Centrosojuz (centrala spółdzielcza w Rosji)">
Centrosojuz (centrala spółdzielcza w Rosji)



</doc>
<doc id="4902449" url="https://pl.wikipedia.org/wiki?curid=4902449" title="Immanthe campanulata">
Immanthe campanulata

Immanthe campanulata – gatunek widłonogów z rodziny Chondracanthidae. Nazwa naukowa tego gatunku skorupiaków została opublikowana w 1934 roku przez brytyjskiego zoologa Williama Harolda Leigh-Sharpe (1881-1950).

</doc>
<doc id="4902450" url="https://pl.wikipedia.org/wiki?curid=4902450" title="Jan Cieśliński (fizyk)">
Jan Cieśliński (fizyk)

Jan Leszek Cieśliński (ur. 1960 w Opolu) – polski fizyk matematyczny, profesor nauk fizycznych, profesor Uniwersytetu w Białymstoku.
Życiorys.
W 1984 ukończył studia na Wydziale Fizyki Uniwersytetu Warszawskiego. Doktoryzował się w 1992 na macierzystej uczelni na podstawie rozprawy zatytułowanej: "Geometria rozwiązań solitonów", której promotorem był Antoni Sym. Stopień naukowy doktora habilitowanego uzyskał w 1998 na UW w oparciu o pracę pt. "Techniki algebraiczne w geometrii solitonów". Tytuł profesora nauk fizycznych otrzymał 27 marca 2014.
Jako nauczyciel akademicki związany z Uniwersytetem Warszawskim i od 1997 z Uniwersytetem w Białymstoku, na którym doszedł do stanowiska profesora. Na UwB pełnił funkcję dyrektora Instytutu Fizyki (1997–1999) i Instytutu Fizyki Teoretycznej (1999–2002). W kwietniu 2016 bez powodzenia ubiegał się o stanowisko rektora Uniwersytetu w Białymstoku, przegrywając w głosowaniu z Robertem Ciborowskim. W 2020 został dziekanem Wydziału Fizyki UwB w kadencji 2020–2024.
Specjalizuje się w fizyce matematycznej. Opublikował ok. 75 prac, wypromował jednego doktora nauk fizycznych.

</doc>
<doc id="4902452" url="https://pl.wikipedia.org/wiki?curid=4902452" title="Gleb Czugunow">
Gleb Czugunow

Gleb Siergiejewicz Czugunow, ros. Глеб Сергеевич Чугунов (ur. 17 grudnia 1999 w Saławacie) – rosyjski i polski żużlowiec.
Od kwietnia 2020 r. ma polskie obywatelstwo, posługuje się językiem polskim.

</doc>
<doc id="4902470" url="https://pl.wikipedia.org/wiki?curid=4902470" title="Jan Václav Voříšek">
Jan Václav Voříšek

Jan Václav Hugo Voříšek, , nazwisko pisane też Worzischek, Woržischek (ur. 11 maja 1791 w Vamberku, zm. 19 listopada 1825 w Wiedniu) – czeski kompozytor i pianista.
Życiorys.
Uczył się śpiewu i gry na fortepianie od ojca, Václava Františka Voříška, który był organistą, chórmistrzem i nauczycielem w Vamberku. Od wieku 7 lat występował jako organista i pisał pierwsze kompozycje. Następnie prowadził żywot wędrownego pianisty, podróżował po miastach czeskich, docierając do Pragi, gdzie zamieszkał na stałe. Dzięki wsparciu hrabiny Roziny Kolovratovej-Libštejnskiej, w latach 1802–1810 uczęszczał do gimnazjum jezuickiego w Małej Stranie, gdzie pełnił też funkcję organisty. W 1804 roku uczęszczał na kurs teorii u Václava Jana Křtitela Tomáška. Od 1810 do 1813 roku studiował filozofię, estetykę, matematykę i prawo na Uniwersytecie Praskim. W 1813 roku wyjechał do Wiednia, gdzie poznał m.in. Beethovena i Hummla. Przyjaźnił się z Schubertem. W 1819 roku został głównym dyrygentem i członkiem komitetu doradczego Gesellschaft der Musikfreunde, a w 1825 roku jego członkiem zwyczajnym, brał też udział w jego koncertach kameralnych. W 1820 roku zainicjował cykl niedzielnych koncertów kwartetowych. W 1822 roku został zatrudniony w austriackim Ministerstwie Wojny. Od 1823 roku był pierwszym organistą dworu cesarskiego. Chorował na gruźlicę, która doprowadziła do śmierci. Pochowany został na wiedeńskim cmentarzu Währing.
Twórczość.
Ceniony był w środowisku muzycznym Wiednia. Napisaną w ostatnich miesiącach życia kompozytora dla wiedeńskiej Hofkapelle "Mszę B-dur" wykonywano jeszcze wiele lat po jego śmierci. W swojej twórczości nawiązywał do wzorców klasycznych, wyrażających się w repertuarze form i gatunków, zrównoważeniu środków wyrazu i nawiązaniach stylistycznych. Jako pianista tworzył w stylu brillant. Uważany jest za prekursora romantycznej miniatury fortepianowej i twórcę gatunku impromptu. Na początku lat 20. XIX wieku Voříšek oprócz muzyki fortepianowej zaczął uprawiać także wielkie formy instrumentalne, nawiązując w nich do osiągnięć Beethovena.

</doc>
<doc id="4902473" url="https://pl.wikipedia.org/wiki?curid=4902473" title="Marmur cipollino">
Marmur cipollino

Marmur cipollino (łac. "marmor carystium"), dosłownie: "marmur cebulowy" – szlachetna odmiana barwnego marmuru, używana od starożytności w budownictwie z uwagi na walory dekoracyjne. 
Początkowo wydobywany na greckiej wyspie Eubea w miejscowości Karistos (stąd jego łacińska nazwa). Grecy wprowadzili ten typ marmuru do budownictwa starożytnego Rzymu, gdzie służył do tworzenia kolumn i innych cennych elementów architektonicznych widocznych do dziś, np. kolumny świątyni Antonina i Faustyny, na Forum Romanum.
Marmur cipollino to wapień bogaty w krzemiany, które tworzą jego charakterystyczne smugi. Jest to szczególny rodzaj marmuru, który swoją nazwę zawdzięcza charakteryzującym go rozwarstwieniom, które przypominają wewnętrzne łuski cebuli. W przeszłości marmur cipollino był używany głównie do wyrobu kolumn i innych ozdobnych elementów architektonicznych, a dziś stosowany jest głównie jako materiał na płytki na podłogi i schody, listwy przypodłogowe, półki do kuchni i łazienki, brodziki i okładziny ścian.
Najbardziej znanym rodzajem marmuru cipollino, który był również najczęściej używany w czasach Greków i Rzymian, jest ten z zielonymi żyłkami. Istnieją również inne rodzaje tego marmuru, których nazwy wywodzą się od koloru żyłkowania lub jego kształtu:

</doc>
<doc id="4902474" url="https://pl.wikipedia.org/wiki?curid=4902474" title="Varkaus Racing Team">
Varkaus Racing Team

Varkaus Racing Team – fiński klub motocyklowy z Varkaus.
Historia klubu.
Klub został założony w 1990 i kontynuuje tradycje istniejących wcześniej klubów motocyklowych Varkauden Mootoripyörä Urheilijat (VarkMPU) oraz Vakauden Motoorikerho (VarkMK). W 2015, po ponad 20-letniej przerwie klub z Varkaus wystartował w fińskiej lidze żużlowej zajmując w niej 4. miejsce, ten sam rezultat udało się powtórzyć w rok później. Zawodnikom Kotwic udało się wywalczyć tytuł wicemistrza kraju w 2017 roku. Od sezonu 2018 klub jest współorganizatorem Baltic Speedway League, wystawiając w jej rozgrywkach dwie pary, które zajęły odpowiednio 2. i 3. miejsce, a tytuł indywidualnego mistrza ligi bałtyckiej zdobył Antti Vuolas. 
Zawodnicy.
Ankkurit Varkaus

</doc>
<doc id="4902475" url="https://pl.wikipedia.org/wiki?curid=4902475" title="Hotel górski Kráľova studňa">
Hotel górski Kráľova studňa

Hotel górski Kráľova studňa – hotel w Wielkiej Fatrze na Słowacji. Znajduje się na wysokości około 1300 m w górnej części Bystrickiej doliny, na wypłaszczeniu terenu pod południowymi stokami głównej grani Wielkiej Fatry ze szczytem Kráľova skala (1377 m) i poniżej źródeł Kráľova studňa. Teren otaczający hotel to duże hale, dzięki temu całe otoczenie hotelu i wznoszący się nad nim grzbiet Wielkiej Fatry są doskonałym punktem widokowym. Hotel znajduje się na terenie Parku Narodowego Wielka Fatra.
Opis hotelu.
Jest to obiekt o cechach pośrednich między właściwym schroniskiem turystycznym a typowym hotelem. Oferuje 15 hotelowych pokoi (47 łóżka), 2 rodzinne apartamenty, luksusowy królewski apartament i 3 turystyczne izby (29 łóżek). Dysponuje następującymi atrakcjami: 
Przy hotelu działa całodzienna restauracja z kawiarnią (100 miejsc), bufet, ogródek zimowy, plac zabaw dla dzieci, dla zamkniętych grup salonik na 10 osób. Jest kino domowe, internet, stół do ping-pongu, siłownia, masaż na zamówienie, ogrzewana drewnem sauna. 
Do hotelu można dojść pieszo wieloma szlakami turystycznymi, lub dojechać rowerem. Goście hotelowi latem mogą dojechać na parking hotelowy również własnym samochodem, a zimą do hotelu gości dowozi autobus hotelowy.
Historia.
Doskonałe zalety widokowe tej okolicy docenił już przed II wojną światową Bańskobystrzycki Klub Czechosłowackich Turystów. W 1927 roku na zboczach masywu Krížnej wzniósł niewielki drewniany szałas. 10 lat później wybudowano większy i bardziej komfortowe schronisko z 16 miejscami noclegowymi. Obydwa obiekty podczas wojny spaliły się. Obecny gmach hotelu oddano do użytku w 1951 roku.
Na grzbiecie powyżej hotelu znajduje się pomnik bohaterów Słowackiego Powstania Narodowego i partyzancka ziemianka.

</doc>
<doc id="4902476" url="https://pl.wikipedia.org/wiki?curid=4902476" title="Ankkurit Varkaus">
Ankkurit Varkaus



</doc>
<doc id="4902477" url="https://pl.wikipedia.org/wiki?curid=4902477" title="Horský hotel Kráľova Studňa">
Horský hotel Kráľova Studňa



</doc>
<doc id="4902478" url="https://pl.wikipedia.org/wiki?curid=4902478" title="Izydor Szaraniewicz">
Izydor Szaraniewicz



</doc>
<doc id="4902483" url="https://pl.wikipedia.org/wiki?curid=4902483" title="Gimnazjum i Liceum Morskie">
Gimnazjum i Liceum Morskie

Gimnazjum i Liceum Morskie (początkowo jako "Państwowe Gimnazjum i Liceum Morskie", ) – polska szkoła morska działająca w latach 1945–1949 w Wielkiej Brytanii.
Historia.
W grudniu 1942 gen. Władysław Sikorski zezwolił na rekrutację (ochotniczą) młodzieży z obozów polskich uchodźców w Persji, Palestynie, Indiach i Afryce. Po początkowych problemach, 1 lipca 1944, minister oświaty rządu londyńskiego, zarządził powołanie Gimnazjum i Liceum Morskiego, które miało funkcjonować na podstawie ustawy o ustroju szkolnictwa z 1932.
9 marca 1945 organizację i kierownictwo szkoły powierzono Karolowi Olgierdowi Borchardtowi. Na siedzibę szkoła otrzymała obóz górniczy w miejscowości Landywood, składający się z kilkudziesięciu baraków z blachy falistej. Uczniowie (w liczbie około 400) przybyli do Landywood w maju 1945, ale zajęcia rozpoczęto dopiero w lipcu tego roku. Rozkład zajęć przewidywał pobudkę o 7:00, następnie osiem godzin zajęć lekcyjnych (w czterech dwugodzinnych blokach) do 21:45 i capstrzyk o 22:00. W środy, soboty i niedziele zajęcia trwały do obiadu (o 12:45), resztę dnia uczniowie mieli wolną. Program szkoły obejmował: język polski, historię, matematykę, biologię, chemię, fizykę i geografię oraz przedmioty zawodowe, jak maszynoznawstwo, rysunek techniczny, nawigację, sygnalizację, astronawigację, roboty żeglarskie. Uczono też języka angielskiego, higieny, fizjologii i pierwszej pomocy. Kilka opiekunek nauczało też zachowania przy stole i tańca. W czasie wolnym uczniowie mogli działać w kółkach zainteresowań (istniało m.in. koło muzyczne, sportowe, dramatyczne, introligatorskie, krawieckie, fotograficzne).
W 1947 szkołę przeniesiono do Lilford, gdyż obóz znów był potrzebny górnikom. W Lilford szkoła zajęła budynki po szpitalu amerykańskim. W tym czasie liczba uczniów zmniejszyła się do około dwustu. Do programu nauczania włączono dodatkowe przedmioty jak technologia, mechanika, instalacje elektryczne, hydraulika oraz praktyczna naukę tokarstwa, spawania czy ślusarstwa. W gimnazjum wszyscy uczyli się przedmiotów potrzebnych w dziale maszynowym i nawigacyjnym, w liceum następowało oddzielenie profili szkolenia.
Według założeń, szkoła miała kształcić absolwentów do zajmowania stanowisk nieoficerskich oraz najniższego stanowiska oficerskiego we flocie brytyjskiej. Jednak w związku z nadmiarem oficerów, zwolnionych z Royal Navy, brytyjskie związki zawodowe nie zgadzały się na zatrudnianie absolwentów Szkoły Morskiej na stanowiska oficerskie. Pływali więc oni jako załoga szeregowa, a niektórzy prywatnie kontynuowali naukę w szkołach brytyjskich.
W czerwcu 1945 ambasada rządu warszawskiego zażądała przesłania pomocy nawigacyjnych do Szkoły Morskiej w Gdyni. Gimnazjum i Liceum Morskie przekształcono w Szkołę Techniczną im. Tadeusza Kościuszki.

</doc>
<doc id="4902518" url="https://pl.wikipedia.org/wiki?curid=4902518" title="Ambasada Białorusi w Rydze">
Ambasada Białorusi w Rydze

Ambasada Białorusi w Rydze (; ) – misja dyplomatyczna Republiki Białorusi w Republice Łotewskiej.
Historia.
Pierwsze białorusko-łotewskie kontakty dyplomatyczne datuje się na lata 1918–1920. Istniał wówczas w Rydze konsulat Białoruskiej Republiki Ludowej.
16 grudnia 1991 Białoruś i Łotwa podpisały deklarację w sprawie zasad dobrego sąsiedztwa. Stosunki dyplomatyczne pomiędzy Białorusią i Łotwą nawiązano 7 kwietnia 1992. W 1993 otwarto Ambasadę Białorusi w Rydze, a w kolejnym roku Konsulat Generalny Białorusi w Dyneburgu.
Bibliografia.
]

</doc>
<doc id="4902520" url="https://pl.wikipedia.org/wiki?curid=4902520" title="Ambasada Białorusi na Łotwie">
Ambasada Białorusi na Łotwie



</doc>
<doc id="4902523" url="https://pl.wikipedia.org/wiki?curid=4902523" title="Przedsiębiorstwo Napraw i Utrzymania Infrastruktury Kolejowej w Krakowie">
Przedsiębiorstwo Napraw i Utrzymania Infrastruktury Kolejowej w Krakowie

Przedsiębiorstwo Napraw i Utrzymania Infrastruktury Kolejowej w Krakowie Sp. z o.o. (PNUIK) – polskie przedsiębiorstwo remontowo-budowlane, spółka zależna PKP PLK, a także przewoźnik kolejowy.
Historia firmy.
W 1954 r. została utworzona jednostka wykonawcza Krakowskiej DOKP pod nazwą "PKP Oddział Zmechanizowanych Robót Drogowych w Krakowie". Jej zadaniem było wykonywanie napraw torów, podtorza i rozjazdów z wykorzystaniem sprzętu i maszyn wysokowydajnych. W jej skład wchodziły bazy w Dębicy i Krakowie. 1 kwietnia 1996 jej siedziba została przeniesiona do Dębicy, a następnie 1 lipca 1998 – w ramach reorganizacji PKP – przekształcona w Zakład Napraw Infrastruktury, w którego skład wchodziły:
Równolegle w Suchej Beskidzkiej 1 października 1974 r. w celu wykonywania kapitalnych remontów budowli inżynieryjnych i podtorza utworzono – należący do PKP – Oddział Zmechanizowanych Robót Drogowych. W jego strukturach funkcjonowały trzy jednostki wykonawcze w Suchej Beskidzkiej, Tarnowie i Rzeszowie. Na jego potrzeby w 1976 r. utworzono Bazę Maszyn i Sprzętu w Suchej Beskidzkiej. Z dniem 1 kwietnia 1984 r. Oddział został przekształcony w Oddział Zmechanizowanych Robót Inżynieryjnych i Podtorza, a następnie 1 stycznia 1995 r. w Oddział Mostowy z siedzibą w Suchej Beskidzkiej. Jego struktura organizacyjna kształtowała się następująco:
1 lipca 1998 r. przekształcono go w Zakład Mostowy z siedzibą w Suchej Beskidzkiej.
Ostatecznie, w dniu 1 października 2001 roku PKP S.A. Zakład Napraw Infrastruktury w Dębicy i PKP S.A. Zakład Mostowy w Suchej Beskidzkiej połączyły się w jedną spółkę mającą siedzibę w Krakowie, która od tej pory funkcjonuje pod obecną nazwą.
Zakres działalności.
Zakres wykonywanych robót obejmuje w ogólności:
Certyfikaty.
Firma legitymuje się następującymi certyfikatami:
Nagrody.
W 2012 roku firma została nagrodzona Diamentem Forbesa.

</doc>
<doc id="4902524" url="https://pl.wikipedia.org/wiki?curid=4902524" title="Skóra anioła">
Skóra anioła



</doc>
<doc id="4902525" url="https://pl.wikipedia.org/wiki?curid=4902525" title="Dominik Wielowieyski">
Dominik Wielowieyski

Dominik Wielowieyski herbu Półkozic – pisarz grodzki krakowski w 1758 roku, komornik graniczny krakowski.
Poseł na sejm 1758 roku z województwa krakowskiego.

</doc>
<doc id="4902527" url="https://pl.wikipedia.org/wiki?curid=4902527" title="Wielowieyscy">
Wielowieyscy



</doc>
<doc id="4902532" url="https://pl.wikipedia.org/wiki?curid=4902532" title="Parafia Narodzenia Najświętszej Maryi Panny w Rusocicach">
Parafia Narodzenia Najświętszej Maryi Panny w Rusocicach

Parafia Narodzenia Najświętszej Maryi Panny w Rusocicach – rektorat rzymskokatolicki, znajdująca się w archidiecezji krakowskiej, w dekanacie Czernichów.

</doc>
<doc id="4902533" url="https://pl.wikipedia.org/wiki?curid=4902533" title="Zivania">
Zivania



</doc>
<doc id="4902536" url="https://pl.wikipedia.org/wiki?curid=4902536" title="Żółw sundajski">
Żółw sundajski



</doc>
<doc id="4902538" url="https://pl.wikipedia.org/wiki?curid=4902538" title="Roberto Dueñas">
Roberto Dueñas

 
Roberto Dueñas Hernández (ur. 1 listopada 1975 w Madrycie) – hiszpański koszykarz, występujący na pozycji środkowego, reprezentant kraju.

</doc>
<doc id="4902543" url="https://pl.wikipedia.org/wiki?curid=4902543" title="Tonight I'm Getting Over You">
Tonight I'm Getting Over You



</doc>
<doc id="4902545" url="https://pl.wikipedia.org/wiki?curid=4902545" title="Cyclemys">
Cyclemys

Cyclemys – rodzaj żółwia z rodziny batagurowatych (Geoemydidae).
Zasięg występowania.
Rodzaj obejmuje gatunki występujące w Azji (Indie, Nepal, Bhutan, Bangladesz, Mjanma, Laos, Wietnam, Kambodża, Tajlandia, Malezja, Singapur, Filipiny, Brunei i Indonezja). 
Systematyka.
Etymologia.
"Cyclemys": "kuklos" „okrąg”; εμυς "emus", εμυδος "emudos" „żółw wodny”.
Podział systematyczny.
Do rodzaju należą następujące gatunki:

</doc>
<doc id="4902554" url="https://pl.wikipedia.org/wiki?curid=4902554" title="Karpaty Halicz">
Karpaty Halicz

Karpaty Halicz (ukr. Футбольний клуб «Карпати» (Галич), "Futbolnyj Kłub "Karpaty" (Hałycz)") – ukraiński klub piłkarski, mający siedzibę w mieście Halicz, w zachodniej części kraju, grający od sezonu 2020/21 w Druhiej-lidze.
Historia.
Chronologia nazw:
Piłkarska drużyna Kołhospnyk została założona w miejscowości Halicz w 1949 roku. W 1949 roku zespół startował w rozgrywkach obwodu stanisławowskiego. W 1953 roku po zdobyciu drugiego miejsca wśród drużyn klasy "B" zespół przebił się do grona najlepszych w obwodzie. W 1959 osiągnął swój najlepszy wynik w mistrzostwach obwodu, zajmując 4.miejsce. W 1964 roku zespół opuścił pierwszą ligę obwodową, tracąc miano najlepszej drużyny w okolicy na rzecz zespołu z Bursztyna, gdzie rozpoczęła się wielka budowa elektrowni. W 1967 roku klub przyjął nazwę Dynamo wygrał klasę "B" i na trzy lata wrócił do elity obwodu. W 1984 roku klub zmienił nazwę na Dnister (od nazwy rzeki Dniestr, która płynie przez miasto), ale nie uzyskał większych sukcesów.
Niewiele lepsze są wyniki klubu w latach niepodległej Ukrainy. Drużyna pod nową nazwą Hałyczyna startowała w rozgrywkach od trzeciej ligi obwodowej, a od końca lat 90. XX.wieku nieprzerwanie gra w pierwszej lidze mistrzostw obwodu iwanofrankiwskiego. Największym osiągnięciem klubu był awans do finału pucharu obwodu w 1999 roku, w którym przegrała 1:3 z "Koroną Iwano-Frankiwsk". W 2000 roku zespół stał się farm-klubem Enerhetyka Bursztyn i grał w mistrzostwach obwodu jako Enerhetyk-Hałyczyna-2. Sezon 2010 był ostatnim dla tej drużyny.
Rok wcześniej w 2009 roku przez znanego niegdyś galicyjskiego piłkarza Ihora Musiakewycza został założony w mieście nowy klub ze starą nazwą Dnister. W lipcu 2009 wraz z pojawieniem się stałego sponsora - Hałyczyna-Wapno Sp.z o.o. zmieniła się nazwa na Hał-Wapno. W 2010 roku zespół został mistrzem rejonu halickiego. Od 2011 roku klub piłkarski z miasta Halicz powraca do obwodowych rozgrywek, zajmując miejsce Enerhetyk-Hałyczyny-2 w pierwszej lidze mistrzostw obwodu.
W sezonie 2016/17 zespół dotarł do finału pucharu obwodu, gdzie w dość zaciętej i równej walce przegrał 0:1 ze znacznie mocniejszym Oskarem z Podgórza. Sezon 2017/18 stał się najbardziej udanym dla klubu, na kilka rund przed końcem mistrzostw zespół z nazwą FK Halicz po raz pierwszy został mistrzem obwodu iwanofrankiwskiego. W sezonie 2018/19 klub podpisał umowę partnerską z Karpatami Lwów i przyjął nazwę Karpaty. Również zespół debiutował w amatorskich mistrzostwach Ukrainy oraz amatorskim pucharze Ukrainy. W 2019 zdobył puchar oraz superpuchar obwodu. Latem 2020 zmienił logo i barwy klubu na biało-zielone.
Latem 2020 roku klub zgłosił się do rozgrywek Druhiej Lihi i otrzymał status profesjonalny.
Barwy klubowe, strój.
Klub ma barwy zielono-białe. Zawodnicy swoje domowe spotkania zazwyczaj grają w niebieskich koszulkach, niebieskich spodenkach oraz niebieskich getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2020).
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich.
Struktura klubu.
Stadion.
Klub piłkarski rozgrywał swoje mecze domowe na stadionie Kołos w Haliczu o pojemności ponad 800 widzów.

</doc>
<doc id="4902556" url="https://pl.wikipedia.org/wiki?curid=4902556" title="Stanisław Krasiński (zm. 1762)">
Stanisław Krasiński (zm. 1762)



</doc>
<doc id="4902559" url="https://pl.wikipedia.org/wiki?curid=4902559" title="Geoemyda">
Geoemyda

Geoemyda – rodzaj żółwia z rodziny batagurowatych (Geoemydidae).
Zasięg występowania.
Rodzaj obejmuje gatunki występujące w Azji (Chińska Republika Ludowa, Laos, Wietnam i Japonia). 
Systematyka.
Podział systematyczny.
Do rodzaju należą następujące gatunki:

</doc>
<doc id="4902563" url="https://pl.wikipedia.org/wiki?curid=4902563" title="Józef Lindemann">
Józef Lindemann

Józef Lindemann herbu własnego (zm. przed 27 stycznia 1762 roku) – podstoli kowieński w latach 1740-1761, stolnik smoleński w latach 1739-1740.
Poseł na sejm 1758 roku z powiatu kowieńskiego.

</doc>
<doc id="4902567" url="https://pl.wikipedia.org/wiki?curid=4902567" title="Falling in Love Again (Can't Help It)">
Falling in Love Again (Can't Help It)



</doc>
<doc id="4902570" url="https://pl.wikipedia.org/wiki?curid=4902570" title="Heosemys">
Heosemys

Heosemys – rodzaj żółwia z rodziny batagurowatych (Geoemydidae).
Zasięg występowania.
Rodzaj obejmuje gatunki występujące w Azji (Mjanma, Laos, Wietnam, Kambodża, Tajlandia, Malezja, Singapur, Filipiny, Brunei i Indonezja). 
Systematyka.
Podział systematyczny.
Do rodzaju należą następujące gatunki:

</doc>
<doc id="4902574" url="https://pl.wikipedia.org/wiki?curid=4902574" title=".ini">
.ini



</doc>
<doc id="4902576" url="https://pl.wikipedia.org/wiki?curid=4902576" title="Lekkoatletyka na Igrzyskach Wspólnoty Narodów 1990">
Lekkoatletyka na Igrzyskach Wspólnoty Narodów 1990

Lekkoatletyka na Igrzyskach Wspólnoty Narodów w 1990 – zawody lekkoatletyczne, które były rozgrywane na Mount Smart Stadium w Auckland w Nowej Zelandii.
Rozegrano 23 konkurencje męskie i 19 kobiecych. Po raz pierwszy kobiety rywalizowały w chodzie na 10 kilometrów.

</doc>
<doc id="4902579" url="https://pl.wikipedia.org/wiki?curid=4902579" title="Alfred de Bréanski (ojciec)">
Alfred de Bréanski (ojciec)

Alfred de Bréanski (ur. 1852 w Greenwich, zm. 1928 w Londynie) – brytyjski malarz polskiego pochodzenia, pejzażysta.
Życiorys.
Syn Leopolda, polskiego emigranta, miał brata Gustave’a (1856–1898) i siostrę Julię, którzy również byli malarzami. Debiutował w 1872 w Royal Academy of Arts obrazem "Softly falls the even light", który został zakupiony przez biskupa Peterborough. Następnie rozpoczął podróże po Szkocji i Walii, gdzie malował pejzaże. Podczas pobytu w Walii poznał malarkę Annie Roberts, którą w 1873 poślubił. Para mieszkała początkowo w Cookham (Berkshire), a następnie w Greenwich, Lewisham (Kent), a od 1880 w Londynie. Regularnie wystawiał swoje prace w Royal Academy of Arts i Royal Society of British Artists, a także w założonym w 1882 Royal Institute of Oil Painters i Royal Cambrian Academy of Art w walijskim Conwy. Często podróżował po Walii i w górach Szkocji, gdzie tworzył nastrojowe obrazy przedstawiające oświetlone słońcem widoki gór, brzegi jezior i rzek. Częstym motywem były rozległe łąki z pasącym się bydłem lub owcami oraz oddalonymi, samotnymi pasterzami, wędkarzami i rybakami. Po zakupie łodzi mieszkalnej zacumowanej na przedmieściach Londynu zaczął tworzyć widoki Tamizy z motywem łodzi, wioślarzy i rybaków. W 1918 zakończył współpracę wystawienniczą z Royal Academy of Arts. Ze związku z Annie Roberts miał siedmioro dzieci, z których najbardziej znany jest Alfred Fontville de Bréanski (1877–1957).
Jego prace znajdują się w kolekcjach w Southampton City Art Gallery, Laing Art Gallery w Newcastle upon Tyne, Brighton Museum &amp; Art Gallery oraz Tyne &amp; Wear Archives &amp; Museums. 

</doc>
<doc id="4902581" url="https://pl.wikipedia.org/wiki?curid=4902581" title="Chuck Feeney">
Chuck Feeney

Charles Francis „Chuck” Feeney (ur. 23 kwietnia 1931 w Elizabeth) – amerykański biznesmen i filantrop irlandzkiego pochodzenia.
Życiorys.
Urodził się 23 kwietnia 1931 r. w Elizabeth. Uczęszczał do liceum St. Mary of the Assumption i studiował na Uniwersytecie Cornella. Po ukończeniu edukacji był operatorem radia w siłach powietrznych USA podczas wojny koreańskiej. Po wojnie z kolegą Robertem Millerem sprzedawał bezcłowo członkom marynarki USA stacjonującym w Azji alkohol, a potem także samochody i tytoń.
W 1960 r. Feeney i Miller założyli grupę Duty Free Shoppers, zaczynając od sklepów w Hongkongu, potem w Europie i innych krajach. Jeszcze na początku tej samej dekady DFS zyskało sobie koncesję na wyłączność na bezcłową sprzedaż na Hawajach. W latach 1980. firma była największą na świecie siecią w swojej branży, a w połowie lat 1990. osiągała zyski ok. 300 mln dol. rocznie.
Jako współzałożyciel sieci sklepów bezcłowych Duty Free Shoppers Group zarobił 8 mld dolarów, które poprzez swoją fundację The Atlantic Philanthropies przez 40 lat (do 1997 r. anonimowo) rozdysponowywał na cele edukacyjne (3,7 mld dol.), prawa człowieka (ponad 870 mln dol.) i medyczne (ok. 700 mln dol.). Feeney w tajemnicy (w tym przed Millerem) przeniósł posiadane udziały w DFS do fundacji.
W 2011 r. Feeney dołączył do inicjatywy The Giving Pledge Billa Gatesa i Warrena Buffetta, zgodnie z którą miliarderzy zobowiązują się do przekazywania większości majątku na cele charytatywne. Ostatnie pieniądze fundacja Feeneya przekazała w 2016 r. i w związku z wydaniem całego majątku 14 września 2020 r. zakończyła działalność.
Feeney jest znany ze swojej skromności – mieszka w wynajętym mieszkaniu, nie ma samochodu, lata klasą ekonomiczną i nosi warty 10 dolarów zegarek Casio.

</doc>
<doc id="4902587" url="https://pl.wikipedia.org/wiki?curid=4902587" title="Malayemys">
Malayemys

Malayemys – rodzaj żółwia z rodziny batagurowatych (Geoemydidae).
Zasięg występowania.
Rodzaj obejmuje gatunki występujące w południowo-wschodniej Azji (Laos, Wietnam, Kambodża, Tajlandia i Malezja). 
Systematyka.
Podział systematyczny.
Do rodzaju należą następujące gatunki: 

</doc>
<doc id="4902589" url="https://pl.wikipedia.org/wiki?curid=4902589" title="Ladested">
Ladested

Ladested – dawniej w Norwegii status miejscowości portowej, której mieszkańcy mieli prawo do importu i eksportu dóbr, głównie drewna. Termin pojawił się w XVI wieku. Ladested zwykle należało do kjøpstad (miasto targowe), które było większą jednostką osadniczą.
W 1900 roku w Norwegii były 594 gminy, z których 20 miało status ladested. Oprócz tego dwie miejscowości, Hvitsen i Holmsbu, były ladested, nie będąc jednocześnie gminami.
Znaczenie przywilejów miast zaczęło maleć w XIX wieku. Terminy ladested i kjøpstad zaczęły wychodzić z użycia. W 1958 roku, przed reformą całkowicie je znoszącą, w Norwegii było 20 ladested. Zostały one przekształcone w gminy miejskie i wiejskie, a następnie reformą z 1992 roku po prostu w gminy.

</doc>
<doc id="4902597" url="https://pl.wikipedia.org/wiki?curid=4902597" title="Jan Józef Łochocki">
Jan Józef Łochocki

Jan Józef Łochocki herbu Junosza – starosta błoński w latach 1766-1770, starosta osiecki.
Syn Stanisława i Teofili z Werbna Rydzyńskiej.
Poseł na sejm 1758 roku z województwa inowrocławskiego.
Elektor Stanisława Augusta Poniatowskiego z województwa rawskiego.

</doc>
<doc id="4902602" url="https://pl.wikipedia.org/wiki?curid=4902602" title="Józef Kokoszka">
Józef Kokoszka

Józef Kokoszka (ur. 13 listopada 1894 w Świlczy, zm. 3 lipca 1993 w Warszawie) – pułkownik Wojska Polskiego, kawaler Orderu Virtuti Militari.
Życiorys.
Urodził się 11 lutego 1893 w Świlczy, w rodzinie Tomasza i Marii z domu Świstara. W 1905, po ukończeniu czteroklasowej szkoły ludowej w rodzinnej Świlczy, rozpoczął naukę w c. k. Gimnazjum Nr II w Rzeszowie. W 1912 razem z Stanisławem Czajkowskim i Franciszkiem Wątrobą – swoimi przyjaciółmi ze Świlczy i uczniami rzeszowskiego gimnazjum, wstąpił do Związku Strzeleckiego. W czerwcu 1913 złożył maturę.
W 1917 jako młodszy sierżant był wykazany w spisie uczestników 4. Kursu Wyszkolenia. W lipcu 1917, po kryzysie przysięgowym, został wcielony do c. i k. Pułku Piechoty Nr 20 i wysłany na front włoski. We wrześniu 1918 został skierowany na kurs oficerów rezerwy w Radymnie.
3 maja 1922 został zweryfikowany w stopniu kapitana ze starszeństwem z 1 czerwca 1919 i 920. lokatą w korpusie oficerów piechoty. W tym samym roku został przeniesiony do 56 Pułku Piechoty Wielkopolskiej w Krotoszynie. W 1926 pełnił obowiązki komendanta składnicy wojennej 56 pp w Jarocinie. 12 kwietnia 1927 został mianowany na stopień majora ze starszeństwem z 1 stycznia 1927 i 65. lokatą w korpusie oficerów piechoty. W maju tego roku został wyznaczony w macierzystym pułku na stanowisko dowódcy II batalionu. W lipcu 1929 został przeniesiony do kadry oficerów piechoty z równoczesnym przeniesieniem służbowym do Batalionu Podchorążych Rezerwy Piechoty Nr 2 w Tomaszowie Lubelskim (od maja 1930 w Biedrusku) na stanowisko dowódcy baonu. Z dniem 1 listopada 1932 został przeniesiony do Korpusu Ochrony Pogranicza na stanowisko dowódcy Batalionu KOP „Kopyczyńce”. Na stopień podpułkownika został mianowany ze starszeństwem z 1 stycznia 1936 i 15. lokatą w korpusie oficerów piechoty. W kwietniu 1937 został przeniesiony do 58 Pułku Piechoty w Poznaniu na stanowisko zastępcy dowódcy pułku. W marcu 1939 został odkomenderowany do Centrum Wyszkolenia Piechoty w Rembertowie, w charakterze słuchacza kursu wyższych dowódców. W sierpniu tego roku, w czasie mobilizacji, został mianowany dowódcą Ośrodka Zapasowego 14 Dywizji Piechoty. 
Wstąpił do Związku Walki Zbrojnej. 19 kwietnia 1940 został aresztowany i osadzony w siedzibie Gestapo przy ul. Jagiellońskiej, a następnie na rzeszowskim Zamku. W sierpniu tego roku został przetransportowany do obozu koncentracyjnego Sachsenhausen. W następnym miesiącu został przeniesiony do obozu Neuengamme, a 6 listopada do obozu Dachau, w którym otrzymał numer „21221”. 29 kwietnia 1945 został uwolniony przez żołnierzy Armii Stanów Zjednoczonych. W kwietniu 1947 wrócił do Polski. Po zmianach ustrojowych w Polsce w 1989 został mianowany pułkownikiem. Zmarł w 1993 w Warszawie. Został pochowany grobowcu rodzinnym w Świlczy.
Józef Kokoszka w lutym 1922 we Lwowie zawarł związek małżeński ze Stanisławą Węgrzynowską (1896–1995), córką Hipolita i bratanicą ks. prałata Ignacego Węgrzynowskiego. Świadkami na ich ślubie byli dr Lesław Węgrzynowski – kuzyn Stanisławy i Emil Biedrzycki – mąż jej młodszej siostry Józefy. 28 maja 1924 urodziła się córka Hania (Anna).

</doc>
<doc id="4902603" url="https://pl.wikipedia.org/wiki?curid=4902603" title="Mira Suchodolska">
Mira Suchodolska

Mira Suchodolska (ur. 24 października 1962 w Kędzierzynie-Koźlu) – polska dziennikarka, publicystka i autorka książek.
Życiorys.
Ukończyła studia dziennikarskie na Uniwersytecie Śląskim w Katowicach. Jako dziennikarka związana w latach 1983–1988 z Polskim Radio, w 1991 z Tygodnikiem „Tak i Nie”, w 1992-1994 z Trybuną Śląską, w 1995-2003 z Super Expressem, w 2004-2007 z Newsweek Polska, w 2007-2009 z PolskaTimes. Obecnie dziennikarz Dziennika Gazety Prawnej. Prowadziła warsztaty dziennikarskie w Szkole Wyższej Psychologii Społecznej.
W roku 2010, razem z Krzysztofem Ziemcem, napisała książkę „Wszystko jest po coś”. W 2020 roku wydała książkę „Wirusolodzy”.
Dwukrotnie nominowana do nagrody Grand Press, w 2014 roku w kategorii dziennikarstwo śledcze, za artykuł „On + ona = prawnik widmo”, w 2016 roku w kategorii dziennikarstwo specjalistyczne, za artykuł „Hejt i hajs”. W 2015 i 2017 roku wyróżniona w Konkursie im. Władysława Grabskiego Narodowego Banku Polskiego, w kategorii „felieton i analiza”.

</doc>
<doc id="4902610" url="https://pl.wikipedia.org/wiki?curid=4902610" title="Hedkärra">
Hedkärra

Hedkärra – miejscowość (tätort) w Szwecji, w regionie administracyjnym ("län") Västmanland, w gminie Fagersta.
Według danych Szwedzkiego Urzędu Statystycznego liczba ludności wyniosła: 201 (31 grudnia 2015), 208 (31 grudnia 2018) i 200 (31 grudnia 2019).

</doc>
<doc id="4902612" url="https://pl.wikipedia.org/wiki?curid=4902612" title="Hustahöjden">
Hustahöjden

Hustahöjden – miejscowość (tätort) w Szwecji, w regionie administracyjnym ("län") Västmanland, w gminie Västerås.
Według danych Szwedzkiego Urzędu Statystycznego liczba ludności wyniosła: 214 (31 grudnia 2018) i 213 (31 grudnia 2019).

</doc>
<doc id="4902616" url="https://pl.wikipedia.org/wiki?curid=4902616" title="Kolbäck">
Kolbäck

Kolbäck – miejscowość (tätort) w Szwecji, w regionie administracyjnym ("län") Västmanland, w gminie Hallstahammar.
Według danych Szwedzkiego Urzędu Statystycznego liczba ludności wyniosła: 2034 (31 grudnia 2015), 2051 (31 grudnia 2018) i 2055 (31 grudnia 2019).

</doc>
<doc id="4902620" url="https://pl.wikipedia.org/wiki?curid=4902620" title="Kolsva">
Kolsva

Kolsva – miejscowość (tätort) w Szwecji, w regionie administracyjnym ("län") Västmanland, w gminie Köping.
Według danych Szwedzkiego Urzędu Statystycznego liczba ludności wyniosła: 2440 (31 grudnia 2015), 2447 (31 grudnia 2018) i 2430 (31 grudnia 2019).

</doc>
<doc id="4902625" url="https://pl.wikipedia.org/wiki?curid=4902625" title="Kvicksund">
Kvicksund

Kvicksund – miejscowość (tätort) w Szwecji, w regionie administracyjnym ("län") Västmanland, w gminie Västerås.
Według danych Szwedzkiego Urzędu Statystycznego liczba ludności wyniosła: 2179 (31 grudnia 2015), 2163 (31 grudnia 2018) i 2182 (31 grudnia 2019).

</doc>
<doc id="4902626" url="https://pl.wikipedia.org/wiki?curid=4902626" title="Lycksta">
Lycksta

Lycksta – miejscowość (tätort) w Szwecji, w regionie administracyjnym ("län") Västmanland, w gminie Västerås.
Według danych Szwedzkiego Urzędu Statystycznego liczba ludności wyniosła: 206 (31 grudnia 2015), 257 (31 grudnia 2018) i 257 (31 grudnia 2019).

</doc>
<doc id="4902630" url="https://pl.wikipedia.org/wiki?curid=4902630" title="Malmen">
Malmen

Malmen – miejscowość (tätort) w Szwecji, w regionie administracyjnym ("län") Västmanland, w gminie Västerås.
Według danych Szwedzkiego Urzędu Statystycznego liczba ludności wyniosła: 305 (31 grudnia 2015), 773 (31 grudnia 2018) i 898 (31 grudnia 2019).

</doc>
<doc id="4902634" url="https://pl.wikipedia.org/wiki?curid=4902634" title="Medåker">
Medåker

Medåker – miejscowość (tätort) w Szwecji, w regionie administracyjnym ("län") Västmanland, w gminie Arboga.
Według danych Szwedzkiego Urzędu Statystycznego liczba ludności wyniosła: 212 (31 grudnia 2015), 203 (31 grudnia 2018) i 198 (31 grudnia 2019).

</doc>
<doc id="4902637" url="https://pl.wikipedia.org/wiki?curid=4902637" title="Möklinta">
Möklinta

Möklinta – miejscowość (tätort) w Szwecji, w regionie administracyjnym ("län") Västmanland, w gminie Sala.
Według danych Szwedzkiego Urzędu Statystycznego liczba ludności wyniosła: 327 (31 grudnia 2015), 317 (31 grudnia 2018) i 312 (31 grudnia 2019).

</doc>
<doc id="4902639" url="https://pl.wikipedia.org/wiki?curid=4902639" title="Munga">
Munga

Munga – miejscowość (tätort) w Szwecji, w regionie administracyjnym ("län") Västmanland, w gminie Västerås.
Według danych Szwedzkiego Urzędu Statystycznego liczba ludności wyniosła: 241 (31 grudnia 2015), 272 (31 grudnia 2018) i 288 (31 grudnia 2019).

</doc>
<doc id="4902641" url="https://pl.wikipedia.org/wiki?curid=4902641" title="Dariusz Bogdał">
Dariusz Bogdał

Dariusz Bogdał (ur. 4 lipca 1961 we Wrocławiu) – polski chemik, profesor nauk chemicznych, profesor Politechniki Krakowskiej im. Tadeusza Kościuszki i jej prorektor w kadencjach 2008–2012, 2012–2016 i 2020–2024.
Życiorys.
W 1985 ukończył studia na Politechnice Krakowskiej im. Tadeusza Kościuszki. Doktoryzował się w 1991 na Uniwersytecie Jagiellońskim na podstawie rozprawy pt. "Badania nad syntezą i reakcjami dichloroacetylenu w warunkach katalizy międzyfazowej", której promotorem był profesor Jan Pielichowski. Stopień naukowy doktora habilitowanego uzyskał w 2000 na Politechnice Warszawskiej w oparciu o pracę zatytułowaną: "Zastosowanie promieniowania mikrofalowego w syntezie organicznej". Tytuł profesora nauk chemicznych otrzymał 21 grudnia 2007.
Jako nauczyciel akademicki związany z Politechniką Krakowską im. Tadeusza Kościuszki, na której w 2010 objął stanowisko profesora zwyczajnego (po zmianach prawnych profesora). W latach 2008–2016 był przez dwie kadencje prorektorem do spraw kształcenia i współpracy z zagranicą. W latach 2016–2020 pełnił funkcję dziekana Wydziału Inżynierii i Technologii Chemicznej. W 2020 został prorektorem PK do spraw nauki na kadencję 2020–2024.
Specjalizuje się w chemii organicznej, technologii organicznej i chemii polimerów. Opublikował ok. 170 prac.
W 2004 został odznaczony Srebrnym Krzyżem Zasługi.

</doc>
<doc id="4902642" url="https://pl.wikipedia.org/wiki?curid=4902642" title="Munktorp">
Munktorp

Munktorp – miejscowość (tätort) w Szwecji, w regionie administracyjnym ("län") Västmanland, w gminie Köping.
Według danych Szwedzkiego Urzędu Statystycznego liczba ludności wyniosła: 453 (31 grudnia 2015), 415 (31 grudnia 2018) i 429 (31 grudnia 2019).

</doc>
<doc id="4902648" url="https://pl.wikipedia.org/wiki?curid=4902648" title="Örtagården">
Örtagården

Örtagården – miejscowość (tätort) w Szwecji, w regionie administracyjnym ("län") Västmanland, w gminie Västerås.
Według danych Szwedzkiego Urzędu Statystycznego liczba ludności wyniosła: 474 (31 grudnia 2015), 472 (31 grudnia 2018) i 475 (31 grudnia 2019).

</doc>
<doc id="4902649" url="https://pl.wikipedia.org/wiki?curid=4902649" title="Ramnäs">
Ramnäs

Ramnäs – miejscowość (tätort) w Szwecji, w regionie administracyjnym ("län") Västmanland, w gminie Surahammar.
Według danych Szwedzkiego Urzędu Statystycznego liczba ludności wyniosła: 1333 (31 grudnia 2015), 1263 (31 grudnia 2018) i 1245 (31 grudnia 2019).

</doc>
<doc id="4902651" url="https://pl.wikipedia.org/wiki?curid=4902651" title="Ransta">
Ransta

Ransta – miejscowość (tätort) w Szwecji, w regionie administracyjnym ("län") Västmanland, w gminie Sala.
Według danych Szwedzkiego Urzędu Statystycznego liczba ludności wyniosła: 850 (31 grudnia 2015), 856 (31 grudnia 2018) i 869 (31 grudnia 2019).

</doc>
<doc id="4902653" url="https://pl.wikipedia.org/wiki?curid=4902653" title="Riddarhyttan">
Riddarhyttan

Riddarhyttan – miejscowość (tätort) w Szwecji, w regionie administracyjnym ("län") Västmanland, w gminie Skinnskatteberg.
Według danych Szwedzkiego Urzędu Statystycznego liczba ludności wyniosła: 321 (31 grudnia 2015), 294 (31 grudnia 2018) i 303 (31 grudnia 2019).

</doc>
<doc id="4902655" url="https://pl.wikipedia.org/wiki?curid=4902655" title="Salbohed">
Salbohed

Salbohed – miejscowość (tätort) w Szwecji, w regionie administracyjnym ("län") Västmanland, w gminie Sala.
Według danych Szwedzkiego Urzędu Statystycznego liczba ludności wyniosła: 255 (31 grudnia 2015), 246 (31 grudnia 2018) i 239 (31 grudnia 2019).

</doc>
<doc id="4902659" url="https://pl.wikipedia.org/wiki?curid=4902659" title="Sätra brunn">
Sätra brunn

Sätra brunn – miejscowość (tätort) w Szwecji, w regionie administracyjnym ("län") Västmanland, w gminie Sala.
Według danych Szwedzkiego Urzędu Statystycznego liczba ludności wyniosła: 329 (31 grudnia 2015), 329 (31 grudnia 2018) i 336 (31 grudnia 2019).

</doc>
<doc id="4902663" url="https://pl.wikipedia.org/wiki?curid=4902663" title="Skinnskatteberg">
Skinnskatteberg

Skinnskatteberg – miejscowość (tätort) w Szwecji, w regionie administracyjnym ("län") Västmanland, w gminie Skinnskatteberg.
Według danych Szwedzkiego Urzędu Statystycznego liczba ludności wyniosła: 2383 (31 grudnia 2015), 2349 (31 grudnia 2018) i 2283 (31 grudnia 2019).

</doc>
<doc id="4902666" url="https://pl.wikipedia.org/wiki?curid=4902666" title="GUN Records">
GUN Records

Great Unlimited Noises Records Musikproduktions GmbH (w skrócie GUN Records) – niemiecka wytwórnia płytowa, istniejąca w latach 1992–2009, specjalizująca się w szeroko rozumianej muzyce heavy metalowej.
Historia.
Wytwórnia rockowa GUN (Great Unlimited Noises) została założona w 1992 roku jako wspólne przedsięwzięcie Wolfganga Funka i Bogdana Kopeca z BMG. Wytwórnia odkryła i wylansowała takich wykonawców jak: Guano Apes, Bullet for My Valentine, Oomph!, HIM, Apocalyptica, Lordi oraz Sturm und Drang. Wydawał także albumy Running Wild, U.D.O., Kreator, Sodom i Rage.
Funk odszedł z funkcji prezesa firmy w grudniu 2008 roku. W roku następnym Sony Music zakończyła działalność GUN Records.
Pododdziały.
Wraz z rozwojem wytwórni w jej ofercie pojawiła się nie tylko większa liczba artystów, ale także większe zróżnicowanie stylistyczne. Dla lepszej klasyfikacji GUN założyła trzy pododdziały: GUN Records – dla rocka i metalu, Supersonic Records dla – popu i Subword – dla hip-hopu. Nowej strategii towarzyszyło również otwarcie się na artystów międzynarodowych: Within Temptation (z Holandii), Bullet For My Valentine (z Walii), Apoptygma Berzerk (z Norwegii), All Ends (ze Szwecji), Lordi, Apocalyptica i Sturm und Drang (z Finlandii) oraz Three Days Grace (z Kanady).

</doc>
<doc id="4902668" url="https://pl.wikipedia.org/wiki?curid=4902668" title="Sörstafors">
Sörstafors

Sörstafors – miejscowość (tätort) w Szwecji, w regionie administracyjnym ("län") Västmanland, w gminie Hallstahammar.
Według danych Szwedzkiego Urzędu Statystycznego liczba ludności wyniosła: 270 (31 grudnia 2015), 272 (31 grudnia 2018) i 278 (31 grudnia 2019).

</doc>
<doc id="4902669" url="https://pl.wikipedia.org/wiki?curid=4902669" title="Kościół św. Ducha w Pniewach">
Kościół św. Ducha w Pniewach

Kościół świętego Ducha – kościół rzymskokatolicki należący do klarysek od wieczystej Adoracji. Znajduje się w mieście Pniewy, w powiecie szamotulskim, w województwie wielkopolskim.
Świątynia została ufundowana przez Jana Pniewskiego w 1425 roku. Początkowo była to budowla drewniana. Dwa razy została zniszczona przez pożar. W 1783 roku została odbudowana w stylu barokowym. W 1973 roku świątynia została zaliczona do zabytków podlegających ochronie państwa. W dniu 29 sierpnia 1972 roku przekazana została siostrom klaryskom od Wieczystej Adoracji dekretem arcybiskupa Antoniego Baraniaka. We wnętrzu budowli znajduje się ołtarz główny ozdobiony obrazem przedstawiającym Zesłanie Ducha Świętego (pochodzącym z połowy XVII wieku) oraz drugim nad nim przedstawiającym Chrystusa z Emaus (pochodzącym z około 1785 roku). Umieszczone są tam także wizerunki świętych apostołów Piotra i Pawła (pochodzące z XVII wieku). W drugiej połowie XVIII wieku powstała ambona w stylu rokokowym.

</doc>
<doc id="4902670" url="https://pl.wikipedia.org/wiki?curid=4902670" title="Tillberga">
Tillberga

Tillberga – miejscowość (tätort) w Szwecji, w regionie administracyjnym ("län") Västmanland, w gminie Västerås.
Według danych Szwedzkiego Urzędu Statystycznego liczba ludności wyniosła: 2151 (31 grudnia 2015), 2118 (31 grudnia 2018) i 2079 (31 grudnia 2019).

</doc>
<doc id="4902671" url="https://pl.wikipedia.org/wiki?curid=4902671" title="Tortuna">
Tortuna

Tortuna – miejscowość (tätort) w Szwecji, w regionie administracyjnym ("län") Västmanland, w gminie Västerås.
Według danych Szwedzkiego Urzędu Statystycznego liczba ludności wyniosła: 420 (31 grudnia 2015), 421 (31 grudnia 2018) i 410 (31 grudnia 2019).

</doc>
<doc id="4902672" url="https://pl.wikipedia.org/wiki?curid=4902672" title="Valskog">
Valskog

Valskog – miejscowość (tätort) w Szwecji, w regionie administracyjnym ("län") Västmanland, w gminie Kungsör.
Według danych Szwedzkiego Urzędu Statystycznego liczba ludności wyniosła: 693 (31 grudnia 2015), 674 (31 grudnia 2018) i 689 (31 grudnia 2019).

</doc>
<doc id="4902675" url="https://pl.wikipedia.org/wiki?curid=4902675" title="Västerfärnebo">
Västerfärnebo

Västerfärnebo – miejscowość (tätort) w Szwecji, w regionie administracyjnym ("län") Västmanland, w gminie Sala.
Według danych Szwedzkiego Urzędu Statystycznego liczba ludności wyniosła: 533 (31 grudnia 2015), 444 (31 grudnia 2018) i 437 (31 grudnia 2019).

</doc>
<doc id="4902686" url="https://pl.wikipedia.org/wiki?curid=4902686" title="InterAlia">
InterAlia

InterAlia – interdyscyplinarne czasopismo naukowe poświęcone studiom queer. Ukazuje się od 2006 r. jako rocznik i jest publikowane w otwartym dostępie. Zawiera recenzowane artykuły dotyczące problematyki queer w perspektywie językowej, kulturowej, społecznej czy politycznej oraz inne materiały, m.in. teksty literackie, prace artystyczne i dokumentacje działań artystycznych, recenzje, manifesty etc. Treści są publikowane w języku polskim, angielskim i hiszpańskim. Pismo jest adresowane do osób zainteresowanych badaniami nad nienormatywną seksualnością w ramach studiów, pracy akademickiej czy działań aktywistycznych. Tytuł czasopisma nawiązuje do łacińskiej frazy "inter alia" oznaczającej „między innymi”. 
Redakcja.
Redakcję stanowią:
Sekretarz redakcji: Jarosław Milewski (Uniwersytet Łódzki).
Numery tematyczne redagowali m.in.: Katarzyna Michalczak, Marta Olasik, Agata Stasińska, Michael O’Rourke, Kamillea Aghtan, Karin Sellberg, Urszula Kluczyńska, Katarzyna Wojnicka, Rafael M. Mérida Jiménez, Agnieszka Kościańska, Karolina Morawska, Jędrzej Burszta. 
Rada naukowa.
Osoby zasiadające w radzie naukowej czasopisma: 

</doc>
<doc id="4902688" url="https://pl.wikipedia.org/wiki?curid=4902688" title="Suzuki Swace">
Suzuki Swace

Suzuki Swace – hybrydowy samochód osobowy klasy kompaktowej produkowany pod japońską marką Suzuki od 2020 roku.
Historia i opis modelu.
Model Swace pojawił się w ofercie w połowie września 2020 roku jako drugi po SUV-ie Across samochód będący efektem strategicznego partnerstwa, jakie rozpoczęło Suzuki i Toyota w marcu 2019 roku. Pojazd umożliwił Suzuki obniżenie średniej emisji CO2 w gamie, jaka mierzona i regulowana jest przez organy unijne podczas dopuszczania do sprzedaży samochodów sprzedawanych na terenie Wspólnoty.
Suzuki Swace jest bliźniaczą konstrukcją wobec Toyoty Corolli w wariancie kombi o nazwie Touring Sports, odróżniając się od niej jedynie innym przednim zderzakiem. Charakteryzuje się on wyżej umieszczonym logo producenta oraz przeprojektowanym wlotem powietrza o kształcie trapezu.
W przeciwieństwie do modelu Toyoty, Suzuki Swace powstało wyłącznie jako 5-drzwiowe kombi, będąc pierwszym takim samochodem w europejskiej gamie Suzuki od czasu wycofania z oferty Baleno Kombi w 2002 roku.
Sprzedaż.
Suzuki Swace zostało opracowane z myślą o rynku europejskim, pozostając w sprzedaży wyłącznie w tym regionie. Sprzedaż samochodu rozpoczęła się razem z większym SUV-em Across w listopadzie 2020 roku. Ceny samochodu w momencie debiutu rozpoczynały się od kwoty 103 500 złotych.
Wersje wyposażenia.
W wyposażeniu standardowym modelu znajdą się m.in.: system multimedialny z 8-calowym ekranem, radiem DAB, funkcją Bluetooth i przyciskami sterującymi na kierownicy. System jest kompatybilny z Apple CarPlay i Android Auto oraz MirrorLink. Na pokładzie pojawi się też bezprzewodowa ładowarka, ogrzewanie kierownicy i przednich foteli, system klimatyzacji z funkcją wykrywania pasażerów, inteligentny tempomat z funkcją zatrzymania auta oraz asystent znaków drogowych.
Dane techniczne.
Suzuki Swace dostępne wyłącznie z napędem hybrydowym, aby ułatwić Suzuki sprostanie normom emisji CO2 obowiązującym na obszarze Unii Europejskiej. Samochód zapożyczył hybrydowy wariant napędowy, który zasila bliźniaczą Toyotę Corollę, w postaci połączenia silnika benzynowego o pojemności 1,8 litra oraz silnika elektrycznego o mocy 72 KM, wyposażonego w akumulatory litowo-jonowe o pojemności 1,3 kWh. Łączna moc układu to 122 KM.

</doc>
<doc id="4902691" url="https://pl.wikipedia.org/wiki?curid=4902691" title="Stephanie Berto">
Stephanie Berto

Stephanie Berto, po mężu Berkun (ur. 13 marca 1953 w Vancouver) – kanadyjska lekkoatletka, sprinterka, mistrzyni igrzysk panamerykańskich i medalistka igrzysk Brytyjskiej Wspólnoty Narodów, olimpijka.
W wieku 15 lat wystąpiła na igrzyskach olimpijskich w 1968 w Meksyku, gdzie odpadła w ćwierćfinale biegu na 100 metrów i eliminacjach sztafety 4 × 100 metrów. Była najmłodszą reprezentantką Kanady na tych igrzyskach.
Zdobyła srebrny medal w sztafecie 4 × 100 metrów i brązowy w biegu na 100 metrów na igrzyskach Konferencji Pacyfiku w 1969. Zdobyła brązowy medal w sztafecie 4 × 100 metrów (w składzie: Joan Hendry, Joyce Sadowick, Patty Loverock i Berto), zajęła 7. miejsce w biegu na 100 metrów oraz odpadła w półfinale biegu na 200 metrów na igrzyskach Brytyjskiej Wspólnoty Narodów w 1970 w Edynburgu.
Zwyciężyła w biegu na 200 metrów, zdobyła srebrny medal w biegu na 100 metrów i zajęła 4. miejsce w sztafecie 4 × 100 metrów na igrzyskach panamerykańskich w 1971 w Cali. 
Później zmagała się z kontuzjami i ostatecznie zakończyła karierę w 1975.
Była mistrzynią Kanady w biegach na 100 metrów i na 200 metrów w 1971. W tym samym roku zwyciężyła na tych dystansach w mistrzostwach Wielkiej Brytanii (WAAA).
Ustanowiła rekord Kanady w biegu na 200 metrów czasem 23,3 s uzyskanym 22 sierpnia 1971 w Winnipeg. Dwukrotnie poprawiała rekord swego kraju w sztafecie 4 × 100 metrów do wyniku 44,6 s uzyskanego 25 lipca 1970 w Edynburgu.

</doc>
<doc id="4902696" url="https://pl.wikipedia.org/wiki?curid=4902696" title="Jędrzej Sługocki">
Jędrzej Sługocki

Andrzej (Jędrzej) Sługocki herbu Jastrzębiec (zm. przed 5 maja 1772 roku) – chorąży chełmski od 1771 roku, stolnik chełmski w latach 1765-1771, podczaszy chełmski w latach 1748-1765.
Poseł na sejm 1758 roku z ziemi chełmskiej. 

</doc>
<doc id="4902700" url="https://pl.wikipedia.org/wiki?curid=4902700" title="Justo Bolekia">
Justo Bolekia

Justo Bolekia Boleká (ur. 13 grudnia 1954) – językoznawca, poeta, pisarz i polityk z Gwinei Równikowej.
Życiorys.
Urodził się w Santiago de Baney na wyspie Fernando Poo (dzisiejsze Bioko). Podstawową edukację odebrał w Santa Isabel (dzisiejsze Malabo). Z Gwinei wyemigrował w 1975, początkowo osiedlając się w Kamerunie, następnie zaś (od 1977) w Hiszpanii. Studiował na madryckim Uniwersytecie Complutense oraz na Uniwersytecie Salamanki. Z tym ostatnim związany zawodowo, jako wykładowca na wydziale filologii francuskiej. Od 2015 członek korespondent Królewskiej Akademii Hiszpańskiej. Wykładał również na uniwersytetach w Ghanie, Kamerunie, Wielkiej Brytanii i w Niemczech.
Pochodzi z grupy etnicznej Bubi, podejmuje liczne działania na rzecz zachowania i rewitalizacji rodzimej kultury. Opracował dwa słowniki hiszpański-bubi/bubi-hiszpański, opublikował również kilka podręczników do nauki ojczystego języka a także opracowania poświęcone jego gramatyce. Stara się również przybliżać i publikować ustną literaturę Bubich, w pozycjach takich jak "Cuentos bubis de la isla de Bioko" (2003), "Poesía en lengua bubi: antología y estudio" (2007) czy "Recuerdos del abuelo Bayebé y otros relatos bubis" (2014).
Głęboko krytyczny wobec rządu prezydenta Obianga Nguemy Mbasogo, był koordynatorem opozycyjnej koalicji "Demócratas por el cambio". Należy do "Movimiento de Autodeterminación de la Isla de Bioko" (MAIB), organizacji dążącej do niepodległości Bioko. Był delegatem MAIB do spraw stosunków z zagranicą. W wywiadach określał Gwineę Równikową mianem "sztucznego kraju", powstałego w wyniku "kaprysu historii".
Zainteresowany związkami między władzą a językiem, zwłaszcza zaś językiem jako narzędziem sprawowania władzy, kwestii tej poświęcił "Lenguas y Poder en África" (2001) oraz "La Francofonía. El nuevo rostro del colonialismo en África" (2005, 2008).
W działalności literackiej posługuje się kilkoma językami, poza hiszpańskim również francuskim i angielskim. Opublikował choćby "Ombligos y raíces" (2006), "Las reposadas imágenes de antaño" (2008), "Los callados anhelos de una vida" (2012), "Miradas invertidas vs percepciones alteradas" (2015) oraz "A Bépátto (Los del barrio)" (2017). Szczególnie ceniony jest niemniej za poezję tworzoną w bubi, w tym za debiutancki tom "Löbëla" (1999). Jego prace znalazły się w "Literatura de Guinea Ecuatorial" (2000), drugiej edycji wpływowej antologii literatury gwinejskiej, skompilowanej przez Donata Ndongo-Bidyogo. Tłumaczony na angielski, arabski, rumuński, niemiecki, francuski i włoski.

</doc>
<doc id="4902713" url="https://pl.wikipedia.org/wiki?curid=4902713" title="Justyna Ziółkowska">
Justyna Ziółkowska

Justyna Mirosława Ziółkowska – polska psycholog, dr hab. nauk społecznych, adiunkt II Wydziału Psychologii SWPS Uniwersytetu Humanistycznospołecznego z siedzibą w Warszawie i Katedry Nauk Humanistycznych Wydziału Zamiejscowego we Wrocławiu Szkoły Wyższej Psychologii Społecznej w Warszawie.
Życiorys.
W 2005 ukończyła studia psychologiczne na Uniwersytecie Opolskim, 22 września 2009 obroniła pracę doktorską "Doświadczenie choroby a kryteria diagnostyczne. Analiza dyskursu wywiadów psychiatrycznych z pacjentami ze wstępnymi diagnozami zaburzeń depresyjnych" (promotor: Dariusz Galasiński). 20 grudnia 2016 habilitowała się na podstawie pracy zatytułowanej "Samobójstwo. Analiza narracji osób po próbach samobójczych".
Została zatrudniona na stanowisku adiunkta na II Wydziale Psychologii SWPS Uniwersytetu Humanistycznospołecznego z siedzibą w Warszawie i w Katedrze Nauk Humanistycznych na Wydziale Zamiejscowym we Wrocławiu Szkoły Wyższej Psychologii Społecznej w Warszawie. Jej zainteresowania naukowe koncentrują się na analizie dyskursu praktyk medycznych, doświadczenia choroby psychicznej oraz myśli i zachowań samobójczych.
Była członkiem Rady Młodych Naukowców (Organy Opiniodawczo-Doradcze Ministra), Ministerstwa Nauki i Szkolnictwa Wyższego.

</doc>
<doc id="4902723" url="https://pl.wikipedia.org/wiki?curid=4902723" title="Walenty Zaborowski">
Walenty Zaborowski

Walenty Zaborowski (ur. 14 lutego 1929 w Bydgoszczy, zm. 5 czerwca 2000 w Szczecinie) – polski architekt związany ze Szczecinem. 
Życiorys.
Absolwent II Liceum Ogólnokształcącego im. Mieszka I w Szczecinie (1948). Absolwent Wydziału Architektury Wyższej Szkoły Inżynierskiej w Szczecinie (1952). Od 1961 członek Stowarzyszenia Architektów Polskich. Autor projektów budynków mieszkalnych, obiektów użyteczności publicznej oraz wielu kościołów w Szczecinie i okolicach.
Wraz z inż. bud. Ryszardem Szmiglem był autorem metody budownictwa wielkopłytowego opartej na uniwersalnym i przenośnym poligonie do produkcji prefabrykatów w obrębie placu budowy, znacząco obniżającej koszty i czas budowy. 

</doc>
<doc id="4902724" url="https://pl.wikipedia.org/wiki?curid=4902724" title="Stefan Radomski">
Stefan Radomski



</doc>
<doc id="4902733" url="https://pl.wikipedia.org/wiki?curid=4902733" title="Ihar Majstrienko">
Ihar Majstrienko



</doc>
<doc id="4902738" url="https://pl.wikipedia.org/wiki?curid=4902738" title="Dołyna (rejon tarnopolski)">
Dołyna (rejon tarnopolski)



</doc>
<doc id="4902741" url="https://pl.wikipedia.org/wiki?curid=4902741" title="Bagdziuny">
Bagdziuny

Bagdziuny (; ) – wieś na Białorusi, w obwodzie witebskim, w rejonie brasławskim, w sielsowiecie Dalekie.
Dawnej Bogdziuny.
Historia.
W czasach zaborów wieś leżała w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze.
Według Powszechnego Spisu Ludności z 1921 roku zamieszkiwało tu 75 osób, wszystkie były wyznania rzymskokatolickiego i zadeklarowały polską przynależność narodową. Było tu 13 budynków mieszkalnych. W 1931 w 21 domach zamieszkiwało 113 osób.
Miejscowość należała do parafii rzymskokatolickiej w Widzach. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Widzach.

</doc>
<doc id="4902743" url="https://pl.wikipedia.org/wiki?curid=4902743" title="Cypnawołok">
Cypnawołok

Cypnawołok () – osiedle w Rosji w obwodzie murmańskim w rejonie pieczengskim.

</doc>
<doc id="4902744" url="https://pl.wikipedia.org/wiki?curid=4902744" title="Brenda Eisler">
Brenda Eisler

Brenda Lee Eisler, po mężu Lee (ur. 16 października 1951 w Calgary) – kanadyjska lekkoatletka, specjalistka skoku w dal, mistrzyni igrzysk panamerykańskich i medalistka igrzysk Brytyjskiej Wspólnoty Narodów, olimpijka.
Zdobyła brązowy medal w skoku w dal na igrzyskach Konferencji Pacyfiku w 1969. Na igrzyskach Brytyjskiej Wspólnoty Narodów w 1970 w Edynburgu zajęła w tej konkurencji 6. miejsce.
Zwyciężyła w skoku w dal na igrzyskach panamerykańskich w 1971 w Cali. Odpadła w kwalifikacjach na igrzyskach olimpijskich w 1972 w Monachium. Zdobyła brązowy medal w tej konkurencji na uniwersjadzie w 1973 w Moskwie.
Zdobyła srebrny medal na igrzyskach Brytyjskiej Wspólnoty Narodów w 1974 w Christchurch, przegrywając jedynie z Nigeryjką Modupe Oshikoyą. Była zgłoszona do startu w skoku w dal na igrzyskach panamerykańskich w 1974 w Meksyku, ale w nich nie wystąpiła.
Eisler była mistrzynią Kanady w skoku w dal w 1969, 1972, 1973 i 1975. Zdobyła brązowe medale w mistrzostwach Wielkiej Brytanii (WAAA) w 1971 i 1974.
Dwukrotnie poprawiała rekord Kanady w skoku w dal do wyniku 6,48 m, uzyskanego 2 sierpnia 1973 w Moskwie. Był to najlepszy wynik w jej karierze.

</doc>
<doc id="4902746" url="https://pl.wikipedia.org/wiki?curid=4902746" title="H-6 (1991)">
H-6 (1991)

H-6 – polski holownik portowo-redowy projektu H-960, zbudowany w Stoczni Remontowej Nauta w Gdyni. Jego bliźniaczą jednostką jest holownik H-8.
Konstrukcja.
Za forpikiem znajdują się trzy pomieszczenia załogi, dwa dwuosobowe oraz jeden przeznaczony dla dwunastu marynarzy oraz pomieszczenie gospodarcze. W przedziale siłowni znajduje się silnik główny oraz trzy zespoły prądotwórcze. Przedostatni przedział kadłuba to magazyn, a ostatni to skrajnik rufowy z maszyną sterową. W nadbudówce mieści się magazyn dziobowy, pomieszczenie dowódcy holownika, jadalnia, kuchnia, magazyn prowiantowy oraz blok sanitarny, służący jednocześnie jako śluza wejściowa podczas działań na skażonym akwenie. Burty kadłuba i dziób osłonięte są odbojnicami i pokryte gumową wykładziną chroniącą przed uszkodzeniem kadłubów dopychanych jednostek.
Opis.
Holownik H-6 to uniwersalny holownik portowo-redowy, przystosowany do prac ratowniczych. Wyposażony jest w działko wodne oraz pneumatyczną łódź. Ponadto w razie potrzeby może pełnić rolę portowego oraz redowego lodołamacza. Jednostka ta przystosowana jest do udziału w akcjach ratowniczych obejmujących awaryjne holowanie jednostki na morzu, gaszenie pożarów oraz osuszanie zatopionych przedziałów. Posiada możliwość przewożenia na krótkich trasach 50 osób na otwartych pokładach.
Służba.
Holownik wodowano 10 maja 1991 roku.
Holownik wprowadzono do służby 29 września 1992 roku. Początkowo służył w 43. Dywizjonie Pomocniczych Jednostek Pływających Komendy Portu Wojennego Hel w składzie 9 Flotylli Obrony Wybrzeża. W związku ze zmianami organizacji Marynarki, 15 lipca 2005 został przebazowany do Komendy Portu Wojennego Świnoujście.
Służył w składzie 8 Flotylli Obrony Wybrzeża w 12 Dywizjonie Trałowców.

</doc>
<doc id="4902748" url="https://pl.wikipedia.org/wiki?curid=4902748" title="Michał Jełowicki (zm. 1777)">
Michał Jełowicki (zm. 1777)

Michał Jełowicki herbu własnego (zm. w 1777 roku) – łowczy łucki w latach 1765-1767, skarbnik wołyński w latach 1744-1765, starosta bracławski w latach 1767-1777.
Poseł na sejm 1758 roku z województwa wołyńskiego. 

</doc>
<doc id="4902750" url="https://pl.wikipedia.org/wiki?curid=4902750" title="Typ 96 (transporter opancerzony)">
Typ 96 (transporter opancerzony)

Typ 96 APC (96式装輪装甲車, "kyuu-roku-shiki-sourin-soukou-sya") – japoński kołowy transporter opancerzony produkowany przez firmę Komatsu. Wóz wprowadzono do służby w Japońskich Lądowych Siłach Samoobrony w 1996 roku.
Opis konstrukcji.
Załogę stanowią dwie osoby. Stanowisko kierowcy znajduje się po prawej stronie z przodu pojazdu, zaś silnik po lewej. Stanowisko dowódcy-strzelca znajduje się za kierowcą. Kierowca do dyspozycji posiada trzy peryskopy, które można zastąpić pasywnym peryskopem noktowizyjnym. Kadłub jest wykonany w całości ze spawanej konstrukcji stalowej pancerza z napędem 8 × 8. Obecnie Lądowe Siły Samoobrony używają 365 transporterów opancerzonych typu 96, które rozpoczęto wprowadzać do służby w roku 1996. Typ 96 jest używany głównie przez jednostki piechoty do transportu żołnierzy na pole bitwy. Pojazd jest również wyposażony w system ochrony przed bronią masowego rażenia zapewniający bezpieczeństwo załodze. Dodatkowo wóz wyposażony jest w system ostrzegający o namierzaniu wiązką lasera.

</doc>
<doc id="4902753" url="https://pl.wikipedia.org/wiki?curid=4902753" title="Bohuszyszki">
Bohuszyszki

Bohuszyszki () – dawna kolonia na Litwie, w okręgu uciańskim, w rejonie ignalińskim, gminie Daugieliszki Nowe.
Dawniej używana nazwa to Boguszyszki.
Historia.
W czasach zaborów w granicach Imperium Rosyjskiego.
W dwudziestoleciu międzywojennym folwark leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze.
Według Powszechnego Spisu Ludności z 1921 roku zamieszkiwało tu 45 osób, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. W 1931 w 2 domach zamieszkiwało 19 osób.
Miejscowość należała do parafii rzymskokatolickiej w Widzach. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w m. Widze.
W Litewskiej SRR miejscowość miała status kolonii.

</doc>
<doc id="4902756" url="https://pl.wikipedia.org/wiki?curid=4902756" title="Jan Marcin Bogusz">
Jan Marcin Bogusz



</doc>
<doc id="4902759" url="https://pl.wikipedia.org/wiki?curid=4902759" title="Stanisław Antoni Trzciński">
Stanisław Antoni Trzciński

Stanisław Antoni Trzciński z Trzcinnika herbu Ślepowron (zm. w 1760) – chorąży lubelski w latach 1758–1760, chorąży urzędowski w latach 1744–1758, skarbnik łukowski w latach 1741–1744, komornik lubelski.
Poseł na sejm 1758 roku z województwa lubelskiego.

</doc>
<doc id="4902769" url="https://pl.wikipedia.org/wiki?curid=4902769" title="Odwet (serial telewizyjny)">
Odwet (serial telewizyjny)

Odwet (ang. "Get Even") – brytyjski serial kryminalny, który miał premierę na BBC iPlayer 15 lutego 2020, natomiast na Netflixie pojawił się 31 lipca 2020. Serial powstał na podstawie książki o tym samym tytule autorstwa Gretchen McNeil.
Fabuła.
Cztery uczennice prywatnej szkoły, z pozoru różne od siebie – Kitty, Margot, Bree i Olivia łączą siły, by wymierzyć sprawiedliwość szkolnym prześladowcom, jednak ich plany zostają pokrzyżowane, gdy zostają oskarżone o coś, czego nie zrobiły.

</doc>
<doc id="4902777" url="https://pl.wikipedia.org/wiki?curid=4902777" title="Marta Handschke">
Marta Handschke

Marta Kinga Handschke (ur. 1972) – polska artystka zajmująca się fotografią, grafiką, literaturą i muzyką.
Życiorys.
Ukończyła fotografię na Akademii Sztuk Pięknych w Poznaniu. Zajmuje się także grafiką użytkową i ilustracją. Projektuje m.in. plakaty i okładki płyt (m.in. "Asthmatic" Miłości). Współpracuje jako ilustratorka i felietonistka z „Gazetą Wyborczą”. Związana jest z trójmiejską sceną muzyczną, pisała teksty piosenek lub śpiewała w takich zespołach jak Oczi Cziorne, Kobiety, Kury czy Trupy. W 2018 zadebiutowała jako pisarka książką „Brzuch Matki Boskiej”, za którą zdobyła nagrodę jury w konkursie „Najlepsza książka na Gwiazdkę” serwisu granice.pl.
Mieszka w Gdańsku. Córka Gabrieli. Jej mężem był muzyk Tymon Tymański, z którym ma syna Kosmę Tymańskiego.

</doc>
<doc id="4902779" url="https://pl.wikipedia.org/wiki?curid=4902779" title="Szturm na Pałac Zimowy (widowisko artystyczne)">
Szturm na Pałac Zimowy (widowisko artystyczne)

Szturm na Pałac Zimowy – masowe plenerowe widowisko będące wizją artystyczną, oparte na wydarzeniach historycznych które miały miejsce w roku 1917 w Piotrogrodzie podczas rewolucji październikowej. Obok filmu "" w reżyserii Siergieja Eisensteina inscenizacja stała się podstawą radzieckiego mitu i wyparła pamięć o rzeczywistym przebiegu rewolucji. 
Wykonane podczas widowiska zdjęcie, dające fałszywy obraz szturmu na pałac Zimowy, niedługo potem zaczęło być traktowane jak historyczny dokument nie tylko w Rosji, ale i na świecie (również w Polsce). Nie zachowały się żadne fotografie z okresu rewolucji październikowej odnoszące się do ataku na pałac a szturm nie przebiegł w sposób utrwalany potem przez komunistyczną propagandę. W rzeczywistości rosyjski rząd został zaatakowany przez niezbyt liczną grupę członków Czerwonej Gwardii, którzy pojmali niestawiających oporu ministrów.
Przygotowania.
Widowisko odbyło się w trzecią rocznicę rewolucji 7 listopada 1920, wyreżyserowane przez zespół reżyserski pod kierunkiem Nikołaja Jewreinowa, przed byłym carskim pałacem Zimowym, gdzie zbierał się Rząd Tymczasowy w czasie rewolucji bolszewickiej. Obsadę stanowili zawodowi aktorzy, artyści baletu, cyrkowcy, studenci szkoły teatralnej, żołnierze i marynarze. Liczbę wykonawców szacuje się na cztery do dziesięciu tysięcy osób. Według źródeł radzieckich inscenizację miało obejrzeć od czterdziestu do stu tysięcy ludzi. Istniały również relacje, że z powodu złej pogody widzów zgromadziło się znacznie mniej – około dwóch tysięcy. Publiczność siedziała na trybunach umieszczonych w centrum placu Pałacowego przed pałacem Zimowym i na jego obwodzie.
Realizacja.
Sygnałem do rozpoczęcia widowiska była salwa z krążownika „Aurora”. W pierwszej części akcja rozgrywała się na dwóch scenach: białej (Kapitał) i czerwonej (Praca), położonych odpowiednio po prawej i lewej stronie łuku gmachu Sztabu Głównego, oraz na mostku, który je łączył. W pierwszym z tych miejsc akcja miała charakter komediowy, w drugim – bohaterski, na mostku rozgrywały się sceny batalistyczne. Aktualne miejsce akcji wyznaczane było rozjaśniającym się światłem reflektorów. Użycie samochodów osobowych którymi uciekali burżuje i ciężarówek którymi bolszewicy jechali do szturmu, to kolejne przykłady inscenizacyjnej dynamiki. Wykorzystano również gmach pałacu Zimowego: po opanowaniu go przez bolszewików, w oknach zapalało się światło i aresztowanie członków Rządu Tymczasowego pokazywano w konwencji teatru cieni. W finale nad pałacem Zimowym zawisł bardzo intensywnie oświetlony czerwony sztandar, na frontonie rozświetliły się czerwone gwiazdy i zagrano Międzynarodówkę. 

</doc>
<doc id="4902780" url="https://pl.wikipedia.org/wiki?curid=4902780" title="Ogończak amerykański">
Ogończak amerykański

Ogończak amerykański ("Ascaphus truei") – gatunek płaza bezogonowego z rodziny ogończakowatych (Ascaphidae), dorastający do 5,1 cm długości. Cechuje się narządem kopulacyjnym przypominającym z wyglądu ogon, którego używa podczas zapłodnienia wewnętrznego, rzadko spotykanego wśród płazów bezogonowych. Występuje na wybrzeżu Pacyfiku w Ameryce Północnej, gdzie zasiedla górskie potoki z wartkim strumieniem. Jaja składane są w sznurach, a do przeobrażenia dochodzi po 1–4 latach. Gatunek najmniejszej troski (LC) w związku z szerokim zasięgiem występowania, dużymi rozmiarami populacji oraz licznym subpopulacjami. 
Wygląd.
Gatunek ten osiąga długość 2,2–5,1 cm od końca pyska do otworu kloaki. Ubarwienie zmienne – grzbiet ma zazwyczaj kolor czekoladowobrązowy do oliwkowego, pokryty jest również ciemnymi plamami. Głowa stosunkowo duża i spłaszczona, możliwe występowanie jasnego paska biegnącego od czubka pyska do obszaru za oczami. Brak błony bębenkowej. Źrenica jest pionowa. Brzuch białawożółty. Występuje dymorfizm płciowy. Samce posiadają przedłużenie kloaki przypominające z wyglądu ogon, które używane jest jako organ kopulacyjny (zapłodnienie wewnętrzne). Ponadto, samce są mniejsze i rozwijają się u nich czarne modzele na wewnętrznych częściach ud podczas okresu godowego pomagające w przytrzymywaniu samicy. Występuje kilka adaptacji do życia w środowisku wodnym takich jak:
Zasięg występowania i siedlisko.
Występuje na wybrzeżu Pacyfiku w Ameryce Północnej. Zasięg występowania obejmuje obszar od północno-zachodniej Kalifornii przez Góry Kaskadowe i wybrzeże Pacyfiku po Portland Canal i rzekę Nass (Kolumbia Brytyjska). Kilka oddzielonych populacji zasiedlających Góry Błękitne (południowo-wschodni Waszyngton i północno-wschodni Oregon) oraz północne Góry Skaliste (północne Idaho i zachodnia Montana) okazało się należeć do osobnego gatunku "Ascaphus montanus", czego dowiedziono w 2001 roku (wcześniej, w 1949 roku Mittleman i Myers uznali te populacje za podgatunek "A. truei montanus").
"A. truei" zasiedla przejrzyste potoki w obszarach górzystych cechujące się zimną wodą i grubym podłożem, w którym płaz może się zakopać lub złożyć jaja. Wymaga również obecności lasu pierwotnego wzdłuż siedliska – nadbrzeżna roślinność wykorzystywana jest jako kryjówka oraz obszar polowań.
Rozmnażanie i rozwój.
Gatunek ten nie nawołuje. Cechuje się zapłodnieniem wewnętrznym (będącym adaptacją do życia w strumieniach z szybko płynącą wodą), co jest cechą unikalną wśród płazów bezogonowych. Okres godowy trwa od maja do września. Jaja składane są w sznurach pod kamieniami w strumieniach. Kijanki cechują się dużym, okrągłym otworem gębowym ułatwiającym przyssanie się do kamieni w strumieniu. Do przeobrażenia dochodzi po 1–4 latach, a dojrzałość płciowa osiągana jest po 7–8 latach.
Status.
Gatunek najmniejszej troski (LC) w związku z szerokim zasięgiem występowania, dużym rozmiarem populacji, a także licznymi subpopulacjami. Lokalnym populacjom zagrażać mogą wycinka lasu, budowa dróg, a także zanieczyszczenia wód.

</doc>
<doc id="4902781" url="https://pl.wikipedia.org/wiki?curid=4902781" title="Park Piaskówka w Tarnowie">
Park Piaskówka w Tarnowie

Park Piaskówka (potocznie Piaskówka) – park miejski znajdujący się w tarnowskiej dzielnicy Piaskówka, utworzony pod koniec lat 70. XX wieku, w miejscu zlikwidowanej kopalni piasku. 
Lokalizacja.
Park Piaskówka znajduje się w północnej części Tarnowa w województwie małopolskim. Obszar, zajmujący 20,82 hektara, położony jest w obrębie ulic: Kasprowicza, Elektrycznej i Piaskowej. 
Historia.
Przed rewitalizacją.
Park na Piaskówce został utworzony w latach 1977–1979. Powstał na miejscu dawnej kopalni piasku, o czym świadczy nieznacznie obniżony względem otoczenia teren oraz zbiornik wodny.
W ramach rekultywacji terenów kopalnianych w tworzonym parku posadzono wiele gatunków drzew, głównie liściastych (m.in. topole, wierzby, olchy czy brzozy). Wśród nowo posadzonych drzew pojawiły się szutrowe ścieżki i ławki, a nad stawem pojawił się mini bufet i mała muszla koncertowa.
Według niektórych źródeł park miał być wizytówką pobliskiej Fabryki Silników Elektrycznych „Tamel”.
Pozbawiony pielęgnacji park z upływem czasu stawał się coraz bardziej zaniedbany, parkowa infrastruktura w większości zmieniła się w ruinę, staw zmienił się w zaniedbaną nieckę wypełnioną wodą, a przez zagęszczające się zarośla ta część parku zaczęła przybierać leśny charakter.
Odnowa terenów zielonych.
W 2003 roku Rada Miejska w Tarnowie uchwaliła, że Piaskówkę ustanowiono parkiem gminnym, co umożliwiło pobieranie środków finansowych na remonty i pielęgnację tego obszaru miasta. 
W 2008 roku Park Piaskówka objęto planem rewitalizacji parków miejskich. Ze środków pozyskanych z Wojewódzkiego Funduszu Ochrony Środowiska i Gospodarki Wodnej w Krakowie parkowy drzewostan został częściowo poddany pielęgnacji. Spacerowe alejki pokryto betonem, przy których ustawiono liczne ławki, a także kosze na śmieci. W obrębie parku uwzględniono plac zabaw, gdzie zainstalowano dla dzieci szereg urządzeń. Jedynym miejscem, które wówczas nadal wymagało rewitalizacji był staw, który pozostawał zaniedbany.
Pod koniec 2013 roku miasto Tarnów przeznaczyło z miejskiego budżetu 190 tys. zł na przebudowę przepływającego nieopodal parku potoku Bagienko, którego woda miała zasilić zrewitalizowany staw. W 2014 roku ogłoszono, że zbiornik wodny zostanie wyremontowany. Według przygotowanej przez magistrat dokumentacji planowane było oczyszczenie i odbudowanie zbiornika wodnego. W planach było uszczelnienie oraz zmiana kształtu niecki, a także regulacja nachylenia ścian brzegu i zrealizowanie projektu przepływu przez zbiornik wody bieżącej. Projekt zakładał, że dotychczasowa powierzchnia lustra wody zbiornika powiększona zostanie czterokrotnie – z 10 do 40 arów. Woda pobierana miała być z potoku Bagienko przepływającego przez park i odprowadzana z powrotem do niego. Planowano również zarybienie zbiornika i posadzenie w nim roślin wodnych, a na brzegach miały się pojawić rośliny ozdobne. Zgodnie z projektem zrewitalizowany staw miał się stać centralnym miejscem parku Piaskówka.
Do prac rewitalizacyjnych w obrębie stawu przystąpiono w 2015 roku, a zakończono je w 2019 roku.
Park po rewitalizacji.
Po zakończeniu prac rewitalizacyjnych park na Piaskówce stał się popularnym miejscem wypoczynku dla tarnowian. W obrębie parku ulokowano drewniane altany, urządzono miejsce do grillowania, powstało boisko do gry w kule. Na głównych alejkach i wokół zbiornika zamontowane zostały latarnie. W kwietniu 2020 roku na środku stawu uruchomiono iluminowaną fontannę.
Odwiedzający park w okolicy stawu mogą zobaczyć parę łabędzi, dzikie kaczki i inne ptaki wodne.

</doc>
<doc id="4902782" url="https://pl.wikipedia.org/wiki?curid=4902782" title="Prager Zeitung">
Prager Zeitung

Prager Zeitung – czeski tygodnik niemieckojęzyczny. Jego pierwszy numer ukazał się 5 grudnia 1991.
Czasopismo w formie drukowanej było wydawane do grudnia 2016.

</doc>
<doc id="4902784" url="https://pl.wikipedia.org/wiki?curid=4902784" title="Ignaz von Seyfried">
Ignaz von Seyfried

Ignaz Xaver, Ritter von Seyfried (ur. 15 sierpnia 1776 w Wiedniu, zm. 27 sierpnia 1841 tamże) – austriacki kompozytor, dyrygent i pedagog.
Życiorys.
Lekcje gry na fortepianie pobierał u W.A. Mozarta i Leopolda Koželuha, kompozycji uczył się u Johanna Georga Albrechtsbergera i Petera von Wintera. W 1792 roku rozpoczął studia prawnicze na Uniwersytecie Karola, przerwał je jednak, by poświęcić się muzyce. Od 1797 do 1826 roku był dyrygentem we Freihaus-Theater Emanuela Schikanedera. Na początku XIX wieku cieszył się popularnością w środowisku wiedeńskim jako autor singspieli. Przyjaźnił się z Ludwigiem van Beethovenem i dyrygował premierowym wykonaniem "Fidelia" (20 listopada 1805). Jego uczniem był Franz von Suppé.
Twórczość.
Pisał opery o tematyce historycznej i heroicznej, singspiele, zauberspiele, farsy i trawestacje, często we współpracy z Matthäusem Stegmayerem, który był też autorem librett do wielu utworów Seyfrieda. Największe znaczenie mają jego dramaty sceniczne o tematyce biblijnej. Po przejściu na emeryturę poświęcił się twórczości religijnej i kameralnej. Był autorem prac "Albrechtsberger’s Sämmtliche Schriften" (1826), "Preindl’s Wiener Tonschule" (1827) i "Ludwig van Beethoven’s Studien im Generalbasse, Contapuncte und in der Compositions-Lehre" (1832).

</doc>
<doc id="4902785" url="https://pl.wikipedia.org/wiki?curid=4902785" title="Rosellinia necatrix">
Rosellinia necatrix



</doc>
<doc id="4902787" url="https://pl.wikipedia.org/wiki?curid=4902787" title="Pancerzogłówka łopatonosa">
Pancerzogłówka łopatonosa

Pancerzogłówka łopatonosa ("Triprion spatulatus") – gatunek płaza bezogonowego z rodziny Hylidae dorastający do 10,1 cm. długości. Cechuje się charakterystycznym pyskiem z obszarem przypominającym łopatę. Występuje endemicznie na wybrzeżu Pacyfiku w Meksyku, gdzie zasiedla tereny roślinne. Poluje głównie na pająki i prostoskrzydłe. Gatunek najmniejszej troski (LC) w związku z szerokim zasięgiem występowania i dużymi rozmiarami populacji. 
Wygląd.
Duży przedstawiciel rodzaju Triprion. Samce osiągają długość 6,1 – 8,7 cm od czubka pyska do otworu kloaki, a samice 7,5-10,1 cm. Długość głowy wynosi około 1/3 długości ciała od czubka pyska do otworu kloaki, a jej szerokość 1/10 tej wartości. Gatunek ten cechuje się płaski obszarem nadwargowym przypominającym kształtem łopatę. Pysk jest spiczasty. Oczy są duże i sterczą w stronę przednio-boczną. Ramiona są smukłe, a przedramiona mocno zbudowane. Brak błony pławnej pomiędzy pierwszym i drugim palcem, występuje natomiast słabo rozwinięta błona pławna pomiędzy trzecim i czwartym palcem. Kończyny tylne krótkie, a ich palce spięte błoną pławną. Grzbiet przyjmuje barwę od ciemnożółtej przez zielonooliwkową po oliwkowoszarą. Występują żółte cętki. Spodnia część ma kolor biały, pokryta jest również brązowymi cętkami na rezonatorach u samców podczas okresu godowego. Boki ciała są żółte. Występują dwa podgatunki - "Diaglena spatulata spatulata" oraz "Diaglena spatulata reticulate", który prawdopodobnie stanowi oddzielny gatunek. 
Zasięg występowania i siedlisko.
Endemit. Występuje na wybrzeżu Pacyfiku w Meksyku w stanach Sinaloa, Nayarit, południowe Jalisco, Colima, Michoacán, Guerrero, Oaxaca na wysokościach bezwzględnych 0-350 m. n. p. m. Gatunek aktywny nocą, nadrzewny, zasiedla roślinność nadbrzeżną, lasy tropikalne, pustynne zarośla. 
Ekologia.
Poluje z zasadzki. W skład jego diety wchodzi 14 rzędów zwierząt – głównie Aranae i Orthoptera. Okres godowy przypada na porę deszczową. Gatunek ten rozmnaża się w okresowych zbiornikach wodnych od czerwca do listopada. "T. spatulatus" jest często infekowany przez nicienia "Cosmocercella diaglenae". 
Status.
Gatunek najmniejszej troski (LC) w związku z szerokim zasięgiem występowania oraz dużym rozmiarem populacji.

</doc>
<doc id="4902788" url="https://pl.wikipedia.org/wiki?curid=4902788" title="Ewaryst Wielogórski">
Ewaryst Wielogórski



</doc>
<doc id="4902789" url="https://pl.wikipedia.org/wiki?curid=4902789" title="Miejska Hala Sportowa im. Andrzeja Grubby w Starogardzie Gdańskim">
Miejska Hala Sportowa im. Andrzeja Grubby w Starogardzie Gdańskim

Miejska Hala Sportowa im. Andrzeja Grubby – hala sportowa w Starogardzie Gdańskim, w Polsce. Obiekt został wybudowany w 2003 roku ze środków budżetu miasta oraz Totalizatora Sportowego. Hala nosi imię polskiego tenisisty stołowego, Andrzeja Grubby. Obiekt znajduje się obok Stadionu Miejskiego im. Kazimierza Deyny. Na hali swoje spotkania rozgrywają koszykarze klubu Polpharma Starogard Gdański.

</doc>
<doc id="4902790" url="https://pl.wikipedia.org/wiki?curid=4902790" title="Haló noviny">
Haló noviny

Haló noviny – czeski periodyk o charakterze lewicowym, wydawany przez Futura, a.s. Jest związany z Komunistyczną Partią Czech i Moraw.
Został założony w 1991 roku.

</doc>
<doc id="4902793" url="https://pl.wikipedia.org/wiki?curid=4902793" title="Bomejki">
Bomejki

Bomejki (, "Bamejki"; , "Bomiejki") – część chutoru Lipołaty na Białorusi, w obwodzie witebskim, w rejonie brasławskim, w sielsowiecie Widze.
Historia.
W czasach zaborów ówczesna wieś leżała w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze.
Według Powszechnego Spisu Ludności z 1921 roku zamieszkiwały tu 64 osoby, wszystkie były wyznania rzymskokatolickiego i zadeklarowały polską przynależność. Było tu 13 budynków mieszkalnych. W 1931 w 13 domach zamieszkiwało 69 osób.
Miejscowość należała do parafii rzymskokatolickiej w Widzach. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Widzach.
W okresie radzieckim Bomejki były odrębnym chutorem i podlegały pod kołchoz „Kamunist”.

</doc>
<doc id="4902794" url="https://pl.wikipedia.org/wiki?curid=4902794" title="A.J.J. Fridt">
A.J.J. Fridt

A.J.J. Fridt (ur. ?, zm. ?) – belgijski żeglarz, olimpijczyk.
W regatach rozegranych podczas Letnich Igrzysk Olimpijskich 1928 wystąpił w klasie 6 metrów zajmując 5 pozycję. Załogę jachtu "Ubu" tworzyli również Ludovic Franck, Willy van Rompaey, Frits Mulder i Arthur Sneyers.

</doc>
<doc id="4902799" url="https://pl.wikipedia.org/wiki?curid=4902799" title="Angela Piggford">
Angela Piggford

Angela Mary Piggford, po mężu Gilmour (ur. 17 sierpnia 1963 w Gateshead) – brytyjska lekkoatletka, sprinterka, dwukrotna medalistka igrzysk Wspólnoty Narodów, olimpijka.
Na igrzyskach Wspólnoty Narodów reprezentowała Anglię, a na pozostałych dużych imprezach międzynarodowych Wielką Brytanię.
Specjalizowała się w biegu na 400 metrów. Odpadła w eliminacjach tej konkurencji na halowych mistrzostwach Europy w 1986 w Madrycie.
Zdobyła srebrny medal w sztafecie 4 × 400 metrów (w składzie: Jane Parry, Linda Keough, Piggott i Kathy Cook) oraz zajęła 8. miejsce w finale biegu na 400 metrów na igrzyskach Wspólnoty Narodów w 1986 w Edynburgu. Na igrzyskach olimpijskich w 1988 w Seulu zajęła 6. miejsce w sztafecie 4 × 400 metrów (wystąpiła tylko w biegu finałowym). Zajęła 4. miejsce w biegu na 400 metrów na halowych mistrzostwach Europy w 1989 w Hadze i odpadła w eliminacjach tej konkurencji na halowych mistrzostwach świata w 1989 w Budapeszcie.
Zwyciężyła w sztafecie 4 × 400 metrów (która biegła w składzie: Piggford, Jennifer Stoute, Sally Gunnell i Keough) oraz zajęła 6 miejsce w biegu na 400 metrów na igrzyskach Wspólnoty Narodów w 1990 w Auckland. Zajęła 5. miejsce w biegu na 400 metrów na halowych mistrzostwach Europy w 1990 w Glasgow. Na mistrzostwach Europy w 1990 w Splicie Piggott odpadła w półfinale biegu na 400 metrów oraz wystąpiła w biegu eliminacyjnym sztafety 4 × 400 metrów. W finale zastąpiła ją Sally Gunnell, a sztafeta brytyjska zdobyła brązowy medal.
Piggford była wicemistrzynią Wielkiej Brytanii (WAAA) w biegu na 400 metrów w 1986 i brązową medalistką w 1989. Zwyciężyła na tym dystansie w mistrzostwach UK Championships w 1986 oraz zdobyła srebrny medal w 1985, 1989 i 1990. W hali była mistrzynią Wielkiej Brytanii w biegu na 400 metrów w 1986 i brązową medalistką w 1989.
Jej rekord życiowy w biegu na 400 metrów wynosił 52,79 s, ustanowiony w 1989.

</doc>
<doc id="4902802" url="https://pl.wikipedia.org/wiki?curid=4902802" title="Geely Automobile">
Geely Automobile



</doc>
<doc id="4902803" url="https://pl.wikipedia.org/wiki?curid=4902803" title="Alfred Hill">
Alfred Hill

Alfred Francis Hill (ur. 16 listopada 1870 w Melbourne, zm. 30 października 1960 w Sydney) – australijski kompozytor.
Życiorys.
W latach 1887–1891 studiował w konserwatorium w Lipsku u Gustava Schrecka, Hansa Sitta i Oscara Paula. Przez dwa lata grał jako skrzypek w lipskiej Gewandhausorchester, po czym w 1892 roku wyjechał do Nowej Zelandii. Osiadł w Wellington, gdzie pracował jako skrzypek i pedagog, komponował i był dyrygentem Wellington Orchestral Society. Od 1906 do 1907 roku był dyrektorem pierwszej profesjonalnej nowozelandzkiej orkiestry, New Zealand International Exhibition Orchestra w Christchurch. Od 1908 roku mieszkał w Sydney. Od 1916 do 1934 roku był wykładowcą New South Wales State Conservatorium. W 1926 roku odwiedził Wielką Brytanię i Stany Zjednoczone, wygłaszając wykłady i dyrygując. W 1934 roku zrezygnował z pracy pedagoga, poświęcając się komponowaniu. W 1947 roku wybrany został na przewodniczącego Australian Composers Society.
Odznaczony Medalem Koronacyjnym Króla Jerzego VI (1937). Oficer Orderu Imperium Brytyjskiego (1953) oraz kawaler Orderu św. Michała i św. Jerzego (1960).
Twórczość.
Twórczość Hilla utrzymana była w duchu romantycznym. Był autorem ponad 500 dzieł, reprezentujących różne gatunki muzyczne. W swoich kompozycjach wykorzystywał elementy muzyki Maorysów i australijskich Aborygenów. Był autorem 9 oper, opartych na tematyce europejskiej, literaturze australijskiej i legendach maoryskich. Symfonie Hilla stanowią najczęściej opracowanie jego dzieł kameralnych.
Był autorem pracy "Harmony and Melody" (wyd. Londyn 1927).

</doc>
<doc id="4902804" url="https://pl.wikipedia.org/wiki?curid=4902804" title="Aldobrandyjskie wesele">
Aldobrandyjskie wesele

Gody Aldobrandyjskie

</doc>
<doc id="4902809" url="https://pl.wikipedia.org/wiki?curid=4902809" title="Denník N">
Denník N

Denník N – słowacki portal informacyjny i periodyk o orientacji liberalnej. Serwis był notowany w rankingu Alexa globalnie na miejscu: 14 001 (grudzień 2020), na Słowacji: 28 (grudzień 2020).
Projekt „Denník N” został zapoczątkowany po odejściu części członków redakcji dziennika „SME” w 2014 roku. Jego założycielami są Matúš Kostolný, Tomáš Bella, Lukáš Fila, Konštantín Čikovský i Juraj Javorský.
Czasopismo zostało uruchomione w styczniu 2015, a od 2017 roku ukazuje się także pokrewny miesięcznik „N magazín”.
Funkcję redaktora naczelnego pełni Matúš Kostolný.

</doc>
<doc id="4902813" url="https://pl.wikipedia.org/wiki?curid=4902813" title="Stefan Radomski (oficer)">
Stefan Radomski (oficer)

Stefan Eustachiusz Radomski (ur. 2 września 1888 w Kijowie, zm. 1937) – major piechoty Wojska Polskiego, kawaler Orderu Virtuti Militari.
Życiorys.
Od 1919 dowodził 3. kompanią 22 Pułku Piechoty.
18 lutego 1928 został mianowany majorem ze starszeństwem z 1 stycznia 1928 i 91. lokatą w korpusie oficerów piechoty. We wrześniu 1930 został przeniesiony ze Szkoły Podchorążych dla Podoficerów w Bydgoszczy do 56 Pułku Piechoty Wielkopolskiej w Krotoszynie na stanowisko dowódcy I batalionu. W październiku 1932 został przesunięty na stanowisko kwatermistrza pułku. Z dniem 30 września 1934 został przeniesiony w stan spoczynku.
Zmarł w 1937. Został pochowany na cmentarzu Bródnowskim w Warszawie (kwatera 1B-6-4).

</doc>
<doc id="4902814" url="https://pl.wikipedia.org/wiki?curid=4902814" title="Katedra Technologii Informacyjnych Mediów">
Katedra Technologii Informacyjnych Mediów

Katedra Technologii Informacyjnych Mediów – jednostka organizacyjna Wydziału Dziennikarstwa, Informacji i Bibliologii Uniwersytet Uniwersytetu Warszawskiego, która zajmuje się obszarem badawczym zdefiniowanym przez najnowsze technologie, które znalazły zastosowanie w mediach.
Informacje ogólne.
W Katedrze powstały autorskie interdyscyplinarne programy studiów – Logistyka i administrowanie mediów
(specjalność: Technologie Informacyjne Mediów oraz Logistyka i Marketing). Integrują one elementy technologii informacyjnych, ekonomii, marketingu i zarządzania oraz pokrewnych dziedzin, pozwalając swobodnie wykorzystywać media elektroniczne.
Aktualnie studiuje ponad 700 studentów. W letnich szkołach organizowanych przez KTIM brali udział studenci z całej Europy i Chin.
Kształcenie skupia się na przygotowaniu absolwentów do stanowisk kierowniczych, wymagających kreatywnego działania w dynamicznie zmieniającym się technologicznie i organizacyjnie otoczeniu. Tradycją są coroczne konferencje organizowane przez pracowników Katedry, które gromadzą medioznawców, historyków mediów, badaczy związanych z technologiami informacyjnymi oraz badaniami w obszarze ekonomii i zarządzania mediami. Uczestnicy Konferencji prezentują wyniki swoich badań tematycznie związanych z technologiami, monetyzacją, mediami elektronicznymi i analizą Big data. Katedra Technologii Informacyjnych Mediów, poza dydaktyką, zajmuje się także działalnością badawczą.
W Katedrze realizowany jest program badawczy Narodowego Centrum Badań i Rozwoju dotyczący analizy BigData. Metodologia opracowana za pomocą nowatorskich algorytmów umożliwia wyszukiwanie i analizowanie informacji w dużych zasobach danych.
Współpraca.
W kwietniu 2018 r. ruszył program zintegrowanych działań na rzecz rozwoju Uniwersytetu Warszawskiego (ZIP).
Celem programu jest podniesienie jakości nauczania, wzbogacenie oferty studiów doktoranckich, rozwój kompetencji studentów i pracowników oraz usprawnienie i unowocześnienie zarządzania uczelnią. Uniwersytet Warszawski przeznaczył przyznane środki na działania wspierające rozwój uczelni w sposób kompleksowy. Mają one także doprowadzić do wypracowania i wdrożenia mechanizmów ukierunkowanych na doskonałość dydaktyczną oraz doskonalenie procesów zarządzania uczelnią. Program ma przyczynić się do wdrożenia trwałych zmian w funkcjonowaniu uniwersytetu, dostosowanych do potrzeb społeczności akademickiej i uwzględniających aktualne wyzwania społeczno-gospodarcze.
W programie zaplanowano działania skierowane do wszystkich grup stanowiących wspólnotę akademicką: studentów, doktorantów, wykładowców, kadry zarządzającej i pracowników administracji. Program jest współfinansowany przez Unię Europejską ze środków Europejskiego Funduszu Społecznego.

</doc>
<doc id="4902816" url="https://pl.wikipedia.org/wiki?curid=4902816" title="Kandi Technologies">
Kandi Technologies

Kandi Technologies – chiński producent elektrycznych samochodów osobowych z siedzibą w Jinhua działający od 2012 roku.
Historia.
W 2012 roku chiński przedsiębiorca Hu Xiaoming założył przedsiębiorstwo Kandi Technologies, za siedzibę obierając miasto Jinhua w prowincji Zhejiang. Za cel obrano rozwój tanich i prostych samochodów elektrycznych skonstruowanych z myślą o wewnętrznym rynku chińskim.
Pierwszym dużym osiągnięciem Kandi było nawiązanie w lipcu 2012 roku porozumienia z władzami miasta Hangzhou, na podstawie której zobowiązano się dostarczyć 20 tysięcy pojazdów do miejskiego programu wypożyczalni samochodowów. W lutym 2013 roku z kolei Kandi Technologies rozpoczęło strategiczne partnerstwo z lokalnym gigantem branży samochodowej Geely, koncentrując się na wspólnym rozwoju niewielkich pojazdów elektrycznych. Pierwszym pojadem była jednak konstrukcja na bazie gotowego spalinowego modelu Geely Panda, która otrzymała nazwę Kandi K11.
W lutym 2019 roku Kandi Technologies ogłosiło plany ekspansji na rynek Stanów Zjednoczonych po tym, jak federalna agencja bezpieczeństwa drogowego NHTSA wyraziła zgodę na eksport modeli K22 i EX3 z Chin. W lipcu 2020 roku ogłosiło oficjalnie, że do sprzedaży w USA trafią ostatecznie w połowie tego roku modele K27 i K23.

</doc>
<doc id="4902817" url="https://pl.wikipedia.org/wiki?curid=4902817" title="Tour of Slovakia">
Tour of Slovakia



</doc>
<doc id="4902819" url="https://pl.wikipedia.org/wiki?curid=4902819" title="Ingeborg Wellmann">
Ingeborg Wellmann

Ingeborg Wellmann (ur. 5 maja 1924 we Wrocławiu, zm. 6 stycznia 2015 w Berlinie) – niemiecka aktorka.

</doc>
<doc id="4902820" url="https://pl.wikipedia.org/wiki?curid=4902820" title="Garfield Originals">
Garfield Originals

Garfield Originals – serial animowany stworzony przez Jima Davisa i Philippe'a Vidala. Serial miał swoją premierę we Francji 6 grudnia 2019 na kanale France 3 w bloku programowym Okko, ale jest też dostępny na France.tv.
Seria została opracowana we współpracy z francuskimi Dargaud Media i Ellipsanime i jest trzecim serialem animowanym opartym na komiksie Garfield, po "Garfield i przyjaciele" i "The Garfield Show". Jest podobny do "Garfield Quickies" and "The Garfield Shorts", serii krótkich filmów zawierających gagi i został po raz pierwszy pokazany na stronach internetowych Dargaud Media i Mediatoon Distribution, a następnie oficjalnie ogłoszony na oficjalnej stronie "Garfield". 
"Garfield Originals" został przejęty przez ViacomCBS w ramach zakupu franczyzy przez firmę.

</doc>
<doc id="4902821" url="https://pl.wikipedia.org/wiki?curid=4902821" title="Kommunar (ciągnik)">
Kommunar (ciągnik)

Komunar (ros. Коммунар) – radziecki ciągnik gąsienicowy produkowany w okresie międzywojennym w Charkowskiej Fabryce Parowozów.
Historia.
Skolektywizowane rolnictwo ZSRR potrzebowało w latach 20. XX wieku ciągników gąsienicowych produkowanych w kraju. Pierwszym z nich stał się Kommunar, skonstruowany na bazie niemieckiego ciągnika Hanomag WD-50. Pierwowzór został wybrany przez Komisję Ciągnikową przy Państwowym Komitecie Planowania, a jego produkcję zlecono Charkowskiej Fabryce Parowozów (ChPZ). W maju 1922 roku uzyskano egzemplarz ciągnika z Niemiec i przystąpiono do analizy konstrukcji. Przy opracowaniu dokumentacji wprowadzono liczne zmiany i uproszczenia technologiczne. Przede wszystkim silnik benzynowy przerobiono w celu pracy na tańszej nafcie. Silnik stał się cięższy, co wymusiło wydłużenie podwozia i gąsienic dla zachowania takiego samego nacisku na podłoże. 
Pierwszy Kommunar został wyprodukowany pod koniec kwietnia 1924 roku. Ich produkcja w zakładach ChPZ, mających stare i dość zużyte oprzyrządowanie, nie stała się jednak masowa. Do kwietnia 1925 roku powstało tylko 20. Przewidywano produkcję 300 ciągników rocznie, co osiągnięto dopiero w 1930 roku. Ogółem do zakończenia produkcji w 1931 roku powstało ich około 2000, jednakże według innych źródeł, produkcja zakończyła się w 1935 roku i mogło ich powstać 3500.
Eksploatacja.
Ciągniki Kommunar używane były w ZSRR głównie w gospodarce leśnej, do zwożenia drewna. W mniejszym zakresie używane były jako rolnicze lub przemysłowe. Ich rola zmalała po wprowadzeniu masowo produkowanych ciągników Staliniec S-60 i S-65.
W ograniczonej liczbie ciągniki były używane przez Armię Czerwoną jako artyleryjskie i ewakuacyjne, pod oznaczeniem 9G (od: 9-tonowy gąsienicowy). Służyły także na lotniskach do przetaczania dużych samolotów, jak TB-3. Po mobilizacji po ataku Niemiec na ZSRR służyło ich w armii około 500, a według innych danych, nawet około 3000. Pewna liczba została następnie przejęta i była doraźnie wykorzystywana przez niemiecki Wehrmacht. 
Ciągnik rozwijał prędkość od 1,8 do 7 km/h.

</doc>
<doc id="4902823" url="https://pl.wikipedia.org/wiki?curid=4902823" title="Deník N">
Deník N

Deník N – czeski dziennik założony w 2018 roku. W dni powszednie wychodzi w postaci drukowanej i jest również dostępny w płatnej formie cyfrowej. Serwis był notowany w rankingu Alexa globalnie na miejscu: 63 969 (grudzień 2020), w Czechach: 223 (grudzień 2020).
Projekt informacyjny bazuje na systemie słowackiego Denník N.
W 2019 roku pismo liczyło ponad 11 tys. subskrybentów.
Według stanu na 2020 rok funkcję redaktora naczelnego pełni Pavel Tomášek.

</doc>
<doc id="4902827" url="https://pl.wikipedia.org/wiki?curid=4902827" title="Marcin Makula">
Marcin Makula

Marcin Makula (ur. 22 sierpnia 1975 w Rudzie Śląskiej) – polski duchowny luterański, proboszcz parafii ewangelickiej w Golasowicach, biskup Ewangelickiego Duszpasterstwa Wojskowego, od 2021 jego Naczelny Kapelan Wojskowy.
Życiorys.
Wychowywał się w Żorach, gdzie jego ojciec był proboszczem. Kształcił się w zakresie teologii ewangelickiej na Chrześcijańskiej Akademii Teologicznej w Warszawie, którą ukończył w 1999 roku. Ordynowany na duchownego 5 września 1999 roku, pracował jako wikariusz w parafiach w Szczecinie i Bydgoszczy, później także jako proboszcz administrator w Słupsku. Od 1999 do 2005 roku był jednocześnie kapelanem Wojska Polskiego. W 2005 wybrany proboszczem parafii w Golasowicach. Od 2017 członek XIV Synodu Kościoła z listy duchownych.
1 stycznia 2021 objął urząd Naczelnego Kapelana Wojskowego Kościoła ewangelicko-augsburskiego w RP. Konsekrowany na biskupa 30 stycznia 2021 roku w kościele Zmartwychwstania Pańskiego Katowicach.
Życie prywatne.
Ma żonę Małgorzatę (de domo Majcherek), ma trójkę dzieci.

</doc>
<doc id="4902829" url="https://pl.wikipedia.org/wiki?curid=4902829" title="MediaGuru">
MediaGuru

MediaGuru – czeski portal informacyjny, poświęcony zagadnieniom z zakresu mediów, marketingu i reklamy.
Serwis powstał w 2007 roku. Witrynę prowadzi agencja mediowa PHD we współpracy z innymi agencjami należącymi do grupy Omnicom. W 2010 roku agencja PHD wydała publikację "MediaGuru offline", która zawiera słownik marketingowy oraz informacje na temat planowania kampanii reklamowych i zasad funkcjonowania agencji mediowych. W 2012 roku witryna była trzecim serwisem poświęconym mediom i marketingowi pod względem czytelnictwa na rynku czeskim.
Według stanu na 2020 rok funkcję redaktora naczelnego pełni Martina Vojtěchovská.

</doc>
<doc id="4902830" url="https://pl.wikipedia.org/wiki?curid=4902830" title="Magnezja (film)">
Magnezja (film)

Magnezja – polski dramat filmowy z 2020 roku w reżyserii Maćka Bochniaka.
Fabuła.
Miasteczko na pograniczu polsko-radzieckim, teren dawnej Galicji, przełom lat 20. i 30. XX wieku. Po śmierci ojca, Róża Lewenfisz przejmuje przywództwo nad żydowskim gangiem i wraz z siostrami kontynuuje jego szemrane interesy. Głównym oponentem klanu Lewenfiszów stają się radzieccy bandyci dowodzeni przez Lwa Alińczuka, działający po drugiej stronie granicy. W cieniu przestępczej rozgrywki o prymat, zrośnięci bracia Hudini - z udziałem ponętnej Heleny - wcielają w życie przewrotny plan napadu na bank, w którym przechowywane są bogactwa Lewenfiszów. Do miasteczka przybywa jednak obdarzona genialnym zmysłem śledczym inspektor Stanisława Kochaj.
Produkcja.
Okres zdjęciowy trwał od 31 lipca 2019 do 14 października 2019, natomiast plan filmowy stanowiły następujące lokalizacje: Maleniec koło Końskich (Zabytkowy Zakład Hutniczy), Nowy Sącz (Miasteczko Galicyjskie), Siedlce, Nowa Sucha.

</doc>
<doc id="4902831" url="https://pl.wikipedia.org/wiki?curid=4902831" title="Bitwa pod Wiśniówką">
Bitwa pod Wiśniówką

Bitwa pod Wiśniówką – część operacji niemeńskiej; walki polskiego 18 pułku ułanów z oddziałami sowieckiej 27 Dywizji Strzelców w czasie ofensywy jesiennej wojsk polskich w okresie wojny polsko-bolszewickiej.
Sytuacja ogólna.
Realizując w drugiej połowie sierpnia 1920 operację warszawską, wojska polskie powstrzymały armie Frontu Zachodniego Michaiła Tuchaczewskiego. 1 Armia gen. Franciszka Latinika zatrzymała sowieckie natarcie na przedmościu warszawskim, 5 Armia gen. Władysława Sikorskiego podjęła działania ofensywne nad Wkrą, a ostateczny cios sowieckim armiom zadał marszałek Józef Piłsudski, wyprowadzając uderzenie znad Wieprza. Zmieniło to radykalnie losy wojny. Od tego momentu Wojsko Polskie było w permanentnej ofensywie.
Po wielkiej bitwie nad Wisłą północny odcinek frontu polsko-sowieckiego zatrzymał się na zachód od linii Niemen – Szczara. Na froncie panował względny spokój, a obie strony reorganizowały swoje oddziały. Wojska Frontu Zachodniego odtworzyły ciągłą linię frontu już 27 sierpnia. Obsadziły one rubież Dąbrówka – Odelsk – Krynki – Grodno – Grodek – Kamieniec Litewski. Stąd Tuchaczewski zamierzał przeprowadzić koncentryczne natarcie na Białystok i Brześć, by dalej ruszyć na Lublin. Uderzenie pomocnicze na południu miała wykonać między innymi 1 Armia Konna Siemiona Budionnego.
Reorganizując siły, Naczelne Dowództwo Wojska Polskiego zlikwidowało dowództwa frontów i rozformowało 1. i 5. Armię. Na froncie przeciwsowieckim rozwinięte zostały 2., 3., 4. i 6. Armia.
10 września, na odprawie w Brześciu ścisłych dowództw 2 i 4 Armii, Józef Piłsudski nakreślił zarys planu nowej bitwy z wojskami Frontu Zachodniego. Rozpoczęły się prace sztabowe nad planem bitwy niemeńskiej. Pomyślana ona była jako pewna kontynuacja operacji warszawskiej, przy założeniu, że jej celem będzie ostateczne rozgromienie wojsk rosyjskiego Frontu Zachodniego.
Myślą przewodnią było związanie głównych sił przeciwnika w centrum poprzez natarcie w kierunku na Grodno i Wołkowysk. Jednocześnie północna grupa uderzeniowa, skoncentrowana na lewym skrzydle 2 Armii, miała szybkim marszem przeciąć skrawek terytorium litewskiego i wyjść na głębokie tyły oddziałów Armii Czerwonej, zaangażowanych w bój o Grodno i Wołkowysk.
Zgodnie z polskim planem operacji niemeńskiej, 23 września grupa gen. Władysława Junga ruszyła na Wołkowysk. Celem natarcia było opanowanie miasta, ściągnięcia na siebie odwodów sowieckich i odwrócenie uwagi od natarcia 3 Dywizji Piechoty Legionów na Brzostowicę Wielką.
Walki pod Wiśniówką.
Podczas natarcia grupy gen. Władysława Junga na Wołkowysk 18 pułk ułanów formalnie znalazł się w składzie oddziałów płk Stanisława Wrzalińskiego, otrzymał on rozkaz opanowania Wiśniówki i odcięcia odwrotu na Zelwę oddziałom sowieckim broniącym Wołkowyska.
24 września działaniami nocnymi pułk ominął ubezpieczenia sowieckie, a o jego szpica czołowa w okolicach wsi Krzesła uderzyła na maszerujące z odsieczą do Wołkowyska oddziały 27 Dywizji Strzelców. Szarżą dowodził ppor. Michał Kłopotowski. Spowodowała ona początkowo zamieszanie w szeregach nieprzyjaciela, ale przewaga liczebna Sowietów sprawiła, że po pewnym czasie polski szwadron zmuszony został do odwrotu. W międzyczasie pod Wiśniówkę nadciągnęły główne siły pułku, a spieszony 1. i 4 szwadron przeszedł do kontrataku. Chwilowy sukces załamany został w ogniu sowieckiej piechoty, a jej uderzenie odrzuciło ułanów na pozycje wyjściowe. Kiedy dwa szwadrony walczyły pod Wiśniówką, 2 szwadron dokonywał głębokiego obejścia, zdobył Klepacze, a w nich część taborów 27 Dywizji Strzelców.
Około południa do walki weszły siły główne 27 Dywizji Strzelców i odrzuciły 18 pułk ułanów spod Wiśniówki.
Wieczorem gen. Władysław Jung wydał oddziałom swojej grupy rozkaz odwrotu na linię Rosi.
Po walkach dowódca pułku, nie czując się dysponowanym do dalszego dowodzenia, przekazał dowództwo mjr. Anatolowi Lewalt-Jezierskiemu i odjechał z frontu.
Bilans walk.
W bitwie pod Wiśniówką 18 pułk ułanów nie zrealizował swego zadania. Zatrzymał jednak na kilka godzin marsz odwodowej 27 Dywizji Strzelców, ułatwiając zadanie działającym na kierunku wołkowyskim oddziałom 15 Dywizji Piechoty. Straty sowieckie to około 250 jeńców i kilkadziesiąt wozów wyładowanych żywnością i amunicją.
18 pułk ułanów otrzymał pochwałę w rozkazie dowódcy grupy operacyjnej gen. Junga, w którym napisano:

</doc>
<doc id="4902833" url="https://pl.wikipedia.org/wiki?curid=4902833" title="I liga polska w hokeju na lodzie (2020/2021)">
I liga polska w hokeju na lodzie (2020/2021)

Sezon 2020/2021 rozgrywek I ligi hokeja na lodzie jako 64. edycja drugiego poziomu rozgrywek hokejowych w Polsce.
Sezon regularny.
Do sezonu zgłoszono łącznie 12 drużyn, z czego 9 zostało zakwalifikowanych do rangi MHL, a zatem zakwalifikowanych do Centralnej Ligi Juniorów. W terminarzu sezonu zasadniczego przewidziano 22 kolejki (każda drużyna miała do rozegrania mecz i rewanż z przeciwnikiem). Zespół KH Polonia Bytom wszystkie swoje spotkania miał do rozegrania na wyjeździe. Runda zasadnicza została zaplanowana do rozegrania w okresie od 6 września 2020 do 17 stycznia 2021.
Tabela końcowa.
Legenda: 
Lp. = lokata, M = liczba rozegranych spotkań, Z = Zwycięstwa, ZpD = Zwycięstwa po dogrywce, ZpK = Zwycięstwa po karnych, PpD = Przegrana po dogrywce, PpK = Przegrana po karnych, P = Porażki, G+ = Gole strzelone, G- = Gole stracone, +/- = Bilans bramkowy, Pkt. = Liczba zdobytych punktów.
Zwycięzcą sezonu została Polonia Bytom.

</doc>
<doc id="4902847" url="https://pl.wikipedia.org/wiki?curid=4902847" title="Indywidualne mistrzostwa świata 250 cm³ na żużlu">
Indywidualne mistrzostwa świata 250 cm³ na żużlu

FIM Speedway Youth World Championship – międzynarodowe rozgrywki miniżużlowe dla zawodników do 16. roku życia w kategorii pojemnościowej 250 cm³. Rozgrywane są od 2010 roku.

</doc>
<doc id="4902859" url="https://pl.wikipedia.org/wiki?curid=4902859" title="Enrique Irazoqui">
Enrique Irazoqui

Enrique Irazoqui (ur. 5 lipca 1944 w Barcelonie, zm. 16 września 2020) – hiszpański aktor.
Najbardziej znaną rolą Enrique Irazoqui była rola Jezusa Chrystusa w filmie "Ewangelia według świętego Mateusza" z 1964 roku w reżyserii znanego włoskiego reżysera Piera Paolo Pasoliniego. Miał dziewiętnaście lat, kiedy zagrał główną rolę w filmie Pasoliniego i od tamtej pory zagrał tylko kilka ról na ekranie.
Irazoqui był synem hiszpańskiego ojca i włoskiej matki. Otrzymał honorowe obywatelstwo miasta Matera we Włoszech w 2011 roku.
W 2002 roku był arbitrem podczas meczu szachowego "Brains in Bahrain" pomiędzy mistrzem świata Władimirem Kramnikiem a programem komputerowym Deep Fritz, który zakończył się remisem. 

</doc>
<doc id="4902861" url="https://pl.wikipedia.org/wiki?curid=4902861" title="James Fernand Roger Gueritte">
James Fernand Roger Gueritte

James Fernand Roger Gueritte, Roger Gueritte (ur. 18 stycznia 1878, zm. ?) – francuski prawnik, urzędnik konsularny i dyplomata.
W 1904 wstąpił do francuskiej służby zagranicznej pełniąc funkcje m.in. wicekonsula Francji w Sofii (1905-), kier. kancelarii w konsulacie w Kalkucie (1910-), kier. konsulatu w Batawii (1911-1913), urzędnika w konsulacie w Zurychu (1914-), sekr.-archiwisty ambasady w Bernie (1916-), sekr. w Zurichu (1917-), kier. kons. w Gdańsku (1919-1921), członka delegacji francuskiej w Komisji Międzysojuszniczej w Bułgarii ("Commission interalliée de Bulgarie", "Междусъюзническа контролна комисия") (1921-1924), ponownie konsula w Gdańsku (1924-1929), konsula w Moguncji.

</doc>
<doc id="4902862" url="https://pl.wikipedia.org/wiki?curid=4902862" title="Kandi K10">
Kandi K10

Kandi K10 – elektryczny samochód osobowy klasy najmniejszej produkowany pod chińską marką Kandi w latach 2015 – 2017.
Historia i opis modelu.
K10 pojawiło się w ofercie chińskiej firmy Kandi w 2015 roku realizując koncepcję niewielkiego, miejskiego pojazdu o napędzie elektrycznym zbudowanego z myślą o wewnętrznym rynku. Kandi K10 przyjął postać 3-drzwiowego hatchbacka, zyskując dwubarwne malowanie wykonanej ze sztucznego tworzywa karoserii.
W listopadzie 2015 roku Kandi nawiązało współpracę z chińskim startupem Pang Da, dostarczając dla niego 1000 sztuk K10 na potrzeby miejskiego carsharingu.
Sprzedaż.
Po 2 latach produkcji i sprzedaży Kandi K10 na wewnętrznym rynku chińskim, samochód został wycofany z rynku w 2017 roku na rzecz nowszych konstrukcji i jako pokłosie decyzji chińskich władz o tymczasowemu wstrzymaniu działalności Kandi Technologies z powodu zarzutów o niestabilną sytuację finansową.
Dane techniczne.
Układ elektryczny Kandi K10 składa się z 20 kWh baterii, która zapewnia moc 47 KM i maksymalny zasięg wynoszący 150 kilometrów. Naładowanie baterii do 100% zajmuje ok. 10 godzin.

</doc>
<doc id="4902865" url="https://pl.wikipedia.org/wiki?curid=4902865" title="Gudaliszki">
Gudaliszki

Gudaliszki – dawny zaścianek. Tereny na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Widze.
Historia.
W czasach zaborów w granicach Imperium Rosyjskiego.
W latach 1921–1945 zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze.
Według Powszechnego Spisu Ludności z 1921 roku zamieszkiwało tu 17 osób, wszystkie były wyznania rzymskokatolickiego i zadeklarowały polską przynależność narodową. Były tu 3 budynki mieszkalne. W 1931 w 5 domach zamieszkiwało 26 osób.
Miejscowość należała do parafii rzymskokatolickiej w Widzach. Podlegała pod Sąd Grodzki w m Turmont i Okręgowy w Wilnie; właściwy urząd pocztowy mieścił się w Widzach.

</doc>
<doc id="4902866" url="https://pl.wikipedia.org/wiki?curid=4902866" title="Ḥāʾ">
Ḥāʾ

Ḥāʾ (ح) – szósta litera alfabetu arabskiego. Używana jest do oznaczenia dźwięku [], tj. spółgłoski szczelinowej gardłowej bezdźwięcznej. Pochodzi od fenickiej litery Chet.
W języku polskim litera Ḥāʾ jest transkrybowana za pomocą litery H.
W arabskim systemie liczbowym literze Ḥāʾ odpowiada cyfra 8.

</doc>
<doc id="4902874" url="https://pl.wikipedia.org/wiki?curid=4902874" title="Inhibitory TNF">
Inhibitory TNF

Inhibitory TNF – leki hamujące działanie czynnika martwicy nowotworów, który jest częściowo odpowiedzialny za proces zapalenia. TNF bierze udział zarówno w autoimmunologicznych jak i immunozależnych chorobach takich jak reumatoidalne zapalenie stawów, zesztywniające zapalenie stawów kręgosłupa, zapalna choroba jelit (np. choroba Crohn'a, wrzodziejące zapalenie jelita grubego), łuszczyca oraz astma oporna na leczenie farmakologiczne. W leczeniu tych schorzeń stosowane są właśnie inhibitory TNF. Leczenie inhibitorami TNF wiąże się z licznymi efektami ubocznymi – mogą powstawać chłoniaki, dochodzi do zwiększonej podatności na infekcje, może wystąpić zastoinowa niewydolność serca oraz choroba demielinizacyjna. Pojawiać się również mogą systemowe efekty uboczne.
Przykłady inhibitorów TNF.
Do inhibitorów TNF należą leki z grupy przeciwciał monoklonalnych, talidomid i jego pochodne, pochodne ksantyny oraz niektóre związki halucynogenne:
Inhibitory TNF występujące naturalnie.
TNF lub efekty jego działania mogą być tłumione przez kilka związków występujących naturalnie. Należą do nich:

</doc>
<doc id="4902882" url="https://pl.wikipedia.org/wiki?curid=4902882" title="Leoncio Evita Enoy">
Leoncio Evita Enoy

Leoncio Evita Enoy (ur. 8 sierpnia 1929, zm. 6 grudnia 1996) – pisarz i malarz z Gwinei Równikowej.
Należał do ludu Kombe z grupy etnicznej Ndowé. Pochodził z rodziny o bogatych tradycjach. Jego dziadek, Raimundo Evita Makachi, był jednym z ważniejszych wodzów Ndowé w latach 30., 40. i 50. oraz jednym z prekursorów ruchu niepodległościowego. Urodził się w Udubuandolo w Bacie. Kształcił się w szkołach w San Carlos (dzisiejsza Luba). Samouk w zakresie sztuki, korespondencyjnie pobierał lekcje rysunku, następnie sam nauczał tego przedmiotu w Escuela de Artes y Oficios w Bacie. Współpracował z pismem literackim "Poto-Poto". W 1953 w Madrycie opublikował "Cuando los combes luchaban. Novela de costumbres de la antigua ﻿Guinea Española.", uznawaną za pierwszą powieść w historii gwinejskiej literatury. Między 1953 a 1960 mieszkał w Kamerunie, następnie powrócił do Gwinei. W okresie późniejszym opublikował jeszcze powieść "Alonguegue" oraz opowieść "El guiso de Biyé". Zajmował się również malarstwem. Pozostawił też po sobie rzeźby w drewnie i kości słoniowej.
Zmarł w szpitalu w Bacie. Jego młodszym bratem był polityk Rafael Evita Enoy (1934-2008). Poślubił Ikę a Makamani, miał z nią 10 dzieci, w tym poetkę Victorię Evitę Ikę (ur. 1961).

</doc>
<doc id="4902886" url="https://pl.wikipedia.org/wiki?curid=4902886" title="Kandi K12">
Kandi K12

Kandi K12 – elektryczny mikrosamochód produkowany pod chińską marką Kandi w latach 2016 – 2018.
Historia i opis modelu.
Mikrosamochód Kandi K12 trafił do sprzedaży w 2016 roku jako najmniejszy model w ofercie, utrzymany w awangarowym wzornictwie wyróżniającym się licznymi, wielokształtnymi łukami i jednobryłowym nadwoziem.
Sprzedaż.
Kandi K12 trafił do sprzedaży wyłącznie na rynku chińskim w maju 2017 roku, pozostając w niej przez kolejne 2 lata i znikając bez następcy w pierwszej połowie 2018 roku.
Dane techniczne.
Układ elektryczny Kandi K12 ma identyczne parametry w porównaniu do większego modelu K10. Tworzony jest on przez baterię o pojemności 20 kWh, która zapewnia razem z silnikiem elektrycznym moc 47 KM i zasięg na pojedynczym ładowaniu wynoszący 153 kilometry.

</doc>
<doc id="4902888" url="https://pl.wikipedia.org/wiki?curid=4902888" title="Ernesto Sirolli">
Ernesto Sirolli

Ernesto Sirolli (ur. 22 września 1950) jest włoskim autorem i mówcą z doświadczeniem w dziedzinie lokalnego rozwoju gospodarczego. Jest autorem dwóch książek, "Ripples from the Zambezi" (1995 i 1999), oraz "How to Start a Business and Ignite Your Life" (2012). 
Wczesne życie i edukacja.
Ernesto Sirolli urodził się we Włoszech i część swojego dzieciństwa spędził w Libii. Następnie studiował nauki polityczne na Uniwersytecie Rzymskimi uzyskał stopień doktora z Murdoch University w Perth w Zachodniej Australii, w 2004 r. 
Kariera.
Ernesto Sirolli rozpoczął karierę we włoskiej organizacji pozarządowej pełniącej służbie w Afryce. W 1985 r. Założył własną organizację, Sirolli Institute for Enterprise Facilitation, aby zapewnić wdrażanie projektów i szkolenia dla przedsiębiorstw na całym świecie. 
Sirolli jest autorem dwóch książek. "Ripples from the Zambezi: passion, entrepreneurship, and the rebirth of local economies", opublikowane po raz pierwszy w 1995 r. i ponownie wydane w 1999 r. Książka ta jest wymieniona jako lektura obowiązkowa na kilku kursach uniwersyteckich dotyczących biznesu i zrównoważonego rozwoju. Druga książka jego autorstwa, "How to start a business and ignite your life: a simple guide to combining business wisdom with passion", została opublikowana w 2012 roku. 
Ernesto Sirolli jest profesorem wizytującym w Curtin University Sustainability Policy Institute oraz pracownikiem branżowym w University of Queensland Center for Social Responsibility w Mining. 
Jako mówca publiczny, Ernesto Sirolli zyskał międzynarodową uwagę w 2012 r. przemówieniem TEDx „Shut Up and Listen”. Prezentacja otrzymała ponad 3 miliony odsłon i została umieszczona w książce założyciela TED „TED Talks: The Official TED Guide to Public Speaking”. Sirolli przemawiał także w radiu NPR, radiu SDPB i na kilku innych konferencjach TEDx, 
W 2016 r. Ernesto Sirolli otrzymał nagrodę IOEE International Lifetime Achievement Award w Izbie Lordów w Londynie.

</doc>
<doc id="4902891" url="https://pl.wikipedia.org/wiki?curid=4902891" title="Jacek z Gołąbków Jezierski">
Jacek z Gołąbków Jezierski

Jacek z Gołąbków Jezierski herbu Prus (zm. w 1778 roku) – chorąży łukowski w latach 1770-1778, podczaszy łukowski w latach 1759-1770, łowczy łukowski w latach 1756-1759, cześnik gostyniński.
Życiorys.
Poseł na sejm 1758 roku z województwa lubelskiego.

</doc>
<doc id="4902892" url="https://pl.wikipedia.org/wiki?curid=4902892" title="Kaplica Nawiedzenia Najświętszej Maryi Panny (Wied Qirda) w Żebbuġ">
Kaplica Nawiedzenia Najświętszej Maryi Panny (Wied Qirda) w Żebbuġ



</doc>
<doc id="4902900" url="https://pl.wikipedia.org/wiki?curid=4902900" title="Leon Bukowiński">
Leon Bukowiński

Leon Franciszek Bukowiński (ur. 1900 w Warszawie, zm. 14 listopada 1974 tamże) – polski Sprawiedliwy wśród Narodów Świata, współpracownik Rady Pomocy Żydom "Żegota". Podczas okupacji niemieckiej wraz z żoną Jadwigą Bukowińską i synami uratował 22 Żydów.
Życiorys.
Urodzony i wychowany w Warszawie Leon Franciszek Bukowiński w 1918 r. uczestniczył w rozbrajaniu wojsk niemieckich. Brał udział jako ochotnik w wojnie polsko-bolszewickiej w latach 1919–1921. Odznaczony medalem Dziesięciolecia Odzyskanej Niepodległości. Był zatrudniony jako urzędnik w warszawskim Zarządzie Miejskim. Zawarł związek małżeński z Jadwigą z domu Jaskółowską, z którą miał później dwóch synów, Bohdana i Tadeusza. Bukowińscy mieszkali na Grochowie do wybuchu II wojny światowej. Jesienią 1939 r. ich dom uległ zniszczeniu. Po późniejszym remoncie rodzina wróciła do dwóch przystosowanych do użytku pokoi. Leon Bukowiński był współpracownikiem Rady Pomocy Żydom "Żegota", gdzie przekazywał żywność oraz pieniądze. Oprócz tego udzielał Żydom schronienia w swoim domu, a także znajdował dla nich bezpieczne schronienie u zaufanych osób, m.in. przy ulicy Smolnej, na Saskiej Kępie oraz w Radości. Również pomagał w transporcie Żydów między kryjówkami. Zorganizował ucieczkę Wolfa (Władysława) Berlińskiego z Pawiaka. Praca w laboratorium policji kryminalnej pozwalała Bukowińskiemu zapewniać Żydom fałszywe dokumenty i uprzedzać przed donosami. Łącznie wraz z żoną udzielił pomocy 22 Żydom, m.in. czteroosobowej rodzinie Borensztajnów, małżeństwu Berlińskim, rodzinie Rokmanów, Strosbergów i innym. Ukrywający się doczekali wyzwolenia przez wojska sowieckie. Pięcioro z ocalałych, uratowanych przez Bukowińskiego Żydów wystosowało w 1947 r. list do Zarządu Gminy Żydowskiej wnosząc o „odznaczenie go na polu walki w obronie istnień ludzkich” oraz otoczenie go opieką „by z tytułu pracy w policji kryminalnej podczas okupacji niemieckiej nie miał żadnych przykrych konsekwencji”. Rodzina Bukowińskich pozostała w kontakcie z wieloma ocalonymi przez nich Żydami, również odwiedzając ich poza granicami kraju, m.in. w Montrealu i Izraelu.
W 1963 r. Leon Bukowiński wraz z żoną Jadwigą Bukowińską zostali odznaczeni medalami Sprawiedliwych wśród Narodów Świata. Na głazie przy parafii Najczystszego Serca Maryi w Warszawie przy ulicy Chłopickiego znajduje się tablica poświęcona pamięci małżeństwa Bukowińskich. Syn Bukowińskich, Tadeusz, został działaczem Polskiego Towarzystwa Sprawiedliwych wśród Narodów Świata.

</doc>
<doc id="4902902" url="https://pl.wikipedia.org/wiki?curid=4902902" title="Anisodon">
Anisodon

Anisodon - wymarły gatunek z rodziny chalikoteriów, występujący w Europie w miocenie (23 - 5,3 mln lat temu). Ważył ok. 600 kg. Głowa anisodona przypominała niemal koński łeb, a sylwetkę miał pochyloną jak u goryla. Tak jak goryl, Anisodon chodził na kłykciach, zaginając palce do wewnątrz, aby chronić ostre pazury.

</doc>
<doc id="4902906" url="https://pl.wikipedia.org/wiki?curid=4902906" title="Rafał Kozielewski">
Rafał Kozielewski

Rafał Kozielewski (ur. 15 kwietnia 1976) – polski judoka.
Były zawodnik MKS Juvenia Wrocław (1992-1993) i WKS Śląsk Wrocław (1993-2005). Brązowy medalista mistrzostw Europy seniorów 1998 w kat. do 73 kg oraz brązowy medalista mistrzostw Europy juniorów 1994 w kat. do 71 kg. Ponadto trzykrotny medalista mistrzostw Polski seniorów: złoty w 1998 (kat. do 73), srebrny w 1995 (kat. do 71 kg) i brązowy w 1999 (kat. do 73 kg) oraz m.in. mistrz Polski juniorów 1996. Piąty zawodnik mistrzostw świata seniorów 1999 w kat. do 73 kg.

</doc>
<doc id="4902910" url="https://pl.wikipedia.org/wiki?curid=4902910" title="Miejska Hala Sportowa im. Andrzeja Grubby">
Miejska Hala Sportowa im. Andrzeja Grubby



</doc>
<doc id="4902911" url="https://pl.wikipedia.org/wiki?curid=4902911" title="Kandi K11">
Kandi K11

Kandi K11 – elektryczny samochód osobowy klasy najmniejszej produkowany pod chińską marką Kandi w latach 2013 – 2016.
Historia i opis modelu.
Na mocy nawiązanego w 2013 roku partnerstwa z chińskim potentatem branży motoryzacyjnej Geely, początkujące przedsiębiorstwo Kandi Technologies przedstawiło bliźniaczą wersję modelu Geely Panda pod własną marką. Samochód pod kątem wizualnym wyróżniał się jedynie stylistycznymi detalami, większość zmian przechodząc pod kątem technicznym - stając się samochodem elektrycznym.
Zastosowanie.
Kandi K11 znalazło się we wlocie samochodów elektrycznych dostarczanych przez producenta dla usług carsharingu w chińskim mieście Hangzhou razem z mniejszym modelem K10.
Dane techniczne.
Elektryczny układ napędowy Kandi K11 rozwija maksymalną moc 47 KM przy 103 Nm maksymalnego momentu obrotowego i 102 km/h prędkości maksymalnej. Od 0 do 100 km/h pojazd rozpędza się w 10 sekund.

</doc>
<doc id="4902915" url="https://pl.wikipedia.org/wiki?curid=4902915" title="Bitwa pod Szydłowiczami">
Bitwa pod Szydłowiczami

Bitwa pod Szydłowiczami – część operacji niemeńskiej; walki polskiego 4 pułku piechoty Legionów mjr. Floriana Smykała z oddziałami sowieckiej 11 Dywizji Strzelców i 56 Brygady Strzelców w czasie ofensywy jesiennej wojsk polskich w okresie wojny polsko-bolszewickiej.
Sytuacja ogólna.
Realizując w drugiej połowie sierpnia 1920 operację warszawską, wojska polskie powstrzymały armie Frontu Zachodniego Michaiła Tuchaczewskiego. 1 Armia gen. Franciszka Latinika zatrzymała sowieckie natarcie na przedmościu warszawskim, 5 Armia gen. Władysława Sikorskiego podjęła działania ofensywne nad Wkrą, a ostateczny cios sowieckim armiom zadał marszałek Józef Piłsudski, wyprowadzając uderzenie znad Wieprza. Zmieniło to radykalnie losy wojny. Od tego momentu Wojsko Polskie było w permanentnej ofensywie.
Po wielkiej bitwie nad Wisłą północny odcinek frontu polsko-sowieckiego zatrzymał się na zachód od linii Niemen – Szczara. Na froncie panował względny spokój, a obie strony reorganizowały swoje oddziały. Wojska Frontu Zachodniego odtworzyły ciągłą linię frontu już 27 sierpnia. Obsadziły one rubież Dąbrówka – Odelsk – Krynki – Grodno – Grodek – Kamieniec Litewski. Stąd Tuchaczewski zamierzał przeprowadzić koncentryczne natarcie na Białystok i Brześć, by dalej ruszyć na Lublin. Uderzenie pomocnicze na południu miała wykonać między innymi 1 Armia Konna Siemiona Budionnego.
Reorganizując siły, Naczelne Dowództwo Wojska Polskiego zlikwidowało dowództwa frontów i rozformowało 1. i 5. Armię. Na froncie przeciwsowieckim rozwinięte zostały 2., 3., 4. i 6. Armia.
10 września, na odprawie w Brześciu ścisłych dowództw 2 i 4 Armii, Józef Piłsudski nakreślił zarys planu nowej bitwy z wojskami Frontu Zachodniego. Rozpoczęły się prace sztabowe nad planem bitwy niemeńskiej. Pomyślana ona była jako pewna kontynuacja operacji warszawskiej, przy założeniu, że jej celem będzie ostateczne rozgromienie wojsk rosyjskiego Frontu Zachodniego.
Myślą przewodnią było związanie głównych sił przeciwnika w centrum poprzez natarcie w kierunku na Grodno i Wołkowysk. Jednocześnie północna grupa uderzeniowa, skoncentrowana na lewym skrzydle 2 Armii, miała szybkim marszem przeciąć skrawek terytorium litewskiego i wyjść na głębokie tyły oddziałów Armii Czerwonej, zaangażowanych w bój o Grodno i Wołkowysk.
Zgodnie z polskim planem operacji niemeńskiej, 23 września grupa gen. Władysława Junga ruszyła na Wołkowysk. Celem natarcia było opanowanie miasta, ściągnięcia na siebie odwodów sowieckich i odwrócenie uwagi od natarcia 3 Dywizji Piechoty Legionów na Brzostowicę Wielką.
Walki pod Szydłowiczami.
23 września z rejonu Pawluszki na Szydłowicze i Kołłątaje ruszył do natarcia 4 pułk piechoty Legionów mjr. Floriana Smykala.
Jego pierwszorzutowe bataliony przełamały sowiecką obronę w rejonie szosy i nacierały dalej w kierunku Szydłowicz. Około południa zdobyły Kukiełki i podeszły pod Talkowce. W tym momencie zgrupowane w lasach na wschód od Brzostowicy oddziały 32 Brygady Strzelców oraz 56 Brygady Strzelców uderzyły na odsłonięte lewe skrzydło pułku. Pod Kukiełkami do końca dnia polskie bataliony odparły sześć szturmów czerwonoarmistów.
Następnego dnia o świcie przeciwnik wyparł z Kukiełek I/4 pułku piechoty Legionów, ale wyprowadzony kontratak II batalionem odrzucił czerwonoarmistów do okolicznych lasów. Kilkakrotnie ponawiane sowieckie ataki na polskie pozycje okazały się bezskuteczne. 
Po południu na pole bitwy przybył dowódca grupy operacyjnej gen. Władysław Jung. Ściągnął on z Kwater pod Szydłowicze 24 pułk piechoty i skierował do natarcia wszystkie siły IV Brygady Piechoty Legionów.
24 pułk piechoty uderzył I batalionem zza skrzydła 4 pp Leg. na pozycje nieprzyjaciela w lesie Siemieniówka, przełamał je i wspólnie z II batalionem ruszył na Moszny – Snopki, zdobywając je po zaciętych walkach. Wykorzystując powodzenie 24 pułku piechoty, 4 pp Leg. rozwinął natarcie na Kołłątaje. Jego I batalion do wieczora opanował Szydłowicze i o północy patrolami bojowymi dotarł pod Kołłątaje.
Mimo powodzenia, dowódca grupy operacyjnej gen. Władysław Jung, z uwagi na utratę Wołkowyska, nakazał 4 pułkowi piechoty Legionów zatrzymać natarcie i wycofać się na linię Szydłowicze – Mielowce. 24 pp zatrzymał się na zajętych stanowiskach.
Bilans walk.
Bitwa pod Szydłowiczami nie przyniosła rozstrzygnięcia. Zaangażowała jednak znaczne siły nieprzyjaciela, które nie mogły być użyte w walkach pod Brzostowicą. W czasie walk Polacy stracili 139 poległych i rannych. Wzięto do niewoli około 450 jeńców, zdobyto dwa działa i sześć ckm-ów.

</doc>
<doc id="4902922" url="https://pl.wikipedia.org/wiki?curid=4902922" title="Cerchezu">
Cerchezu

Cerchezu – wieś w Rumunii, w okręgu Konstanca, w gminie Cerchezu. W 2011 roku liczyła 525 mieszkańców.

</doc>
<doc id="4902925" url="https://pl.wikipedia.org/wiki?curid=4902925" title="Căscioarele (okręg Konstanca)">
Căscioarele (okręg Konstanca)

Căscioarele – wieś w Rumunii, w okręgu Konstanca, w gminie Cerchezu. W 2011 roku liczyła 277 mieszkańców.

</doc>
<doc id="4902927" url="https://pl.wikipedia.org/wiki?curid=4902927" title="Gleofilo Vlijter">
Gleofilo Vlijter

Gleofilo Sabrino Rudewald Hasselbaink Vlijter (ur. 17 września 1999 w Paramaribo) – surinamski piłkarz grający na pozycji napastnika w izraelskim klubie Beitar Jerozolima oraz reprezentacji Surinamu.
Kariera.
Vlijter zaczynał swoją karierę w SV Robinhood. W 2018 roku wyjechał do Izraela i podpisał kontrakt z Hapoel Ironi Kirjat Szemona. Niedługo po tym przeniósł się do gruzińskiego Torpedo Kutaisi. W 2019 roku został piłkarzem cypryjskiego Aris Limassol. W 2020 roku powrócił do Izraela i związał się z Beitar Jerozolima. 
W reprezentacji Surinamu zadebiutował 30 kwietnia 2015 roku w towarzyskim meczu z Gujaną. Pierwszego gola zdobył 5 września 2019 w starciu z Dominiką. Podczas Ligi Narodów 2019/20 zdobył 10 bramek. 

</doc>
<doc id="4902928" url="https://pl.wikipedia.org/wiki?curid=4902928" title="Cerchezu (okręg Konstanca)">
Cerchezu (okręg Konstanca)



</doc>
<doc id="4902930" url="https://pl.wikipedia.org/wiki?curid=4902930" title="Măgura (okręg Konstanca)">
Măgura (okręg Konstanca)

Măgura – wieś w Rumunii, w okręgu Konstanca, w gminie Cerchezu. W 2011 roku liczyła 108 mieszkańców.

</doc>
<doc id="4902931" url="https://pl.wikipedia.org/wiki?curid=4902931" title="Viroaga">
Viroaga

Viroaga – wieś w Rumunii, w okręgu Konstanca, w gminie Cerchezu. W 2011 roku liczyła 489 mieszkańców.

</doc>
<doc id="4902933" url="https://pl.wikipedia.org/wiki?curid=4902933" title="Ambasada Białorusi w Tbilisi">
Ambasada Białorusi w Tbilisi

Ambasada Białorusi w Tbilisi (; ) – misja dyplomatyczna Republiki Białorusi w Gruzji.
Historia.
Stosunki dyplomatyczne pomiędzy Białorusią i Gruzją nawiązano 6 stycznia 1994. Kontakty międzypaństwowe nie były jednak intensywne. Ochłodzenie stosunków nastąpiło po wojnie w Osetii Południowej (2008) i poważnym kryzysie dyplomatycznym na linii Gruzja – Rosja, jako że Białoruś uważana była za sojuszniczkę Rosji. Władze w Mińsku, wbrew oczekiwaniom Kremla, nie uznały jednak niepodległości zbuntowanych prowincji gruzińskich Osetii Południowej i Abchazji.
Odmrożenie relacji nastąpiło w 2015. Podczas pierwszej w historii wizyty prezydenta Białorusi w Gruzji w dniach 22–24 kwietnia 2015, Alaksandr Łukaszenka zapowiedział otwarcie Ambasady Białorusi w Tbilisi.
Ambasadę Białorusi w Tbilisi otworzono 20 grudnia 2016 podczas wizyty w Gruzji ministra spraw zagranicznych Białorusi Uładzimira Makieja.

</doc>
<doc id="4902934" url="https://pl.wikipedia.org/wiki?curid=4902934" title="Ambasada Białorusi w Gruzji">
Ambasada Białorusi w Gruzji



</doc>
<doc id="4902935" url="https://pl.wikipedia.org/wiki?curid=4902935" title="Petřikovice">
Petřikovice

Petříkovice – miejscowość należąca do gminy Chvaleč w powiecie Trutnov, w pobliżu granicy z Polską. Wieś leży w dolinie poniżej południowo-wschodnich stoków Jańskiego Wierchu, który jest jednocześnie północnym krańcem Gór Jastrzębich. Petříkovice znajdują się na obszarze katastralnym Petříkovice niedaleko Trutnova i zajmują powierzchnię 6,08 kilometrów kwadratowych. Przez miejscowość przepływa potok Petříkovický.
Historia.
Pierwsza wzmianka o osadnictwie na tym terenie pochodzi z roku 1012. W przeszłości eksploatowano złoża rud żelaza i manganu. W 1872 roku pod Jańskim Wierchem zbudowano kaplicę pielgrzymkową, która nie ostała się do czasów współczesnych. 

</doc>
<doc id="4902937" url="https://pl.wikipedia.org/wiki?curid=4902937" title="William Walwyn">
William Walwyn

William Walwyn (ur. 1600, zm. 1681) – angielski lekarz, pamflecista i jeden z przywódców lewellerów.
Był kupcem, który handlował jedwabiem. W czasie rewolucji angielskiej zaktywizował się politycznie po stronie parlamentu a przeciwko królowi. Był zwolennikiem równości i tolerancji religijnej, i związał się z ruchem lewellerów. W 1645 opublikował głośną broszurę "England's Lamentable Slaverie", w której skrytykował mit Wielkiej Karty Swobód. W 1647 został jednym przywódców lewellerów. Dwa lata później wraz z innymi działaczami ruchu, w tym Johnem Lilburnem, znalazł się w więzieniu. Stamtąd pisał broszury i pamflety atakując swoich przeciwników i broniąc samego siebie. Przykładem była broszura "Walwyn's Just Defence". Był uważany za dowcipnego pisarza, który umiejętnie stosował satyrę. Został zwolniony po roku 1650. Po wyjściu z więzienia zajął się naukami medycznymi i aptekarstwem.

</doc>
<doc id="4902952" url="https://pl.wikipedia.org/wiki?curid=4902952" title="Franciszek Szeptycki">
Franciszek Szeptycki

Franciszek Szeptycki herbu własnego – stolnik lwowski w latach 1765-1775, podczaszy lwowski w latach 1743-1766, sędzia kapturowy ziemi lwowskiej w 1764 roku.

</doc>
<doc id="4902954" url="https://pl.wikipedia.org/wiki?curid=4902954" title="Marcin Łoś">
Marcin Łoś

Marcin Łoś herbu Dąbrowa (zm. w 1773 roku) – podsędek lwowski w latach 1748-1772, wojski lwowski w latach 1738-1748, podstoli kamieniecki w latach 1731-1738, regent grodzki lwowski w latach 1727-1748, sędzia kapturowy ziemi lwowskiej w 1764 roku.

</doc>
<doc id="4902955" url="https://pl.wikipedia.org/wiki?curid=4902955" title="Maciej Kruszelnicki">
Maciej Kruszelnicki

Maciej Kruszelnicki herbu Sas (zm. w 1767 roku) – podstoli lwowski w latach 1744-1767, podstarości lwowski w latach 1753-1755, pisarz grodzki lwowski w latach 1749-1753, sędzia kapturowy ziemi lwowskiej w 1764 roku.

</doc>
<doc id="4902958" url="https://pl.wikipedia.org/wiki?curid=4902958" title="Szymon Szeptycki">
Szymon Szeptycki

Szymon Szeptycki herbu własnego (zm. w 1789 roku) – kasztelan przemyski w latach 1770-1789, podczaszy lwowski w latach 1765-1770, cześnik lwowski w latach 1756-1765, starosta kozienicki w 1756 roku, sędzia kapturowy ziemi lwowskiej w 1764 roku.

</doc>
<doc id="4902959" url="https://pl.wikipedia.org/wiki?curid=4902959" title="Józef Skorupka Padlewski">
Józef Skorupka Padlewski

Józef Skorupka Padlewski herbu Ślepowron (zm. w 1778 roku) – sędzia lwowski w latach 1765-1773, miecznik lwowski w latach 1748-1765, sędzia kapturowy ziemi lwowskiej w 1764 roku.

</doc>
<doc id="4902960" url="https://pl.wikipedia.org/wiki?curid=4902960" title="Stefan Józef Hordyński">
Stefan Józef Hordyński

Stefan Józef Hordyński herbu Sas – podstarości lwowski w latach 1775-1778, stolnik żydaczowski w latach 1770-1773, sędzia grodzki lwowski w latach 1767-1773, pisarz grodzki lwowski w latach 1757-1767, sędzia kapturowy ziemi lwowskiej w 1764 roku.

</doc>
<doc id="4902965" url="https://pl.wikipedia.org/wiki?curid=4902965" title="Líška (Wielka Fatra)">
Líška (Wielka Fatra)

Líška (1445 m) – wzniesienie w Wielkiej Fatrze na Słowacji. Jest to trawiasty odcinek południowego grzbietu szczytu Krížna (1574 m). Na mapie zaznaczony jest jako wierzchołek z wysokością 1445 m, w istocie jednak jest to tylko niewielkie załamanie grzbietu – miejsce, w którym zmienia się jego stromość, a także kierunek.
Líška to trawiasty odcinek hali pokrywającej cały grzbiet i zbocza Krížnej. Południowe stoki Líški tworzą zbocza Tureckiej doliny, północno-wschodnie Hornojelenskiej doliny. Dzięki trawiastym obszarom Líška jest dobrym punktem widokowym. 
Turystyka.
Grzbietem Líški biegnie niebieski szlak turystyki pieszej ze wsi Stare Hory na szczyt Krížnej. W miejscu oznaczonym na mapie jako Líška 1445 dołącza do niego ścieżka z przełęczy Rybovské sedlo. Przez Líški na Krížną prowadzi jeszcze drugi szlak ze wsi Turecká.

</doc>
<doc id="4902970" url="https://pl.wikipedia.org/wiki?curid=4902970" title="Antoni Broniowski">
Antoni Broniowski

Antoni Broniowski (Broniewski) herbu Tarnawa – chorąży żydaczowski w latach 1769-1782, pisarz grodzki halicki w 1761 roku, stolnik żydaczowski w latach 1765-1769, skarbnik żydaczowski w latach 1750-1765, sędzia kapturowy ziemi lwowskiej w 1764 roku.

</doc>
<doc id="4902991" url="https://pl.wikipedia.org/wiki?curid=4902991" title="Identyfikacja.pl">
Identyfikacja.pl



</doc>
<doc id="4902996" url="https://pl.wikipedia.org/wiki?curid=4902996" title="Franz Hofer (gauleiter)">
Franz Hofer (gauleiter)



</doc>
<doc id="4903005" url="https://pl.wikipedia.org/wiki?curid=4903005" title="Ignacy Łoś">
Ignacy Łoś

Ignacy Łoś herbu Dąbrowa – skarbnik żydaczowski w latach 1769-1792, komornik graniczny halicki w latach 1764-1769, sędzia kapturowy ziemi lwowskiej w 1764 roku.

</doc>
<doc id="4903011" url="https://pl.wikipedia.org/wiki?curid=4903011" title="Józef Niezabitowski">
Józef Niezabitowski

Józef Niezabitowski herbu Lubicz (zm. w 1786 roku) – podsędek latyczowski w latach 1767-1786, komornik ziemski kamieniecki w latach 1764-1767, sędzia kapturowy ziemi lwowskiej w 1764 roku.

</doc>
<doc id="4903014" url="https://pl.wikipedia.org/wiki?curid=4903014" title="Marcin Jacoby">
Marcin Jacoby

Marcin Jan Jacoby (ur. 12 czerwca 1976) – polski literaturoznawca, sinolog, tłumacz, doktor habilitowany nauk humanistycznych, profesor Uniwersytetu SWPS, kierownik Zakładu Studiów Azjatyckich na Wydziale Nauk Humanistycznych i Społecznych Uniwersytetu SWPS z siedzibą w Warszawie.
Życiorys.
Absolwent lingwistyki stosowanej (2001) i sinologii (2004) na Uniwersytecie Warszawskim, stopień doktora uzyskał w 2008 na podstawie pracy "Zagadnienie malarskiego powtórzenia i falsyfikatu w chińskim piśmiennictwie o sztuce z okresu od V do XIX wieku" (promotorka: Lidia Kasarełło), a stopień doktora habilitowanego w 2019 na podstawie pracy "Sztuka perswazji w starożytnych Chinach. Opowiastka alegoryczna w okresie Walczących Państw (453–221 r. p.n.e.)". Jest profesorem Uniwersytetu Humanistycznego SWPS z siedzibą w Warszawie.
W latach 2002-2008 pracował w Zbiorach Sztuki Orientalnej Muzeum Narodowego w Warszawie, a w latach 2008-2017 w Instytucie Adama Mickiewicza, gdzie kierował Projektem Azja. Równolegle, w latach 2008-2017 pracował na stanowisku adiunkta w Zakładzie Sinologii na Wydziale Orientalistycznym Uniwersytetu Warszawskiego. Od 2017 pracuje w Uniwersytecie SWPS jako dyrektor, a od 2019 jako Pełnomocnik Rektora ds. Współpracy Międzynarodowej. Jednocześnie wykłada w Zakładzie Studiów Azjatyckich, którym kieruje od 2020.
Specjalizuje się w chińskiej literaturze klasycznej i kulturze Chin starożytnych. Zajmuje się też zagadnieniami polityczno-społecznymi regionu Azji Wschodniej, szczególnie Chin i Republiki Korei. Zna język chiński współczesny i klasyczny, jest tłumaczem dzieł literatury chińskiej na język polski. Autor publikacji popularnonaukowych o Azji Wschodniej "Chiny bez makijażu" (2016) i "Korea Południowa. Republika żywiołów" (2018), popularyzator wiedzy o Azji i współautor podręcznika do nauki języka chińskiego "Współczesny język chiński. Mówię i piszę po chińsku" (2008).
Na Uniwersytecie SWPS prowadzi zajęcia z zakresu wiedzy o Chinach i Azji Wschodniej: literatury, sztuki i dyplomacji kulturalnej.
Jest wnukiem Jana Jacoby'ego, reżysera i wykładowcy Państwowej Wyższej Szkoły Filmowej w Łodzi.
Publikacje książkowe.
Tłumaczenia

</doc>
<doc id="4903019" url="https://pl.wikipedia.org/wiki?curid=4903019" title="Haworthiopsis">
Haworthiopsis

Haworthiopsis – rodzaj roślin należący do rodziny złotogłowowatych ("Asphodelaceae"), obejmujący 18 gatunków występujących w Mozambiku, Namibii, Eswatini i Afryce Południowej. Dwa gatunki, "H. attenuata" i "H. coarctata" zostały introdukowane do Meksyku. Rośliny z tego rodzaju są uprawiane ze względu na właściwości lecznicze i ozdobne, uważa się je też za mające właściwości magiczne.
Systematyka.
Rodzaj z podrodziny "Asphodeloideae" z rodziny złotogłowowatych ("Asphodelaceae"). We wcześniejszych ujęciach gatunki tych roślin były zaliczane do podrodzaju "Hexangularis" w rodzaju haworsja ("Haworthia"). 

</doc>
<doc id="4903022" url="https://pl.wikipedia.org/wiki?curid=4903022" title="Szkoła Podstawowa nr 2 im. Jana Pawła II w Wąbrzeźnie">
Szkoła Podstawowa nr 2 im. Jana Pawła II w Wąbrzeźnie

Szkoła Podstawowa nr 2 im. Jana Pawła II w Wąbrzeźnie – szkoła podstawowa ośmioklasowa działająca w Wąbrzeźnie od 1914 roku.
Historia szkoły.
Początki.
Wzrost demograficzny pod koniec XIX wieku spowodował, że władze pruskie zdecydowały o budowie w Wąbrzeźnie nowych szkół. W 1883 roku wzniesiono budynek szkoły powszechnej przy dzisiejszej ulicy Wolności 11. Uczęszczały do niej dzieci wyznań katolickiego, ewangelickiego i żydowskiego. W 1912 zbudowano nowy gmach przy ul. Wolności 30, jednak liczne usterki architektoniczne spowodowały, że został oddany do użytku dopiero w 1914 roku dla dzieci ewangelickich.
Okres międzywojenny.
W 1920 roku w gmachu przy ul. Wolności 30 powstała siedmioklasowa Publiczna Szkoła Żeńska (analogiczna, Męska działała w budynku przy ul. Wolności 11). W wyniku reformy w 1932 roku szkoła stała się szkołą powszechną III stopnia dla dziewcząt. W 1927 roku pracowało tam 10 nauczycieli katolików i 1 ewangelik, a do szkoły uczęszczało 268 uczennic katoliczek i 67 ewangeliczek. W 1933 roku pożar strawił strych oraz wieżę, której już nie odbudowano.
II wojna światowa.
W czasie okupacji hitlerowskiej szkoła funkcjonowała jako Mudchenvolkschule, wyodrębniona w 1942 roku z Knaben- und Mudchen- Volksschule. W 1944 roku w szkole urządzono niemiecki szpital wojskowy, a naukę przeniesiono do baraków przy ul. Grudziądzkiej. Nauczyciele zorganizowali tajne nauczanie, którym zajmowali się Feliks Kotewicz, Stefania Delewska, Helena Markowska, Jan Szynaka, Marianna Manikowska.
W Polskiej Rzeczypospolitej Ludowej.
22 lutego 1945 roku wznowiono lekcje w szkole po okresie okupacyjnym. Budynek szkoły pozostał bez zmian, natomiast zniszczone było wyposażenie klas. Na przełomie marca i lutego 1945 roku była to szkoła koedukacyjna, jednak powrócono do podziału i szkoła stała się szkołą żeńską. Naukę rozpoczęło 476 uczennic. Od 1946 roku była to szkoła ośmioklasowa, ale tylko do 1947 roku. gdy stała się ponownie szkołą siedmioklasową jako Ogólnokształcąca Szkoła Stopnia Podstawowego nr 2. 15 lipca 1961 roku szkoła stała się ośmioklasowa otrzymując nazwę Szkoła Podstawowa nr 2. W 1963 roku szkolna drużyna hokeistów zdobyła złoty medal mistrzostw Polski w zawodach o "Złoty Krążek:. We wrześniu 1964 roku uruchomiono pierwszy oddział klas specjalnych dla uczniów z niepełnosprawnością intelektualną. Klasa liczyła 19 uczniów a wychowawczynią była Marianna Manikowska. W 1968 roku wybudowano nową kuchnię i jadalnię. W 1971 roku szkolna drużyna saneczkarzy zdobyła złoty medal mistrzostw Polski. 1 stycznia 1973 roku szkoła stała się Zbiorczą Szkołą Gminną wraz z 16 szkołami filialnymi oraz przedszkolami. W latach 1973-1975 wybudowano boisko sportowe staraniem nauczyciela Jana Wesołowskiego. W 1976 roku szkolna drużyna hokeistów ponownie zdobyła złoty medal mistrzostw Polski.
Po 1989 roku.
W 1990 szkoła przejęła sąsiadujący budynek dawnego Komitetu Miejskiego PZPR, gdzie urządzono sale lekcyjne, biura i bibliotekę. W 1991 roku urządzono pierwszą klasę wyrównawczą, której wychowawcą został Sławomir Piskor. W 1996 roku wprowadzono pilotażowo nauczanie integralne w dwóch klasach pierwszych prowadzonych przez Dorotę Pyć i Sylwię Szczepaniak. W 1998 roku na rok przed właściwą reformą programową podjęto się wprowadzenia systemu blokowego na lata 1998-2001 w klasach IV-VI. W 1999 roku szkoła stała się sześcioklasowa. W 2001 roku w budynku głównym urządzono toalety dla uczniów, dotychczas mieszczące się w osobnym budynku z 1912 roku. 8 września 2006 roku szkoła otrzymała imię Jana Pawła II. W czerwcu 2007 roku mury szkolne opuściła ostatnia klasa specjalna, wychowawcą był Janusz Przybyło. We wrześniu 2007 roku utworzono klasy integracyjne. W latach 2008-2009 przeprowadzono termomodernizację budynków.
. W 2019 roku po likwidacji gimnazjów szkoła przejęła budynek dawnego Gimnazjum nr 1 im. kard. Stefana Wyszyńskiego w Wąbrzeźnie przy ul. Wolności 11. W budynku przy ul. Wolności 11 naukę rozpoczęły klasy IV-VIII, natomiast klasy I-III oraz oddziały przedszkolne pozostały w gmachu przy ul. Wolności 30.
Szkoła w literaturze.
W 1935 roku ukazało się opowiadanie Gustawy Jareckiej, prawdopodobnie nauczycielki tejże szkoły "Szósty oddział jedzie w świat." przeznaczone dla dzieci, którego akcja toczy się w Wąbrzeźnie, a główna bohaterka, Wanda jest uczennicą szkoły żeńskiej, obecnej Szkoły Podstawowej nr 2. Opowiadanie wznowiono w 2016 roku staraniem Miejskiej i Powiatowej Biblioteki Publicznej im. Witalisa Szlachcikowskiego w Wąbrzeźnie.
W 2014 roku ukazała się opracowana historia szkoły "Minął wiek" autorstwa Lidii Jabłońskiej i Katarzyny Kornackiej.

</doc>
<doc id="4903026" url="https://pl.wikipedia.org/wiki?curid=4903026" title="Antrachinony">
Antrachinony

Antrachinony – grupa organicznych związków chemicznych, których struktura oparta jest na szkielecie antrachinonu. Stanowią największą grupę naturalnie występujących chinonów, obok benzochinonów i naftochinonów
Występują naturalnie w wielu organizmach, przede wszystkim u roślin (głównie z rodzajów marzanowatych, rdestowatych i szakłakowatych), ale również u bakterii, porostów i grzybów, a nawet u niektórych zwierząt. Mogą występować w formie wolnej bądź jako glikozydy (np. alizaryna i jeden z jej glikozydów, kwas ruberytrynowy). Niektóre antrachinony występują również w postaci dimerów.
Antrachinony są szeroko stosowane jako barwniki, niektóre były wykorzystywane w tym celu od starożytności. Część związków z tej grupy wykazuje szereg właściwości biologicznych, m.in. działanie przeciwzapalne, moczopędne, przeczyszczające, przeciwdrobnoustrojowe, przeciwutleniające czy przeciwnowotworowe (np. antracykliny, angucykliny).

</doc>
<doc id="4903037" url="https://pl.wikipedia.org/wiki?curid=4903037" title="Soliszki">
Soliszki

Soliszki (; ) – wieś na Białorusi, w obwodzie grodzieńskim, w rejonie werenowskim, w sielsowiecie Raduń, nad Dzitwą, przy drodze republikańskiej .
W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminach Aleksandrowo (do 1925), Mackiszki (1925 - 1929) oraz Raduń (od 1929). Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4903046" url="https://pl.wikipedia.org/wiki?curid=4903046" title="Ꙏ">
Ꙏ

Ꙏ, ꙏ (jer neutralny) – litera rozszerzonej cyrylicy. Wykorzystywana jest do transkrypcji średniowiecznych dokumentów w języku rosyjskim, gdy nie ma możliwości rozróżnienia znaku twardego Ъ i znaku miękkiego Ь.

</doc>
<doc id="4903048" url="https://pl.wikipedia.org/wiki?curid=4903048" title="Stefan Dul">
Stefan Dul

Stefan Dul, ps. „Olszyna” (ur. 6 grudnia 1891 w Grębowie, zm. 21 września 1980 w Krakowie) – podpułkownik piechoty Armii Krajowej, kawaler Orderu Virtuti Militari.
Życiorys.
Urodził się w rodzinie Józefa, rolnika, i Wiktorii z Gortychów. W czerwcu 1914 razem z Adamem Dzianottem, Karolem Miką i Bronisławem Pierackim złożył maturę w c. k. Gimnazjum I Wyższym w Nowym Sączu. 1 sierpnia tego roku został wcielony do c. i k. pułku piechoty nr 40 w Rzeszowie. 23 września 1915 pod Kiwercami dostał się do niewoli rosyjskiej. Na stopień podporucznika został mianowany ze starszeństwem z 1 stycznia 1916 w korpusie oficerów rezerwy piechoty. 17 listopada 1918 wrócił z niewoli i już 29 listopada wstąpił do pułku Ziemi Sandomierskiej. 31 grudnia 1918 został przeniesiony do pułku Ziemi Warszawskiej na stanowisko dowódcy 3. kompanii.
Do Wojska Polskiego został przyjęty z byłej c. i k. armii, z zatwierdzeniem posiadanego stopnia podporucznika. Od 27 marca 1919 był instruktorem w 10 pułku piechoty w Sosnowcu.
Pełnił służbę w 78 pułku piechoty w Baranowiczach na stanowisku komendanta obwodowego Przysposobienia Wojskowego. 27 stycznia 1930 został mianowany majorem ze starszeństwem z dniem 1 stycznia 1930 i 83. lokatą w korpusie oficerów piechoty. W marcu 1931 został przeniesiony do 56 pułku piechoty wielkopolskiej w Krotoszynie na stanowisko dowódcy III batalionu. W maju 1933 został przeniesiony do 20 pułku piechoty w Krakowie na stanowisko dowódcy batalionu. Z dniem 1 maja 1934 został przydzielony do dyspozycji Ministerstwa Skarbu na okres sześciu miesięcy. Z dniem 31 października 1934 został przeniesiony do rezerwy z równoczesnym przeniesieniem w rezerwie do Oficerskiej Kadry Okręgowej Nr V.
Od 1941 był zastępcą szefa Związku Odwetu w Okręgu Krakowskim Związku Walki Zbrojnej. Od maja 1942 do stycznia 1943 był szefem Związku Odwetu, a później Kierownictwa Dywersji Okręgu Krakowskiego Armii Krajowej. Został awansowany na stopień podpułkownika.
Zmarł 21 września 1980 w Krakowie. Spoczywa, razem z żoną Anną Salomeą z d. Majzels (1898–1950), na cmentarzu Rakowickim (kwatera XVIII-5-41).

</doc>
<doc id="4903058" url="https://pl.wikipedia.org/wiki?curid=4903058" title="ILiteratura.cz">
ILiteratura.cz

iLiteratura.cz – czeski portal internetowy poświęcony literaturze czeskiej i zagranicznej. Został założony w 2002 roku.
Projekt oferuje recenzje zarówno książek czeskich, jak i czeskich przekładów literatury zagranicznej, a także komentarze do dzieł zagranicznych, które nie zostały jeszcze wydane w języku czeskim. Koncentruje się przede wszystkim na literaturze współczesnej i za swój cel stawia uchwycenie różnorodności zjawisk literackich, a zarazem identyfikację podobieństw i problemów łączących środowiska kulturowe na całym świecie. Prezentuje autorów czeskich i zagranicznych, informuje czytelników o nagrodach literackich, festiwalach, targach książki itp.
Portal odnotowuje ponad 50 tys. odsłon miesięcznie (stan na 2020 rok). Stanowi pierwszy czeski projekt czasopisma literackiego wydawanego wyłącznie w formie internetowej. 
Funkcję redaktora naczelnego pełni Jovanka Šotolová. 

</doc>
<doc id="4903066" url="https://pl.wikipedia.org/wiki?curid=4903066" title="Jovanka Šotolová">
Jovanka Šotolová

Jovanka Šotolová (ur. 6 listopada 1961 w Pradze) – czeska tłumaczka i krytyk literacka. Jest założycielką portalu internetowego „iLiteratura.cz” oraz jego redaktorką naczelną. Tworzy przekłady z języka francuskiego. Jej dorobek obejmuje także prace z zakresu traduktologii.
Jest córką pisarza Jiřego Šotoly. Ukończyła studia na Wydziale Filozoficznym Uniwersytetu Karola (FF UK). W 2003 r. została zatrudniona w Instytucie Translatologii FF UK.

</doc>
<doc id="4903071" url="https://pl.wikipedia.org/wiki?curid=4903071" title="Azjatycki żółw bagienny">
Azjatycki żółw bagienny



</doc>
<doc id="4903074" url="https://pl.wikipedia.org/wiki?curid=4903074" title="Syrena. Księżycowa opowieść">
Syrena. Księżycowa opowieść

Syrena (ang. "The Sea Lady") to powieść fantastyczna brytyjskiego pisarza H.G. Wellsa, zawierająca niektóre aspekty baśni. Została pierwotnie opublikowana w odcinkach od lipca do grudnia 1901 w Pearson's Magazine. 
Inspiracją do powstania powieści było spojrzenie Wells na May Nisbet, córkę krytyka dramatu Timesa, w kostiumie kąpielowym, kiedy przyjechała z wizytą do Sandgate. Wells zgodził się opłacać jej naukę po śmierci jej ojca.
Przedstawiając legendarne stworzenie działające w prozaicznym, ówczesnym, szlachetnym społeczeństwie angielskim, książka wyraźnie wpisuje się w definicję współczesnej powieści fantastycznej, jeszcze nie rozpoznawanej wówczas jako odrębny podgatunek.
Fabuła.
Misternie opowiedziana historia dotyczy syreny, która przybyła na brzeg południowego wybrzeża Anglii w 1899 roku. Syrena udaje chęć zostania częścią społeczeństwa (pod pseudonimem „Miss Doris Thalassia Waters”), choć jej prawdziwym zamysłem jest uwieść Harry'ego Chatterisa, mężczyznę, którego widziała "kilka lat temu" na „Morzu Południowym - w pobliżu Tonga” i któremu spodobała się. Ujawnia to sama w rozmowie z drugim kuzynem narratora, Melville'm, przyjacielem rodziny, która adoptowała „Miss Waters”. Jako istota nadprzyrodzona nie robi na niej wrażenia fakt, że Chatteris jest zaręczony z panną Adeline Glendower. Syrena wstrząsa wiarą Chatterisa i Melville'a w normy i oczekiwania ich społeczeństwa, mówiąc im enigmatycznie, że „są lepsze sny”. W końcu Chatteris nie jest w stanie oprzeć się jej powabnym urokom, choć poddanie się rzekomo oznacza jego śmierć.

</doc>
<doc id="4903077" url="https://pl.wikipedia.org/wiki?curid=4903077" title="L-33">
L-33

L-33 Ro’em (hebr. רוֹעֵם, dosł. ogłuszajacy, piorunujący) – izraelska haubica samobieżna powstała poprzez zamontowanie haubicy Soltam Systems kalibru 155 mm na podwoziu czołgu M4 Sherman. L-33 były produkowane od 1970 roku i wyprodukowano ich około 150–200 sztuk. Służyły podczas wojny Jom Kipur i wojny libańskiej. Wraz z przyjęciem na stan amerykańskiej haubicy M109, L-33 zaczęto wycofywać ze służby.
Historia.
W drugiej połowie lat 60. XX wieku izraelska firma Soltam Systems zaprojektowała pierwszą izraelską haubicę M-68. W tym samym czasie postanowiono wykorzystać podwozia czołgów M4A3E8 Sherman, na które zainstalowano haubicę wraz z konstrukcją ochronną dla załogi. Zmodyfikowany pojazd nazwano L-33 Ro’em. Produkcję L-33 rozpoczęto po wojnie sześciodniowej. W oryginalnym podwoziu wymieniono silnik na Cummins VT 8-460-Bi. Pierwszy raz Ro’em został użyty podczas wojny Jom Kipur w 1973 roku na obszarze Synaju, następnie, jako wsparcie, w 1982 roku podczas wojny libańskiej. Po zakupie przez Izrael haubic samobieżnych M109, L-33 zostały przeniesione do rezerwy, gdzie pozostawały na służbie do wycofania w 1995 roku. Uznaje się, że była to pierwsza izraelska haubica samobieżna o dużym zasięgu i skutecznej sile ognia.
Źródła podają, iż łączna liczba wyprodukowanych dla Sił Obronnych Izraela L-33 wynosi od 150 do 200 sztuk. Ro’em nie był przeznaczony na eksport, w przeciwieństwie do montowanej na nim haubicy M-68.
Konstrukcja.
Konstrukcja L-33 opiera się na wykorzystaniu podwozia czołgu M4A3E8 Sherman, który pozbawiono wieży z armatą, przez co powstała przestrzeń do zamontowania haubicy M-68. Do ochrony obsługi i załogi przed odłamkami i bronią małego kalibru zamontowano specjalną obudowę o grubości pancerza od 12 mm do 64 mm. We wnętrzu mogło się zmieścić osiem osób załogi (z kierowcą i dowódcą łącznie). Po lewej stronie od działa znajdowało się stanowisko kierowcy osłonięte trzema kuloodpornymi szybami obserwacyjnymi. Ponad kierowcą znajdowało się miejsce dla dowódcy pojazdu, który miał takie samo stanowisko obserwacyjne, jak kierowca. Po prawej stronie od działa, na górze L-33 było miejsce przeznaczone dla strzelca plot. z karabinem maszynowym kalibru 7,62 mm o możliwości obrotu 360°. Po obu stronach pojazdu znajdowały się włazy dla obsługi i załogi. Tył konstrukcji ochronnej był przeznaczony na przedział amunicyjny dla 60 pocisków.
L-33 miał 8,47 metra długości z działem, 3,5 metra szerokości i 3,45 metra wysokości. L-33 mógł pokonywać pionowe przeszkody o wysokości 0,91 metra, rowy o szerokości 2,3 metra i brody o głębokości 0,9 metra.
L-33 był napędzany silnikiem Diesla Cummins VTA-903 V8 o mocy 460 KM (2600 obr./min). Pojazd rozwijał maksymalną prędkość 36 km/h. Zbiorniki paliwa miały pojemność 820 litrów, zasięg haubicy samobieżnej wynosił 260 km.
Uzbrojenie L-33 stanowiło działo M-68 kalibru 155 mm. Miało ono kąt podniesienia +52°. Mechanizm opuszczania i podnoszenia działa był manualny. L-33 był wyposażony w przyrządy do prowadzenia ognia pośredniego i bezpośredniego. Haubica była przystosowana do wykorzystania pocisków zgodnych ze standardami NATO. L-33 mógł strzelać pociskami odłamkowo-burzącymi, przeciwpiechotnymi, dymnymi, kasetowymi i oświetlającymi. Haubica była w stanie wystrzelić 6 pocisków na minutę. 

</doc>
<doc id="4903116" url="https://pl.wikipedia.org/wiki?curid=4903116" title="Samolot patrolowo-bombowy">
Samolot patrolowo-bombowy



</doc>
<doc id="4903119" url="https://pl.wikipedia.org/wiki?curid=4903119" title="Wróbliczka modrobrewa">
Wróbliczka modrobrewa

Wróbliczka modrobrewa ("Forpus conspicillatus") – gatunek małego ptaka z rodziny papugowatych (Psittacidae).
Podgatunki i zasięg występowania.
Wyróżnia się następujące podgatunki wróbliczek modrobrewych:
Morfologia.
Wróbliczka modrobrewa mierzy około 12 cm oraz waży 30 g. Osobniki obu płci są zielone. Samce mają niebieską obwódkę dookoła oczu, a także dolną część grzbietu, kuper, krawędź nadgarstka oraz pokrywy I i II rzędu. U samic brak niebieskich elementów. Dziób jest jasny, oczy są ciemne. Ubarwienie młodych osobników przypomina dorosłe samice. Kuper i pokrywy skrzydłowe młodych samców mają zmieszaną barwę zielonego z niebieskim.
Pożywienie.
Wróbliczki modrobrewe żywią się trawami, nasionami chwastów, owocami, kwiatami i pąkami.
Środowisko.
Gatunek ten występuje na terenach od 100 do 1800 m n.p.m. porośniętych lasami.
Rozmnażanie.
Sezon lęgowy wróbliczek modrobrewych trwa od stycznia do marca. Samica składa od 4 do 6 jaj, które następnie wysiaduje przez 18 dni. Młode opuszczają gniazdo po 5 tygodniach. Usamodzielnione wróbliczki wciąż mają bliskie relacje z rodzeństwem, które maleją wraz ze znalezieniem partnera (lecz nie zanikają całkowicie).
Status.
Międzynarodowa Unia Ochrony Przyrody (IUCN) od 2004 r. uznaje wróbliczkę modrobrewą za gatunek najmniejszej troski (LC – "Least Concern"). Liczebność populacji uważa się za wzrastającą.

</doc>
<doc id="4903120" url="https://pl.wikipedia.org/wiki?curid=4903120" title="Melanochelys">
Melanochelys

Melanochelys – rodzaj żółwia z rodziny batagurowatych (Geoemydidae).
Zasięg występowania.
Rodzaj obejmuje gatunki występujące w południowej Azji (Malediwy, Indie, Sri Lanka, Nepal, Bhutan, Bangladesz i Mjanma). 
Systematyka.
Podział systematyczny.
Do rodzaju należą następujące gatunki: 

</doc>
<doc id="4903132" url="https://pl.wikipedia.org/wiki?curid=4903132" title="Reedukacja">
Reedukacja

Reedukacja – zespół działań mających na celu przywrócenie jednostce ludzkiej posiadanych wcześniej umiejętności. 
Reedukacja jest rozumiana różnie w różnych obszarach działania. W resocjalizacji osoby dorosłej, jest to proces wpajania jednostce niezbędnych umiejętności potrzebnych w życiu, w tym w życiu społecznym, a także przekształcenie osobowości oraz przekazywanie prawidłowego systemu wartości, norm, jak również wzorców kulturowych. Czesław Czapów i Stanisław Jedlewski wprowadzili pojęcie "resocjalizującej reedukacji". Rozumieli przez nie proces uczenia się, w trakcie którego osoby uczestniczące podlegają zmianom o tyle, że eliminowane są ich niepożądane nawyki, stanowiące źródło destruktywnych ustosunkowań (antagonistycznych w stosunku do oczekiwań społecznych). W kontekście resocjalizacyjnym reedukacja według Słownika Języka Polskiego PWN to wszelkie działania wychowawcze podejmowane względem przestępców lub osób w różny sposób uzależnionych, które mają przystosować ich do życia w społeczeństwie po odbyciu kary albo ukończeniu stosownego leczenia. Reedukacja w pedagogice w przeszłości oznaczała również ćwiczenia i treningi mające na celu przywrócenie sprawności fizycznej chorym oraz rekonwalescentom – ogół specjalnych działań pedagogicznych, nastawionych na rozwijanie nierozwiniętych lub usprawnianie zaburzonych funkcji (ruchowych, słuchowych, wzrokowych). Z uwagi na fakt, że w wielu przypadkach funkcje te nie mogły być przywracane, ponieważ wcześniej nie istniały, obecnie w kontekście pedagogicznym, stosuje się pojęcie terapii pedagogicznej.

</doc>
<doc id="4903133" url="https://pl.wikipedia.org/wiki?curid=4903133" title="It's Alright">
It's Alright



</doc>
<doc id="4903135" url="https://pl.wikipedia.org/wiki?curid=4903135" title="I Don't Care">
I Don't Care



</doc>
<doc id="4903136" url="https://pl.wikipedia.org/wiki?curid=4903136" title="Jerzy Garcarek">
Jerzy Garcarek

Jerzy Stanisław Garcarek (zm. 12 września 2020) – polski lekarz radiolog, prof. dr hab. n. med.
Życiorys.
W 1974 ukończył studia medyczne w Akademii Medycznej im. Piastów Śląskich. Obronił pracę doktorską, 5 marca 2008 habilitował się na podstawie pracy zatytułowanej "Zastosowanie metod endowaskularnych (embolizacji i skleroterapii celowanej) w leczeniu owrzodzeń podudzi w przewlekłej niewydolności żylnej". 8 stycznia 2019 nadano mu tytuł profesora w zakresie nauk medycznych.
Został zatrudniony na stanowisku docenta na Wydziale Profilaktyki Zdrowia Niepublicznej Wyższej Szkole Medycznej we Wrocławiu i adiunkta w Katedrze Radiologii na Wydziale Lekarskim Kształcenia Podyplomowego Akademii Medyczna im. Piastów Śląskich.
Był profesorem Katedry Radiologii Wydziału Lekarskiego Uniwersytetu Medycznego im. Piastów Śląskich we Wrocławiu i profesorem nadzwyczajnym w Katedrze Radiologii na Wydziale Lekarskim Kształcenia Podyplomowego Uniwersytetu Medycznego im. Piastów Śląskich we Wrocławiu.
Zmarł 12 września 2020.

</doc>
<doc id="4903140" url="https://pl.wikipedia.org/wiki?curid=4903140" title="Raghuvansh Prasad Singh">
Raghuvansh Prasad Singh

Raghuvansh Prasad Singh (ur. 6 czerwca 1946 w Shahpur, zm. 13 września 2020 w Nowe Delhi) – indyjski polityk, minister.
Działalność polityczna.
Od 1996 do 2014 zasiadał w Lok Sabha. W okresie do 2004 do 2009 był ministrem rozwoju wsi w rządzie premiera Singha.
Zmarł 13 września 2020 na COVID-19.

</doc>
<doc id="4903142" url="https://pl.wikipedia.org/wiki?curid=4903142" title="Matt Sanders">
Matt Sanders

Matt Sanders – australijski profesor psychologii klinicznej, dyrektor centrum wsparcia dla rodziców i rodziny na Uniwersytecie Queensland, profesor wizytujący na Uniwersytecie w Manchesterze, Uniwersytecie Karoliny Południowej, Uniwersytecie Glasgow i Uniwersytecie w Auckland, twórca i propagator programu antyporzemocowego Triple P.
Życiorys.
Przez ponad czterdzieści lat prowadził badania nad problematyką zachowania ludzi w okresie dzieciństwa, a także promował pozytywny wpływ środowiska rodzinnego na rozwój człowieka. Metoda Triple P jest używana w ponad 25 krajach, a jej zasady zostały przetłumaczone na 21 języków innych niż angielski. Przeszkolono w jej stosowaniu ponad 88.000 osób.
Jest autorem ponad 360 publikacji, w tym ponad 300 recenzowanych artykułów i jest autorem lub współautorem 62 książek, w tym publikacji "Every Parent: A Positive Approach to Children's Behavior". Praca ta zainspirowała m.in. brytyjski serial "Driving Mum and Dad Mad". Był konsultantem rządowym w Australii, Kanadzie, Wielkiej Brytanii, Irlandii, Szwajcarii, Nowej Zelandii, Singapurze, Japonii, Iranie, Niemczech, Francji, Szwecji, Belgii i Holandii, a także przy Światowej Organizacji Zdrowia i konsultantem-ekspertem ds. pozytywnego rodzicielstwa przy Radzie Europy.
Nagrody.
Otrzymał m.in.: 
Rodzina.
Jest żonaty i ma dwoje dorosłych dzieci.

</doc>
<doc id="4903143" url="https://pl.wikipedia.org/wiki?curid=4903143" title="Karol Mika">
Karol Mika

Karol Bronisław Mika (ur. 30 lipca 1896 w Krynicy) – porucznik piechoty Wojska Polskiego, doktor.
Życiorys.
Urodził się 30 lipca 1896 w Krynicy. W 1914 razem z Stefanem Dulem, Adamem Dzianottem i Bronisławem Pierackim złożył maturę w c. k. Gimnazjum I Wyższym w Nowym Sączu. W tym samym roku został wcielony do c. i k. Armii. Służył jako kapral w c. i k. Pułku Piechoty Nr 20. Później został przeniesiony do c. i k. Pułku Piechoty Nr 11 i mianowany na stopień podporucznika ze starszeństwem z 1 listopada 1917 w korpusie oficerów rezerwy piechoty.
W Wojsku Polskim służył w 19 Pułku Piechoty. 3 maja 1922 został zweryfikowany w stopniu porucznika ze starszeństwem z 1 czerwca 1919 i 2029. lokatą w korpusie oficerów piechoty. Później został przeniesiony do rezerwy i przydzielony w rezerwie do 1 Pułku Strzelców Podhalańskich w Nowym Sączu. W 1934, jako oficer pospolitego ruszenia pozostawał w ewidencji Powiatowej Komendy Uzupełnień Nowy Sącz. Posiadał przydział do Oficerskiej Kadry Okręgowej Nr V. Był wówczas „przewidziany do użycia w czasie wojny”.
Ordery i odznaczenia.
W czasie służby w c. i k. Armii otrzymał:

</doc>
<doc id="4903144" url="https://pl.wikipedia.org/wiki?curid=4903144" title="Gija Kanczeli">
Gija Kanczeli



</doc>
<doc id="4903145" url="https://pl.wikipedia.org/wiki?curid=4903145" title="Mirosława Barciszewska">
Mirosława Barciszewska



</doc>
<doc id="4903146" url="https://pl.wikipedia.org/wiki?curid=4903146" title="Bernhard Bürgler">
Bernhard Bürgler

Bernhard Bürgler (ur. 1960 w Lienz) – austriacki ksiądz katolicki, jezuita, rekolekcjonista, teolog, ekspert w dziedzinie duchowości, medytacji i psychoanalizy. Od 2014 prowincjał austriackiej prowincji jezuitów. 31 lipca 2020 mianowany na urząd prowincjała prowincji środkowoeuropejskiej, który to urząd objął w momencie erygowania nowej prowincji 27 kwietnia 2021.
Życiorys.
Urodził się w Lienz we wschodnim Tyrolu. Po ukończeniu szkoły średniej studiował teologię w Innsbrucku. Po ukończeniu studiów pracował w jezuickim domu rekolekcyjnym "Haus Gries". Po kilku latach pracy jako katecheta w Austrii, w 1991 wstąpił do Towarzystwa Jezusowego. Ukończywszy nowicjat, obronił doktorat z teologii i ukończył kurs psychoterapeutyczny. W zakonie pełnił funkcję przewodnika duchowego w międzynarodowym "Collegium Canisianum" w Innsbrucku, dyrektora domu rekolekcyjnego "Haus Gries" w Wilhelmstahl, koordynatora ds. duchowości i rekolekcji w "Cardinal König Haus" w Wiedniu, a w 2014 został prowincjałem austriackiej prowincji jezuitów. 31 lipca 2020 został desygnowany na prowincjała nowo powstającej prowincji środkowoeuropejskiej utworzonej z połączenia dotychczasowych prowincji: niemieckiej, austriackiej, szwajcarskiej i litewsko-łotewskiej, zaś swój urząd objął 27 kwietnia 2021.
Jego młodszym bratem jest Jakob Bürgler, wikariusz biskupi diecezji Innsbrucku.

</doc>
<doc id="4903155" url="https://pl.wikipedia.org/wiki?curid=4903155" title="Whoosh!">
Whoosh!

Whoosh! – dwudziesty pierwszy album studyjny brytyjskiej grupy rockowej Deep Purple, który ukazał się 7 sierpnia 2020 roku.
Lista utworów.
Wszystkie utwory zostały napisane przez Deep Purple i Boba Ezrina, chyba że zaznaczono inaczej.
Wykonawcy.
Wszystkie informacje pochodzą z książeczki albumu.
Deep Purple:
Muzycy sesyjni:

</doc>
<doc id="4903159" url="https://pl.wikipedia.org/wiki?curid=4903159" title="Cuando los combes luchaban">
Cuando los combes luchaban

Cuando los combes luchaban (pol. "Gdy walczył lud Komba") – powieść autorstwa Leoncia Evity Enoya opublikowana w 1953.
Składa się z jedenastu rozdziałów, jest relatywnie krótka, ma 101 stron. Została zilustrowana przez autora. Osnuta jest wokół tradycji ludu Komba będącego częścią grupy etnicznej Ndowé. Jej akcja, osadzona w ostatnich latach XIX stulecia, toczy się na terenach wciąż nie w pełni kontrolowanych przez hiszpański rząd kolonialny. Opowiada o losach bohaterów walczącym z tajnym stowarzyszeniem ludzi leopardów, terroryzującym zamieszkiwane przez Fangów wioski Ndyebengo i Bolondo.
Wydana nakładem Instytutu Studiów Afrykańskich ("Instituto de Estudios Africanos", IDEA), w Madrycie, z podtytułem "novela de costumbres de la Guinea Ecuatorial", jest uznawana za pierwszą powieść w historii literatury gwinejskiej. Powstała w warunkach ostrej cenzury, przekazuje pozytywny obraz panowania hiszpańskiego. Paradoksalnie rzadko przyjmuje perspektywę Afrykańczyków, nazywając ich "nierozsądnymi", "dzikimi" czy "opornymi w nauce". W momencie swego powstania pozytywnie przyjęta przez krytykę, była ukazywana jako dowód sukcesu kolonialnego systemu edukacji. Później wzbudzała mieszane odczucia, określano ją mianem "kolonialnej" oraz "asymilacjonistycznej" czy nawet "dziecinnej". Z drugiej strony zwracano też uwagę, że, w warunkach bardzo ograniczonej wolności słowa, jako pierwsza zdołała dać głos i przestrzeń rodzimej, gwinejskiej perspektywie. Niektórzy z kolei dopatrują się w niej zawoalowanej krytyki stosunków kolonialnych oraz próby przechowania miejscowej tradycji ustnej.
Jej fragment zamieszczony został we wpływowej "Antología de la literatura guineana" (1984), opracowanej przez Donata Ndongo-Bidyogo. Doczekała się też wznowień, w tym w 1996 i 2016. Wydania pierwsze i drugie poprzedzone zostały wstępem pióra Carlosa Gonzáleza Echegaraya. Wydanie trzecie zawiera natomiast przedmowę autorstwa Augusto Iyangi Pendiego. Do wydania drugiego i trzeciego dołączone zostały także teksty krytyczne, odpowiednio Donata Ndongo-Bidyogo i José Ramóna Trujillo. 

</doc>
<doc id="4903167" url="https://pl.wikipedia.org/wiki?curid=4903167" title="Biskupi Saint Thomas">
Biskupi Saint Thomas

Biskupi Saint Thomas – biskupi diecezjalni i biskup pomocniczy prałatury terytorialnej Wysp Dziewiczych, a od 1977 diecezji Saint Thomas.

</doc>
<doc id="4903170" url="https://pl.wikipedia.org/wiki?curid=4903170" title="Fernand Puech">
Fernand Puech

 
Fernand Puech (ur. 27 maja 1884, zm. ?) – francuski filolog i urzędnik konsularny.
Od 1909 we francuskiej służbie zagranicznej m.in. pełniąc funkcje – wicekonsula w konsulacie Francji w Mannheim (1910–1911), w MSZ (1911–1912), w Londynie (1912–1916), Montrealu (1916–1919), kierownika kancelarii/sekr.-archiwisty w Kopenhadze (1919–1921), konsula w Porto Alegre (1921–1927) i Gdańsku (1929–1930).

</doc>
<doc id="4903171" url="https://pl.wikipedia.org/wiki?curid=4903171" title="Chris Coppola">
Chris Coppola

Christopher „Chris” Coppola (ur. 26 listopada 1968 w Hrabstwie Los Angeles w Kalifornii) – amerykański aktor filmowy, telewizyjny i głosowy, komik.
Biografia.
Coppola jest znany z udziału w takich filmach jak "Piątek, trzynastego", "Far Cry", "Postal", "Loveless in Los Angeles" i "", a także z ról głosowych w takich produkcjach jak "Ekspres polarny", "Beowulf" i "Świąteczne psiaki". Wystąpił także w kilku serialach telewizyjnych.
Ma 180 cm wzrostu.

</doc>
<doc id="4903173" url="https://pl.wikipedia.org/wiki?curid=4903173" title="Lekkoatletyka na Igrzyskach Wspólnoty Narodów 1994">
Lekkoatletyka na Igrzyskach Wspólnoty Narodów 1994

Lekkoatletyka na Igrzyskach Wspólnoty Narodów w 1994 – zawody lekkoatletyczne, które były rozgrywane na Centennial Stadium w Victorii w Kanadzie.
Rozegrano 23 konkurencje męskie i 19 kobiecych, a także 2 dla niepełnosprawnych lekkoatletów (nie ujęte w poniższym wykazie).
Początkowo srebrny medal w biegu na 100 metrów mężczyzn został zdobyty przez Horace’a Dove-Edwina ze Sierra Leone, który jednak dewa dni później został go pozbawiony ze względu na wykrycie w jego organizmie niedozwolonej substancji – sterydu anabolicznego stanozololu.

</doc>
<doc id="4903175" url="https://pl.wikipedia.org/wiki?curid=4903175" title="Wiktor Gębalski">
Wiktor Gębalski

Wiktor Jan Gębalski (ur. 12 września 1894 w Horodyszczu na Ukrainie, zm. 13/14 kwietnia 1940 w Katyniu) – major piechoty Wojska Polskiego i inspektor Straży Granicznej.
Życiorys.
Urodził się w Horodyszczu na Ukrainie, w rodzinie Ewarysta i Marii z Krasnopolskich. W czasie I wojny światowej służył w I Korpusie Polskim w Rosji. W latach 1918–1920 dca kompanii w 36 pułku piechoty Legii Akademickiej. W listopadzie 1929 został przeniesiony do Gabinetu Wojskowego Prezydenta Rzeczypospolitej na stanowisko dowódcy kompanii zamkowej. 2 grudnia 1930 został mianowany majorem ze starszeństwem z 1 stycznia 1931 i 76. lokatą w korpusie oficerów piechoty. W maju 1934 został wyznaczony na stanowisko dowódcy Oddziału Zamkowego. Z dniem 1 stycznia 1939 został odkomenderowany z Gabinetu Wojskowego Prezydenta RP do Komendy Głównej Straży Granicznej na okres sześciu miesięcy. Z dniem 30 czerwca tego roku został przeniesiony w stan spoczynku, a z dniem 1 lipca wyznaczony na stanowisko komendanta Obwodu Straży Granicznej „Nakło”.
W czasie kampanii wrześniowej 1939 dostał się do sowieckiej niewoli. Przebywał w obozie w Kozielsku. 13 lub 14 kwietnia 1940 został zamordowany przez funkcjonariuszy NKWD w Katyniu i tam pogrzebany. Od 28 lipca 2000 spoczywa na Polskim Cmentarzu Wojennym w Katyniu.
5 października 2007 minister obrony narodowej Aleksander Szczygło mianował go pośmiertnie na stopień podpułkownika. Awans został ogłoszony 9 listopada 2007, w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.

</doc>
<doc id="4903177" url="https://pl.wikipedia.org/wiki?curid=4903177" title="Jelenská skala">
Jelenská skala

Jelenská skala (1153 m) – szczyt w Starohorskich Wierchach na Słowacji. Jest najwyższym szczytem w południowo-zachodniej części tego pasma górskiego. Wznosi się w jego grzbiecie głównym, pomiędzy szczytami Krčahy (1129 m) i Žiare (1045 m). Jest zwornikiem. W kierunku północno-zachodnim odchodzi od niego grzbiet, który wkrótce rozgałęzia się na dwa ramiona;
W południowo-wschodnie stoki Jelenskiej skały wcinają się dwie źródłowe dolinki potoku o nazwie Banský potok.
Jelenská skala jest całkowicie porośnięta lasem. Znajduje się w otulinie Parku Narodowego Niżne Tatry.
Turystyka.
Zboczami Jelenskiej skały prowadzą dwa znakowane szlaki turystyczne. Obydwa omijają jej wierzchołek, ale od szlaku zielonego(rozdroże Jelenská skala-lúky) prowadzi na szczyt krótki szlak niebieski.

</doc>
<doc id="4903178" url="https://pl.wikipedia.org/wiki?curid=4903178" title="Jacek Jezierski (biskup)">
Jacek Jezierski (biskup)



</doc>
<doc id="4903180" url="https://pl.wikipedia.org/wiki?curid=4903180" title="Józef Wysocki (biskup)">
Józef Wysocki (biskup)



</doc>
<doc id="4903182" url="https://pl.wikipedia.org/wiki?curid=4903182" title="Janusz Ostrowski (biskup)">
Janusz Ostrowski (biskup)



</doc>
<doc id="4903189" url="https://pl.wikipedia.org/wiki?curid=4903189" title="Spreeradweg">
Spreeradweg

Spreeradweg (pol. "Szlak rowerowy Szprewy") – szlak rowerowy w Niemczech łączący źródła Szprewy w pobliżu Ebersbach w Saksonii z ujściem tej rzeki do Haweli w stolicy Niemiec, Berlinie.
Charakter i przebieg.
Szlak, trzymając się mniej lub bardziej doliny Szprewy, przebiega m.in. przez Budziszyn, Spreewitz, Spremberg, Chociebuż, Peitz, Lübbenau, Lubin, Beeskow, Fürstenwalde i Erkner. Liczy 356 lub 410 kilometrów długości. Trasa przechodzi przez obszar trzech landów: Saksonii, Brandenburgii i Berlina. W dwóch miejscach przebiega wzdłuż granicy z Czechami (Ebersbach-Neugersdorf i Neusalza-Spremberg). Oznakowana jest piktogramami z wizerunkiem rzeki, zielonego wzgórza i Bramy Brandenburskiej. Na trasie znajdują się m.in.: Górne Łużyce zamieszkałe przez mniejszość etniczną Serbołużyczan, wrzosowiska i stawy, odkrywkowe kopalnie węgla brunatnego w okolicach Chociebuża oraz Spreewald (rezerwat biosfery). Ścieżka podzielona jest na sześć sugerowanych etapów, które można zaplanować według indywidualnych potrzeb.
Na pierwszym odcinku (do Budziszyna) szlak jest wytrasowany przez liczne wzniesienia. Później ścieżka jest znacznie bardziej płaska. W większości prowadzi po utwardzonych i dobrze utrzymanych drogach rowerowych. Występują też odcinki nieutwardzone (leśne i polne, brukowane oraz poprowadzone wiejskimi drogami).
Atrakcje.
Główne atrakcje turystyczne na szlaku:
Sztuka.
Przy trasie, na zachód od Fürstenwalde, szlak ubogaca osiem rzeźb wykonanych podczas pleneru w 2013. Poczynając od zachodu są to: "Rauschen" (autor: Ulf Schüler), "counting bicycles" (Imke Freiberg), "im Wald" (Adelheid Fuss), "fuck for forest" (Torsten Naumann), "FUNDUS QUERCUS" (Matthias Bogdan), "Grille" (Harald Müller), "Überdauern 1" (Matthias Schilling), "Baumpyramide" (Emanuel Goldmund).

</doc>
<doc id="4903192" url="https://pl.wikipedia.org/wiki?curid=4903192" title="Stará hora">
Stará hora



</doc>
<doc id="4903198" url="https://pl.wikipedia.org/wiki?curid=4903198" title="Stará hora (Starohorskie Wierchy)">
Stará hora (Starohorskie Wierchy)

Stará hora (964 m) – szczyt w Starohorskich Wierchach na Słowacji. Wznosi się w północno-zachodnim grzbiecie Jelenskiej skały i jest zwornikiem; na Starej horze grzbiet ten rozgałęzia się na dwa krótkie ramiona opadające do dna Starohorskiej doliny. Wcina się pomiędzy nie dolinka niewielkiego potoku uchodzącego do Starohorskiego potoku. W kierunku północno-wschodnim ze Starej hory opada jeszcze jeden krótki grzbiecik do doliny Jelenskiego potoku. Stoki południowe opadają do doliny Haliar.
Stará hora jest całkowicie porośnięta lasem. Znajduje się w otulinie Parku Narodowego Niżne Tatry. Nie prowadzi nią żaden szlak turystyczny. Stoki północno-zachodnie i północno-wschodnie trawersuje droga leśna do zwózki drewna.

</doc>
<doc id="4903212" url="https://pl.wikipedia.org/wiki?curid=4903212" title="Žiare">
Žiare

Žiare (1045 m) – szczyt w Starohorskich Wierchach na Słowacji. Wznosi się w ich głównym grzbiecie w niewielkiej odległości na południowo-południowy zachód od szczytu Jelenská skala (1153 m). Północno-zachodnie stoki szczytu Žiare opadają do doliny potoku będącego dopływem Starohorskiego potoku, południowo-wschodnie do Selčianskiej doliny.
Žiare jest całkowicie porośnięty lasem. Znajduje się w otulinie Parku Narodowego Niżne Tatry. Jego zbocza trawersują drogi leśne do zwózki drzewa.
Turystyka.
Zboczami szczytu Žiare prowadzą dwa znakowane szlaki turystyczne (czerwony i zielony). Obydwa omijają jego wierzchołek, trawersując północno-zachodnie i południowo-wschodnie stoki szczytu. Na południowo-zachodnich stokach do obydwu dołącza jeszcze szlak żółty.

</doc>
<doc id="4903215" url="https://pl.wikipedia.org/wiki?curid=4903215" title="Jacoby">
Jacoby



</doc>
<doc id="4903245" url="https://pl.wikipedia.org/wiki?curid=4903245" title="Wzgórze Apolla">
Wzgórze Apolla

 – josei-manga autorstwa Yuki Kodama. Kolejne rozdziały były publikowane w czasopiśmie „Gekkan Flowers” wydawnictwa Shōgakukan w latach 2007–2012. 
Na podstawie serii powstała adaptacja w formie anime w 2012 oraz film live action w 2018. 
W Polsce manga została wydana przez Japonica Polonica Fantastica.
Fabuła.
Akcja rozpoczyna się w 1966 roku. Nastolatek Kaoru Nishimi, ze względu na pracę swojego ojca, przeprowadza się z Yokosuki, położonej w prefekturze Kanagawa, do Sasebo w prefekturze Nagasaki. Bohater zmieniał miejsce zamieszkania już kilkukrotnie, co w połączeniu z jego introwertyczną naturą sprawiło, że nigdy nie udało mu się nawiązać żadnych trwałych przyjaźni. Podczas pierwszego dnia w nowej szkole spotyka cieszącego się złą sławą Sentarō Kawabuchiego, znanego z wagarowania i wdawania się w bójki. Pasją Sentarō jest wykonywanie muzyki jazzowej, co sprawia, że uzdolniony muzycznie Kaoru również zaczyna interesować się tym gatunkiem muzycznym. Wkrótce między bohaterami rodzi się bliska przyjaźń, a miejscem prób ich małego zespołu staje się sklep muzyczny należący do rodziny Ritsuko Mukae, ich koleżanki z klasy. Fabuła opowiada o losach Kaoru, Sentarō i Ritsuko na przestrzeni trzech lat ich nauki w szkole średniej oraz o relacjach, jakie nawiązują się między nimi.
Yuki Kodama oparła fabułę na jej własnych przeżyciach i wspomnieniach związanych z dorastaniem w Sasebo. W latach 20. i 30. XX wieku jazz stał się tam bardzo popularny – w mieście znajduje się baza Japońskich Morskich Sił Samoobrony (wówczas Cesarskiej Marynarki Wojennej), która w tamtym czasie przyciągała do miasta liczne kluby nocne i kabarety. We "Wzgórzu Apolla" pojawia się kilka miejsc istniejących naprawdę, np. budynek kościoła znajdujący się na wyspie Kuroshima, największej z .
Manga.
Manga autorstwa Yuki Kodamy była publikowana w magazynie „Gekkan Flowers” wydawnictwa Shōgakukan od 28 września 2007 do 28 lipca 2012 roku. Kolejne rozdziały zostały następnie skompilowane i wydane w dziesięciu tomikach od 25 kwietnia 2008 do 9 listopada 2012.
Seria składa się na dziewięć tomów głównej historii, której ostatni rozdział ukazał się 30 stycznia 2012 roku i 5 dodatkowych rozdziałów, które pojawiły się w tym samym czasopiśmie od 28 marca 2012 roku do 28 lipca 2012. Dodatkowe rozdziały ukazały się w osobnym, dziesiątym tomiku, zatytułowanym "Bonus Track".
W Polsce manga została wydana przez wydawnictwo JPF. 
Anime.
Powstawanie adaptacji serii w formie anime zostało ogłoszone 26 grudnia 2011 w lutowym numerze „Gekkan Flowers”. Kōji Yamamoto, producent bloku Noitamina stacji Fuji TV tego samego dnia potwierdził, że emisja anime jest przewidziana na kwiecień 2012 roku w bloku Noitamina. Reżyserem serii został Shin’ichirō Watanabe, a za muzykę odpowiada Yōko Kanno, za projekty postaci Nobuteru Yuki, a dyrektorem animacji jest Yoshimitsu Yamashita. Seria powstała we współpracy studia MAPPA i Tezuka Productions.
Pierwszy zwiastun serii został opublikowany w styczniu 2012.
Ścieżka dźwiękowa.
Utwór „Altair” 30 maja 2012 roku został wydany także jako singiel.
Film live action.
Powstawanie adaptacji mangi w postaci filmu live action zostało ogłoszone w czerwcowym numerze czasopisma „Gekkan Flowers” opublikowanym 27 kwietnia 2017. Następnego dnia Shōgakukan założyło stronę internetową filmu, ogłaszając jednocześnie ekipę produkcyjną i obsadę. Reżyserem filmu został Takahiro Miki, a scenariusz napisał Izumi Takahashi.
W pozostałych rolach wystąpili także m.in. Yorie Yamashita, Hokuto Matsumura oraz Tōru Nomaguchi
Aktorzy w ramach przygotowywania się do roli jeszcze przed rozpoczęciem produkcji ćwiczyli grę na instrumentach: Chinen pianino, a Nakagawa perkusję; dodatkowo Nakagawa i Komatsu ćwiczyli wypowiadanie się w dialekcie Sasebo. Dean Fujioka nauczył się na potrzeby filmu gry na trąbce.
15 października 2017 roku opublikowano zwiastun. Film miał swoją premierę 10 marca 2018 roku.
Odbiór.
W 2009 roku manga zajęła pierwsze miejsce w rankingu "Kono manga ga sugoi!" w kategorii dla dziewcząt.
Manga także zdobyła nagrodę na ceremonii Shōgakukan Manga w kategorii ogólnej w 2012 roku.

</doc>
<doc id="4903247" url="https://pl.wikipedia.org/wiki?curid=4903247" title="Gudańce">
Gudańce

Gudańce () – wieś na Litwie, w okręgu uciańskim, w rejonie ignalińskim, w starostwie Daugieliszki Nowe.
Historia.
W czasach zaborów w granicach Imperium Rosyjskiego.
W dwudziestoleciu międzywojennym folwark leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze.
Według Powszechnego Spisu Ludności z 1921 roku zamieszkiwały tu 83 osoby, wszystkie były wyznania rzymskokatolickiego. Jednocześnie 78 mieszkańców zadeklarowało polską przynależność narodową, a 5 litewską. Było tu 17 budynków mieszkalnych. W 1931 w 18 domach zamieszkiwało 96 osób.
Miejscowość należała do parafii rzymskokatolickiej w Widzach. Podlegała pod Sąd Grodzki w Turmoncie i Okręgowy w Wilnie; właściwy urząd pocztowy mieścił się w m. Widze.

</doc>
<doc id="4903262" url="https://pl.wikipedia.org/wiki?curid=4903262" title="Godowszczyzna">
Godowszczyzna

Godowszczyzna (; ) – chutor na Białorusi, w obwodzie witebskim, w rejonie brasławskim, w sielsowiecie Widze.
Dawnej Gudowszczyzna.
Historia.
W czasach zaborów w granicach Imperium Rosyjskiego.
W latach 1921–1945 ówczesny zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze.
Według Powszechnego Spisu Ludności z 1921 roku zamieszkiwało tu 9 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwało 8 osób.
Miejscowość należała do parafii rzymskokatolickiej w Widzach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Widzach.

</doc>
<doc id="4903271" url="https://pl.wikipedia.org/wiki?curid=4903271" title="Michał Hordyński">
Michał Hordyński

Michał (Tadeusz) Hordyński herbu Sas – łowczy żydaczowski w latach 1769-1771, wojski żydaczowski w latach 1760-1769, sędzia grodzki żydaczowski w 1760 roku, wicegerent grodzki lwowski w latach 1759-1763, sędzia kapturowy powiatu żydaczowskiego w 1764 roku.

</doc>
<doc id="4903275" url="https://pl.wikipedia.org/wiki?curid=4903275" title="Jan Borawski">
Jan Borawski

Jan (Józef) Borawski (Borowski) herbu Bończa (zm. w 1769 roku) – wojski żydaczowski w 1769 roku, miecznik żydaczowski w latach 1764-1769, sędzia kapturowy powiatu żydaczowskiego w 1764 roku.

</doc>
<doc id="4903277" url="https://pl.wikipedia.org/wiki?curid=4903277" title="María Nsué Angüe">
María Nsué Angüe

María Nsué Angüe (zm. 18 stycznia 2017) – pisarka i dziennikarka z Gwinei Równikowej.
Nie ma pełnej jasności odnośnie do jej daty urodzenia. Niektóre źródła podają rok 1945, inne mówią o roku 1948, jeszcze inne zaś o 1950. Należała do grupy etnicznej Fang. Urodziła się w pobliżu Ebebiyín, w kontynentalnej części ówczesnej Gwinei Hiszpańskiej. Wraz z rodziną, w wieku ośmiu lat wyjechała do Hiszpanii. Tam też zarówno zdobyła wykształcenie jak i rozpoczęła aktywność pisarską. Po powrocie do kraju została zatrudniona w ministerstwie informacji, pracowała też w gwinejskim radiu oraz w piśmie "Ébano".
W jej twórczości stale przewijały się wątki związane z sytuacją kobiety w społeczeństwie afrykańskim. Kojarzona jest szczególnie z powieścią "Ekomo" (1985). Książka, osnuta wokół kobiety walczącej ze stygmatyzacją i społecznymi tabu, uznawana jest za pierwszą powieść napisaną przez kobietę w historii gwinejskiej literatury. Pozostawiła po sobie również szereg opowiadań, wierszy i artykułów prasowych. Część jej dorobku wciąż oczekuje na publikację. Była jedną z dwóch kobiet (obok Raqueli Ilonbé), której prace zamieszczono we wpływowej "Antología de la literatura guineana" (1984). Tłumaczona na francuski.
Mimo biegłej znajomości swego języka etnicznego i pozostawania pod znacznym wpływem literatury ustnej stworzonej w fang przyznawała, że myśli, pisze i śni wyłącznie po hiszpańsku.
Od 2015 była członkiem-korespondentem Królewskiej Akademii Hiszpańskiej, zasiadała również w krajowej akademii języka hiszpańskiego ("Academia Ecuatoguineana de la Lengua Española", AEGLE). Zmarła w Hospital La Paz de Sipopo w Malabo.

</doc>
<doc id="4903278" url="https://pl.wikipedia.org/wiki?curid=4903278" title="Stanisław Dunin Łabęcki">
Stanisław Dunin Łabęcki

Stanisław Dunin Łabęcki herbu Łabędź – wojski żydaczowski w latach 1772-1794, wojski mniejszy żydaczowski w latach 1769-1771, skarbnik żydaczowski w latach 1740-1769, sędzia kapturowy powiatu żydaczowskiego w 1764 roku.

</doc>
<doc id="4903284" url="https://pl.wikipedia.org/wiki?curid=4903284" title="Sejm zwyczajny 1728 (odwołany)">
Sejm zwyczajny 1728 (odwołany)

Sejm zwyczajny 1728 (odwołany) – sejm zwyczajny I Rzeczypospolitej został zwołany 18 czerwca 1728 roku do Warszawy. 
Sejmiki przedsejmowe w województwach odbyły się 23 sierpnia 1728 roku, a sejmiki główne prowincjonale odbyły się 13 września 1728 roku. 
Rozpoczęcie obrad zaplanowano na 4 października, ale sejm został odwołany 13 września 1728 roku z powodu choroby króla.

</doc>
<doc id="4903286" url="https://pl.wikipedia.org/wiki?curid=4903286" title="Trójkątka żółtopyska">
Trójkątka żółtopyska

Trójkątka żółtopyska ("Hemiphractus proboscideus") – gatunek płaza bezogonowego z rodziny Hemiphractidae dorastający do 6,6 cm. długości. Gatunek ten posiadaj charakterystyczną dużą trójkątną głowę oraz spiczasty pysk. Występuje w krajach Niziny Amazonki, w których zasiedla lasy nizinne i górskie. Gatunek nadrzewny. Żywi się małymi kręgowcami oraz dużymi bezkręgowcami. Występuje rozwój bezpośredni, a jaja noszone są przez samice na grzbiecie. Gatunek najmniejszej troski (LC) w związku z szerokim zasięgiem występowania i dużymi rozmiarami populacji. 
Wygląd i informacje ogólne.
Samice osiągają 5,7–6,6 cm, a samce 4,3–5,0 cm długości. Gatunek ten cechuje się dużą trójkątną głową z mięsistym spiczastym pyskiem oraz z guzkami wystającymi z górnej powieki. Ciało spłaszczone. Na grzbiecie wyrostki kolczyste tworzą wypustki pokryte skórą. Na przedramionach występują guzki ułożone w poziome rzędy. Grzbiet przyjmuje barwę brązową lub ciemną. Grzbiet oraz boki pokryte nieregularnymi zielonymi, brązowymi lub szarymi paskami i plamami. Brzuch brązowy z plamkami w kolorze pomarańczowym lub brązowym o jaśniejszym odcieniu. Język i wnętrze jamy ustnej mają charakterystyczny jaskrawy żółty kolor. W 2005 piątym roku rodzaj ten został wyodrębniony z rodziny rzekotkowatych.
Zasięg występowania i siedliska.
Gatunek ten występuje na wysokościach bezwzględnych 100–1200 m n.p.m. w górnych regionach Niziny Amazonki – w południowowschodniej Kolumbii, Ekwadorze oraz w północnym Peru. Zasiedla wilgotne lasy nizinne oraz górskie. Spotykany jest zarówno w lasach pierwotnych i wtórnych. 
Zachowania i dieta.
Gatunek nadrzewny, aktywny nocą. Spotykany zazwyczaj na roślinności 1–2,5 m nad ściółką. Gatunek ten żywi się innymi płazami bezogonowymi, a także jaszczurkami i dużymi stawonogami. W polowaniu na dość duże i wytrzymałe ofiary pomagają mu przerosty na żuchwie przypominające kły. Zaatakowana trójkątka broni się otwierając jamę ustną pokazując tym samym jaskrawożółty język. 
Rozmnażanie i rozwój.
Gatunek ten cechuje się rozwojem bezpośrednim. Trójkątka przenosi do 26 jaj na jej grzbiecie (jaja przyczepione są za pomocą galaretowatej wydzieliny). Portal AmphibiaWeb podaje, że gatunek ten nie posiada kieszonki obecnej u większości gatunków z podrodziny Hemiphractinae (w związku z którą nazywane są ‘marsupial frogs’ - „żabami torbaczowymi” – ze względu na podobieństwo do kieszonek używanych przez nadrząd ssaków – torbaczy). Według informacji ze strony IUCN kieszonka ta występuje u tego gatunku. 
Status.
Gatunek najmniejszej troski (LC) w związku z szerokim zasięgiem występowania oraz dużymi rozmiarami populacji.

</doc>
<doc id="4903288" url="https://pl.wikipedia.org/wiki?curid=4903288" title="Świstek pięciopalcy">
Świstek pięciopalcy

Świstek pięciopalcy ("Leptodactylus pentadactylus") – gatunek płaza bezogonowego z rodziny Leptodactylidae dorastający do 18,5 cm. długości. Cechuje się zaokrąglonym pyskiem, a także dużymi oczami i dużą błoną bębenkową. Występuje w krajach Amazonii, gdzie zasiedla tereny znajdujące się w pobliżu bagien oraz wolno płynących strumieni. Osobniki dorosłe aktywne nocą, a młode za dnia. Świstek pięciopalcy cechuje się dobrą orientacją w terenie. Odżywia się głównie małymi kręgowcami. Do rozrodu dochodzi od maja do listopada, a samica składa ok. 1000 jaj w pienistym gnieździe stworzonym przez samca. Gatunek najmniejszej troski (LC) w związku z m.in. szerokim zasięgiem występowania oraz dużymi rozmiarami populacji. 
Wygląd.
Duży gatunek płaza. Samce dorastają do 17,7, a samice do 18,5 cm długości. Występują dwie fałdy skóry grzbietowo-boczne biegnące od oczu do pachwin. Na górnej wardze występują plamy lub kratki. Grzbiet gładki, oczy i błona bębenkowa duże. W okolicach oczodołów widoczny jest pasek ciemnej skóry. Pysk zaokrąglony, przyjmujący kształt niemalże półokręgu patrząc z góry. Samce posiadają pojedynczy wewnętrzny rezonator, a także bardzo umięśnione kończyny przednie oraz parę czarnych kolców na klatce piersiowej i czarny kolec na obu kciukach. Ciało ma barwę od jednolicie szarej do czerwonawobrązowej, występuje ciemnofioletowa i jasnobrązowa siateczka. Brzuch ciemnoszary z białymi lub żółtymi cętkami oraz małymi białymi plamkami. 
Zasięg występowania i siedliska.
Występuje w Puszczy Amazońskiej – m.in. w Kolumbii, Ekwadorze, Peru, Boliwii, Brazylii, a także w Hondurasie na wysokościach bezwzględnych 0–1200 m n.p.m.. Zasiedla tereny lasów tropikalnych, głównie w pobliżu bagien oraz wolno płynących strumieni.
Ekologia.
U dorosłych osobników występuje negatywna fototaksją (unikają one słońca) – aktywne są nocą, w ciągu dnia natomiast chowają się w podziemnych norach, a także m.in. pod pniami czy domami ludzkimi. Młode osobniki aktywne są za dnia I znaleźć je można na ściółce. Samce są terytorialne i zaczynają nawoływać podczas zmierzchu. Gatunek ten cechuje się dobrą orientacją w terenie – osobniki przeniesione z nor na krótki dystans były w stanie powrócić do nory idąc w linii prostej. 
Pożywienie.
Dieta zróżnicowana – osobniki dorosłe żywią się wszystkim, co będą w stanie połknąć, w tym:
Jajami świstka odżywiają się larwy "Gastrops willistoni" muchówki z rodziny wodarkowatych. Na dorosłe osobniki polują natomiast ostronosy, węże oraz kajmany. Do strategii obronnych L. pentadactylus należą:
Rozmnażanie i rozwój.
Okres godowy przypada na porę deszczową – od maja do listopada. Do nawoływania oraz rozrodu dochodzi na skraju zbiorników wodnych. Ampleksus jest pachowy. Samica składa jaja otoczone galaretowatą masą, która następnie ubijana jest kończynami tylnymi samca, tym samym tworząc pieniste gniazdu, w którego skład wchodzą: 
Samice składają około 1000 jasnoszarych jaj, a pieniste gniazda tworzone są w suchych wgłębieniach, które mogą być wykopane przez samca. Gniazda te znajdują się w pobliżu zbiorników wodnych, tak żeby kijanki mogły zostać wymyte przez wodę z opadów deszczowych do pobliskiego zbiornika wodnego. Gniazda pieniste mogą się również znajdować w znacznej odległości od zbiornika wodnego – w tym przypadku kijanki cały rozwój przechodzą w gnieździe żywiąc się pianą lub niezapłodnionymi jajami. Pomaga im w tym duża odporność na wysuszanie – kijanki te mogą przetrwać bez wody nawet 7 dni. Kijanki osiągają wyjątkowo duże rozmiary – do 8,3 cm. Grzbiet jest brązowy, a brzuch jaśniejszy. Występuje również dobrze rozwinięta linia boczna oraz 2–3 rzędy ząbków. Niezależnie od położenia gniazda kijanki na początku odżywiają się pianą ubitą przez samca, po czym w skład ich diety wchodzić zaczynają glony a także jaja i kijanki różnych gatunków płazów bezogonowych. Gatunek długowieczny – dożywa 15 lat. 
Status.
Gatunek najmniejszej troski (LC) w związku z szerokim zasięgiem występowania, dużą tolerancją na zmiany środowiskowe, a także dużymi rozmiarami populacji. Lokalnym populacjom zagrażać mogą Indianie (szczególnie w Kostaryce i Kolumbii), którzy żywią się świstkami. Gatunek odławiany sporadycznie jako zwierzę domowe – nie zagraża to natomiast jego populacji.

</doc>
<doc id="4903291" url="https://pl.wikipedia.org/wiki?curid=4903291" title="Strumienica płaskoogonowa">
Strumienica płaskoogonowa

Strumienica płaskoogonowa ("Typhlonectes compressicauda") – gatunek płaza beznogiego z rodziny Typhlonectidae dorastający do 52,3 cm długości. Występuje w krajach Niziny Amazonki, gdzie zasiedla podwodne nory wykopane w mulistych brzegów dopływów rzek. Rozmnaża się od grudnia do sierpnia, zapłodnienie jest wewnętrzne, a samica po 6 miesiącach ciąży rodzi 2-4 larwy. "T. compressicauda" żywi się głównie bezkręgowcami, a także martwymi kręgowcami oraz kijankami. Gatunek najmniejszej troski (LC) w związku z m.in. szerokim zasięgiem występowania oraz dużymi rozmiarami populacji.
Wygląd.
Dorasta do 52,3 cm długości. Tylna część ciała spłaszczona z bocznie spłaszczoną niską płetwą ogonową. Występuje 81-86 pierścieni podstawowych. Obecne są również łuski skórne. Głowa stosunkowo gruba i szeroka. Występują cztery rzędy zakrzywionych zębów z rozszerzonymi koronami. Czułka zlokalizowane są bezpośrednio za otworami nosowymi. Oczy przykryte są cienką warstwą skóry u młodych osobników, a warstwą grubą u osobników dorosłych. Na głowie występują organy ampułkowe (największe zagęszczenie na pysku) używane do elektrorecepcji. Ciało ma barwę od ciemnoszarej do ciemnobrązowej, brzuch nieco jaśniejszy.
Zasięg występowania i siedlisko.
Występuje w Nizinie Amazonki – w Kolumbii, Wenezueli, Peru, Brazylii, Gujanie i Gujanie Francuskiej na wysokościach bezwzględnych 0–200 m n.p.m. Gatunek wodny zasiedlający podwodne nory w mulistych brzegach dopływów rzek. "T. compressicauda" jest w stanie wytrzymać zanurzona pod wodą przez okres do 100 minut przy temperaturze 24°C.
Rozmnażanie.
Okres godowy przypada na porę deszczową od grudnia/stycznia do lipca/sierpnia. Samce osiągają dojrzałość w płciową w wieku 3 lat i do rozrodu przystępują raz na rok, samice natomiast rozmnażają się dwa razy rocznie. Zapłodnienie jest wewnętrzne. Strumienica płaskoogonowa jest gatunkiem żyworodnym – ciąża trwa około 6 miesięcy, po których samica rodzi 2-4 larwy. Podczas ciąży, zarodki początkowo spożywają pokarm zawarty w żółtku. Po jego wyczerpaniu, płody odżywiają się fragmentami nabłonka jajowodu, niezapłodnionymi oocytami, a także martwymi zarodkami. Larwy rodzą się na początku pory suchej, kiedy poziom wód jest cały czas wysoki.
Dieta.
Gatunek ten aktywnie żeruje nocą w płytkich wodach – zarówno na dnie jak i przy powierzchni wody. Młode osobniki żywią się skąposzczetami, wodnymi owadami oraz ich larwami, a także owadami naziemnymi, kijankami i jajami żab. W skład diety dorosłych osobników wchodzą martwe ryby, wodne stawonogi, takie jak krewetki, poczwarki chrząszczy oraz kawałki wodnej roślinności. Organy ampułkowe znajdujące się na głowie wykrywają zmiany pola elektrycznego, pomagając tym samym w wykryciu ofiar oraz w ucieczce przed drapieżnikami.
Status.
Gatunek najmniejszej troski (LC) w związku z m.in. szerokim zasięgiem występowania, dużymi domniemywanymi rozmiarami populacji.

</doc>
<doc id="4903292" url="https://pl.wikipedia.org/wiki?curid=4903292" title="Górele (Białoruś)">
Górele (Białoruś)

Górele (; ) – wieś na Białorusi, w obwodzie witebskim, w rejonie brasławskim, w sielsowiecie Widze.
Dawnej Góry. Inna pisownia nazwy miejscowości to Gurele.
Historia.
W czasach zaborów w granicach Imperium Rosyjskiego.
W latach 1921–1945 ówczesny folwark leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze.
Według Powszechnego Spisu Ludności z 1921 roku zamieszkiwały tu 33 osoby, wszystkie były wyznania rzymskokatolickiego i zadeklarowały polską przynależność narodową. Było tu 9 budynków mieszkalnych. W 1931 w 2 domach zamieszkiwało 37 osób.
Miejscowość należała do parafii rzymskokatolickiej i prawosławnej w Widzach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Widzach.

</doc>
<doc id="4903293" url="https://pl.wikipedia.org/wiki?curid=4903293" title="Webarchiv">
Webarchiv

Webarchiv – projekt Biblioteki Narodowej Republiki Czeskiej zajmujący się archiwizacją czeskich stron internetowych. Został zapoczątkowany w 2000 roku w ramach programu badań i wdrożeń Ministerstwa Kultury "Rejestracja, ochrona i udostępnianie krajowych źródeł elektronicznych w sieci Internet". 
Archiwizacja stron bazuje na trzech podejściach: 
Na podstawie ustawy o prawie autorskim pełne zasoby archiwum internetowego są udostępniane wyłącznie na terminalach w budynku Biblioteki Narodowej Republiki Czeskiej. Treści pozyskane w ramach umowy można przeglądać na samej stronie Webarchive przy użyciu narzędzia Wayback Machine.

</doc>
<doc id="4903295" url="https://pl.wikipedia.org/wiki?curid=4903295" title="Wojciech Eckert">
Wojciech Eckert



</doc>
<doc id="4903303" url="https://pl.wikipedia.org/wiki?curid=4903303" title="Ḫāʾ">
Ḫāʾ

Ḫāʾ (خ) – siódma litera alfabetu arabskiego. Używana jest do oznaczenia dźwięku [], tj. spółgłoski szczelinowej miękkopodniebiennej bezdźwięcznej. Pochodzi od arabskiej litery ح.
W języku polskim litera Ḫāʾ jest transkrybowana za pomocą dwuznaku Ch.
W arabskim systemie liczbowym literze Ḫāʾ odpowiada liczba 600.

</doc>
<doc id="4903306" url="https://pl.wikipedia.org/wiki?curid=4903306" title="Marek Hovorka">
Marek Hovorka

Marek Hovorka (ur. 8 października 1984 w Dubnicy) – słowacki hokeista, reprezentant Słowacji, olimpijczyk.
Kariera.
Wychowanek klubu HK Spartak Dubnica nad Váhom w rodzinnym mieście. W trakcie swojej kariery występował w klubach słowackich i czeskich. Jesienią 2018 był zawodnikiem Admirała Władywostok w lidze KHL. W 2020 został zawodnikiem polskiego klubu JKH GKS Jastrzębie. W połowie 2021 został graczem MHk 32 Liptovský Mikuláš. W czerwcu 2022 przeszedł do zespołu Vlci Žilina. W lutym 2023 zaangażowany w HC Košice.
Uczestniczył w turniejach mistrzostw świata w 2012, 2018 oraz zimowych igrzysk olimpijskich 2018.

</doc>
<doc id="4903307" url="https://pl.wikipedia.org/wiki?curid=4903307" title="Grégory Doucet">
Grégory Doucet

Grégory Doucet (ur. 22 sierpnia 1973 w Paryżu) – francuski polityk, samorządowiec, aktywista ekologiczny oraz działacz humanitarny. Od 2020 roku mer Lyonu.
Życiorys.
Ukończył szkołę biznesu w Rouen. Jako student przewodniczył organizacji non-profit Genepi. W 2009 roku przeprowadził się do Lyonu i zaczął pracować w organizacji Handicap International. Pełnił funkcję dyrektora zachodnioafrykańskiego oddziału tej organizacji.
W 2007 roku został członkiem Europe Écologie-Les Verts. W 2014 roku kandydował na stanowisko burmistrza lyońskiej ósmej dzielnicy. Bezskutecznie kandydował w wyborach do Parlamentu Europejskiego w 2019 roku.
W 2020 roku z ramienia EÉLV wystartował na stanowisko mera Lyonu. W pierwszej turze uzyskał 28,46% głosów. Uzyskał w drugiej turze poparcie m.in. Partii Socjalistycznej, La France insoumise, Francuskiej Partii Komunistycznej oraz 52,4% osób głosujących.

</doc>
<doc id="4903308" url="https://pl.wikipedia.org/wiki?curid=4903308" title="Rajko Grlić">
Rajko Grlić

Rajko Grlić (ur. 2 września 1947 w Zagrzebiu) – chorwacki reżyser, scenarzysta i producent filmowy.
Życiorys.
Urodził się w 1947 roku w Zagrzebiu. W 1971 ukończył studia na Wydziale Filmowym Akademii Sztuk Scenicznych w Pradze. Profesor teorii filmu na Uniwersytecie Ohio i dyrektor artystyczny Festiwalu Filmowego w Motovun w Chorwacji. Zdobywca wielu prestiżowych nagród filmowych m.in. Tokyo Grand Prix i Golden Arena dla najlepszego reżysera.

</doc>
<doc id="4903310" url="https://pl.wikipedia.org/wiki?curid=4903310" title="Miroslav Trnka">
Miroslav Trnka

Miroslav Trnka (ur. 29 marca 1961 w Trnawie) – słowacki przedsiębiorca, współzałożyciel przedsiębiorstwa informatycznego ESET.
Ukończył studia w Trnawie na Wydziale Inżynierii Materiałowej Słowackiego Uniwersytetu Technicznego.
Wraz z Peterem Paškiem opracował pierwszą wersję oprogramowania antywirusowego NOD32.
Do 2010 roku pracował na stanowisku CEO firmy ESET.
Magazyn CRN w 2010 roku umieścił go wśród 25 najbardziej innowacyjnych biznesmenów.
W 2013 roku prezydent Słowacji Ivan Gašparovič odznaczył go Orderem Ľudovíta Štúra II klasy.

</doc>
<doc id="4903311" url="https://pl.wikipedia.org/wiki?curid=4903311" title="Adam Węgłowski">
Adam Węgłowski

Adam Węgłowski (ur. 1975 w Ełku) – polski dziennikarz, pisarz, autor książek historycznych i kryminałów oraz projektant gier planszowych.
Życiorys.
Absolwent I Liceum Ogólnokształcącego im. Stefana Żeromskiego w Ełku oraz Uniwersytetu Warszawskiego. 
Był redaktorem naczelnym miesięcznika „Focus Historia”, w którym zajmuje się m.in. historycznymi śledztwami. Pisuje też do m.in. „Historii Bez Tajemnic”, „Skarpy Warszawskiej”, „Przekroju”, „Tygodnika Powszechnego”, „Śledczego”, „W podróży”, „Zwierciadła”, a także portali OKO.press i Nationalgeographic.pl. Zadebiutował powieścią kryminalną „Przypadek Ritterów”. 

</doc>
<doc id="4903314" url="https://pl.wikipedia.org/wiki?curid=4903314" title="Paula Dunn">
Paula Dunn

Paula Dunn (przez pewien czas używała nazwiska Thomas, ur. 3 grudnia 1964 w Bradford) – brytyjska lekkoatletka, sprinterka, medalistka mistrzostw Europy, pięciokrotna medalistka igrzysk Wspólnoty Narodów, olimpijka.
Na igrzyskach Wspólnoty Narodów reprezentowała Anglię, a na pozostałych dużych imprezach międzynarodowych Wielką Brytanię.
Zdobyła złoty medal w sztafecie 4 × 100 metrów (w składzie: Dunn, Kathy Cook, Joan Baptiste i Heather Oakes) oraz srebrny medal w biegu na 100 metrów (ulegając jedynie Heather Oakes, a wyprzedzając Kanadyjkę Angellę Issajenko) na igrzyskach Wspólnoty Narodów w 1986 w Edynburgu. Na mistrzostwach Europy w 1986 w Stuttgarcie zajęła 5. miejsce w sztafecie 4 × 100 metrów i 7. miejsce w biegu na 100 metrów. Zajęła 6. miejsce w biegu na 60 metrów na halowych mistrzostwach Europy w 1987 w Liévin. Odpadła w półfinale biegu na 100 metrów i eliminacjach sztafety 4 × 100 metrów na mistrzostwach świata w 1987 w Rzymie.
Dunn odpadła w półfinałach biegu na 200 metrów i sztafety 4 × 100 metrów oraz w ćwierćfinale biegu na 100 metrów na igrzyskach olimpijskich w 1988 w Seulu. Na halowych mistrzostwach Europy w 1989 w Hadze zajęła 4. miejsce w biegu na 60 metrów.
Zdobyła srebrny medal w sztafecie 4 × 100 metrów (w składzie: Stephi Douglas, Jennifer Stoute, Simmone Jacobs i Dunn), a także zajęła 5. miejsce w biegu na 200 metrów i 8. miejsce w biegu na 100 metrów na igrzyskach Wspólnoty Narodów w 1990 w Auckland. Odpadła w półfinale biegu na 60 metrów na halowych mistrzostwach Europy w 1990 w Glasgow.
Przez pozostałą część kariery lekkoatletycznej startowała pod nazwiskiem Thomas. Zdobyła brązowy medal w sztafecie 4 × 100 metrów (w składzie: Douglas, Beverly Kinch, Jacobs i Thomas) oraz odpadła w półfinale biegu na 100 metrów na mistrzostwach Europy w 1990 w Splicie. Na mistrzostwach świata w 1991 w Tokio odpadła w ćwierćfinale biegu na 100 metrów i eliminacjach sztafety 4 × 100 metrów, a na mistrzostwach świata w 1993 w Stuttgarcie zajęła 8. miejsce w finale sztafety 4 × 100 metrów. Zajęła 5. miejsce w sztafecie 4 × 100 metrów oraz odpadła w półfinałach biegów na 100 metrów i na 200 metrów na mistrzostwach Europy w 1994 w Helsinkach.
Zdobyła brązowe medal w biegu na 100 metrów (za Nigeryjkami Mary Onyali i Christy Opara-Thompson) oraz w sztafecie 4 × 100 metrów (w składzie: Douglas, Geraldine McLeod, Jacobs i Thomas), a także zajęła 4. miejsce w biegu na 200 metrów na igrzyskach Wspólnoty Narodów w 1994 w Victorii. Na swych czwartych mistrzostwach świata w 1995 w Gōteborgu odpadła w półfinale biegu na 200 metrów, ćwierćfinale biegu na 100 metrów i eliminacjach sztafety 4 × 100 metrów.
Dunn była mistrzynią Wielkiej Brytanii (WAAA) w biegu na 100 metrów w latach 1986–1989 i 1995 oraz wicemistrzynią na tym dystansie w 1990, a także mistrzynią w biegu na 200 metrów w 1989 oraz brązową medalistką w 1994 i 1996. Zwyciężyła w biegu na 100 metrów w mistrzostwach UK Championships w latach 1986–1988 i zdobyła srebrny medal w 1991, a w biegu na 200 metrów zwyciężyła w 1987 i 1988. W halli była mistrzynią Wielkiej Brytanii w biegu na 60 metrów w 1988 i 1989 oraz brązową medalistką w 1987, 1991 i 1997.
Rekordy życiowe Pauli Dunn (Thomas):
Później była trenerką sportowców paraolimpijskich. W 2018 została odznaczona Orderem Imperium Brytyjskiego V klasy (MBE).

</doc>
<doc id="4903315" url="https://pl.wikipedia.org/wiki?curid=4903315" title="Kalitea (stacja metra)">
Kalitea (stacja metra)

Kalitea (grecki: Σταθμός Καλλιθέας) – stacja linii 1 metra w Atenach, w miejscowości Kalitea na obszarze Wielkich Aten. Stacja została po raz pierwszy otwarta 1 lipca 1928 roku, a odremontowana w 2004 roku.

</doc>
<doc id="4903317" url="https://pl.wikipedia.org/wiki?curid=4903317" title="SOR C 9,5">
SOR C 9,5

SOR C 9,5 – autobus międzymiastowy klasy Midi produkowany w fabryce SOR Libchavy w Czechach.
Produkowany od 1997 roku pojazd jest drugim pod względem wielkości przedstawicielem średniopodłogowej serii C .Nadwozie o długości 9,63 metra posiada dwoje drzwi w układzie 1-1-0,1-2-0, lub 1-0-1.Wewnątrz mieści się 61 pasażerów ,w tym 27-33 na miejscach siedzących. Z tyłu znajduje się układ napędowy składający się ze silnika NEF 67 o mocy 250 KM, manualnej 6-biegowej skrzyni biegów ZF oraz osi napędowej DANA .
Link zewnętrzny.
Strona producenta ( ang. )

</doc>
<doc id="4903318" url="https://pl.wikipedia.org/wiki?curid=4903318" title="Bitwa pod Międzyrzeczem">
Bitwa pod Międzyrzeczem

Bitwa pod Międzyrzeczem – część operacji niemeńskiej; walki polskiego 15 pułku ułanów z oddziałami sowieckiej 48 Dywizji Strzelców w czasie ofensywy jesiennej wojsk polskich w okresie wojny polsko-bolszewickiej.
Sytuacja ogólna.
Realizując w drugiej połowie sierpnia 1920 operację warszawską, wojska polskie powstrzymały armie Frontu Zachodniego Michaiła Tuchaczewskiego. 1 Armia gen. Franciszka Latinika zatrzymała sowieckie natarcie na przedmościu warszawskim, 5 Armia gen. Władysława Sikorskiego podjęła działania ofensywne nad Wkrą, a ostateczny cios sowieckim armiom zadał marszałek Józef Piłsudski, wyprowadzając uderzenie znad Wieprza. Zmieniło to radykalnie losy wojny. Od tego momentu Wojsko Polskie było w permanentnej ofensywie.
Po wielkiej bitwie nad Wisłą północny odcinek frontu polsko-sowieckiego zatrzymał się na zachód od linii Niemen – Szczara. Na froncie panował względny spokój, a obie strony reorganizowały swoje oddziały. Wojska Frontu Zachodniego odtworzyły ciągłą linię frontu już 27 sierpnia. Obsadziły one rubież Dąbrówka – Odelsk – Krynki – Grodno – Grodek – Kamieniec Litewski. Stąd Tuchaczewski zamierzał przeprowadzić koncentryczne natarcie na Białystok i Brześć, by dalej ruszyć na Lublin. Uderzenie pomocnicze na południu miała wykonać między innymi 1 Armia Konna Siemiona Budionnego.
Reorganizując siły, Naczelne Dowództwo Wojska Polskiego zlikwidowało dowództwa frontów i rozformowało 1. i 5. Armię. Na froncie przeciwsowieckim rozwinięte zostały 2., 3., 4. i 6. Armia.
10 września, na odprawie w Brześciu ścisłych dowództw 2 i 4 Armii, Józef Piłsudski nakreślił zarys planu nowej bitwy z wojskami Frontu Zachodniego. Rozpoczęły się prace sztabowe nad planem bitwy niemeńskiej. Pomyślana ona była jako pewna kontynuacja operacji warszawskiej, przy założeniu, że jej celem będzie ostateczne rozgromienie wojsk rosyjskiego Frontu Zachodniego.
Myślą przewodnią było związanie głównych sił przeciwnika w centrum poprzez natarcie w kierunku na Grodno i Wołkowysk. Jednocześnie północna grupa uderzeniowa, skoncentrowana na lewym skrzydle 2 Armii, miała szybkim marszem przeciąć skrawek terytorium litewskiego i wyjść na głębokie tyły oddziałów Armii Czerwonej, zaangażowanych w bój o Grodno i Wołkowysk.
Zgodnie z polskim planem operacji niemeńskiej, 23 września grupa gen. Władysława Junga ruszyła na Wołkowysk. Celem natarcia było opanowanie miasta, ściągnięcia na siebie odwodów sowieckich i odwrócenie uwagi od natarcia 3 Dywizji Piechoty Legionów na Brzostowicę Wielką.
Walki pod Międzyrzeczem.
20 września 15 pułk ułanów przybył do Prużan i maszerował dalej przez Mielniki, Zalesie, Truchowicze, do Huty. Tu otrzymał zadanie wykonania zagonu przez Łysków, Podorosk, Międrzyrzecz na Zelwę.
Do Podoroska pułk współdziałał z II batalionem 58 pułku piechoty. Wyparł nieprzyjaciela z Huty i Łyskowa, ale pod Podoroskiem sowiecka piechota, wspierana przez tulski pułk kawalerii, zatrzymała polskich ułanów. Dopiero wsparcie batalionu 58 pp i baterii artylerii spowodowało, że nieprzyjaciel został wyparty z Podoroska i cofnął się na Międrzyrzecz. 
23 września wzmocniony baterią artylerii konnej 15 pułk ułanów ruszył do natarcia w kierunku na Mielniki – Międzyrzecz – Zelwę. Osłaniał on prawe skrzydło Grupy Operacyjnej gen. Władysława Junga maszerującej na Wołkowysk. Zadaniem ułanów było też utrzymanie łączności taktycznej z sąsiednią 14 Wielkopolską Dywizja Piechoty. 
Tu, maszerujący w szpicy przedniej, 4 szwadron utknął w ogniu pododdziałów 144 Brygady Strzelców oraz Szkoły Czerwonych Dowódców. Spieszony szwadron uderzył na nieprzyjaciela. Jego natarcie wsparła bateria artylerii konnej. Jednocześnie uderzył 1 szwadron, w osłonie szwadronu karabinów maszynowych podporucznika Wittwera. Polskie natarcie utknęło w ogniu sowieckich oddziałów. Także natarcie skrzydłowe 5 szwadronu nie przyniosło spodziewanych rezultatów. Kilkugodzinny bój spowodował, że ułanom zaczęło brakować amunicji, a jej dostawy na pole walki były nieregularne. Nie mając dostatecznej ilości amunicji, pułk wycofał się pod Radziewicze.
Bilans walk.
15 pułk ułanów opóźnił marsz sowieckich oddziałów i tym samym umożliwił zajęcie Wołkowyska przez oddziały gen. Władysława Junga.
W walce stracił 4 zabitych oraz kilkunastu rannych. Po bitwie odszedł dla odpoczynku do Podoroska.

</doc>
<doc id="4903319" url="https://pl.wikipedia.org/wiki?curid=4903319" title="Pamięć wewnętrzna">
Pamięć wewnętrzna



</doc>
<doc id="4903321" url="https://pl.wikipedia.org/wiki?curid=4903321" title="Baza zwierząt Identyfikacja.pl">
Baza zwierząt Identyfikacja.pl



</doc>
<doc id="4903325" url="https://pl.wikipedia.org/wiki?curid=4903325" title="Jadwiga Bukowińska">
Jadwiga Bukowińska

Jadwiga Bukowińska z domu Jaskółowska (ur. 1907 w Warszawie, zm. 1986 tamże) – polska Sprawiedliwa wśród Narodów Świata, która wraz z mężem Leonem Bukowińskim i synami uratowała 22 Żydów podczas okupacji niemieckiej.
Życiorys.
Jadwiga Jaskółowska zawarła związek małżeński z Leonem Bukowińskim, z którym miała później dwóch synów: Bohdana i Tadeusza. Razem z rodziną mieszkała na warszawskim Grochowie do wybuchu II wojny światowej. Dom Bukowińskich został zniszczony przez Niemców jesienią 1939 r. Po powrocie na Grochów do dwóch odnowionych pokoi, Jadwiga wraz z mężem zaczęła pomagać Żydom zbiegłym z getta. Udzielała im schronienia w swoim domu i piwnicy. Oprócz tego organizowała ukrywanym fałszywe dokumenty i szukała możliwych kryjówek u znajomych. Łącznie wraz z mężem udzieliła pomocy 22 Żydom, m.in. czteroosobowej rodzinie Borensztajnów, małżeństwu Berlińskim, rodzinie Rokmanów, Strosbergów i innym. Rodzina Bukowińskich utrzymała kontakt z wieloma ocalonymi przez nich osobami, również odwiedzając ich poza granicami kraju.
W 1963 r. Jadwiga Bukowińska wraz z mężem Leonem zostali odznaczeni medalami Sprawiedliwych wśród Narodów Świata. Na głazie przy parafii Najczystszego Serca Maryi w Warszawie przy ulicy Chłopickiego znajduje się tablica poświęcona pamięci małżeństwa Bukowińskich. Syn Bukowińskich, Tadeusz, został działaczem Polskiego Towarzystwa Sprawiedliwych wśród Narodów Świata.

</doc>
<doc id="4903327" url="https://pl.wikipedia.org/wiki?curid=4903327" title="Franciszek Małęczyński">
Franciszek Małęczyński

Franciszek Małęczyński herbu Korwin – podstoli wendeński w latach 1764-1769, sędzia kapturowy powiatu żydaczowskiego w 1764 roku.

</doc>
<doc id="4903331" url="https://pl.wikipedia.org/wiki?curid=4903331" title="Superpuchar Islandii w piłce siatkowej mężczyzn (2020)">
Superpuchar Islandii w piłce siatkowej mężczyzn (2020)

Superpuchar Islandii w piłce siatkowej mężczyzn 2020 (oficjalnie Ofurbikarinn BLÍ karla 2019) – czwarta edycja rozgrywek o Superpuchar Islandii rozegrana w dniach 11-13 września 2020 roku w Akureyri. Ze względu na fakt, że w sezonie 2019/2020 nie wyłoniony został ani mistrz Islandii, ani zdobywa Pucharu Islandii uczestniczyło w niej pięć klubów: , , , oraz .
Rozgrywki składały się z fazy grupowej oraz z meczu o 3. miejsce i finału.
Po raz trzeci z rzędu zdobywcą Superpucharu Islandii został klub , który w finale pokonał .
System rozgrywek.
W fazie grupowej pięć zespołów rozegrało między sobą po jednym spotkaniu. Mecze grane były do dwóch wygranych setów. Dwie najlepsze drużyny uzyskały awans do finału, natomiast drużyny z miejsc 3-4 rozegrały między sobą mecz o 3. miejsce. Finał i mecz o 3. miejsce grane były do trzech wygranych setów.
Wyniki spotkań.
Faza grupowa.
Tabela
Wyniki spotkań

</doc>
<doc id="4903332" url="https://pl.wikipedia.org/wiki?curid=4903332" title="Kandi K27">
Kandi K27

Kandi K27 – elektryczny samochód osobowy klasy najmniejszej produkowany pod chińską marką Kandi od 2018 roku.
Historia i opis modelu.
W sierpniu 2018 roku Kandi rozpoczęło sprzedaż nowego, niewielkiego modelu samochodu elektrycznego w formie 5-drzwiowego hatchbacka. Pod kątem stylistycznym, samochód zyskał szeroko rozstawione, okrągłe reflektory, a także imitację wlotu powietrza w kształcie trapezu. Okrągłe lampy pojawiły się także z tylnej części nadwozia.
Sprzedaż.
Kandi K27 jest pierwszym w historii firmy pojazdem, który razem z większym K23 poza wewnętrznym rynkiem chińskim ma trafić do sprzedaży także w Stanach Zjednoczonych. Po federalnych ulgach podatkowych, z ceną 12 299 dolarów za najtańszy egzemplarz K27 będzie najtańszym nowym samochodem elektrycznym do kupienia w tym kraju.
Dane techniczne.
Układ napędowy K27 tworzy bateria o pojemności 17,69 kWh, która zapewnia maksymalny zasięg na jednym ładowaniu wynoszący maksymalnie 160 kilometrów. 

</doc>
<doc id="4903334" url="https://pl.wikipedia.org/wiki?curid=4903334" title="Wojciech Eckert (oficer)">
Wojciech Eckert (oficer)

Wojciech Eckert (ur. 21 kwietnia 1883 w Nowym Kramsku, zm. 19 kwietnia 1942 w Zbąszyniu) – major piechoty Wojska Polskiego.
Życiorys.
Urodził się w rodzinie Wawrzyńca i Małgorzaty z domu Fabiś. Był z zawodu nauczycielem. Uczył w szkołach ludowych w Jerce, Śmiglu i Goździchowie.
W 1914 zmobilizowany do armii niemieckiej, w szeregach 7 pułku grenadierów służył na froncie zachodnim. Dwukrotnie ranny, jako inwalida zwolniony ze służby wojskowej.
W listopadzie 1918 organizował na terenie powiatu babimojskiego drużyny bojowe, na czele których wziął udział w rozbrajaniu Niemców. W czasie powstania wielkopolskiego walczył kolejno w Oddziale Wielkołackim, Kompanii Wolsztyńskiej, Kompanii Parzęczewskiej i Grupie Zachód. Następnie pełnił służbę w 56 pułku piechoty Wielkopolskiej w Krotoszynie. 3 maja 1922 został zweryfikowany w stopniu kapitana ze starszeństwem z 1 czerwca 1919 i 335. lokatą w korpusie oficerów piechoty. 10 lipca 1922 został zatwierdzony w tym oddziale na stanowisku pełniącego obowiązki dowódcy batalionu. W 1923 pełnił obowiązki dowódcy II batalionu. 31 marca 1924 został mianowany majorem ze starszeństwem z 1 lipca 1923 i 102. lokatą w korpusie oficerów piechoty. Po awansie został zatwierdzony na stanowisku dowódcy II batalionu. W maju 1927 unieważniono jego przeniesienie do 84 pułku piechoty na stanowisko dowódcy II batalionu z równoczesnym zwolnieniem ze stanowiska dowódcy II batalionu 56 pp i oddaniem do dyspozycji dowódcy Okręgu Korpusu Nr VII. W kwietniu 1928 został przeniesiony do 76 pułku piechoty w Grodnie na stanowisko dowódcy I batalionu.
W 1934, jako oficer stanu spoczynku pozostawał w ewidencji Powiatowej Komendy Uzupełnień Poznań Miasto. Posiadał przydział do Oficerskiej Kadry Okręgowej Nr VII. Był wówczas „przewidziany do użycia w czasie wojny”.
Zmarł 19 kwietnia 1942. Został pochowany na cmentarzu parafialnym w Zbąszyniu.

</doc>
<doc id="4903339" url="https://pl.wikipedia.org/wiki?curid=4903339" title="Kandi K23">
Kandi K23

Kandi K23 – elektryczny samochód osobowy typu mikrovan klasy najmniejszej produkowany pod chińską marką Kandi od 2018 roku.
Historia i opis modelu.
Model K23 uzupełnił ofertę marki Kandi jako niewielki mikrovan utrzymany w awangardowym wzornictwie. Samochód przyjął bogatą w liczne przetłoczenia, jednobryłową sylwetkę, która z przodu wyróżnia się strzelistymi, wysoko umieszczonymi reflektorami i chromowaną imitacją wlotu powietrza, z kolei tylna część nadwozia zdobiona jest przez umieszczone w słupkach lampy.
Sprzedaż.
Podobnie jak mniejszy model K27, Kandi K23 jest pierwszym w historii producenta samochodem, który poza rodzimym rynkiem chińskim z drugą połową 2020 roku trafił do sprzedaży także w Stanach Zjednoczonych.
Dane techniczne.
Układ elektryczny Kandi K23 tworzy bateria o pojemności 41,4 kWh, która zapewnia maksymalny zasięg na jednym ładowaniu do 280 kilometrów. Uzupełnienie pełnego stanu akumulatorów zajmuje ok. 7,5 godziny.

</doc>
<doc id="4903340" url="https://pl.wikipedia.org/wiki?curid=4903340" title="Kraina ślepców">
Kraina ślepców

Kraina ślepców (ang. "The Country of The Blind") – opowiadanie autorstwa brytyjskiego pisarza Herberta George'a Wellsa, opublikowane po raz pierwszy w kwietniu 1904 r. w "The Strand Magazine". Następnie znalazło się w zbiorze opowiadań Wellsa z 1911 r. pt. "The Country of the Blind and Other Stories". Jest to jedno z najbardziej znanych opowiadań Wellsa i zajmuje czołowe miejsce w literaturze zajmującej się ślepotą.
Wells później zrewidował historię, rozszerzając wersję, opublikowaną następnie przez angielską prywatną drukarnię, Golden Cockerel Press, w 1939 roku.
Fabuła.
Próbując wspiąć się na niezdobytą górę Parascotopetl (fikcyjna góra w Ekwadorze), alpinista imieniem Nuñez poślizgnął się i spadł po drugiej stronie góry. Pod koniec schodzenia, po zboczu śniegu w cieniu góry, znalazł dolinę, odciętą od reszty świata, otoczoną ze wszystkich stron stromymi przepaściami. Był to legendarny „Kraj Ślepców”. Dolina była rajem dla osadników uciekających przed tyranią hiszpańskich władców, dopóki trzęsienie ziemi nie zmieniło kształtu otaczających ją gór, odcinając ją na zawsze od pozostałych terenów. Izolowana społeczność rozwijała się przez lata, pomimo choroby, która dotknęła ich wcześnie, powodując ślepotę wszystkich noworodków. W miarę jak ślepota powoli rozprzestrzeniała się na wiele pokoleń, pozostałe zmysły ludzi wyostrzyły się i zanim zmarł ostatni widzący wieśniak, społeczność w pełni przystosowała się do życia bez wzroku.
Nuñez zszedł do doliny i znalazł niezwykłą wioskę z domami bez okien i siecią ścieżek otoczonych krawężnikami. Odkrywając, że wszyscy są ślepi, Nuñez zaczyna recytować sobie przysłowie: „W krainie ślepych jednooki jest królem”. Zdaje sobie sprawę, że może ich uczyć i nimi rządzić, ale wieśniacy traktują go jako dziwaka i zagrożenie. Sfrustrowany Nuñez wpada w złość, ale wieśniacy go uspokajają. Niechętnie poddaje się on ich stylowi życia, ponieważ powrót do świata zewnętrznego wydaje się niemożliwy.
Nuñez zostaje przydzielony do pracy dla wieśniaka imieniem Yacob. Pociąga go najmłodsza córka Yacoba, Medina-Saroté. Nuñez i Medina-Saroté wkrótce się zakochują, a po zdobyciu jej zaufania Nuñez powoli zaczyna próbować wyjaśnić jej zmysł wzroku. Jednak Medina-Saroté po prostu traktuje to jako swoją wyobraźnię. Kiedy Nuñez prosi ją o rękę, starszyzna wioski odrzuca go z powodu jego „niestabilnej” obsesji na punkcie „wzroku”. Miejski lekarz sugeruje usunięcie oczu Nuñeza, twierdząc, że są chore i „bardzo rozdęte”, i z tego powodu „jego mózg jest w stanie ciągłego rozdrażnienia i rozproszenia”. Nuñez niechętnie zgadza się na operację z powodu swojej miłości do Mediny-Saroté. Jednak o wschodzie słońca w dniu operacji, gdy wszyscy wieśniacy śpią, Nuñez, nieudany Król Ślepych, wyrusza w góry (bez zapasów i sprzętu), mając nadzieję na znalezienie przejścia do świata zewnętrznego, i ucieczkę z doliny.
W oryginalnej historii Nuñez wspina się wysoko w okoliczne góry, aż zapada noc, i odpoczywa, słaby od skaleczeń i siniaków, ale szczęśliwy, że uciekł z doliny. Jego dalszy los nie został ujawniony. W poprawionej i rozszerzonej wersji opowieści z 1939 r. Nuñez widzi z daleka, że wkrótce nastąpi osuwisko. Próbuje ostrzec wieśniaków, ale znowu szydzą z jego „wyimaginowanego” widoku. Ucieka z doliny podczas zjeżdżania, zabierając ze sobą Medinę-Saroté.

</doc>
<doc id="4903341" url="https://pl.wikipedia.org/wiki?curid=4903341" title="Camping Muzyczny w Brodnicy">
Camping Muzyczny w Brodnicy



</doc>
<doc id="4903345" url="https://pl.wikipedia.org/wiki?curid=4903345" title="Cmentarze Żydowskie w Buenos Aires">
Cmentarze Żydowskie w Buenos Aires



</doc>
<doc id="4903348" url="https://pl.wikipedia.org/wiki?curid=4903348" title="Kandi K17">
Kandi K17

Kandi K17 – elektryczny samochód osobowy klasy najmniejszej produkowany pod chińską marką Kandi w latach 2016 – 2018.
Historia i opis modelu.
Model K17 trafił do sprzedaży wyłącznie na rynku chińskim w sierpniu 2016 roku jako czteroosobowy, 5-drzwiowy hatchback będący kolejnym pojazdem producenta o napędzie elektrycznym.
Pojazd powstał w ramach zakrojonego na szeroką skalę partnerstwa z rodzimym koncernem Geely, będąc de facto jedynie bliźniaczą odmianą modelu Englon SC5-RV. Podobnie do niego, K17 przyjęło obłe proporcje, z łukowatą sylwetką nadwozia i dużą powierzchnią przeszkloną z małą szybką przed przednimi drzwiami. Reflektory przyjęły formę bumerangów z zaokrąglonymi krawędziami, z kolei tylne lampy utrzymano w dwukloszowej formie obejmującej błotniki oraz klapę bagażnika.
Zastosowanie.
W ramach wieloetapowej współpracy z władzami prowincji Zhejiang, Kandi dostarczyło specjalnie zmodyfikowane egzemplarze K27 dla policji w mieście Hangzhou. 
Dane techniczne.
Układ elektryczny Kandi K17 tworzy bateria o pojemności 20 kWh, a także silnik elektryczny rozwijający moc 48 KM. Zasięg pojazdy na jednym ładowaniu równy jest 151 kilometrom, za to maksymalna prędkość pojazdu wynosi 101 km/h.

</doc>
<doc id="4903350" url="https://pl.wikipedia.org/wiki?curid=4903350" title="Czerwony Krąg">
Czerwony Krąg

Czerwony Krąg (oryginalny tytuł "The Crimson Circle") to powieść detektywistyczna angielskiego pisarza Edgara Wallace'a, opublikowana po raz pierwszy w 1922 roku, jedna z najbardziej znanych w dorobku pisarza.
Fabuła.
Pan Benson nie potraktował poważnie groźby gangu zwanego Czerwonym Kręgiem i został zabity. Ten sam gang zagroził Jimowi Beardmore'owi śmiercią: jeśli nie zapłaci dużej sumy pieniędzy, poniesie konsekwencje. Pan Beardmore, mimo że wezwał Derricka Yale do ochrony, nie wierzy w te groźby. Pewnego ranka Jack, syn Jima, spotyka się z panną Thalią Drummond, sekretarką Harveya Froyanta, w której jest bardzo zakochany. Gdy rozmawiają, pojawia się jej szef, pan Harvey Froyant, i po wymianie kilku słów Jack i Harvey idą w stronę domu Beardmore'ów. Na korze drzewa zauważają narysowany czerwoną farbą okrąg, symbol Czerwonego Kręgu. Pomimo tego ostatniego ostrzeżenia Jim Beardmore nie boi się i nie ma zamiaru płacić haraczu.
Kiedy Beardmore udaje się sam w kierunku lasu, słychać strzał. Jack biegnie w kierunku hałasu i znajduje martwego ojca. W tym samym czasie, po drugiej stronie lasu, panna Thalia Drummond ucieka po trawie, po wytarciu rąk poplamionych czerwoną substancją. Idzie do małego domku, wchodzi do niego i chowa rewolwer.
Z kolekcji antyków pana Froyanta znika złoty posąg Buddy. Inspektor Parr na szczęście odkrywa, że złodziejką jest panna Drummond: to ona zaniosła posąg do pożyczkodawcy. Pan Froyant po tej sprawie zwalnia swoją sekretarkę. Harvey Froyant otrzymuje również list z pogróżkami od Czerwonego Kręgu.
Gangowi udaje się zwerbować Thalię Drummond i namówić ją do zatrudnienia Johna Brabazona, prezesa dużego banku. W międzyczasie Ambrose Silby, który jest przetrzymywany w więzieniu za morderstwo, wyznaje Parrowi i detektywowi Derrickowi Yale, że zabił także pana Beardmore'a. Kiedy Parr i Yale proszą go o więcej szczegółów, Silby wyznaje, że był pijany podczas popełnienia morderstwa i nie pamięta szczegółów. Cztery godziny po tym wyznaniu zostaje znaleziony martwy, zabity śmiertelną dawką cyjanku. W cieczy zawartej w szklance unosi się małe czerwone kółko.
Wśród wielu klientów banku jest również pan Marl Felix, który zaprasza Thalię na romantyczny wieczór. Kobieta zgadza się, ale zanim wieczór się zacznie, Felix zostaje oskarżony o kradzież. Tego samego wieczoru panna Drummond spotyka się ze wspólnikiem swojej współpracowniczki Milly Macroy, Flush Barnet. Po tym spotkaniu Thalia Drummond udaje się na spotkanie z Marlem Felixem. Jednak tego samego wieczoru Marl umiera gwałtowną śmiercią z powodu (tajemniczego) trującego gazu, który został podany przez kilka baniek mydlanych.
Tymczasem Harvey Froyant postanawia poddać się szantażowi Czerwonego Kręgu. Gang zażądał, aby pieniądze z szantażu zostały przekazane do biura detektywa Derricka Yale. Tam pojawi się wysłannik z Czerwonego Kręgu, aby odebrać kopertę z pieniędzmi. Pomimo niezliczonych kontroli bezpieczeństwa, pieniądze znikają, a Derrick Yale zostaje pozbawiony przytomności i ma związane nadgarstki oraz kostki. Wkrótce potem strzał z broni palnej trafia inspektora Parra przy wejściu do jego domu. Mężczyzna ubrany w kamizelkę kuloodporną ratuje się.
Harvey Froyant postanawia samodzielnie zbadać grupę Czerwonego Kręgu. Po podróży do Francji tropem swoich pieniędzy wraca do domu i wzywa Derricka Yale'a i inspektora Parra. Dowiaduje się, że Marl Felix i Ferdinand Walter Lightmann znali się, przebywając razem we francuskim więzieniu. Skazani na śmierć, zostali uratowani, ponieważ gilotyna nie działała prawidłowo. Odkrywa również, że Lightmann był nazywany „czerwonym kółkiem” z powodu okrągłej plamki na jego szyi. Froyant kojarzy to z gangiem szalejącym w Anglii. Zdaje sobie sprawę, że Lightmann zmienił nazwisko i został przywódcą Czerwonego Kręgu. Zanim zdąży ujawnić wszystko, co odkrył, zostaje znaleziony martwy w swojej domowej bibliotece, zabity przez kogoś, kto znał tajne podziemne wejście w jego gabinecie.
Panna Thalia Drummond zostaje aresztowana za usiłowanie zabójstwa Raphaela Willingsa, ale udaje jej się uciec z celi komisariatu. Inspektor Parr oraz detektyw Yale mają już prawie wszystkie elementy układanki i moga ujawnić, kto jest przywódcą Czerwonego Kręgu.

</doc>
<doc id="4903351" url="https://pl.wikipedia.org/wiki?curid=4903351" title="Wojciech Rosnowski">
Wojciech Rosnowski

Wojciech Rosnowski herbu Ogończyk (zm. w 1775 roku) – podczaszy przemyski w latach 1769-1771, podstoli przemyski w latach 1735-1769, sędzia kapturowy ziemi przemyskiej w 1764 roku.

</doc>
<doc id="4903354" url="https://pl.wikipedia.org/wiki?curid=4903354" title="Kandi EX3">
Kandi EX3

Kandi EX3 – elektryczny samochód osobowy typu crossover klasy miejskiej produkowany pod chińską marką Kandi od 2017 roku.
Historia i opis modelu.
Po tym, jak w lipcu 2017 roku stowarzyszony koncern Geely przedstawił nowy model crossovera Yuanjing X3 oferowanego z czterocylindrowym silnikiem benzynowym, Kandi zaprezentowało 4 miesiące później swoją bliźniaczą, w pełni elektryczną wersję pod nazwą EX3. Jest to jednocześnie pierwszy crossover i tak duży samochód w dziejach tego producenta.
Sprzedaż.
Podobnie jak inne pojazdy marki Kandi, EX3 trafił w pierwszej kolejności do sprzedaży na wewnętrznym rynku chińskim. W lutym 2019 roku federalna agencja bezpieczeństwa Stanów Zjednoczonych wyraziła zgodę na rozpoczęcie sprzedaży modelu w tym kraju, jednak ostatecznie nie został on uwzględniony w początkowej gamie Kandi podczas wkroczenia na rynek w drugiej połowie 2020 roku.
Dane techniczne.
Układ elektryczny w EX3 tworzy bateria o pojemności 41,5 kWh, a cały układ elektryczny rozwija moc 66 KM. W efekcie, samochód może przejechać na jednym ładowaniu 301 kilometrów i rozpędza się do 120 km/h.

</doc>
<doc id="4903355" url="https://pl.wikipedia.org/wiki?curid=4903355" title="Wiesław Hop">
Wiesław Hop

Wiesław Hop (ur. 1963 w Birczy) – polski pisarz i publicysta, związany z Podkarpaciem.
Życiorys.
Z wykształcenia filozof (kształcił się między innymi w Liceum Ogólnokształcącym w Dynowie i na Uniwersytecie Rzeszowskim), był nauczycielem, a od sierpnia 1989 policjantem. Debiutował w 1988 publikując w ogólnopolskim czasopiśmie Nowa Wieś opowiadanie "Wszystko o miłości". Od tego czasu pisał opowiadania, artykuły i inne utwory, które publikował w następujących czasopismach: Nowa Wieś, Łowiec Polski, Detektyw, Własny Głosem, Brać Łowiecka, Łowiec Galicyjski, Życie Podkarpackie, Lombard, Gazeta Warszawska, Krynica, Kworum, Nasze Pismo, Życie Przemyskie, Wiadomości Birczańskie, Kurier Błażowski, Super Nowości, Gazeta Kulturalna, Wiadomości Brzozowskie i innych. Od 2011 autor powieści.
Mieszka i pracuje na Pogórzu Przemyskim. Jest autorem sześciu powieści i ok. osiemdziesięciu opowiadań i innych utworów opublikowanych w czasopismach o zasięgu ogólnopolskim i regionalnym oraz polonijnych, z których jedenaście zdobyło nagrody i wyróżnienia w konkursach literackich. Jego twórczość tematycznie związana jest z Podkarpaciem. Pisarz jest członkiem Robotniczego Stowarzyszenia Twórców Kultury w Przemyślu oraz Związku Literatów Polskich Oddział Warszawski. Ponadto jest także redaktorem kwartalnika łowiecko-przyrodniczego Łowiec Galicyjski oraz prowadzi bloga "Wiesław Hop – opowiadania współczesne".
Za całokształt dokonań literackich w roku 2017 został wyróżniony Nagrodą Honorową Zarządu Oddziału Związku Literatów Polskich w Rzeszowie, w roku 2020 Minister Kultury i Dziedzictwa Narodowego uhonorował go tytułem "Zasłużony dla kultury polskiej."

</doc>
<doc id="4903360" url="https://pl.wikipedia.org/wiki?curid=4903360" title="Alexia Paganini">
Alexia Paganini

Alexia Paganini (ur. 15 listopada 2001 w Greenwich) – szwajcarsko-amerykańska łyżwiarka figurowa reprezentująca Szwajcarię od 2017 roku, startująca w konkurencji solistek. Uczestniczka igrzysk olimpijskich (2018, 2022), mistrzostw świata i Europy, medalistka zawodów z cyklu Challenger Series oraz trzykrotna mistrzyni Szwajcarii (2018–2020).
Życiorys.
Kariera.
Rozpoczęła naukę jazdy na łyżwach w wieku dwóch lat. Trenowała w Stanach Zjednoczonych i reprezentowała ten kraj do 2017 roku. Jej pierwszym międzynarodowym sukcesem był złoty medal Gardena Spring Trophy 2016 w kategorii juniorów. Ponadto, w 2016 roku zadebiutowała w zawodach z cyklu Junior Grand Prix 2016/2017 we Francji. Po zajęciu 5. miejsca w mistrzostwach Stanów Zjednoczonych juniorów 2017, za namową trenera Igora Krokavca zainteresowała się możliwością reprezentowania Szwajcarii. Szwajcarski Związek Łyżwiarski zainteresował się utalentowaną 16-letnią Paganini i od sezonu 2017/2018 występowała już w nowych barwach reprezentacyjnych. Po zajęciu trzeciego miejsca w Nebelhorn Trophy 2017 udało się jej zakwalifikować na igrzyska olimpijskie w Pjongczangu.
Tuż przed igrzyskami Paganini została mistrzynią Szwajcarii, zaś w styczniu 2018 roku Paganini zajęła 7. miejsce na mistrzostwach Europy 2018 w Moskwie. W debiucie olimpijskim w koreańskim Pjongczangu zajmowała 19. lokatę po programie krótkim, a ostatecznie uplasowała się na 21. pozycji. Sezon olimpijski zakończyła 20. miejscem na mistrzostwach świata 2018 w Mediolanie.
W sezonie 2018/2019 zadebiutowała w cyklu Grand Prix. Ze względu na kontuzję Caroliny Kostner, Paganini zajęła jej miejsce na Internationaux de France 2018. Na Rostelecom Cup była czwarta, zaś na Internationaux de France 10. Po zdobyciu drugiego tytułu mistrzyni kraju wystartowała na mistrzostwach Europy w Mińsku, gdzie poprawiła swoje rekordy życiowe w obu segmentach zawodów. Po programie dowolnym była trzecia zdobywając mały brązowy medal, ale mistrzostwa zakończyła na 6. miejscu. Na mistrzostwach świata 2019 była 33. nie kwalifikując się do programu dowolnego.
W sezonie 2019/2020 ponownie wystąpiła w zawodach z cyklu Grand Prix, była 7. na Rostelecom Cup i 9. na Skate Canada International. Po zdobyciu trzeciego tytułu mistrzyni kraju z rzędu, zajęła czwarte miejsce na mistrzostwach Europy 2020 w Grazu.
W czerwcu 2020 roku jej trenerem został Stéphane Lambiel.
Sezon 2020/2021 rozpoczęła od startu w zawodach z cyklu Challenger Series, Nebelhorn Trophy 2020. Pomimo prowadzenia po programie krótkim, w klasyfikacji programu dowolnego zajęła dopiero trzecią lokatę i ostatecznie zdobyła srebrny medal ustępując Estonce Kiibus. 
Życie prywatne.
Paganini ma podwójne obywatelstwo, szwajcarskie i amerykańskie ze względu na miejsce swojego urodzenia. Jej ojciec, Celso, pochodzi z Brusio w Szwajcarii, zaś matka jest Holenderką, która przez dziesięć lat mieszkała w St. Moritz. Ma dwóch braci, Kevina i Mario.

</doc>
<doc id="4903361" url="https://pl.wikipedia.org/wiki?curid=4903361" title="Arcfox">
Arcfox

Arcfox – chiński producent elektrycznych mikrosamochodów i supersamochodów z siedzibą w Pekinie działający od 2017 roku. Należy do chińskiego koncernu BAIC Group.
Historia.
W 2017 roku chiński potentat branży motoryzacyjnej BAIC Group zdecydował się utworzyć nową podległą mu markę dedykowaną do rozwoju samochodów elektrycznych. Pierwszym modelem, jaki trafił do sprzedaży lokalnie, był mikrosamochód o nazwie Lite celujący w klasę premium. W marcu 2019 roku podczas Geneva Motor Show odbyła się globalna premiera marki Arcfox, wyrażając cele rozwijania operacji chińskiej marki także na kontynencie europejskim.
Konstrukcje, jakie przedstawiono pod marką Arcfox w Europie, całkowicie odbiegały od koncepcji modelu Lite. Pierwszym pojazdem był prototyp dużego SUV-a ECF, za którego projekt stylistyczny był odpowiedzialny projektant Walter de Silva znany z pracy dla Grupy Volkswagena. Drugim pojazdem, jaki uczestniczył w światowej premierze marki Arcfox, był supersamochód GT, mający przedstawić możliwości konstruktorów koncernu BAIC Group. Pojazd przedstawiono zarówno w wariancie podstawowym, jak i specjalnym o nazwie "Race Edition".
W 2020 roku firma skoncentrowała się na zupełnie nowych konstrukcjach zbudowanych z myślą o rynku chińskim w postaci zaawansowanych technicznie elektrycznych crossoverów. W maju 2020 zadebiutował średniej wielkości model Alpha-T, z kolei rok później ofertę wzbogacił duży crossover Alpha-S pełniący odtąd funkcję flagowej konstrukcji. W 2022 Arcfox nawiązał współpracę z chińskim gigantem Huawei, wyposażając w system operacyjny swoje samochodu dostępne na rodzimym rynku.

</doc>
<doc id="4903368" url="https://pl.wikipedia.org/wiki?curid=4903368" title="Yahya Abdul-Mateen II">
Yahya Abdul-Mateen II

Yahya Abdul-Mateen II (ur. 15 lipca 1986 w Nowym Orleanie) – amerykański aktor, który wystąpił m.in. w filmie "Aquaman" i serialu "Watchmen", za rolę w którym dostał Nagrodę Emmy.

</doc>
<doc id="4903369" url="https://pl.wikipedia.org/wiki?curid=4903369" title="Juan Tomás Ávila Laurel">
Juan Tomás Ávila Laurel

Juan Tomás Ávila Laurel (ur. 1966) – pisarz i poeta z Gwinei Równikowej.
Urodził się w Santa Isabel (dzisiejsze Malabo), w rodzinie pochodzącej z wyspy Annobón i posługującej się na co dzień miejscowym kreolem. Z zawodu pielęgniarz. Kierował gwinejskimi pismami literackimi "El Patio" oraz "Atanga".
Wysoce krytyczny wobec rządów prezydenta Obianga Nguemy Mbasogo. W 2011 z powodów politycznych wyemigrował z kraju, po siedmiodniowym strajku głodowym wobec reżimu. Ostatecznie osiadł w Hiszpanii.
Opublikował kilkanaście książek, od prozy, przez eseistykę po poezję i dramat, w tym "Poemas" (1994), "﻿La carga" (1999), "﻿Historia intima de la humanidad" (1999), "﻿El derecho de pernada" (2000), "A.wala cu sangui" (2000), "El desmayo de Judas," (2001), "Nadie tiene buena fama en este pais" (2002), "El fracaso de las sombras" (2004), "Diccionário basico de la dictadura guineana" (2011) czy "Cuando a Guinea se iba por mar" (2019). Przez krytykę zaliczany, wraz z José Fernando Sialem Djanganym i Maximilianem Nkogo Esono do "tendencji ludowej" w łonie współczesnej literatury Gwinei Równikowej, skupiającej się na codziennym życiu i pisarstwie dostępnym szerokiemu gronu odbiorców. Jego prace znalazły się w "Literatura de Guinea Ecuatorial" (2000), drugiej edycji wpływowej antologii literatury gwinejskiej, skompilowanej przez Donata Ndongo-Bidyogo. Tłumaczony na angielski, francuski i rumuński.
Poświęcony mu został hiszpański film dokumentalny "El escritor de un país sin librerías" (2019), w reżyserii Marca Sereny.

</doc>
<doc id="4903379" url="https://pl.wikipedia.org/wiki?curid=4903379" title="Mistrzostwa Świata w Piłce Nożnej 2022 (eliminacje strefy UEFA)">
Mistrzostwa Świata w Piłce Nożnej 2022 (eliminacje strefy UEFA)

Eliminacje do Mistrzostw Świata w Piłce Nożnej 2022 w strefie UEFA, które odbyły się w Katarze.
Format eliminacji.
W eliminacjach wzięło udział 55 reprezentacji narodowych, które zostały rozlosowane do 10 grup, w których występowało po 5 i 6 zespołów. Najlepsza drużyna z każdej z 10 grup automatycznie zakwalifikowała się do Mistrzostw Świata, a 10 najlepszych drużyn z drugich miejsc + 2
najlepszych zwycięzców grup Ligi Narodów UEFA, którzy nie zajęli odpowiedniego miejsca w eliminacjach wzięli udział w barażach o pozostałe 3 miejsca.
Komitet UEFA zatwierdził stosowanie systemu Wideoweryfikacji w trakcie eliminacji pod warunkiem uzyskania zgody FIFA.
Podział na koszyki.
Podział na koszyki został dokonany na podstawie rankingu FIFA z dnia 26 listopada 2020 roku.
Grupy.
Legenda:
Baraże.
W barażach o mundial zagrało dziesięć drużyn z drugich miejsc oraz dwaj zwycięzcy grup Ligi Narodów 2020/2021, którzy nie awansowali do turnieju bezpośrednio z pierwszego miejsca w grupie. Baraże rozgrywane były systemem pucharowym. Sześć drużyn które uzyskały najlepsze wyniki w eliminacjach było rozstawionych, przy czym kolejność rozstawienia w drabince pucharowej była losowa, zaś w wynikach reprezentacji z grup z udziałem 6 drużyn pomijane były wyniki meczów przeciwko drużynom z ostatniego miejsca w grupie. Do nich zostały dolosowane pozostałe zespoły z dwunastki. W ten sposób wyznaczone zostały pary pierwszej rundy oraz możliwe pary drugiej rundy. W każdej rundzie o zwycięstwie zadecydował tylko jeden mecz. W pierwszej rundzie był on rozegrany na terenie drużyny rozstawionej, a w drugiej rundzie miejsca spotkań zostały wylosowane. Losowanie baraży odbyło się 26 listopada 2021 roku.
Tak więc w wyniku rozstawienia i losowań powstały trzy grupy po cztery zespoły tworzące trzy ścieżki dojścia do turnieju finałowego w Katarze. W każdej grupie odbyły się dwa mecze półfinałowe (pierwszej rundy) i jeden mecz finałowy (drugiej rundy). Mecze półfinałowe odbyły się 24–25 marca, a mecze finałowe 28–29 marca 2022 roku (z powodu inwazji Rosji na Ukrainę mecze barażowe z udziałem kadry narodowej Ukrainy odbyły się dopiero w czerwcu).
Drużyny.
Ścieżka A.
!colspan=6| Półfinały
!colspan=6| Finał
Ścieżka B.
!colspan=6| Półfinały
!colspan=6| Finał
Ścieżka C.
!colspan=6| Półfinały
!colspan=6| Finał

</doc>
<doc id="4903380" url="https://pl.wikipedia.org/wiki?curid=4903380" title="Egipt (prowincja rzymska)">
Egipt (prowincja rzymska)



</doc>
<doc id="4903381" url="https://pl.wikipedia.org/wiki?curid=4903381" title="Paweł Józef Niedźwiecki">
Paweł Józef Niedźwiecki

Paweł Józef Niedźwiecki herbu Ogończyk – podstarości przemyski w 1771 roku, pisarz przemyski w latach 1748–1772, łowczy żydaczowski w latach 1738–1748, sędzia kapturowy ziemi przemyskiej w 1764 roku.

</doc>
<doc id="4903383" url="https://pl.wikipedia.org/wiki?curid=4903383" title="Antoni Konopacki (zm. 1764)">
Antoni Konopacki (zm. 1764)

Antoni Konopacki herbu Trzaska (zm. w 1764 roku) – skarbnik przemyski w latach 1752-1764, komornik ziemski przemyski w latach 1741-1747, sędzia kapturowy ziemi przemyskiej w 1764 roku.

</doc>
<doc id="4903384" url="https://pl.wikipedia.org/wiki?curid=4903384" title="Sławomir Karpowicz">
Sławomir Karpowicz

Sławomir Karpowicz (ur. 17 marca 1952 w Szczebrzeszynie – zm. 4 listopada 2001 w Krakowie) – polski malarz, profesor malarstwa na krakowskiej Akademii Sztuk Pięknych.
Życiorys.
Studiował (1973-1978) na Wydziale Malarstwa Akademii Sztuk Pieknych w Krakowie. Uzyskał dyplom w pracowni Jana Szancenbacha w 1978, a od 1979 prowadził pracownię rysunku w krakowskiej Akademii Sztuk Pięknych. Później prowadził pracownię malarstwa
W czerwcu 1993 Włodzimierz Kunz powierzył Sławomirowi Karpowiczowi pełnienie funkcji prodziekana Wydziału Malarstwa ASP w Krakowie, w kadencji trwającej od 1 września 1993 – do 31 sierpnia 1996. Od 1 stycznia 1996 był profesorem nadzwyczajnym na Akademii Sztuk Pięknych w Krakowie na Wydziale Malarstwa.
Mieszkał z żoną i córkami w pracowni przy ulicy Piłsudskiego, która uprzednio była pracownią Olgi Boznańskiej.
Głównym tematem jego obrazów była martwa natura. Prezentował swój dorobek artystyczny na kilkunastu wystawach indywidualnych oraz kilkudziesięciu zbiorowych.
Jego żoną była malarka Anna Karpowicz-Westner (z domu Wiejak). Miał dwie córki Joannę oraz Katarzynę, które również poszły w ślady rodziców.

</doc>
<doc id="4903385" url="https://pl.wikipedia.org/wiki?curid=4903385" title="Ignacy Adam Lewicki">
Ignacy Adam Lewicki



</doc>
<doc id="4903388" url="https://pl.wikipedia.org/wiki?curid=4903388" title="W pamiętniku Zofii Bobrówny">
W pamiętniku Zofii Bobrówny

W pamiętniku Zofii Bobrówny (inc. "Niechaj mię Zośka o wiersze nie prosi...") – wiersz Juliusza Słowackiego wpisany 13 marca 1844 roku w Paryżu do sztambucha (pamiętnika) Zofii Bobrówny, córki Joanny Bobrowej, złożony z trzech sekstyn o wersach jedenastozgłoskowych (układ rymów "ababcc").
Wiersz jest obowiązkową lekturą szkolną dla klas IV–VI szkoły podstawowej.
Rękopis i pierwsze wydanie.
Autograf wiersza, wpisany bez tytułu do pamiętnika Zofii Bobrówny, znajdował się w rękach prywatnych i zaginął w czasie II wojny światowej. Pierwsze wydanie utworu ukazało się w 1866 roku, opublikowane z rękopisu przez Antoniego Małeckiego w "Pismach pośmiertnych" Juliusza Słowackiego (Lwów, t. I, s. 59) pod tytułem "W pamiętniku Zofii***". Zaginiony autograf był jedynym znanym rękopisem wiersza.
Adresatka i okoliczności powstania utworu.
Adresatka.
Zofia Bobrówna była córką Teodora Bobra-Piotrowickiego (1796–1860), marszałka szlachty powiatu krzemienieckiego, a później guberni wołyńskiej, i Joanny Bobrowej (pełne nazwisko: Joanna z Morzkowskich Bóbr-Piotrowicka, 1807–1889), przyjaciółki Juliusza Słowackiego. W chwili powstania wiersza rodzice Zofii byli w separacji. Zofia miała starszą siostrę Ludwikę (1825–1890), późniejszą żonę hr. Maurycego Eustachego Potockiego. W chwili powstania wiersza była ulubienicą Słowackiego, który nazywał ją w listach „Zosieńką” lub „małym aniołkiem”.
Do około 2000 roku dokładna data urodzenia Zofii Bobrówny była nieznana; niekiedy sugerowano, że w 1844 roku, w chwili powstania wiersza, mogła mieć nawet 17 lat, i podawano hipotetyczne daty urodzenia „1827&lt;1828?&gt;”. Z kwerendy archiwalnej przeprowadzonej w Muzeum Regionalnym w Krzemieńcu, której wyniki opublikowano w 2003 roku, wynika, że Zofia mogła przyjść na świat w 1831 roku. Marek Minakowski podał na podstawie Archiwum Dzikowskiego Tarnowskich w zbiorach Archiwum Państwowego w Krakowie (sygn. ADzT 1158), że Zofia urodziła się w 1830 roku i zmarła w 1904 roku we Lwowie. Jej akt zgonu zachował się w lwowskich księgach metrykalnych przechowywanych w Archiwum Głównym Akt Dawnych w Warszawie.
W 1857 roku Zofia poślubiła hr. Juliusza Dzieduszyckiego, właściciela stadniny koni arabskich w Jarczowcach w Galicji Wschodniej; w 1874 roku polski artysta Henryk Rodakowski namalował jej portret przechowywany w Muzeum Śląskim w Katowicach, znany jako "Portret Zofii Dzieduszyckiej" lub "Portret Juliuszowej Dzieduszyckiej". 
Okoliczności powstania utworu.
Wiersz powstał przed wyjazdem Joanny Bobrowej z Paryża wraz z matką i córkami, Zofią i Ludwiką, w rodzinne strony poety, w okolice Krzemieńca, w którym Słowacki spędził dzieciństwo i obok którego przepływa rzeka Ikwa, wspomniana w utworze. Oprócz "W pamiętniku Zofii Bobrówny" Słowacki napisał w tym czasie również dwa wiersze skierowane do starszej siostry Zofii, Ludwiki: "Do Ludwiki Bobrówny" i "Dziecina Lolka na rzymskich mogiłach". Trzy wiersze napisane dla córek Joanny Bobrowej, powstałe w jednodniowych odstępach (13, 14 i 15 marca 1844), bywają traktowane jako całość poetycka.
W skład spuścizny poetyckiej Słowackiego wchodzą także inne wiersze wpisane do pamietników znajomych, np. "W sztambuchu Marii Wodzińskiej", "Wiersz w sztambuchu Ludwika Spitznagla wyjeżdżającego do Egiptu 1827 r. 22 lutego", "W imionniku Pani B[aronowej] R[ichthoffenowej]", "W albumie Elizy Branickiej" i "Cimetière du Père la Chaise" (wiersz po francusku, wpisany w 1832 roku do sztambucha szesnastoletniej Kory Pinard). Są to przykłady tak zwanej poezji sztambuchowej, okolicznościowej formy poetyckiej popularnej w pierwszej połowie XIX wieku. Słowacki uprawiał ten typ literatury ze znakomitym skutkiem.
Przesłanie poetyckie.
Słowacki, emigrant polityczny przebywający we Francji, wyraża w wierszu tęsknotę za ojczyzną. Pisze o pięknie przyrody stron rodzinnych i podkreśla, że natura jest najlepszym źródłem natchnienia poetyckiego. Tworzy obraz wyidealizowanej krainy dziedziństwa, Arkadii, raju utraconego, i wyraża romantyczne poczucie żywego kontaktu z ciągle ewoluującą, kosmiczną naturą. Jest ona traktowana jako źródło czystości duchowej i ma działanie uświęcające, podobnie jak poezja.
Wiersz napisany dla Zofii Bobrówny jest zaliczany do liryki mistycznej Słowackiego, gdyż tematem utworu jest duchowy wymiar poezji, dzieciństwa i przyrody; elementy rodzimego pejzażu, kwiaty i gwiazdy, są rzeczywistym wspomnieniem poety z wczesnego okresu życia, a zarazem nabierają charakteru duchowego objawienia. Autor wypowiada się o sprawach uniwersalnych za pomocą najprostszych konkretów, językiem zrozumiałym dla dziecka. Jednocześnie charakter utworu jest w pewnej mierze przekorny, gdyż punkt wyjścia treści merytorycznej stanowi odmowa napisania wiersza wyrażona wierszem.
Przekłady na języki obce.
Do 2000 roku "W pamiętniku Zofii Bobrówny" przetłumaczono na języki angielski (1944, 1987), białoruski (1959), bułgarski (1958), czeski (1949, 1980), francuski (1881), niemiecki (1959), rosyjski (1959), słoweński (1973), ukraiński (1910, 1994), węgierski (1955) i włoski (1959).

</doc>
<doc id="4903390" url="https://pl.wikipedia.org/wiki?curid=4903390" title="Öykü Karayel">
Öykü Karayel

Öykü Karayel (ur. 20 sierpnia 1990) – turecka aktorka.
Życiorys.
Ma siostrę bliźniaczkę – Ezgi. Ukończyła szkołę średnią Çemberlitaş. Uczyła się aktorstwa w teatrze Kenter, a następnie występowała w Państwowym Teatrze Uniwersytetu w Stambule. Zadebiutowała w telewizji w 2011 roku, gdy zagrała w serialu "Kuzey Güney". Ponadto wystąpiła w takich produkcjach jak "Kara Para Aşk, " i "Kalp Atışı." Otrzymała mnóstwo nagród za aktorstwo, między innymi w 2017 roku wraz z Gökhanem Alkan zostali najlepszą serialową parą według Altın Kelebek.

</doc>
<doc id="4903391" url="https://pl.wikipedia.org/wiki?curid=4903391" title="Haliar">
Haliar

Haliar – dolina w Starohorskich Wierchach na Słowacji. Jest lewym odgałęzieniem Starohorskiej doliny. Ma wylot w miejscowości Staré Hory, a jej zbocza tworzą dwa grzbiety Jelenskiej skały:
Dolina Haliar jest silnie rozgałęziona. Ma kilka bocznych odnóg wcinających się w obydwa zbocza. Dnem spływa potok będący lewym dopływem Starohorskiego potoku. Dawniej w dolinie prowadzono roboty górnicze.
Dolina Haliar jest całkowicie porośnięta lasem. Znajduje się w otulinie Parku Narodowego Niżne Tatry. Nie prowadzi nią żaden szlak turystyczny, są natomiast drogi leśne do zwózki drzewa.

</doc>
<doc id="4903398" url="https://pl.wikipedia.org/wiki?curid=4903398" title="Klopačka">
Klopačka

Klopačka (803m) – szczyt w Starohorskich Wierchach na Słowacji. Wznosi się w zakończeniu zachodniego grzbietu szczytu Jelenská skala (1153 m). Północne stoki opadają do dna doliny Haliar, południowe tworzą zbocza bezimiennej doliny z dawną kopalnią rudy miedzi Richtárová. Stoki zachodnie opadają do dna Starohorskiej doliny.
Klopačka jest całkowicie porośnięta lasem. Jest łatwo rozpoznawalna, gdyż na jej zachodnich stokach zamontowano maszt przekaźników radiokomunikacyjnych. Szczyt znajduje się w otulinie Parku Narodowego Niżne Tatry i nie prowadzi przez niego żaden szlak turystyczny.

</doc>
<doc id="4903399" url="https://pl.wikipedia.org/wiki?curid=4903399" title="Kościół Santissima Annunziata dei Catalani">
Kościół Santissima Annunziata dei Catalani

Kościół Santissima Annunziata dei Catalani – kościół z XII wieku, znajdujący się w pobliżu portu w Mesynie.
Zbudowany na ruinach starożytnej świątyni Neptuna, następnie w czasach emiratu Sycylii przekształcony w meczet, a w epoce Normanów, między 1150 a 1200 rokiem, przebudowany w stylu arabsko-normańskim. Odrestaurowany w okresie aragońskim, został podniesiony do rangi kaplicy królewskiej. Pod koniec XV wieku stał się kościołem mieszkających w Mesynie Katalończyków (stąd jego obecna nazwa). Po trzęsieniu ziemi w 1783 r., został podniesiony do rangi parafii.
Kolejne trzęsienie ziemi z 28 grudnia 1908 r. zniszczyło barokowe nadbudowy kościoła i odsłoniło jego pierwotną strukturę. Od 1926 do 1932 r. był poddany konserwacji przez Francesco Valenti. Drewniany krucyfiks umieszczony na ołtarzu głównym pochodzi z XV–XVI wieku. Z XVII wieku pochodzi obraz ołtarzowy, którego autorem był Giovanni Tommaso Montella, przedstawiający Niepokalane Poczęcie. 

</doc>
<doc id="4903400" url="https://pl.wikipedia.org/wiki?curid=4903400" title="Karol Chojnacki">
Karol Chojnacki

Karol Chojnacki herbu Trzaska – cześnik buski w latach 1736-1764, sędzia kapturowy ziemi przemyskiej w 1764 roku.

</doc>
<doc id="4903402" url="https://pl.wikipedia.org/wiki?curid=4903402" title="Richtársky potok">
Richtársky potok

Richtársky potok – lewy dopływ Starohorskiego potoku na Słowacji. Znajduje się w dorzeczu Hronu.
Zlewnia Richtárskiego potoku znajduje się w Starochorskich Wierchach. Potok wypływa na wysokości około 850 m na zachodnich stokach szczytu Jelenská skala (1153 m). Spływa w kierunku zachodnim, w końcowym odcinku skręcając nieco na północny zachód. Ma kilka niewielkich dopływów. Uchodzi do Starohorskiego potoku w zabudowanym obszarze wsi Staré Hory na wysokości około 470 m.
W dolinie Richtárskiego potoku znajduje się kilka nieczynnych kopalni rudy miedzi Richtárova. Wzdłuż koryta potoku prowadzi droga, a nią czerwono znakowany szlak turystyczny. Na rozdrożu pod Richtárovou odgałęzia się od niego szlak żółty prowadzący wzdłuż sztolni i wyrobisk dawnej kopalni rudy miedzi.

</doc>
<doc id="4903404" url="https://pl.wikipedia.org/wiki?curid=4903404" title="Veľká Zelená">
Veľká Zelená

Veľká Zelená – dolina w Starohorskich Wierchach na Słowacji. Jest lewym odgałęzieniem Starohorskiej doliny. Ma wylot w jej porośniętej lasem części na południe od zabudowanego obszaru wsi Staré Hory
Dolina jest porośnięta lasem. Jej dnem spływa potok Zelená. W górnej części doliny znajduje się nieczynny kamieniołom Piesky.
Turystyka.
Doliną prowadzi niebiesko znakowany szlak turystyczny.

</doc>
<doc id="4903405" url="https://pl.wikipedia.org/wiki?curid=4903405" title="Veľká Zelená dolina">
Veľká Zelená dolina



</doc>
<doc id="4903407" url="https://pl.wikipedia.org/wiki?curid=4903407" title="Agnieszka Ziołowicz">
Agnieszka Ziołowicz

Agnieszka Maria Ziołowicz – polska filolog, dr hab. nauk humanistycznych, profesor Katedry Historii Literatury Oświecenia i Romantyzmu Wydziału Polonistyki Uniwersytetu Jagiellońskiego.
Życiorys.
W 1985 ukończyła studia filologii polskiej na Uniwersytecie Jagiellońskim, w 1991 obroniła pracę doktorską "Z problemów misteryjności w polskim dramacie romantycznym i modernistycznym", 29 marca 2004 uzyskała stopień doktora habilitowanego. 29 stycznia 2018 nadano jej tytuł profesora w zakresie nauk humanistycznych. 
Jest profesorem Katedry Historii Literatury Oświecenia i Romantyzmu Wydziału Polonistyki Uniwersytetu Jagiellońskiego i członkiem Komisji Kultury Słowian na I Wydziale Filologicznym Polskiej Akademii Umiejętności.

</doc>
<doc id="4903408" url="https://pl.wikipedia.org/wiki?curid=4903408" title="Blitzkrieg (zespół)">
Blitzkrieg (zespół)

Blitzkrieg – łódzka formacja założona w 1986 roku, w Łodzi, tworząca pod wpływem zespołu muzycznego – „Bauhaus”, „Swans”, wczesnego „The Cult”.
Historia zespołu.
Zespół założony przez muzyków – Petera „Dyda” Guellarda, Tomasza „Mechu” Wojciechowskiego, Tomasza „Bryku” Bryczka – tworzących wcześniej formację „Cinema” z Bogusławem Michalonkiem.
W 1988 grupa Blitzkrieg została zakwalifikowana do konkursu podczas festiwalu w Jarocinie, a ich utwór „Remarque” znalazł się na składance Jarocin ’88 wydanej przez Polskie Nagrania „Muza” w 1989 roku. Rok później grupa powróciła do Jarocina na zaproszenie Tomasza Budzyńskiego z zespołu „Armia”.
W 1989 roku Blitzkrieg zaprezentował się również na Odjazdach i warszawskiej zadymie, a ich utwór „Fall od Jericho” znalazł się na liście przebojów Rozgłośni Harcerskiej. W tym samym roku do zespołu dołączyli Tomasz Tybulczuk, grający na instrumentach klawiszowych), Paweł Bulski, grający wcześniej w zespole „Pornografia”) oraz Kamila Sowińska i Ewa Śrudkowska (wokal, skrzypce i altówka). W tym składzie zespół zarejestrował materiał na debiutancki album „Holy War”. Album ukazał się najpierw na kasecie magnetofonowej, następnie jako jeden z pierwszych w Polsce na CD. Grupa wyruszyła w trasę promującą album, jednak po występach w Holandii, zawiesiła działalność.
Peter Guellard wyemigrował do Stanów Zjednoczonych i występował w zespołach „Mace” i „The Electric Hellfire”. W 1999 roku grał na trasie z „Closterkeller”. W 2002 roku współpracował z zespołem „Sweet Noise”. 
Wojciechowski grał równolegle w zespole „Jezabel Jazz” i reaktywowanej „Moskwie”. 
Paweł Bulski również pozostał w branży, przez wiele lat pracował w koncernie Pomaton EMI. Później był menedżerem znanych polskich i zagranicznych wykonawców.
Wiosną 2019 roku muzycy reaktywowali grupę. Do składu dołączył perkusista – Łukasz Klaus, od lat związany m.in. z łódzką sceną muzyczną („Heart &amp; Soul”, „NOT”, „Cool Kids of Death”, „Hedone”, „19 Wiosen”). W tym samym roku na rynku ukazała się readycja ich pierwszego albumu – „Holy War”.
Blitzkrieg zaprezentował się również podczas festiwali „Castle Party” w Bolkowie oraz „Soundedit” w Łodzi.
24 października zespół wydał minialbum „Good Times”.

</doc>
<doc id="4903410" url="https://pl.wikipedia.org/wiki?curid=4903410" title="Lekkoatletyka na Igrzyskach Wspólnoty Narodów 1998">
Lekkoatletyka na Igrzyskach Wspólnoty Narodów 1998

Lekkoatletyka na Igrzyskach Wspólnoty Narodów w 1998 – zawody lekkoatletyczne, które były rozgrywane na Stadionie Narodowym Bukit Jalil w Kuala Lumpur w Malezji.
Rozegrano 24 konkurencje męskie i 22 kobiece. Mężczyźni po raz pierwszy rywalizowali w chodzie na 20 kilometrów i chodzie na 50 kilometrów, zamiast rozgrywanego dotąd chodu na 30 kilometrów, a kobiety w biegu na 5000 metrów (zamiast biegu na 3000 metrów), skoku o tyczce, trójskoku i rzucie młotem.

</doc>
<doc id="4903413" url="https://pl.wikipedia.org/wiki?curid=4903413" title="UCI ProSeries 2020">
UCI ProSeries 2020

UCI ProSeries 2020 – 1. edycja cyklu wyścigów kolarskich UCI ProSeries.
Powstanie cyklu UCI ProSeries zostało zapowiedziane przez Międzynarodową Unię Kolarską w grudniu 2018 w ramach programu wprowadzania zmian w kalendarzu wyścigów UCI do roku 2020. Nowy cykl został utworzony jako drugi poziom wyścigów UCI, pomiędzy istniejącymi już wcześniej UCI World Tour (najwyższy poziom) i cyklami kontynentalnymi – UCI Africa Tour, UCI America Tour, UCI Asia Tour, UCI Europe Tour oraz UCI Oceania Tour (do końca 2019 drugi poziom, od 2020 trzeci poziom). Do cyklu UCI ProSeries włączono wyścigi rozgrywane dotychczas w kategoriach 1.HC i 2.HC, a także część zmagań z kategorii 1.1 i 2.1. Zmagania w 2020 są pierwszą edycją UCI ProSeries w historii.
Początkowo seria UCI ProSeries w 2020 miała składać się z ponad 50 wyścigów, jednak, ze względu na pandemię COVID-19, daty rozegrania części imprez zostały zmienione, a ponad połowa początkowo zaplanowanych wyścigów została odwołana.
Kalendarz.
Opracowano na podstawie:

</doc>
<doc id="4903422" url="https://pl.wikipedia.org/wiki?curid=4903422" title="Coppa Sabatini 2020">
Coppa Sabatini 2020

Coppa Sabatini 2020 – 68. edycja wyścigu kolarskiego Coppa Sabatini, która odbyła się 17 września 2020 na trasie o długości około 210 km wokół miasta Peccioli. Wyścig był częścią UCI ProSeries 2020.

</doc>
<doc id="4903426" url="https://pl.wikipedia.org/wiki?curid=4903426" title="Ajia Warwara (stacja metra)">
Ajia Warwara (stacja metra)

Ajia Warwara (gr. Αγία Βαρβάρα) – stacja 3 linii metra w Atenach. Otwarta 7 lipca 2020 roku w ramach rozbudowy linii numer 3 w kierunku Pireusu.
Wejście do stacji znajduje się obok kościoła Świętej Matki Bożej Miłosiernej (Ajia Eleusa) w miejscowości Ajia Warwara.

</doc>
<doc id="4903429" url="https://pl.wikipedia.org/wiki?curid=4903429" title="Into the Pandemonium">
Into the Pandemonium

Into The Pandemonium - drugi album studyjny szwajcarskiego zespołu metalowego Celtic Frost wydany 1 czerwca 1987 roku przez wytwórnie Noise Records.

</doc>
<doc id="4903431" url="https://pl.wikipedia.org/wiki?curid=4903431" title="Brussels Cycling Classic 2020">
Brussels Cycling Classic 2020

Brussels Cycling Classic 2020 – 100. edycja wyścigu kolarskiego Brussels Cycling Classic, która odbyła się 30 sierpnia 2020 na trasie o długości około 204 km wokół Brukseli. Wyścig był częścią UCI ProSeries 2020.

</doc>
<doc id="4903435" url="https://pl.wikipedia.org/wiki?curid=4903435" title="Emperor's Return">
Emperor's Return

Emperor's Return - drugi minialbum szwajcarskiego zespołu metalowego Celtic Frost wydany 15 sierpnia 1985 roku przez Noise Records.

</doc>
<doc id="4903439" url="https://pl.wikipedia.org/wiki?curid=4903439" title="Tragic Serenades">
Tragic Serenades

Tragic Serenades – trzeci minialbum szwajcarskiego zespołu metalowego Celtic Frost wydany w 1986 roku przez Noise Records. Album ten jest uważany za ważny album dla rozwoju gatunku death metal.

</doc>
<doc id="4903441" url="https://pl.wikipedia.org/wiki?curid=4903441" title="Maria Korytowska">
Maria Korytowska

Maria Elżbieta Korytowska z domu Cieśla (ur. 7 grudnia 1947 w Krakowie) – polska profesor filologii, założycielka i kierowniczka Katedry Komparatystyki Literackiej Wydziału Polonistyki Uniwersytetu Jagiellońskiego.
Życiorys.
Córka Adolfa Cieśli, inżyniera architekta i muzyka, oraz Stanisławy z domu Batko. Ukończyła VII LO im. Z. Nałkowskiej w Krakowie (1965). Studiowała polonistykę oraz romanistykę na Uniwersytecie Jagiellońskim. W 1970 uzyskała magisterium z pierwszego z wymienionych. 12 marca 1975 obroniła pracę doktorską "Mityczna struktura wyobraźni Juliusza Słowackiego" (promotor – Kazimierz Wyka). W 1985 stypendystka Oxford Colleges Hospitality Scheme. W 1988 uzyskała stopień doktor habilitowanej w zakresie literatury polskiej i porównawczej rozprawą pt. "Romantyczna poezja mistyczna. Ballanche, Novalis, Słowacki".. 16 sierpnia 1999 nadano jej tytuł profesora w zakresie nauk humanistycznych. Zajmuje się głównie literaturą i kulturą romantyzmu, historią idei, związkami między literaturą a sztuką oraz komparatystyką.
Zawodowo związana z Katedrą Literatury XIX wieku Instytutu Filologii Polskiej (później Instytutu Polonistyki, od 2004 Wydział Polonistyki) UJ. Profesor i kierowniczka Katedry Komparatystyki Literackiej Wydziału Polonistyki Uniwersytetu Jagiellońskiego (utworzona w 1990 jako Zakład Komparatystyki Literackiej). Od 1975 do 1977 była lektorką języka polskiego na Université Nancy II. Od 2000 profesor nadzwyczajna, a od 2006 – zwyczajna UJ. W 2010 zorganizowała kierunek studiów polonistyka – komparatystyka na Wydziale Polonistyki UJ (licencjackie i magisterskie), a także podyplomowe studium interdyscyplinarne i komparatystyczne (Wiedza o literaturze, kulturze i sztuce). W 2017 przeszła na emeryturę. Pracowała także w Podhalańskiej Państwowej Uczelni Zawodowej w Nowym Targu.
W 2013 została członkiem krajowym korespondentem na I Wydziale Filologicznym Polskiej Akademii Umiejętności. W 1993 była założycielką Polskiego Towarzystwa Komparatystycznego (w ramach International Comparative Literature Association, ICLA/AILC), którego została prezeską, a w 1998–2000 także członkinią Komitetu Wykonawczego ICLA/AILC. 
W 2007 została redaktor naczelną założonej przez siebie serii UJ „Komparatystyka Polska. Tradycja i współczesność”.
W latach 1983–1989 była zaangażowana w kolportaż na uczelni wydawnictw drugoobiegowych. W 2009 weszła w skład Społecznego Komitetu Odnowy Zabytków Krakowa.

</doc>
<doc id="4903442" url="https://pl.wikipedia.org/wiki?curid=4903442" title="Arcfox Lite">
Arcfox Lite

Arcfox Lite – elektryczny mikrosamochód produkowany pod chińską marką Arcfox w latach 2017 – 2020.
Historia i opis modelu.
W 2016 roku chiński koncern BAIC Group przedstawił przedprodukcyjny model Lite R300, który pierwotnie miał zasilić podmarkę samochodów elektrycznych BJEV. Ostatecznie, samochód trafił do sprzedaży pod nowo powstałą marką Arcfox pod koniec 2017 roku, jako kolejny model ze stale zdobywającym popularność w Chinach mikrosamochodów o napędzie elektrycznym.
Pod kątem stylistycznym Arcfox Lite przyjął awangardową formę hatchbacka z krótkim, stopniowanym tyłem i dwukolorowym malowaniem nadwozia, a także charakterystycznym, świetlistym pasem pomiędzy reflektorami.
Sprzedaż.
Arcfox Lite zbudowany został z myślą o dynamicznie rozwijającym się rynku tanich, niewielkich samochodów elektrycznych w Chinach i tylko tutaj jest oferowany. Sprzedaż pojazdu rozpoczęła się w grudniu 2017 roku, z kolei największą popualarność pojazd zdobył w 2019 roku sprzedawając się w niemal 600 sztukach.
Dane techniczne.
Układ elektryczny Arcfoxa Lite jest współtworzony przez baterię o pojemności 16,4 kWh, rozwijając łączną moc 49 KM i maksymalny moment obrotowy wynoszący 120 Nm. Maksymalny zasięg pojazdu na jednym ładowaniu ok. 150 kilometrów.

</doc>
<doc id="4903451" url="https://pl.wikipedia.org/wiki?curid=4903451" title="Cold Lake (album)">
Cold Lake (album)

Cold Lake - trzeci album studyjny szwajcarskiego zespołu metalowego Celtic Frost wydany 1 września 1988 roku przez Noise Records. Dla wielu fanów ten album był wielkim rozczarowaniem i jest postrzegany jako jeden z najgorszych w historii zespołu.

</doc>
<doc id="4903453" url="https://pl.wikipedia.org/wiki?curid=4903453" title="Hermanowszczyzna (rejon brasławski)">
Hermanowszczyzna (rejon brasławski)

Hermanowszczyzna (; ) – wieś na Białorusi, w obwodzie witebskim, w rejonie brasławskim, w sielsowiecie Widze.
Dawniej Knawelskie.
Historia.
W czasach zaborów wieś leżała w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze.
Według Powszechnego Spisu Ludności z 1921 roku zamieszkiwały tu 142 osoby, 132 były wyznania rzymskokatolickiego a 10 staroobrzędowego. Jednocześnie wszyscy mieszkańcy zadeklarowali polską przynależność narodową. Było tu 27 budynków mieszkalnych. W 1931 w 32 domach zamieszkiwało 161 osób.
Miejscowość należała do parafii rzymskokatolickiej w Twereczu i prawosławnej w Widzach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Widzach.

</doc>
<doc id="4903459" url="https://pl.wikipedia.org/wiki?curid=4903459" title="Linia kolejowa nr 682">
Linia kolejowa nr 682

Linia kolejowa nr 682 – drugorzędna, jednotorowa, zelektryfikowana linia kolejowa łącząca posterunek odgałęźny Nowa Wieś z rejonem KKB stacji Kędzierzyn-Koźle.

</doc>
<doc id="4903461" url="https://pl.wikipedia.org/wiki?curid=4903461" title="Ewa Skorupa">
Ewa Skorupa

Ewa Skorupa (ur. 1956) – polska historyk, dr hab. nauk humanistycznych, profesor Katedry Edytorstwa i Nauk Pomocniczych Wydziału Polonistyki Uniwersytetu Jagiellońskiego.
Życiorys.
Ukończyła studia z zakresu filologii polskiej. Obroniła pracę doktorską, 10 marca 2005 habilitowała się na podstawie pracy zatytułowanej "Polskie symbole kulturowe przed sądem pruskim w latach 1871-1914. "O podburzanie do gwałtów"". 19 grudnia 2014 nadano jej tytuł profesora w zakresie nauk humanistycznych. Jest profesorem w Katedrze Edytorstwa i Nauk Pomocniczych na Wydziale Polonistyki Uniwersytetu Jagiellońskiego.
Zajmuje się historią literatury pozytywizmu i Młodej Polski, historią książki w XIX i XX stuleciu, dziejami cenzuralnymi polskich symboli kulturowych, polsko-niemiecką kulturą, spo­so­ba­mi portretowania bohaterów literackich oraz ekspresją twarzy i ciała w literaturze pięknej. W latach 1992–1995 była lektorem języka polskiego i polskiej kultury na Uniwersytecie w Salzburgu, a w latach1997–2002 na Uniwersytecie w Getyndze.

</doc>
<doc id="4903462" url="https://pl.wikipedia.org/wiki?curid=4903462" title="Nowa Hermanowszczyzna">
Nowa Hermanowszczyzna

Nowa Hermanowszczyzna (; ) – dawny chutor na Białorusi, w obwodzie witebskim, w rejonie brasławskim, w sielsowiecie Widze.
Historia.
W czasach zaborów w granicach Imperium Rosyjskiego.
W latach 1921–1945 ówczesny zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze.
Według Powszechnego Spisu Ludności z 1921 roku zamieszkiwało tu 11 osób, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. W 1931 w 6 domach zamieszkiwało 20 osób.
Miejscowość należała do parafii rzymskokatolickiej w Twereczu. Podlegała pod Sąd Grodzki w Turmoncie i Okręgowy w Wilnie; właściwy urząd pocztowy mieścił się w Twereczu.
Miejscowość została zlikwidowana w 2016.

</doc>
<doc id="4903464" url="https://pl.wikipedia.org/wiki?curid=4903464" title="Arcfox GT">
Arcfox GT

Arcfox GT – elektryczny hipersamochód wyprodukowany pod chińską marką Arcfox w 2020 roku.
Historia i opis modelu.
 
Podczas Geneva Motor Show w marcu 2019 roku chińskie Arcfox wystawiło swoje stoisko, na którym oprócz prototypu dużego SUV-a ECF przedstawił także supersamochód GT o napędzie elektrycznym. Samochód zyskał charakterystyczną dla tej klasy pojazdów, agresywną stylistykę, z wąskimi reflektorami i szeroko rozstawionymi wlotami powietrza z przodu, a także łagodnie opadającą linią dachu.
Race Edition.
Oprócz podstawowej odmiany o nazwie Street Edition, Arcfox przedstawiło także wariant wyczynowy o nazwie Race Edition. Pod kątem wizualnym wyróżnia się on innym malowaniem nadwozie i charakterystycznymi, podwójnymi pasami na karoserii, a także układem napędowym o mniejszej mocy, ale lepszym momencie obrotowym.
Dane techniczne.
Wariant Street Edition rozwija moc 1200 kW/1609 KM i 800 Nm maksymalnego momentu obrotowego, oferując przyśpieszenie od 0 do 100 km/h w 2,6 sekundy. Prędkość maksymalna to 255 km/h, za to zasięg na jednym ładowaniu to do 400 kilometrów. Wersja Race Edition rozwija 750 kW/1000 KM mocy, ale większy od podstawowego moment obrotowy 1320 Nm.

</doc>
<doc id="4903466" url="https://pl.wikipedia.org/wiki?curid=4903466" title="Joanna Dominiak">
Joanna Dominiak

Joanna Dominiak – polska geograf, doktor habilitowana w dyscyplinie geografia społeczno-ekonomiczna i gospodarka przestrzenna.
W 2005 roku obroniła na Wydziale Nauk Geograficznych i Geologicznych UAM pracę doktorską pod tytułem "Struktura i organizacja przestrzenna otoczenia biznesu w aglomeracji poznańskiej", pisaną pod kierunkiem prof. Teresy Czyż.
W 2020 roku Rada Dyscypliny na Wydziale Geografii Społeczno-Ekonomicznej i Gospodarki Przestrzennej UAM nadała jej stopień doktora habilitowanego. Prodziekan do spraw dydaktyki w kadencji 2020-2024 na Wydziale Geografii Społeczno-Ekonomicznej i Gospodarki Przestrzennej UAM.

</doc>
<doc id="4903480" url="https://pl.wikipedia.org/wiki?curid=4903480" title="Wojciech Rytarowski">
Wojciech Rytarowski

Wojciech Rytarowski herbu Topór – stolnik czerwonogrodzki w latach 1756–1772, sędzia kapturowy ziemi przemyskiej w 1764 roku.

</doc>
<doc id="4903487" url="https://pl.wikipedia.org/wiki?curid=4903487" title="Tadeusz Gadulski">
Tadeusz Gadulski

Tadeusz Edmund Gadulski (ur. 9 lutego 1901 w Rzeszowie, zm. 1960) – kapitan piechoty Wojska Polskiego.
Życiorys.
Urodził się w Rzeszowie, w rodzinie Edmunda i matki z domu Lepianka.
3 maja 1922 został zweryfikowany w stopniu podporucznika ze starszeństwem z 1 czerwca 1919 i 181. lokatą w korpusie oficerów piechoty, a jego oddziałem macierzystym był wówczas 5 Pułk Piechoty Legionów. W latach 1923-1924 pełnił służbę w 77 Pułku Piechoty w Lidzie. 12 lutego 1923 Prezydent RP Stanisław Wojciechowski awansował go z dniem 1 stycznia 1923 na porucznika ze starszeństwem z 1 czerwca 1920 i 35. lokatą w korpusie oficerów piechoty. Później został przeniesiony do 4 Pułku Strzelców Podhalańskich w Cieszynie. W kwietniu 1928 został przeniesiony do kadry oficerów piechoty z równoczesnym oodaniem do dyspozycji komendanta kadry. 2 grudnia 1930 został mianowany kapitanem ze starszeństwem z 1 stycznia 1931 i 168. lokatą w korpusie oficerów piechoty. W latach 1930-1935 pełnił służbę w Korpusie Ochrony Pogranicza. W marcu 1939 pełnił służbę w 56 Pułku Piechoty Wielkopolskiej w Krotoszynie na stanowisku oficera administracyjno-materiałowego.
W sierpniu 1939, w czasie mobilizacji, został wyznaczony na stanowisko kwatermistrza 56 pp. Na tym stanowisku walczył w kampanii wrześniowej. Wziął udział w bitwie nad Bzurą i obronie Warszawy. 1 października 1939, po kapitulacji załogi stolicy, dostał się do niemieckiej niewoli. Początkowo przebywał w Stalagu IIA, a następnie w Oflagu IIA Prenzlau i Oflagu IIE Neubrandenburg.

</doc>
<doc id="4903488" url="https://pl.wikipedia.org/wiki?curid=4903488" title="Hultajowszczyzna">
Hultajowszczyzna

Hultajowszczyzna (; ) – wieś na Białorusi, w obwodzie witebskim, w rejonie brasławskim, w sielsowiecie Widze.
Historia.
W czasach zaborów w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze.
Według Powszechnego Spisu Ludności z 1921 roku zamieszkiwały tu 23 osoby, 20 były wyznania rzymskokatolickiego, a 3 staroobrzędowego. Jednocześnie wszyscy mieszkańcy zadeklarowali polską przynależność narodową. Było tu 5 budynków mieszkalnych. W 1931 w 8 domach zamieszkiwały 34 osoby.
Miejscowość należała do parafii rzymskokatolickiej w Wasiewiczach i prawosławnej w Kozianach. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Kozianach.

</doc>
<doc id="4903505" url="https://pl.wikipedia.org/wiki?curid=4903505" title="Schemat dwuwymiarowy von Hayeka">
Schemat dwuwymiarowy von Hayeka

Schemat dwuwymiarowy von Hayeka, trójkąt ideologiczny – jeden ze sposobów analizy sceny politycznej, uwzględniający rozdział poglądów gospodarczych i światopoglądowych. Na wierzchołkach trójkąta twórca modelu, ekonomista Friedrich August von Hayek, umieścił trzy ideologie – konserwatyzm, socjalizm i liberalizm. Rozwinięciem modelu Hayeka jest trójkąt ideologiczny Jarosława Szczepańskiego.

</doc>
<doc id="4903509" url="https://pl.wikipedia.org/wiki?curid=4903509" title="Favara">
Favara



</doc>
<doc id="4903510" url="https://pl.wikipedia.org/wiki?curid=4903510" title="Antoni Dunin Wąsowicz">
Antoni Dunin Wąsowicz

Antoni Dunin Wąsowicz herbu Łabędź (zm. w 1768 roku) – podczaszy sanocki w 1766 roku, podstoli sanocki 1761-1766, łowczy sanocki w latach 1758-1761, skarbnik sanocki w latach 1754-1758, sędzia kapturowy ziemi sanockiej w 1764 roku.

</doc>
<doc id="4903511" url="https://pl.wikipedia.org/wiki?curid=4903511" title="Młodzieżowe Mistrzostwa Polski Par Klubowych na Żużlu 2020">
Młodzieżowe Mistrzostwa Polski Par Klubowych na Żużlu 2020

Młodzieżowe Mistrzostwa Polski Par Klubowych na Żużlu 2020 – zawody żużlowe, mające na celu wyłonienie medalistów młodzieżowych mistrzostw Polski par klubowych w sezonie 2020.

</doc>
<doc id="4903512" url="https://pl.wikipedia.org/wiki?curid=4903512" title="Felix Auger-Aliassime">
Felix Auger-Aliassime



</doc>
<doc id="4903513" url="https://pl.wikipedia.org/wiki?curid=4903513" title="Timon-Pascal Kahofer">
Timon-Pascal Kahofer

Timon-Pascal Kahofer (ur. 10 marca 1999 w Hall in Tirol) – austriacki skoczek narciarski, reprezentant klubu WSV Wörgl. Medalista uniwersjady (2023). Uczestnik mistrzostw świata w lotach narciarskich (2020).
Przebieg kariery.
Kahofer zaczął uprawiać skoki narciarskie w wieku 6 lat, za namową swojego starszego brata. W lutym 2019 w Villach zadebiutował w FIS Cupie, dwukrotnie kończąc zawody na 42. miejscu. Pierwsze punkty cyklu zdobył w październiku 2019 na tej samej skoczni dzięki zajęciu 5. pozycji. W marcu 2020 w Lahti w swoim debiucie w Pucharze Kontynentalnym zajął 24. lokatę.
19 września 2020 konkurs Letniego Pucharu Kontynentalnego w Wiśle ukończył na 3. miejscu, tym samym po raz pierwszy stając na podium zawodów tej rangi. 28 listopada 2020 zadebiutował w Pucharze Świata, zajmując 47. lokatę w konkursie w Ruce, a dzień później w tym samym miejscu zdobył pierwsze punkty tego cyklu, plasując się na 22. pozycji. Wobec serii zakażeń wirusem SARS-CoV-2 w kadrze austriackiej został powołany na rozgrywane w grudniu 2020 w Planicy Mistrzostwa Świata w Lotach Narciarskich 2020. Zajął na nich 34. lokatę w rywalizacji indywidualnej oraz 6. w drużynie. W dalszej części sezonu w Pucharze Świata wystąpił raz, zajmując 49. miejsce w konkursie w Innbrucku, a w Pucharze Kontynentalnym najwyżej klasyfikowany był na 11. pozycji.
17 lipca 2021 zadebiutował w Letnim Grand Prix, zajmując 28. miejsce w zawodach w Wiśle. W ramach Letniego Pucharu Kontynentalnego 2021 zajął 3. miejsce w Oslo i zwyciężył w Klingenthal.

</doc>
<doc id="4903515" url="https://pl.wikipedia.org/wiki?curid=4903515" title="Janowo (rejon ignaliński)">
Janowo (rejon ignaliński)

Janowo (lit. "Janavas") – wieś na Litwie, w okręgu uciańskim, w rejonie ignalińskim, starostwie Daugieliszki Nowe.
Historia.
W czasach zaborów w granicach Imperium Rosyjskiego.
W dwudziestoleciu międzywojennym ówczesna kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze.
Według Powszechnego Spisu Ludności z 1921 roku zamieszkiwało tu 81 osób, wszystkie były wyznania rzymskokatolickiego. Jednocześnie 78 mieszkańców zadeklarowało polską przynależność narodową a 3 litewską. Było tu 14 budynków mieszkalnych. W 1931 w 16 domach zamieszkiwały 94 osoby.
Miejscowość należała do parafii rzymskokatolickiej w Widzach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w m. Widze.

</doc>
<doc id="4903516" url="https://pl.wikipedia.org/wiki?curid=4903516" title="Antoni Łaszewski">
Antoni Łaszewski

Antoni Łaszewski (Łaszczewski) herbu Szeliga (zm. w 1783 roku) – podwojewodzi sanocki w 1782 roku, miecznik sanocki w latach 1760-1765, podwojewodzi sanocki w 1760 roku, sędzia kapturowy ziemi sanockiej w 1764 roku.

</doc>
<doc id="4903519" url="https://pl.wikipedia.org/wiki?curid=4903519" title="Hamburg European Open 2020">
Hamburg European Open 2020

Hamburg European Open 2020 – tenisowy turniej ATP kategorii ATP Tour 500 w sezonie 2020 z cyklu Hamburg European Open rozgrywany w dniach 21–27 września 2020 roku w Hamburgu na kortach ceglanych o puli nagród wynoszącej 1 203 960 euro.

</doc>
<doc id="4903521" url="https://pl.wikipedia.org/wiki?curid=4903521" title="Jerzy Łaszewski">
Jerzy Łaszewski

Jerzy Łaszewski (Łaszczewski) herbu Szeliga (zm. w 1781 roku) – podwojewodzi sanocki w latach 1764-1765, łowczy sanocki w latach 1769-1770, wojski sanocki w latach 1768-1769, miecznik sanocki w latach 1766-1768, wojski mniejszy sanocki w latach 1765-1766, sędzia kapturowy ziemi sanockiej w 1764 roku.

</doc>
<doc id="4903523" url="https://pl.wikipedia.org/wiki?curid=4903523" title="German Tennis Championships">
German Tennis Championships



</doc>
<doc id="4903529" url="https://pl.wikipedia.org/wiki?curid=4903529" title="Dorcen">
Dorcen

Dorcen – dawny chiński producent SUV-ów i elektrycznych mikrosamochodów z siedzibą w Changzhou działająca w latach 2014–2021. Należała do chińskiego koncernu Zotye Auto.
Historia.
Filia Dorcen została założona w 2014 roku przez syna założyciela chińskiego koncernu motoryzacyjnego Zotye Auto, Wu Hao, jako nowa marka dedykowana do oferowania bardziej luksusowych wariantów standardowych produktów tej firmy. W kolejnym, 2015 roku, udało się ukończyć produkcję pierwszej fabryki w mieście Jiangsu. We wrześniu 2018 roku Dorcen rozpoczął ofensywę modelową, której elementem były pojazdy konstrukcji Zotye. Oprócz SUV-ów G60 i G70S, producent przedstawił także mikrosamochód o napędzie elektrycznym o nazwie E20. W 2019 roku oferta Dorcena została poszerzona o kolejnego SUV-a G60S, a także wariant elektryczny modelu G60 o nazwie G60E.
W 2021 Dorcen złożył wniosek upadłość, bankrutując razem z macierzystym Zotye Auto i znikając z rynku. Fabryka chińskiego przedsiębiorstwa została wspólnie przejęta prez rodzimy startup Niutron oraz nie powiązany z nim, duży koncern BYD Auto.

</doc>
<doc id="4903531" url="https://pl.wikipedia.org/wiki?curid=4903531" title="German Tennis Championships 2019">
German Tennis Championships 2019



</doc>
<doc id="4903533" url="https://pl.wikipedia.org/wiki?curid=4903533" title="Dzwonowscy">
Dzwonowscy



</doc>
<doc id="4903535" url="https://pl.wikipedia.org/wiki?curid=4903535" title="Składańce">
Składańce

Składańce (; ) – wieś na Białorusi, w obwodzie grodzieńskim, w rejonie werenowskim, w sielsowiecie Raduń, nad Dzitwą.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Raduń. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4903537" url="https://pl.wikipedia.org/wiki?curid=4903537" title="Kozakowszczyzna Stara">
Kozakowszczyzna Stara

Kozakowszczyzna Stara (; ) – wieś na Białorusi, w obwodzie grodzieńskim, w rejonie werenowskim, w sielsowiecie Raduń, nad Dzitwą. 
W dwudziestoleciu międzywojennym leżała w Polsce, w województwie nowogródzkim, w powiecie lidzkim, w gminach Aleksandrowo (do 1925), Mackiszki (1925 - 1929) oraz Raduń (od 1929). Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4903538" url="https://pl.wikipedia.org/wiki?curid=4903538" title="Marceli Dzwonowski">
Marceli Dzwonowski

Marceli Dzwonowski herbu Prawdzic – cześnik gostyniński w 1765 roku, cześnik wiski już w 1764 roku, sędzia kapturowy ziemi sanockiej w 1764 roku.

</doc>
<doc id="4903539" url="https://pl.wikipedia.org/wiki?curid=4903539" title="Stara Kozakowszczyzna">
Stara Kozakowszczyzna



</doc>
<doc id="4903540" url="https://pl.wikipedia.org/wiki?curid=4903540" title="Hulu (witryna internetowa)">
Hulu (witryna internetowa)



</doc>
<doc id="4903542" url="https://pl.wikipedia.org/wiki?curid=4903542" title="Smilginie Stare">
Smilginie Stare

Smilginie Stare (; ) – wieś na Białorusi, w obwodzie grodzieńskim, w rejonie werenowskim, w sielsowiecie Raduń.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Raduń. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4903543" url="https://pl.wikipedia.org/wiki?curid=4903543" title="Jerkańce">
Jerkańce

Jerkańce (, "Jarkancy"; , "Jerkancy") – chutor na Białorusi, w obwodzie witebskim, w rejonie brasławskim, w sielsowiecie Opsa.
Historia.
W czasach zaborów w granicach Imperium Rosyjskiego.
W latach 1921–1945 ówczesna wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze.
Według Powszechnego Spisu Ludności z 1921 roku zamieszkiwało tu 21 osób, wszystkie były wyznania rzymskokatolickiego i zadeklarowały polską przynależność narodową. Było tu 5 budynków mieszkalnych. W 1931 w 11 domach zamieszkiwały 62 osoby.
Miejscowość należała do parafii rzymskokatolickiej w Widzach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Widzach.
Do 2004 miejscowość wchodziła w skład sielsowietu Widze.

</doc>
<doc id="4903544" url="https://pl.wikipedia.org/wiki?curid=4903544" title="Straczuny">
Straczuny

Straczuny (; ) – wieś na Białorusi, w obwodzie grodzieńskim, w rejonie werenowskim, w sielsowiecie Raduń.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Raduń. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4903548" url="https://pl.wikipedia.org/wiki?curid=4903548" title="Jerżyszki">
Jerżyszki

Jerżyszki (; ) – chutor na Białorusi, w obwodzie witebskim, w rejonie brasławskim, w sielsowiecie Widze.
Dawna nazwa miejscowości to Jerzyszki.
Historia.
W czasach zaborów w granicach Imperium Rosyjskiego.
W latach 1921–1945 ówczesny zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze.
Według Powszechnego Spisu Ludności z 1921 roku zamieszkiwały tu 23 osoby, wszystkie były wyznania staroobrzędowego i zadeklarowały polską przynależność narodową. Były tu 4 budynki mieszkalne. W 1931 w 6 domach zamieszkiwało 21 osób.
Miejscowość należała do parafii rzymskokatolickiej w Widzach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Widzach.

</doc>
<doc id="4903551" url="https://pl.wikipedia.org/wiki?curid=4903551" title="Talkuńce">
Talkuńce

Talkuńce (; ) – wieś na Białorusi, w obwodzie grodzieńskim, w rejonie werenowskim, w sielsowiecie Raduń, w pobliżu ujścia Raduńki i Nieszkrupy do Dzitwy.
W XIX w. wieś i dwa folwarki. Wieś i folwark położony nad Dzitwą zamieszkałe były przez katolików. W folwarku nad Raduńką mieszkali Żydzi i Tatarzy. W dwudziestoleciu międzywojennym Talkuńce leżały w Polsce, w województwie nowogródzkim, w powiecie lidzkim, w gminie Raduń. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4903556" url="https://pl.wikipedia.org/wiki?curid=4903556" title="Ułanowszczyzna (rejon werenowski)">
Ułanowszczyzna (rejon werenowski)

Ułanowszczyzna (; ) – wieś na Białorusi, w obwodzie grodzieńskim, w rejonie werenowskim, w sielsowiecie Raduń.
W dwudziestoleciu międzywojennym leżała w Polsce, w województwie nowogródzkim, w powiecie lidzkim, w gminie Raduń. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4903559" url="https://pl.wikipedia.org/wiki?curid=4903559" title="Juciuny">
Juciuny

Juciuny (; ) – wieś na Białorusi, w obwodzie grodzieńskim, w rejonie werenowskim, w sielsowiecie Raduń.
W dwudziestoleciu międzywojennym leżały w Polsce, w województwie nowogródzkim, w powiecie lidzkim, w gminie Raduń. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4903561" url="https://pl.wikipedia.org/wiki?curid=4903561" title="Stracuny">
Stracuny



</doc>
<doc id="4903562" url="https://pl.wikipedia.org/wiki?curid=4903562" title="Internationaux de Strasbourg 2020">
Internationaux de Strasbourg 2020

Internationaux de Strasbourg 2020 – tenisowy turniej WTA kategorii WTA International Series w sezonie 2020 z cyklu Internationaux de Strasbourg rozgrywany w dniach 20–26 września 2020 roku w Strasburgu na kortach ceglanych o puli nagród wynoszącej 225 500 euro.

</doc>
<doc id="4903564" url="https://pl.wikipedia.org/wiki?curid=4903564" title="Pacieluńce">
Pacieluńce



</doc>
<doc id="4903566" url="https://pl.wikipedia.org/wiki?curid=4903566" title="Tour de Luxembourg 2020">
Tour de Luxembourg 2020

Tour de Luxembourg 2020 – 80. edycja wyścigu kolarskiego Tour de Luxembourg, która odbyła się w dniach od 15 do 19 września 2020 na liczącej ponad 710 kilometrów trasie na terenie Luksemburga. Wyścig był częścią UCI ProSeries 2020.

</doc>
<doc id="4903567" url="https://pl.wikipedia.org/wiki?curid=4903567" title="Zotye E30">
Zotye E30

Zotye E30 – elektryczny mikrosamochód produkowany pod chińską marką Zotye w latach 2016 – 2019 oraz pod marką Dorcen jako Dorcen E20 od 2019 roku.
Historia i opis modelu.
Mikrosamochód zadebiutował najpierw jako najmniejszy model w ofercie chińskiej marki Zotye, przyjmując postać cieszącego się dużą popularnością niewielkiego, 3-drzwiowego hatchbacka z dwoma miejscami dla pasażerów oferując napęd elektryczny. 
Zotye E30 wyróżniało się pudełkowatą sylwetką, z wąskim i wysokim nadwoziem, a także awangardową stylistyką łączącą łuki i liczne przetłoczenia pokrywające drzwi oraz błotniki przednie i tylne.
Zmiana nazwy.
W 2019 roku Zotye zdecydowało się zakończyć produkcję E30 pod swoją marką i kontynuować ją jako element gamy modelowej nowo powstałej filii Dorcen. Od tego czasu, pojazd jest sprzedawany na lokalnym rynku chińskim jako Dorcen E20. Samochód przeszedł przy okazji obszerną restylizację za®ówno przedniej, jak i tylnej części nadwozia.
Sprzedaż.
Od grudnia 2020 roku Dorcen E30 jest również importowany do Niemiec, gdzie jego dystrybucją zajęło się uformowane specjalnie z myślą o obsłudze tego regionu przedsiębiorstwo Elaris GmbH. Dystrybutor zdecydował się nadać własną nazwę Elaris Finn. W różnicach wizualnych ograniczono się jedynie od innych oznaczeń marki i modelu, na czele z dużym napisem "Elaris" między reflektorami i logo przedsiębiorstwa na klapie bagażnika między lampami.
Dane techniczne.
Elektryczny układ napędowy mikrosamochodu tworzy niewielka bateria o pojemności 16 kWh, która razem z elektrycznym silnikiem rozwija łącznie moc 40 KM i 150 Nm maksymalnego momentu obrotowego. Maksymalny zasięg pojazdu wynosi 150 kilometrów na jednym ładowaniu.

</doc>
<doc id="4903568" url="https://pl.wikipedia.org/wiki?curid=4903568" title="Dorcen E20">
Dorcen E20



</doc>
<doc id="4903570" url="https://pl.wikipedia.org/wiki?curid=4903570" title="Bitwa pod Lidą (IX 1920)">
Bitwa pod Lidą (IX 1920)

Bitwa pod Lidą – część operacji niemeńskiej; bitwa 1 Dywizji Piechoty Legionów gen. Stefana Dąb-Biernackiego i 4 Brygady Jazdy płk. Adama Nieniewskiego z sowiecką 3 Armią Władimira Łazariewicza w czasie ofensywy jesiennej wojsk polskich w okresie wojny polsko-bolszewickiej.
Sytuacja ogólna.
Realizując w drugiej połowie sierpnia 1920 operację warszawską, wojska polskie powstrzymały armie Frontu Zachodniego Michaiła Tuchaczewskiego. 1 Armia gen. Franciszka Latinika zatrzymała sowieckie natarcie na przedmościu warszawskim, 5 Armia gen. Władysława Sikorskiego podjęła działania ofensywne nad Wkrą, a ostateczny cios sowieckim armiom zadał marszałek Józef Piłsudski, wyprowadzając uderzenie znad Wieprza. Zmieniło to radykalnie losy wojny. Od tego momentu Wojsko Polskie było w permanentnej ofensywie.
Po wielkiej bitwie nad Wisłą północny odcinek frontu polsko-sowieckiego zatrzymał się na zachód od linii Niemen – Szczara. Na froncie panował względny spokój, a obie strony reorganizowały swoje oddziały. Wojska Frontu Zachodniego odtworzyły ciągłą linię frontu już 27 sierpnia. Obsadziły one rubież Dąbrówka – Odelsk – Krynki – Grodno – Grodek – Kamieniec Litewski. Stąd Tuchaczewski zamierzał przeprowadzić koncentryczne natarcie na Białystok i Brześć, by dalej ruszyć na Lublin. Uderzenie pomocnicze na południu miała wykonać między innymi 1 Armia Konna Siemiona Budionnego.
Reorganizując siły, Naczelne Dowództwo Wojska Polskiego zlikwidowało dowództwa frontów i rozformowało 1. i 5. Armię. Na froncie przeciwsowieckim rozwinięte zostały 2., 3., 4. i 6. Armia.
10 września, na odprawie w Brześciu ścisłych dowództw 2 i 4 Armii, Józef Piłsudski nakreślił zarys planu nowej bitwy z wojskami Frontu Zachodniego. Rozpoczęły się prace sztabowe nad planem bitwy niemeńskiej. Pomyślana ona była jako pewna kontynuacja operacji warszawskiej, przy założeniu, że jej celem będzie ostateczne rozgromienie wojsk rosyjskiego Frontu Zachodniego.
Myślą przewodnią było związanie głównych sił przeciwnika w centrum poprzez natarcie w kierunku na Grodno i Wołkowysk. Jednocześnie północna grupa uderzeniowa, skoncentrowana na lewym skrzydle 2 Armii, miała szybkim marszem przeciąć skrawek terytorium litewskiego i wyjść na głębokie tyły oddziałów Armii Czerwonej, zaangażowanych w bój o Grodno i Wołkowysk.
Walki pod Lidą.
W toku przygotowań do bitwy nad Niemnem Naczelny Wódz marsz. Józef Piłsudski nakazał wydzielić z 2 Armii gen. Edwarda Rydza-Śmigłego północną grupę uderzeniową. W jej skład weszły: 1 Dywizja Piechoty Legionów gen. Dęba-Biernackiego, 1 Dywizja Litewsko-Białoruska gen. Jana Rządkowskiego, 2 Brygada Jazdy gen. Zdzisława Kosteckiego i 4 Brygada Jazdy płk. Adama Nieniewskiego. W sumie Grupa liczyła około 15 500 żołnierzy i 90 dział. Po uchwyceniu przepraw na Niemnie w Druskienikach i ześrodkowaniu wojsk w rejonie Bastuny – Marcińkańce, w razie pomyślnego przebiegu natarcia wojsk gen. Rydza-Śmigłego na Grodno, miała ona maszerować na Lidę, z zadaniem odcięcia odwrotu 3 Armii Władimira Łazariewicza.
Po południu 25 września Naczelny Wódz osobiście wydał rozkaz marszu na Lidę. Na skutek kłopotów z łącznością, rozkaz dotarł do sztabów wielkich jednostek dopiero rano 27 września. Mimo braku formalnego wyznaczenia dowódcy grupy uderzeniowej, dowódcy 1 DPLeg. i 4 DJ uzgodnili, że 1 Dywizja Piechoty Legionów uderzy na miasto siłami I Brygady Piechoty Legionów płk. Edmunda Knolla-Kownackiego przez okolicę szlachecką Soroki (gmina Żyrmuny) – Obmanicze – Zarzecze (dzielnica Lidy na wschodnim brzegu Lidziejki), a III Brygada Piechoty Legionów płk. Bolesława Popowicza przez Wielkie Sioło (gmina Żyrmuny).
4 Brygada Jazdy miała obejść Lidę od wschodu i osłoniwszy się dywizjonem 7 pułku ułanów oraz kombinowanym pułkiem jazdy od strony Wilna, nacierać siłami głównymi przez Dubrownę na Nowoprudce, położone 2 km na południowy wschód od Lidy.
Od tego momentu nastąpił wyścig z czasem. Powodzenie akcji zależało od tego, czy dywizje polskie staną pod Lidą, zanim dotrą tam główne siły sowieckiej 3 Armii.
Awangardy 1 Dywizji Piechoty Legionów dotarły pod Lidę rano 28 września. 6 pułk piechoty Legionów uderzył z marszu na miasto i opanował je. Sztab 3 Armii, z komarmem Władimirem Łazariewiczem na czele, w ostatniej chwili ewakuował się na wschód.
Polacy zaczęli organizować obronę Lidy.
II batalion kpt. Franciszka Sękara dotarł do południowych rogatek miasta i zorganizował obronę od szosy do koszar, a III batalion mjr. Stanisława Świtalskiego miał ubezpieczać miasto od północnego zachodu. I batalion mjr. Mariana Raczyńskiego wysłał patrole do miasta i skoncentrował się na rynku, stanowiąc odwód pułku.
W tym czasie pod miasto podeszły cofające się spod Grodna siły główne 3 Armii. Jej jednostki, wykrwawione w bitwie pod Krwawym Borem i pozbawione wspólnego dowództwa, wchodziły do walki kolejno i bez współdziałania z pozostałymi oddziałami Armii.
Pierwsza rozpoczęła natarcie sowiecka 5 Dywizja Strzelców. Uderzyła na przygotowywane dopiero do obrony pozycje Il/6 pp Leg. i II/1 pp Leg. Nieprzygotowani legioniści utracili koszary i stację kolejową, a sowieccy strzelcy wdarli się do centrum miasta. Około 12.30 do kontrataku wyszły I i III batalion 6 pułku piechoty Legionów i zmusiły nieprzyjaciela do szybkiego odwrotu. Pobita 5 Dywizja Strzelców zmieniła kierunek odwrotu i pod osłoną szpicy bocznej zaczęła omijać miasto od południa.
Pod cegielnią Mielki zorganizowały zasadzkę I i III batalion 1 pułku piechoty Legionów. Wpadła w nią 168 Brygada Strzelców i została rozbita.
W tym czasie polska 4 Brygada Jazdy, wykonując obejście od wschodu, rozbiła pod Dubrowną cofające się pododdziały 6 Dywizji Strzelców.
Po południu obrona Lidy wzmocniona została II i III batalionem 5 pułku piechoty Legionów, oraz I/1 pp Leg. Siły te bez trudu odparły natarcie 166. i 167 Brygady Strzelców. Pod osłoną zapadającego zmroku, zdemoralizowane oddziały 56 Dywizji Strzelców rozpoczęły odwrót na południowy wschód. Wraz z nimi ruszyła pozostała część oddziałów 6 Dywizji Strzelców.
Późnym wieczorem do Lidy zbliżyła się sowiecka 21 Dywizja Strzelców i około 22.00 uderzyła na stanowiska pododdziałów 1 i 6 pułku piechoty Legionów. Sowieci opanowali koszary, ale polski kontratak odrzucił ich poza miasto.
21 Dywizja Strzelców cofnęła się do lasów na zachód od Lidy, a zdemoralizowani wysokimi stratami, wyczerpującymi marszami i brakiem amunicji czerwonoarmiści aresztowali swoich komisarzy, wydali ich Polakom i rano 29 września złożyli broń.
Bilans walk.
Bitwa pod Lidą zakończyła się zwycięstwem 1 Dywizji Piechoty Legionów. Nie zdołano jednak zniszczyć sowieckiej 3 Armii. Opóźnienie marszu na Lidę spowodowało, że tylko część grupy uderzeniowej zdołała dotrzeć pod miasto przed wojskami Łazariewicza. 1 Dywizja Piechoty Legionów i 4 Brygada Jazdy nie była w stanie zamknąć tak rozległego terenu.
Bitwa o Lidę bardzo osłabiła jednak 3 Armię i nie była już ona w stanie stawić większego oporu nacierającym wojskom polskim. Jej klęska odsłoniła tyły sowieckich 15. i 16 Armii, zmuszając dowódcę Frontu Zachodniego Michiła Tuchaczewskiego do przyspieszenia odwrotu.
W bitwie o Lidę Polacy stracili 70 poległych, około 300 rannych i zaginionych. Do niewoli wzięto około 10000 jeńców, 40 dział, 67 ckm-ów, 2350 wozów taborowych ze sprzętem i zapasami, samochód i 2 motocykle.
Komunikaty prasowe Sztabu Generalnego z 27 i 29 września 1920 donosiły:
Bohaterskie walki polskich wojsk pod Lidą w kwietniu 1919 roku i we wrześniu 1920 roku zostały upamiętnione na jednej z tablic Grobu Nieznanego Żołnierza w Warszawie napisem: LIDA 16·IV·1919 28·IX·1920

</doc>
<doc id="4903576" url="https://pl.wikipedia.org/wiki?curid=4903576" title="Ewa Bal">
Ewa Bal

Ewa Jolanta Bal (ur. 1973) – polska filolożka, doktor habilitowana nauk humanistycznych, profesor uczelni Katedry Performatyki Wydziału Polonistyki Uniwersytetu Jagiellońskiego.
Życiorys.
Ukończyła teatrologię na Uniwersytecie Jagiellońskim oraz italianistykę na Uniwersytecie „La Sapienza” w Rzymie. 31 maja 2006 obroniła na UJ pracę doktorską. 10 stycznia 2018 habilitowała się na podstawie pracy zatytułowanej "Lokalność i mobilność kulturowa teatru. Śladami Arlekina i Pulcinelli". Została zatrudniona na stanowisku asystenta w Katedrze Dramatu na Wydziale Polonistyki Uniwersytetu Jagiellońskiego.
Jest profesorem uczelni Katedry Performatyki Wydziału Polonistyki Uniwersytetu Jagiellońskiego. W latach 2004-2008 wykładała język i kulturę polską oraz przekład literacki na Uniwersytecie „L’Orientale” w Neapolu. Redaktorka naukowa serii wydawniczej Wydawnictwa Uniwersytetu Jagiellońskiego: Nowe Perspektywy – Performatyka.
Jej zainteresowania naukowe obejmują: zagadnienia przekładu międzykulturowego, mobilność kulturową, nacjonalizm, lokalność, przedstawienia kulturowe i artystyczne mniejszości etnicznych i językowych, teatr i dramat polski i europejski oraz metodologie krytyczne z zakresu nowego historycyzmu, (de/post)kolonializmu, gender i queer studies oraz performatykę.
Członkini European Association for Studies of Theatre and Performance (EASTaP), International Federation for  Theatre Research (IFTR) oraz Polskiego Towarzystwa Badań Teatralnych (PTBT).
Publikacje.
Tłumaczenia

</doc>
<doc id="4903577" url="https://pl.wikipedia.org/wiki?curid=4903577" title="Wilfrid Forgues">
Wilfrid Forgues



</doc>
<doc id="4903579" url="https://pl.wikipedia.org/wiki?curid=4903579" title="Paweł Chodniewicz">
Paweł Chodniewicz

Paweł Chodniewicz (ur. 1 stycznia 1881 w Jacentowie, zm. prawdopodobnie na początku 1949 w Harbinie) – ksiądz katolicki obrządku łacińskiego, katecheta, działacz społeczny, w latach 1901–1923 związany z Petersburgiem. Na początku marca 1923 roku wyjechał wraz z innymi kapłanami i sufraganem mohylewskim Janem Cieplakiem do Moskwy. 10 marca 1923 roku został wraz z nimi aresztowany i oskarżony o „udział w kontrrewolucyjnej organizacji”, a następnie skazany przez sowiecki Trybunał Wojskowy w grupowej sprawie duchowieństwa katolickiego na 10 lat więzienia w izolacji. Karę odbywał w więzieniach: Lefortowskim i Sokolniczeskim w Moskwie.
Po ogromnych staraniach, w 1925 roku, wymieniony na komunistów, dzięki czemu mógł szczęśliwie wrócić do Polski. Był katechetą w Warszawie, a w latach 1927–1931 pracował jako misjonarz w USA. Po powrocie do Polski był rektorem i profesorem Instytutu Misyjnego i proboszczem kościoła pw. św. Jozafata w Lublinie. Po zamknięciu Instytutu zamieszkał od 1934 roku ponownie w Warszawie i pozostawał bez stałego miejsca pracy. W tym czasie działał duszpastersko – współpracując m.in. z Wincentą Jadwigą Jaroszewską. W 1937 r. z polecenia prymasa kardynała Augusta Hlonda (1881–1948) wyjechał do Harbina w Mandżurii (Chiny). Był proboszczem polskiej parafii pw. św. Stanisława (obecnie bazylika Najświętszego Serca Pana Jezusa) na tzw. Nowym Mieście. Ks. Chodniewicz odgrywał istotną rolę dla Kolonii Polskiej w Mandżurii. Po II wojnie światowej utrzymywał kontakty z emigracyjnym rządem RP na uchodźstwie.
Życiorys.
Dzieciństwo i młodość.
Paweł Chodniewicz urodził się 1 stycznia 1881 roku w Jacentowie (wg innych źródeł: miejscowość Jacentowa Radomska, w pow. iłżeckim gub. radomskiej, obecnie pow. opatowski w woj. świętokrzyskim). Przyszedł na świat w rodzinie mieszczańskiej, jako jedno z dwanaściorga dzieci Wincentego i Ludwiki z Juszczyków. Początkowo uczył się w domu, a następnie w szkole podstawowej w Wąchocku i w progimnazjum w Sandomierzu.
W 1901 r. ukończył seminarium duchowne w Sandomierzu i jako zdolny alumn został skierowany na studia do Rzymskokatolickiej Akademii Duchownej w Petersburgu. W 1904 roku przyjął święcenia kapłańskie z rąk metropolity mohylewskiego Jerzego Józefa Szembeka (1851–1905). Akademie duchowną ukończył jako magister w 1905 roku. 27 kwietnia 1905 roku po obronie dwóch obowiązkowych prac magisterskich: "Evolutio historica doctrinae de superioritate concilii in Ecclesia exeunte XIV et ineunte XV ss." (Ewolucja historyczna nauki o wyższości soboru w Kościele na przełomie wieku XIV i XV) oraz "О повести гр. А. Н. Толстого «Князь Серебрянный»" (O powieści "Tołstoja Książę srebrny"), pracował w Petersburgu jako wikary prokatedry Wniebowzięcia NMP. Katechizował także w szkołach średnich.
Posługa w Charkowie i Petersburgu.
W 1906 roku przełożeni przenieśli go do Charkowa na stanowisko wikarego w miejscowej parafii z poleceniem oraz katechizowania w szkołach średnich. Pod koniec 1908 roku został ponownie skierowany przez władze duchowne do Petersburga. Był tam inspektorem i katechetą męskiego gimnazjum przy kościele św. Katarzyny.
Wiosną 1909 roku metropolita Wincenty Kluczyński, arcybiskup mohylewski, nominował Chodniewicza swoim kapelanem, którym był do 1911 roku, następnie do 1917 roku pełnił obowiązki wicekanclerza archidiecezji mohylewskiej i katechety w gimnazjum żeńskim przy kościele św. Katarzyny. W 1910 roku był przewodniczącym sekcji prasy katolickiej. Jego artykuły były drukowane m.in. w tygodniku „Pod Znakiem Krzyża”. Od listopada 1911 roku był również inspektorem Rzymskokatolickiego Seminarium Duchownego w Petersburgu, a następnie od roku 1918 do marca 1923 roku profesorem dogmatyki w tajnym seminarium. W tym też okresie (1913–1923) sprawował w Petersburgu posługę wikariusza przy kościele św. Katarzyny. Jednocześnie w okresie od listopada 1918 do marca 1922 roku był rektorem (maltańskiej) kaplicy Jana Chrzciciela do jej zamknięcia. W końcu został kanonikiem archidiecezji mohylewskiej.
Po 1918 roku Chodniewicz aktywnie współpracował z rosyjskimi grekokatolikami, np. poprzez odprawianie dla nich nabożeństw, głoszenie kazań w języku rosyjskim w kaplicy Maltańskiej oraz kościołach św. Stanisława i św. Katarzyny w Petersburgu. W latach 1919–1922 wraz z ks. Konstantym Budkiewiczem (1867–1923) organizował w różnych świątyniach miasta cieszące się dużą popularnością konferencje dla inteligencji po rosyjsku, w których brało też udział duchowieństwo prawosławne. Stworzył rosyjskojęzyczny chór, uczestniczący w nabożeństwach greckokatolickich przy kościele św. Katarzyny oraz katolicką bibliotekę i tzw. konferencję św. Wincentego à Paulo. Przy parafii św. Katarzyny kierował także polską biblioteką.
Kiedy zakazano prowadzenia lekcji religii w gimnazjum, razem z ks. Janem Wasilewskim (1885–1948) katechizował dzieci w swoim mieszkaniu lub w mieszkaniu swoich parafian. Organizował tajne komplety dla tych spośród uczniów, którzy zostali już wyrzuceni ze szkoły. W 1921 roku wyjeżdżał także z posługą duszpasterską do Peterhofu oraz Moskwy. Do momentu aresztowania w 1923 r. był pracownikiem mohylewskiego sądu biskupiego. W trakcie antykatolickiej kampanii po konfiskacie majątku kościelnego przez bolszewików, 24 czerwca 1922 roku, ks. Chodniewicz odmówił otwarcia tabernakulum w kościele św. Katarzyny i wezwał wiernych do obrony kościoła. 29 września 1920 roku w Petersburgu Wszechrosyjska Komisja Nadzwyczajna do Walki z Kontrrewolucją, Spekulacją i Nadużyciami Władzy (Czeka) przeprowadziła u niego przeszukanie, z którego spisano protokół.
Proces w Moskwie i uwięzienie.
Na początku marca 1923 roku opuścił Petersburg, w którym mieszkał prawie 20 lat, i wyjechał wraz z innymi kapłanami oraz bp. sufraganem mohylewskim Janem Cieplakiem (1857–1926) do Moskwy. 10 marca tegoż roku został razem z nimi aresztowany w grupowej sprawie duchowieństwa katolickiego. Oskarżany był o „udział w kontrrewolucyjnej organizacji w celu przeciwdziałania wprowadzenia w życie Dekretu o oddzieleniu Kościoła od państwa”. Sam proces wyreżyserowany na potrzeby zagranicznych obserwatorów zakrawał na farsę.
W trakcie procesu, który odbywał się od 21 do 25 marca, wykazał bezkompromisową postawę. Chodniewicz podczas procesu „mówił głosem bardzo podniesionym i ostrym i w sposób niesłychanie apodyktyczny, tak że Gałkina ośmieszył najzupełniej i dopiero Krylenko pospieszył mu z pomocą”. Księdza Budkiewicza i abpa Cieplaka skazano na karę śmierci, przy czym ostatecznie wykonano ją tylko na księdzu Budkiewiczu. Ks. Chodniewicz został skazany przez Trybunał Wojskowy na 10 lat więzienia w izolacji. Karę tę odbywał w więzieniach Lefortowskim i Sokolniczeskim w Moskwie.
1 lutego 1925 roku wraz z kilkoma innymi duchownymi ks. Paweł Chodniewicz na podstawie tzw. listy „208” został wymieniony na polskich komunistów i wyjechał do Polski
Posługa w Polsce i działalność w USA.
Po ogromnych staraniach, w 1925 roku, został wymieniony na komunistów, dzięki czemu mógł szczęśliwie wrócić z więzienia. Okres jego działalności w Polsce i w Stanach Zjednoczonych między 1925 a 1937 rokiem jest stosunkowo słabo opracowany w historiografii. Ze szczątkowych wzmianek wiadomo tylko, że był katechetą w Warszawie, a w latach 1927–1931 pracował w USA jako misjonarz. Po powrocie do Polski krótko był rektorem i profesorem Instytutu Misyjnego i proboszczem kościoła pw. św. Jozafata w Lublinie.
Po zamknięciu Instytutu zamieszkał od 1934 roku ponownie w Warszawie i pozostawał bez stałego miejsca pracy. W tym czasie działał m.in. współpracując m.in. z Wincentą Jadwigą Jaroszewską. Zapoznał się ze Stowarzyszeniem Samarytanek jeszcze w Lublinie w 1927 roku, czyli przed zatwierdzeniem zgromadzenia na prawie diecezjalnym (1932). Był przyjacielem zgromadzenia benedyktynek samarytanek, wykładowcą i spowiednikiem nowicjatu w Niegowie – Samarii. Do kaplicy sióstr samarytanek w szpitalu św. Józefa przy ul. Radziwiłowskiej 11 w Lublinie, ofiarował dużo sprzętów liturgicznych, a likwidując Instytut Misyjny w Lublinie w 1994 przekazał do Niegowa część swojej biblioteki, paramenty liturgiczne oraz dwa duże relikwiarze – z relikwiami św. Teresy od Dzieciątka Jezus i św. Jozafata męczennika.
W 1937 roku z polecenia prymasa Polski kardynała Augusta Hlonda (1881–1948) wyjechał do Harbina w Mandżurii (Chiny).
Posługa w Harbinie i śmierć w 1949 roku.
W 1937 roku ks. Chodniewicz wyjechał do Mandżurii i został mianowany proboszczem polskiej parafii pw. św. Stanisława w Harbinie (obecnie bazylika Najświętszego Serca Pana Jezusa).
Po 1945 roku Ks. Chodniewicz był przeciwnikiem uznania władz komunistycznych w Polsce oraz repatriacji harbińskich Polaków do kraju. W praktyce wyglądało to w ten sposób, że kiedy po II wojnie światowej polskie władze komunistyczne powołały w Mandżurii Radę Narodową Polaków, która z zamierzenia miała być jedynym organem uprawnionym do reprezentowania Polonii na zewnątrz, to plany te pokrzyżował ks. kanonik Paweł Chodniewicz – jako proboszcz parafii św. Stanisława w Harbinie i jako duchowy przywódca kolonii polskiej.
Zwolennikiem repatriacji Polaków do Polski i uznania władz komunistycznych był natomiast Kazimierz Krąkowski – przedwojenny działacz komunistyczny, związany z radzieckimi służbami specjalnymi. Przewodniczył grupie określającej się jako „postępowcy”, która szybko nawiązała kontakty zarówno z władzami wojskowymi, jak i z Konsulatem Generalnym ZSRR w Harbinie, a także z chińskimi komunistami, którzy przejęli kontrolę nad Mandżurią w 1946 roku po tym, jak Armia Czerwona wycofała się z tych terenów.
Wybory do nowego ciała przedstawicielskiego, jakim miała być Rada Narodowa Polaków w Mandżurii nie przebiegły w taki sposób, jakiego życzyli sobie „postępowcy”, ponieważ ks. Chodniewicz zorganizował akcję przedwyborczą, podczas której nawoływał do głosowania na ludzi sprawdzonych, nie na zwolenników Krąkowskiego. Tych ostatnich uważał za uzurpatorów, którzy przy poparciu radzieckich władz okupacyjnych, forsują program jak najszybszego wyjazdu Polaków do Polski. Nie należało się do tej akcji dołączać, gdyż zdaniem ks. Chodniewicza nowy twór państwowy na ziemiach polskich był organizmem całkowicie zależnym od Moskwy i wręcz marionetkowym. Argumenty Chodniewicza znajdowały posłuch wśród Polonii.
Według opinii Jarosława Neja (IPN) Krąkowski słusznie uważał Chodniewicza za trudnego przeciwnika. Podobno Krąkowski miał nawet zamiar „odizolowania siłą” proboszcza od reszty Polonii. Zadanie to mieli rzekomo wykonać chińscy komuniści. Ostatecznie jednak Krąkowski zrezygnował z tego pomysłu. Wiedziano, że akcja tego typu zniechęciłaby tylko społeczność polską. Chodniewicz nawoływał także do bojkotu obchodów drugiej rocznicy Manifestu Lipcowego. Nazywał to święto „bolszewickim”.
Ks. Paweł Chodniewicz późną jesienią 1947 r. przeżył atak apopleksji (wylew krwi do mózgu), w wyniku którego stracił władzę w nogach i od tego momentu nie brał już czynnego udziału w życiu publicznym i nie miał wpływu na rozgrywające się wydarzenia. Ostatnia polska organizacja niezależna od komunistów, jaką był Związek Młodzieży Polskiej, rozpadła się – nie mając już silnego oparcia, jakim dotąd mógł służyć proboszcz parafii św. Stanisława.
Ks. Chodniewicz zmarł w Harbinie na początku 1949 roku. W ten sposób po pokonaniu opozycji „postępowcy” mogli spokojnie przystąpić do realizacji lansowanych przez siebie haseł. Przede wszystkim rozpoczęto przygotowania do repatriacji.

</doc>
<doc id="4903581" url="https://pl.wikipedia.org/wiki?curid=4903581" title="Newa Sankt Petersburg">
Newa Sankt Petersburg

Newa Sankt Petersburg – rosyjski klub żużlowy z Petersburga. Dwukrotny drużynowy mistrz Związku Radzieckiego w latach 1966 i 1971. Drużynowy mistrz Finlandii w sezonie 2000.
Historia.
W okresie Związku Radzieckiego (do 1991).
Dzieje żużla w Leningradzie sięgają 1956 roku, kiedy to z inicjatywy Władimira Karniejewa, działacza federacji motocyklowej Rosyjskiej FSRR, na bieżni stadionu im. Kirowa odbyły się pokazowe zawody motocyklowe. Karniejew brał też udział w projektowaniu leningradzkiego motodromu DOSAAF i był organizatorem pierwszych zawodów żużlowych w Związku Radzieckim Odbyły się one w dniach 10-12 czerwca 1958 roku na moskiewskim Stadionie Łużniki. W gronie motocyklistów zaproszonych na te zawody znalazło się trzech przedstawicieli Leningradu: Andriej Dieżynow, Gienrich Lemberg i Jurij Bugrow. Po trzech dniach zawodów indywidualnych najlepiej wypadł Dieżynow, zajmując w klasyfikacji 3. miejsce.
Rok później w 1959 roku, odbyły się pierwsze indywidualne mistrzostwa ZSRR na żużlu. W finale rozgrywanym w Ufie, wystąpiło 2 zawodników w Leningradu, Andriej Dieżynow zajął 4. miejsce, Jurij Bugrow był ósmy.
W 1962 roku pierwszy raz zorganizowano rozgrywki o drużynowe mistrzostwo kraju. Wystąpiła w nich drużyna Newy, zajmując 10. miejsce spośród 16 drużyn.
Pod koniec 1963 roku ukończono budowę stadionu "Mototrek", położonego na obrzeżach największego miejskiego parku - Sosnowki. Obiekt służący rozgrywaniu zawodów żużlowych i wyścigów na lodzie został otwarty 11 stycznia 1964r.
W 1964 roku dzięki dużej ilości zawodników w sekcji udało się zorganizować 16-osobowe Indywidualne Mistrzostwa Leningradu. Zwyciężył w nich Anatolij Biełkin, kolejne miejsca na podium zajęli Władimir Kanunnikow i Gienrich Lemberg. Zimą 1965 roku zorganizowano mistrzostwa miasta w wyścigach na lodzie. Tu triumf odniósł Władimir Kanunnikow przed Reino Viidasem z Tallinna i Anatolijem Biełkinem. W latach 1965-1967 klub posiadał drugą drużynę występującą pod nazwą "Bałtika". 
Drużynowe mistrzostwo Związku Radzieckiego w sezonie 1966 padło łupem leningradzkiej Newy, dzięki zwycięstwu we wszystkich spotkaniach ligowych. Zawodnikami złotej drużyny byli: Giennadij Wiunow, Władimir Smirnow, Anatolij Biełkin, Władimir Kanunnikow i Gienrich Lemberg.
Newa jako pierwszy klub żużlowy w Związku Radzieckim rozgrywała mecze przeciwko zespołom ligi brytyjskiej. W latach 1967-1972 jej rywalami byli Belle Vue Aces z Manchesteru, Exeter Falcons, Poole Pirates i Ipswich Witches.
We współczesnej Rosji (od 1992).
W latach 1992 i 1993 klub był uczestnikiem rozgrywek o Trofeum Krajów Bałtyckich i Puchar Bałtyku, rywalami Newy były zespoły z Białorusi (Witebsk), Estonii, Łotwy i Ukrainy.
Z powodu mniejszych odległości między klubami i dość wysokim poziomem rozgrywek kierownictwo klubu zdecydowało o przystąpieniu do rozgrywek ligowych w Finlandii. Od sezonu 1994 Newa rozpoczęła występy w lidze fińskiej od niższej klasy rozgrywkowej (I Divisioona), a w 1995 uzyskała awans do SM-liigi. Sezon 1996 zakończył się spadkiem, jednak już rok później zawodnikom z Sankt Petersburga znów udało się awansować do najwyższej klasy rozgrywkowej. Najlepszy zawodnikiem Newy w sezonie 1997 był Łotysz Vladimirs Voronkovs. W kolejnych sezonach inni łotewscy zawodnicy, tacy jak Nikolajs Kokins, Aleksandrs Biznia, czy Andrejs Koroļevs stanowili o sile petersburskiego zespołu. W latach 1998-2002 Newa nie schodziła z podium ligi fińskiej - trzykrotnie zdobyła tytuł II wicemistrza (1998, 1999, 2001), raz tytuł wicemistrza (2002), a w 2000 wywalczyła tytuł mistrza Finlandii. Pomimo sukcesów klubu, pogarszający się stan stadionu spowodował jego zamknięcie w 2001 roku, a ostatnie zawody rozegrano w dniach 15 lipca były to Otwarte Mistrzostwa Sankt-Petersburga. W sezonie 2002 "domowe" rundy ligi fińskiej rozgrywano na stadionie w Spīdveja centrs w Dyneburgu na Łotwie.
W 2003 dotychczasowy właściciel klubu Andriej Sawin, późniejszy wieloletni menedżer żużlowej reprezentacji Rosji, sprzedał klub małżeństwu pedagogów i instruktorów sportów motorowych Michaiłowi Popowowi i Galinie Wakulenko. Przekształcili oni Newę w sekcję sportów motorowych przy Petersburskim Miejskim Centrum Twórczości Technicznej Młodzieży. Wiodącą sekcją stał się motokross, natomiast z powodu braku własnego toru żużlowego, treningi w tej dyscyplinie odbywały się na obiektach w Finlandii. Po raz pierwszy w rosyjskich rozgrywkach ligowych Newa pojawiła się w sezonie 2017, jako uczestnik Pierwoj ligi. W barwach klubu wystąpili Rusłan Biktimirow, Danił Zełenskij i Siergiej Sorokin, którzy zajęli 3. miejsce na torze w Saławacie. Rezultat ten został poprawiony rok później - Biktimirow i Zełenskij zajęli 2. miejsce. W tym samym sezonie Newa przystąpiła do nowych rozgrywek Baltic Speedway League, której celem jest rozwój dyscypliny w krajach położonych na wschodnich wybrzeżach Bałtyku. Drużyna w końcowej klasyfikacji zajęła 5. miejsce. W 2019 roku Newa osiągnęła ten sam rezultat, a sukces indywidualny osiągnął Nikita Zubariew, zdobywając tytuł indywidualnego wicemistrza ligi bałtyckiej, w zawodach rozgrywanych na torze w Varkaus. W sezonie 2020 Newa również miała uczestniczyć w rozgrywkach, ale nie przystąpiła do nich z powodu ograniczeń wjazdowych związanych z epidemią COVID-19
Kadra drużyny.
Skład zgłoszony do rozgrywek Baltic Speedway League w sezonie 2020.

</doc>
<doc id="4903582" url="https://pl.wikipedia.org/wiki?curid=4903582" title="Jodasele">
Jodasele

Jodasele – dawna kolonia. Tereny na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Widze.
Historia.
W czasach zaborów w granicach Imperium Rosyjskiego.
W latach 1921–1945 kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze.
Według Powszechnego Spisu Ludności z 1921 roku zamieszkiwało tu 30 osób, wszystkie były wyznania rzymskokatolickiego i zadeklarowały polską przynależność narodową. Było tu 6 budynków mieszkalnych. W 1931 w 10 domach zamieszkiwało 57 osób.
Miejscowość należała do parafii rzymskokatolickiej w Widzach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Widzach.

</doc>
<doc id="4903586" url="https://pl.wikipedia.org/wiki?curid=4903586" title="Giro dell’Emilia 2020">
Giro dell’Emilia 2020

Giro dell’Emilia 2020 – 103. edycja wyścigu kolarskiego Giro dell’Emilia, która odbyła się 18 iserpnia 2020 na trasie o długości blisko 200 km z miasta Casalecchio di Reno do miejscowości San Luca. Wyścig był częścią UCI ProSeries 2020.
Wyścig początkowo miał odbyć się w październiku 2020, jednak, ze względu na pandemię COVID-19, doszło do znaczących zmian w kalendarzu UCI, w wyniku których zmagania w Emilii-Romanii zostały przeniesione na sierpień 2020.

</doc>
<doc id="4903587" url="https://pl.wikipedia.org/wiki?curid=4903587" title="Jodziszki (sielsowiet Widze)">
Jodziszki (sielsowiet Widze)

Jodziszki – dawny folwark. Tereny na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Widze.
Historia.
W czasach zaborów w granicach Imperium Rosyjskiego.
W latach 1921–1945 folwark leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze.
Według Powszechnego Spisu Ludności z 1921 roku zamieszkiwało tu 2 osoby, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 2 domach zamieszkiwało 18 osób.
Miejscowość należała do parafii rzymskokatolickiej w Widzach. Podlegała pod Sąd Grodzki w m Turmont i Okręgowy w Wilnie; właściwy urząd pocztowy mieścił się w Widzach.

</doc>
<doc id="4903588" url="https://pl.wikipedia.org/wiki?curid=4903588" title="Trinidad Morgades Besari">
Trinidad Morgades Besari

Trinidad Morgades Besari (zm. 10 października 2019 w Santa Isabel) – pisarka, językoznawczyni i dyplomatka z Gwinei Równikowej.
Nie ma pełnej jasności co do daty jej narodzin. Część źródeł podaje datę 21 kwietnia 1931, inne mówią o dacie trzy dni późniejszej. Urodziła się w Santa Isabel (dzisiejsze Malabo) w okresie hiszpańskich rządów kolonialnych. Jako dziecko wraz z rodziną przeniosła się do metropolii, tam też odebrała podstawową edukację. Uzyskała magisterium z zakresu filozofii i literatury na Uniwersytecie Barcelońskim (1958), stając się tym samym pierwszą kobietą w historii Gwinei z dyplomem uniwersyteckim. Zawodowo związana z rozlicznymi placówkami edukacyjnymi, tak w ojczystym kraju jak i w Hiszpanii. Była zastępcą rektora Universidad Nacional de Guinea Ecuatorial (UNGE), przewodniczącą Asociación de la Prensa de Guinea Ecuatorial (ASOPGE), przez pewien okres pracowała też w dyplomacji. Pełniła funkcję sekretarza generalnego Rady Badań Naukowych ("Consejo de Investigaciones Científicas", CICTE).
Uznawana za specjalistkę w zakresie rodzimego wariantu języka hiszpańskiego i niektórych gwinejskich języków autochtonicznych, opracowała słownik hiszpański-fang ("Diccionario Español-Fang", 2014) oraz "Introducción al pidgin de Guinea Ecuatorial" (2017). Od 2009 była członkiem korespondentem Królewskiej Akademii Hiszpańskiej, była współzałożycielką i od 2015 zasiadała w krajowej akademii języka hiszpańskiego ("Academia Ecuatoguineana de la Lengua Española", AEGLE). Najbardziej znaczącą pozycją w jej dorobku literackim jest "Antigona" (1991). Dramat ten, nawiązujący do tragedii Sofoklesa o tym samym tytule, uznawany jest za jedną z najważniejszych gwinejskich sztuk teatralnych. 
Trinidad Morgades Besari zmarła po długiej chorobie w swoim domu w Malabo.

</doc>
<doc id="4903589" url="https://pl.wikipedia.org/wiki?curid=4903589" title="Jodziszki">
Jodziszki

Jodziszki – chutor na Białorusi, w obwodzie witebskim, w rejonie brasławskim, w sielsowiecie Opsa.
Jodziszki – dawny folwark na Białorusi, w obwodzie witebskim, w rejonie brasławskim, w sielsowiecie Widze.

</doc>
<doc id="4903591" url="https://pl.wikipedia.org/wiki?curid=4903591" title="Hulu (wieś)">
Hulu (wieś)



</doc>
<doc id="4903597" url="https://pl.wikipedia.org/wiki?curid=4903597" title="Jursze">
Jursze

Jursze – część wsi Janowo na Litwie, w okręgu uciańskim, w rejonie ignalińskim, starostwie Daugieliszki Nowe.
Historia.
W czasach zaborów ówczesny zaścianek leżał w granicach Imperium Rosyjskiego
W dwudziestoleciu międzywojennym wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze.
Według Powszechnego Spisu Ludności z 1921 roku zamieszkiwały tu 52 osoby, wszystkie były wyznania rzymskokatolickiego i zadeklarowały polską przynależność narodową. Było tu 13 budynków mieszkalnych. W 1931 w 12 domach mieszkały 63 osoby.
Miejscowość należała do parafii rzymskokatolickiej w Widzach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w m. Widze.

</doc>
<doc id="4903599" url="https://pl.wikipedia.org/wiki?curid=4903599" title="Socjoinformatyka">
Socjoinformatyka



</doc>
<doc id="4903601" url="https://pl.wikipedia.org/wiki?curid=4903601" title="Palai (Białoruś)">
Palai (Białoruś)

Palai (; , "Polai") – wieś na Białorusi, w rejonie witebskim obwodu witebskiego, 12 km na wschód od Witebska. Wchodzi w skład sielsowietu Warony. Jest to jedno z trzech miejsc masowych egzekucji z okresu ZSRR, znajdujących się w pobliżu Witebska (pozostałe to Chajsy i uroczysko Ciepły Las koło Łużasnej). 
Historia.
Pierwsza wzmianka o wsi pochodzi z 1567 r. jako własność Anny Radziwiłłówny Kiszczyny, wdowy po wojewodzie witebskim Stanisławie Kiszce. Miejscowość leżała w województwie witebskim Wielkiego Księstwa Litewskiego. Na początku XVIII w. należała do Wincentego Mikoszy. W 1834 r. gospodarstwem kierował Apolinary Mikosza, który posiadał duży sad owocowy i karczmę przy szlaku kupieckim do Łoźnej. W 1878 r. Apolinary Mikosza miał 151 dziesięcin ziemi. W 1906 r. wieś leżała w wołoście Korolewo w ujeździe witebskim, właścicielem był Mikosza. Znajdował się tu 1 dwór, 11 mieszkańców (5 mężczyzn i 6 kobiet), 400 dziesięcin ziemi. 
W 1918 r. otwarto rosyjskojęzyczną szkołę, a rok później na znacjonalizowanym majątku otwarto polską szkołę. W 1923 r. w domu ziemianina powstała 3-klasowa szkoła podstawowa. od 17 marca 1924 r. wieś była częścią wołostu Korolewo w ujeździe rudnickim. W 1926 r. znajdowało się tutaj 7 domów, w których mieszkało 26 mieszkańców. W 1930 r. mieszkańcy wsi założyli kołchoz im. Juliana Marchlewskiego. Do 1941 r. we wsi były 63 domy i 284 mieszkańców. Od lipca 1941 r. do czerwca 1944 r. miejscowość była okupowana przez Niemców. W październiku 1943 r. cała wieś została spalona podczas odwrotu wojsk niemieckich. W dniu 16 lipca 1954 r. weszła w skład sielsowietu Warony w BSRR. Od 1991 r. wieś leży w Republice Białorusi.
Miejsce masowych rozstrzeliwań.
Między wsią Palai, a Warony znajduje się las, w którym według miejscowych od 1933 do 1941 NKWD przeprowadzało masowe rozstrzeliwania ludności cywilnej. Teren uroczyska stanowił strefę zamkniętą. Liczba ofiar nie jest znana, według ocen inicjatorów upamiętnienia zamordowanych, może tu być pochowanych około 1000 osób.
W latach 80. XX w. Jakau Ryżyk szukał w miejscowości śladów morderstw. Z jego inicjatywy 5 listopada 1989 r. w uroczysku przy drodze R21, w odległości 400 m od wsi, został ustawiony pierwszy krzyż upamiętniający ofiary stalinowskich represji. Później został zastąpiony sześciometrowym metalowym krzyżem od prawosławnej cerkwi. Miejsce pamięci wybrano symbolicznie, aczkolwiek na terenie uroczyska dokonywano egzekucji.
W dniu 30 października 2007 r. ustawiono kolejny krzyż. 25 uczestników tej akcji zostało zatrzymanych, a 5 z nich ukarano grzywnami. Po pewnym czasie krzyż usunięto.
Białoruscy aktywiści próbują tu stworzyć aleję krzyży, podobną do tej w Kuropatach, ale pomniki są regularnie niszczone. Po tym, jak 25 września 2009 roku dowiedziano się o zniszczeniu kilku kolejnych krzyży, skierowano apel do policji rejonowej w Witebsku z żądaniem zbadania tego faktu. Jednak wydano decyzję o odmowie wszczęcia śledztwa ze względu na niewielką ilość zniszczonego mienia, która według ekspertów wynosiła 132 450 rubli za krzyż.
29 października 2009 r. na miejscu dawnych krzyży z inicjatywy Kastusia Smolikaua, przewodniczącego witebskiego oddziału obwodowego partii BFL, postawiono jeszcze 5 pomników, za co Smolikau został później ukarany grzywną w wysokości 70 tys. rubli. 2 listopada 2009 r. wzniesiono kolejny krzyż.

</doc>
<doc id="4903602" url="https://pl.wikipedia.org/wiki?curid=4903602" title="Führer-Begleit-Division">
Führer-Begleit-Division



</doc>
<doc id="4903603" url="https://pl.wikipedia.org/wiki?curid=4903603" title="Kajaty">
Kajaty

Kajaty – (lit. "Kajotai") – wieś na Litwie, w okręgu uciańskim, w rejonie ignalińskim, starostwie Daugieliszki Nowe.
Historia.
W czasach zaborów wieś leżała w granicach Imperium Rosyjskiego.
W dwudziestoleciu międzywojennym wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze.
Według Powszechnego Spisu Ludności z 1921 roku zamieszkiwało tu 70 osób, wszystkie były wyznania rzymskokatolickiego i zadeklarowały polską przynależność narodową. Było tu 17 budynków mieszkalnych. W 1931 w 17 domach zamieszkiwało 61 osób.
Miejscowość należała do parafii rzymskokatolickiej w Widzach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w m. Widze.

</doc>
<doc id="4903606" url="https://pl.wikipedia.org/wiki?curid=4903606" title="Rektorat Bożego Miłosierdzia w Krakowie (Stare Miasto)">
Rektorat Bożego Miłosierdzia w Krakowie (Stare Miasto)

Rektorat Bożego Miłosierdzia w Krakowie – rektorat rzymskokatolicki, znajdująca się w archidiecezji krakowskiej, w dekanacie Kraków-Centrum.

</doc>
<doc id="4903610" url="https://pl.wikipedia.org/wiki?curid=4903610" title="Rektorat Przemienienia Pańskiego w Krakowie (Stare Miasto)">
Rektorat Przemienienia Pańskiego w Krakowie (Stare Miasto)

Rektorat Przemienienia Pańskiego w Krakowie – rektorat rzymskokatolicki, znajdujący się w archidiecezji krakowskiej, w dekanacie Kraków-Centrum.

</doc>
<doc id="4903618" url="https://pl.wikipedia.org/wiki?curid=4903618" title="Kościół Nadziei w Spreenhagen">
Kościół Nadziei w Spreenhagen

Kościół Nadziei w Spreenhagen (niem. "Hoffnungskirche in Spreenhagen", także: "Honigkirche") – kościół protestancki położony w Neu Hartmannsdorf, części Spreenhagen w kraju związkowym Brandenburgia, w powiecie Oder-Spree.
Historia.
Obiekt wzniesiono w 1858. Zgodnie z wymogami kościelnymi dla świątyń staroluterańskich, budynek zbudowano bez dzwonnicy. Wieżę dobudowano w 1937, zawieszając na niej dwa dzwony, z których jeden zniszczono w okresie II wojny światowej. Po wojnie obiekt nie był użytkowany i stopniowo niszczał. W 1988 zakupiła go protestancka parafia w Spreenhagen i 26 września 1993 został po wykonaniu remontu ponownie konsekrowany. Podczas prac renowacyjnych wmontowano wewnątrz stary drewniany strop z kościoła mariackiego w Fürstenwalde. Po remoncie nadano kościołowi obecną nazwę.
Architektura.
Ściana ołtarzowa ma wysokość jedenastu metrów i szerokość dwunastu metrów. Jest ona pokryta masą wyprodukowaną z około tony wosku pszczelego zmieszanego z pyłkiem i nałożonego warstwami na drewnianą płytę. Mensę ołtarzową stworzyła berlińska artystka Brigitte Trennhaus z wosku pszczelego w 1993, ale po latach zaczęła się ona psuć, w związku z czym w 2013 artystka dokonała prac renowacyjnych. Częściowo wykorzystała wosk z poprzedniego ołtarza, a częściowo pozyskała go od lokalnych pszczelarzy. Ołtarz w kształcie plastra miodu ma 119 centymetrów szerokości i 105 centymetrów wysokości. Związki kościoła z miodem dały asumpt potocznej nazwie "Honigkirche", czyli "Miodowy kościół". Na ścianie ołtarzowej umieszczono, składające się na formę krzyża, litery tworzące (zarówno w pionie, jak i w poziomie) słowa: "Licht" (pol. "światło"). Chrzcielnica pochodzi z oryginalnego wyposażenia. W ośmiu rzędach ławek znajduje się około 70 miejsc siedzących.
Turystyka.
Przy kościele przechodzi Spreeradweg (rowerowy szlak Szprewy) oraz pieszy szlak niebieski m.in. do Spreenhagen.

</doc>
<doc id="4903619" url="https://pl.wikipedia.org/wiki?curid=4903619" title="Dorcen G60">
Dorcen G60

Dorcen G60 – samochód osobowy typu SUV klasy kompaktowej produkowany pod chińską marką Dorcen w latach 2018 – 2021.
Historia i opis modelu.
Jesienią 2018 roku nowo powstała chińska marka Dorcen przedstawiła swój bliźniaczy wariant dla kompaktowych SUV-ów koncernu Zotye pod nazwą G60.
Samochód zyskał takie charakterystyczne cechy wyglądu, jak duża chromowana atrapa chłodnicy czy inne, liczne pozostałe akcenty stylistyczne wykończone tym materiałem, jak np. obwódki okien czy klapa bagażnika. Dzięki wysoko poprowadzonej linii dachu Dorcen G60 ma zapewniać komfortowe warunku transportowe dla 5 pasażerów.
G60E.
W kwietniu 2019 roku oferta najmniejszego SUV-a w gamie Dorcena została poszerzona przez wariant o napędzie elektrycznym pod nazwą G60E. Zyskując inny wygląd wlotu powietrza z przodu, samochód otrzymał napęd składający się z 50 kWh baterii, która razem z silnikiem elektrycznym oferuje 114 KM mocy i maksymalny zasięg do 300 kilometrów na jednym ładowaniu. 

</doc>
<doc id="4903620" url="https://pl.wikipedia.org/wiki?curid=4903620" title="Dorcen G60E">
Dorcen G60E



</doc>
<doc id="4903623" url="https://pl.wikipedia.org/wiki?curid=4903623" title="Kalniszki (rejon ignaliński)">
Kalniszki (rejon ignaliński)

Kalniszki () – wieś na Litwie, w okręgu uciańskim, w rejonie ignalińskim, gminie Rymszany.
Dawnej Kalniszki Gakiańskie
Historia.
W czasach zaborów w granicach Imperium Rosyjskiego.
W dwudziestoleciu międzywojennym ówczesny zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze.
Według Powszechnego Spisu Ludności z 1921 roku zamieszkiwało tu 9 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 2 domach zamieszkiwało 19 osób.
Miejscowość należała do parafii rzymskokatolickiej w Widzach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w m. Widze.

</doc>
<doc id="4903633" url="https://pl.wikipedia.org/wiki?curid=4903633" title="Bitwa pod Lidą IV">
Bitwa pod Lidą IV



</doc>
<doc id="4903634" url="https://pl.wikipedia.org/wiki?curid=4903634" title="Bitwa pod Lidą III">
Bitwa pod Lidą III



</doc>
<doc id="4903635" url="https://pl.wikipedia.org/wiki?curid=4903635" title="Dorcen G60S">
Dorcen G60S

Dorcen G60S – samochód osobowy typu SUV klasy kompaktowej produkowany pod chińską marką Dorcen w latach 2019 – 2021.
Historia i opis modelu.
W 2019 roku Dorcen poszerzył swoją ofertę o kolejny model kompaktowego SUV-a opartego na jednym z modelów koncernu Zotye Motors, pojeździe Hanteng X5. Model G60S stanowił bardziej dynamiczną i mniej praktyczną alternatywę dla oferowanego już modelu G60.
Pod kątem wizualnym model G60S wyróżniła wyraźnie zarysowana linia nadwozia z biegnącym ku górze przetłoczeniem, a także linią szyb bocznych. Pas przednich zyskał rozległą atrapę chłodnicy z logo marki Dorcen, a także napisem z nazwą producenta przy krawędzi maski.
Sprzedaż.
Dorcen G60 jest produkowany i oferowany z myślą nie tylko o wewnętrznym rynku chińskim, ale także w krajach Bliskiego Wschodu, m.in. w Zjednoczonych Emiratach Arabskich. Od grudnia 2020 roku elektryczny Dorcen G60S miał być importowany do pierwszego państwa Europy. Za pierwszy region obrano Niemcy, gdzie pojazd trafił do sprzedaży w ramach utworzonego specjalnie z myślą o obsłudze europejskich operacji przedsiębiorstwa Elaris. Razem z mikrosamochodem Elaris Finn, pojazd przyjął nazwę Elaris Leo przy braku różnic wizualnych poza innymi oznaczeniami producenta. Nie udało się to z powodu upadłości firmy w 2021.

</doc>
<doc id="4903637" url="https://pl.wikipedia.org/wiki?curid=4903637" title="Jade Thirlwall">
Jade Thirlwall

Jade Amelia Thirlwall (ur. 26 grudnia 1992) – brytyjska piosenkarka i autorka tekstów, znana z bycia członkinią zespołu Little Mix.
Życiorys.
Wczesne lata.
Urodziła się 26 grudnia 1992 i wychowała w osadzie Laygate w South Shields w Tyne and Wear. Jest córką Jamesa Thirlwalla i Normy Badwi i ponadto ma starszego brata, który nazywa się Karl Thirlwall. Ma korzenie angielskie, egipskie i jemeńskie. Studiowała na uniwersytecie w South Tyneside. Jako nastolatka cierpiała na anoreksję.
Kariera.
Wzięła udział w przesłuchaniach do programu "The X Factor" w 2008 i 2010 roku, jednak nie udało jej się wyjść poza etap bootcampu. Wróciła w 2011 roku, wykonując piosenkę „I Want to Hold Your Hand” The Beatles. Zagłosowano 4 razy na tak, dzięki czemu tym razem przeszła przez etap bootcampu. Wraz z Leigh-Anne Pinnock miała stworzyć duet o nazwie „Orion”, a Perrie Edwards i Jesy Nelson inną grupę o nazwie „Faux Pas”. Zostały później połączone w czteroosobowy zespół Rhythmix, jednak 28 października 2011 ogłoszono, że nowa nazwa grupy będzie brzmiała Little Mix. 11 grudnia 2011 Little mix zostało pierwszym zespołem, który wygrał program.
Wraz z zespołem wydała pięć albumów: "DNA" (2012), "Salute" (2013), "Get Weird" (2015), "Glory Days" (2016) i "LM5" (2018), a szósty zatytułowany "Confetti" ukazał się w listopadzie 2020. Była gościem w roli jurora w odcinku „Girl Group Battle Royale” programu "RuPaul’s Drag Race UK" 31 października 2019. W maju 2020 ogłoszono, że będzie prowadzącą programu "Served!" stacji MTV.
Działalność biznesowa.
W listopadzie 2019 otworzyła swój własny bar koktajlowy, Red Door, w South Shields, którego nazwa została zmieniona na Arbeia w lutym 2020. W marcu 2020 r. obok Arbei powstał jej nowy klub nocny – Industry.
Życie prywatne.
W 2012 roku zaczęła spotykać się z Samem Craske z zespołu Diversity. Para rozstała się w 2014 roku. W 2016 roku potwierdzono, że jest w związku z Jedem Elliott z The Struts, jednak rozstali się w lipcu 2019.
Jest sojuszniczką społeczności LGBT. W maju 2018 podczas Stonewall Youth Awards mówiła o tym, co to znaczy być sojusznikiem i zachęcała artystów do tego samego. W sierpniu 2018 wzięła udział w Manchester Pride wraz z organizacją LGBT Stonewall, dołączając do 50 młodych osób LGBT na czele parady. W 2019 roku wraz z Michelle Visage zebrała ₤10. 000 dla Mermaids UK. W wyborach powszechnych w Wielkiej Brytanii w 2019 poparła Partię Pracy. W 2019 roku wraz z innymi brytyjskimi gwiazdami, wspięła się na górę Kilimandżaro, aby zebrać fundusze na Dzień Czerwonego Nosa Comic Relief.

</doc>
<doc id="4903641" url="https://pl.wikipedia.org/wiki?curid=4903641" title="Kalniszki (Białoruś)">
Kalniszki (Białoruś)

Kalniszki (, ) – dawny chutor na Białorusi, w obwodzie witebskim, w rejonie brasławskim, w sielsowiecie Widze.
Dawniej Kalniszki Mikuckie
Historia.
W czasach zaborów w granicach Imperium Rosyjskiego.
W latach 1921–1945 zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze.
Według Powszechnego Spisu Ludności z 1921 roku zamieszkiwało tu 11 osób, wszystkie były wyznania rzymskokatolickiego i zadeklarowały polską przynależność narodową. Były tu 3 budynki mieszkalne. W 1931 w 5 domach zamieszkiwało 20 osób.
Miejscowość należała do parafii rzymskokatolickiej w Widzach. Podlegała pod Sąd Grodzki w m Turmont i Okręgowy w Wilnie; właściwy urząd pocztowy mieścił się w Widzach.
W okresie radzieckim miejscowość miała status chutoru. Została zlikwidowana w 1971 roku.

</doc>
<doc id="4903645" url="https://pl.wikipedia.org/wiki?curid=4903645" title="Karczewatka">
Karczewatka

Karczewatka – dawny zaścianek. Tereny na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Widze.
Historia.
W czasach zaborów w granicach Imperium Rosyjskiego.
W latach 1921–1945 zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze.
W 1931 w 4 domach zamieszkiwało 16 osób.
Miejscowość należała do parafii rzymskokatolickiej w Wasiewiczach. Podlegała pod Sąd Grodzki w m Turmont i Okręgowy w Wilnie; właściwy urząd pocztowy mieścił się w Widzach.

</doc>
<doc id="4903647" url="https://pl.wikipedia.org/wiki?curid=4903647" title="Dawny klasztor dominikanów w Środzie Wielkopolskiej">
Dawny klasztor dominikanów w Środzie Wielkopolskiej

Dawny klasztor dominikanów – pozostałość klasztoru znajdująca się w mieście Środa Wielkopolska, w powiecie średzkim, w województwie wielkopolskim
Pierwsza wzmianka o założeniu klasztornym w pojawiła się w 1418 roku. Klasztor został ufundowany przez biskupa chełmińskiego Jana z Opatowca, który uzyskał na ten cel zgodę króla Władysława Jagiełły. W 1752 roku jedna z wizytacji stwierdziła fatalny stan murów i całego założenia. Stan ten został spowodowany przez pożar. W 1815 roku władze pruskie sekularyzowały klasztor, a czterech zakonników, którzy zostali, opuścili Środę Wielkopolską w 1819 roku. Kościół klasztorny pod wezwaniem świętego Krzyża został ostatecznie zamknięty w 1823 roku, następnie w 1829 roku został przekazany liczącej 85 wyznawców gminie ewangelickiej. Ewangelicy przejęli świątynię razem z zabudowaniami poklasztornymi, w których w 1834 roku została uruchomiona ewangelicka szkoła ludowa o profilu podstawowym. Podczas II wojny światowej hitlerowcy zorganizowali w budynkach poklasztornych Fabrykę Konfekcji, przekształcając je dla celów przemysłowych. Ten rodzaj działalności był kontynuowany także po zakończeniu wojny. Już w lutym 1945 roku w budynkach dawnego klasztoru została urządzona Fabryka Konfekcyjna zatrudniająca początkowo 175 osób. Od 1949 roku zakład należał do Poznańskich Zakładów Przemysłu Odzieżowego, ale w 1951 roku ponownie odzyskał samodzielność. Nazywał się wtedy Średzkie Zakłady Przemysłu Odzieżowego. W latach 1953–1957 zakład został rozbudowany i przez to poprawiły się warunki pracy. Wówczas również (ale jeszcze wcześniej, już w 1945 roku) nastąpiły zmiany w samej strukturze budynków; przede wszystkim klasztornych podziemi. Nigdy nie zostały przeprowadzone poważniejsze badania archeologiczne, które na pewno wiele powiedziałyby o średniowiecznym rozplanowaniu miasta. Na początku lat 60. XX wieku zakład otrzymał nazwę Średzkie Zakłady Odzieżowe Przemysłu Terenowego. W 1970 roku został włączony jako filia Zakładów Przemysłu Odzieżowego „Modena” w Poznaniu. Po upadku poznańskiej „Modeny” pod koniec lat 90. XX wieku, średzki zakład ponownie stał się samodzielny i działał do początku 2 dekady XXI wieku pod nazwą „Roda” sp. z o.o. Tragiczna sytuacja w przemyśle odzieżowym i struktura eksportu zakładu spowodowały jednak upadłość firmy w 2010 roku.
Obecnie elementy architektury gotyckiej – przypory znajdują się w murach budynku na planie litery „u” z jednym krótszym skrzydłem. Budynek ten, nakryty dachem skośnym, był kilkakrotnie przebudowywany (głównie po II wojnie światowej).

</doc>
<doc id="4903651" url="https://pl.wikipedia.org/wiki?curid=4903651" title="Panský diel">
Panský diel

Panský diel (1100 m) – szczyt w Starohorskich Wierchach na Słowacji. Wznosi się w ich południowo-zachodniej części nad Bańską Bystrzycą. Jest zwornikiem; główny grzbiet Starohorskich Wierchów rozgałęzia się w nim na dwa ramiona:
Pomiędzy grzbiety te wcina się Sasovská dolina.
Panský diel wznosi się nad trzema dolinami: Banská dolina, Sasovská dolina i Nemčianska dolina. Jego wierzchołek i szczytowe partie grzbietu są trawiaste. To hale pasterskie. Dzięki trawiastym terenom jest on dobrym punktem widokowym. Panorama widokowa ze szczytu obejmuje szczyty Starohorskich Wierchów, Wielkiej Fatry i Gór Kremnickich oraz Dolinę Górnego Hronu. Cała góra znajduje się w otulinie Parku Narodowego Niżne Tatry.
Pansky diel jest łatwo rozpoznawalny, gdyż na jego szczycie wznosi się maszt z antenami przekaźników telekomunikacyjnych. Jest też na nim kilka wyciągów narciarskich z ośrodków narciarskich Šachtička i Špania Dolina oraz z Nemčianskiej doliny.
Turystyka.
Przez szczyt przechodzi jeden szlak turystyczny.

</doc>
<doc id="4903653" url="https://pl.wikipedia.org/wiki?curid=4903653" title="Karczmiszki">
Karczmiszki

Karczmiszki(; , "Korczmiszki") – dawny chutor na Białorusi, w obwodzie witebskim, w rejonie brasławskim, w sielsowiecie Widze.
Historia.
W czasach zaborów w granicach Imperium Rosyjskiego.
W latach 1921–1945 ówczesna wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze.
Według Powszechnego Spisu Ludności z 1921 roku zamieszkiwały tu 33 osoby, 13 były wyznania rzymskokatolickiego a 20 staroobrzędowego. Jednocześnie wszyscy mieszkańcy zadeklarowali polską przynależność narodową. Były tu 3 budynki mieszkalne. W 1931 w 7 domach zamieszkiwało 38 osób.
Miejscowość należała do parafii rzymskokatolickiej w Widzach. Podlegała pod Sąd Grodzki w Turmoncie i Okręgowy w Wilnie; właściwy urząd pocztowy mieścił się w Widzach.
W okresie radzieckim miejscowość miała status chutoru. Została zlikwidowana w 1971 roku.

</doc>
<doc id="4903654" url="https://pl.wikipedia.org/wiki?curid=4903654" title="Paliaje">
Paliaje



</doc>
<doc id="4903656" url="https://pl.wikipedia.org/wiki?curid=4903656" title="Dorcen G70S">
Dorcen G70S

Dorcen G70S – samochód osobowy typu SUV klasy średniej produkowany pod chińską marką Dorcen w latach 2019 – 2020.
Historia i opis modelu.
Model G70S poszerzył ofertę marki Dorcen jak topowy, największy model w ofercie. Podobnie do innych pojazdów tej filii, nie był on samodzielną konstrukcją Dorcena, lecz pochodną konstrukcją marki Zotye. Bliźniaczym modelem był średniej wielkości SUV Domy X7.
Pod kątem wizualnym, Dorcen G70S odróżniał się przednią częścią nadwozia, która zyskała charakterystyczną atrapę chłodnicy w kształcie trapezu i reflektory wykonane w technologii LED. Za projekt nadwozia odpowiada projektant Pininfariny.
Sprzedaż.
Podobnie jak inne modele Dorcena, także i G70S poza rodzimym rynkiem chińskim, gdzie jest produkowany, dostępny jest w sprzedaży także na Bliskim Wschodzie, jak m.in. w Zjednoczonych Emiratach Arabskich czy Kuwejcie.

</doc>
<doc id="4903657" url="https://pl.wikipedia.org/wiki?curid=4903657" title="Kalniszki Gakiańskie">
Kalniszki Gakiańskie



</doc>
<doc id="4903669" url="https://pl.wikipedia.org/wiki?curid=4903669" title="Human Horizons">
Human Horizons

Human Horizons – chiński producent elektrycznych crossoverów i samochodów osobowych z siedzibą w Szanghaju działający od 2017 roku. Oferuje on pojazdy pod marką HiPhi.
Historia.
Początki.
W 2017 roku chiński przedsiębiorca Ding Lei założył w Szanghaju startup Human Horizons, za cel obierając rozwój samochodów elektrycznych i technologii samochodów autonomicznych. Pierwszym przełomowym wydarzeniem w dziejach chińskiego startupu było zaangażowanie do przedsięwzięcia byłego stylisty niemieckiego BMW, Nicolasa Hueta, który objął nadzór nad pracami nad stylizacją pojazdów rozwijanych przez Human Horizons. Studyjną zapowiedzią pierwszego samochodu konstrukcji Human Horizons był futurystyczny prototyp o nazwie "HiPhi 1 Concept" przedstawiony pod koniec lipca 2019 roku, inaugurując tym samym markę, pod którą chiński koncern zaplanował sprzedawać swoje pojazdy – HiPhi. W lutym 2020 roku Human Horizons nawiązało strategiczną z kolei współpracę z koncernem Bosch na polu rozwoju technologii tzw. "Battery-in-the-Cloud".
Rozwój oferty.
Rok po debiucie pierwszego prototypu, w sierpniu 2020 roku zaprezentowano seryjny wariant HiPhi 1 Concept pod nazwą HiPhi X, wyróżniając się m.in. poziomem trzecim półautonomicznej jazdy i wykorzystaniem sztucznej inteligencji do rozbudowanych systemów wsparcia kierowcy. W tym samym czasie w chińskim Szanghaju otwarto pierwszy salon sprzedaży pod nazwą "HiPhi Store", wyróżniający się białym, minimalistycznym wzornictwem i aranżacją w duchu "Experience Store". Debiut rynkowy HiPhi X odbył się w Chinach we wrześniu 2020 roku, który równoznaczny był z uruchomieniem zbierania zamówień wśród pierwszych klientów. Pomimo relatywnie wysokiej ceny i pozycjonowania jako produkt klasy premium, HiPhi X zdobyło dużą popularność wśród klientów, w styczniu 2022 przekraczając próg 5 tysięcy dostarczonych samochodów. W lipcu 2022 chińska firma zaprezentowała oficjalnie swój drugi produkcyjny model w postaci awangardowo stylizowanego, wyższej klasy shooting brake o nazwie HiPhi Z, który trafił do produckji w grudniu tego samego roku.

</doc>
<doc id="4903672" url="https://pl.wikipedia.org/wiki?curid=4903672" title="Łopatnik czerwony">
Łopatnik czerwony

Łopatnik czerwony ("Scaphiophryne gottlebei") – gatunek płaza bezogonowego z rodziny wąskopyskowatych, dorastający do 4,0 cm długości. Cechuje się jaskrawym ubarwieniem. Występuje endemicznie w madagaskarskim masywie Isalo, gdzie zasiedla chłodne, wilgotne środowiska cechujące się małą ilością roślinności. Rozmnaża się eksplozywnie, a kijanki cechują się szybkim rozwojem. Gatunek zagrożony (EN) w związku z m.in. niewielkim zasięgiem występowania, degradacją środowiska naturalnego, a także nadmiernym odłowem.
Wygląd.
Gatunek średniej wielkości – samice osiągają 3,0–4,0 cm długości, a samce 2,0–3,0 cm. Ubarwienie rzucające się w oczy – gładki grzbiet jest biały, czerwonawy, zielonkawy i czarny, brzuch szarawy, a granice pomiędzy poszczególnymi barwami bardzo wyraźnie zaznaczone. Ubarwienie bardziej jaskrawe u samic niż u samców. Ciało okrągłe, pysk bardzo krótki, jama ustna mała. Oczy wydatne, a kończyny krótkie. Kończyny tylne mocno zbudowane, występuje guzek śródstopia (ang. "Metatarsal tubercle") używany do kopania nór. Dłonie posiadają pazury, którymi płaz ten czepia się pionowych ścian skalnych. Brak błony pławnej u palców dłoni. Palce stóp spięte dobrze rozwiniętą błoną pławną.
Zasięg występowania i siedliska.
Endemit. Występuje w masywie Isalo w południowo-zachodnim Madagaskarze na wysokościach bezwzględnych 700–1000 m n.p.m. Zasięg występowania wynosi 983 km2. Zasiedla wąskie kaniony, a środowisko cechuje się niską temperaturą (19–22 °C) i wysoką wilgotnością względną (blisko 100%). Roślinności zazwyczaj brak. Łopatnik jest gatunkiem kopiącym – często jest spotykany zagrzebany w piasku na dnie kanionu. Zdolny jest również do wspinaczki po pionowych ścianach kanionu.
Rozmnażanie i rozwój.
Samce nawołują z powierzchni wód powstałych z opadów deszczu lub przyczepione do skalnych powierzchni. Rozmnażają się eksplozywnie – a rozród pobudzany jest przez opad deszczu. Kijanki zasiedlają okresowe zbiorniki wodne i najprawdopodobniej cechują się bardzo szybkim rozwojem w związku z możliwością wyschnięcia zbiornika wodnego. Kijanki żywią się detrytusem. Za dnia zagrzebują się w mulistym podłożu zbiornika wodnego – w tej pozycji filtrują cząstki podłoża. W nocy wędrują ku powierzchni wody, gdzie filtrują cząsteczki zawieszone w wodzie. Młode osobniki tuż po przeobrażeniu mają 1,0–1,5 cm długości i mniej jaskrawe ubarwienie od osobników dorosłych.
Status.
Gatunek zagrożony (EN) w związku z niewielkim zasięgiem występowania (983 km2), degradacją jego środowiska naturalnego, a także nadmiernym odłowem, jako że łopatnik czerwony jest hodowany jako zwierzę domowe. Gatunek ten jako zwierzę domowe cechuje się wysoką śmiertelnością, co może prowadzić do wysokiego poziomu odłowu.

</doc>
<doc id="4903673" url="https://pl.wikipedia.org/wiki?curid=4903673" title="Kalniszki Mikuckie">
Kalniszki Mikuckie



</doc>
<doc id="4903674" url="https://pl.wikipedia.org/wiki?curid=4903674" title="Grażyna Urban-Godziek">
Grażyna Urban-Godziek

Grażyna Urban-Godziek – polska polonistka i neolatynistka, doktor habilitowana nauk humanistycznych, adiunkt Katedry Historii Literatury Staropolskiej Wydziału Polonistyki Uniwersytetu Jagiellońskiego.
Życiorys.
W 1997 ukończyła studia filologii polskiej na Uniwersytecie Jagiellońskim, 25 lutego 2002 obroniła pracę doktorską "Polsko-łacińska elegia renesansowa. Monografia gatunku" (promotor: Andrzej Borowski). 13 stycznia 2017 habilitowała się na podstawie pracy zatytułowanej "Consolatio amoris. Topika żałobna w poezji miłosnej łacińskiego renesansu (Pontano – Secundus – Kochanowski)".
Od 2001 związana zawodowo z macierzystą uczelnią. Jest adiunktem Katedry Historii Literatury Staropolskiej Wydziału Polonistyki Uniwersytetu Jagiellońskiego. Od 2004 prowadzi tamże Ośrodek Badań nad Renesansem, w 2012 przekształcony w Pracownię Literatury Renesansu. Kieruje zespołem przygotowującym edycję "Dzieł łacińskich" Jana Kochanowskiego.
Zajmuje się badaniem polsko- i łacińskojęzycznej literatury staropolskiej w kontekście tradycji antycznej, średniowiecznej i nowożytnej europejskiej (topika, genologia).
Stypendystka: Komitetu Badań Naukowych (1999–2002), Fundacji Lanckorońskich z Brzezia (Rzym 2006); Fundacji na Rzecz Nauki Polskiej (2006, 2007), Ministerstwa Nauki i Szkolnictwa Wyższego (2006–2009), Fundacji na rzecz Nauki Polskiej i Towarzystwa Naukowego Warszawskiego (Wenecja 2010); Narodowego Centrum Nauki (2013–2016). Członkini International Association for Neo-Latin Studies (IANLS) oraz Renaissance Society of America (RSA).

</doc>
<doc id="4903675" url="https://pl.wikipedia.org/wiki?curid=4903675" title="Prosiak cętkowany">
Prosiak cętkowany

Prosiak cętkowany ("Hemisus guttatus") – gatunek płaza bezogonowego z rodziny Hemisotidae dorastający do 8,0 cm długości. Cechuje się małą spiczastą głową, a także spłaszczonym, utwardzonym pyskiem, którego używa do zagrzebywania się metodą „głowa najpierw”. Występuje endemicznie w Republice Południowej Afryki, gdzie zasiedla sawanny i użytki zielone. W skład jego diety wchodzą termity oraz dżdżownice. Rozmnaża się podczas opadów deszczu, a około 200 jaj składanych jest przez samicę w norze, w której następnie samica pozostaje do wyklucia kijanek. Gatunek bliski zagrożenia (NT) w związku z m.in. degradacją środowiska naturalnego oraz zmniejszaniem się zasięgu występowania. 
Wygląd.
Samice dorastają do 8,0 cm., a samce do ok. 5,0 cm. Ciało kuliste. Głowa mała i spiczasta, pysk również spiczasty, oczy bardzo małe. Ubarwienie jest ciemnofioletowe lub brązowe z licznymi żółtymi kropeczkami na grzbiecie. Pysk jest spłaszczony i utwardzony i używany jest do kopania metodą „głowa najpierw”. Jama gębowa znajduje się w spodniej części pyska. Ramiona i palce u dłoni silne i umięśnione. Na palcach występują pazury używane w kopaniu, przypominające pazury kreta. Na pięcie występuje zrogowaciały grzbiet również używany do zagrzebywania się. U samców podgardle ma ciemną barwę, brak natomiast rezonatorów. 
Zasięg występowania i siedlisko.
Endemit. Występuje w RPA w prowincjach Mpumalanga i KwaZulu-Natal na wysokościach bezwzględnych 0 – 1000 m. n.p.m. Zasiedla sawanny oraz użytki zielone. Gatunek ten większość czasu spędza zakopany w glebie piaszczystej. Odżywia się termitami i dżdżownicami.
Ekologia.
Prosiak cętkowany jest gatunkiem nocnym. Zaatakowany, szybko zakopuje się glebie piaszczysto-ilastej. Podczas kopania utwardzony płaski pysk wykonuje ruchy do góry i do dołu działając jak szpadel, a ręce i pazury wykopują glebę ruchami okrężnymi. Siła potrzebna do kopania nadawana jest przez kończyny dolne. Opisana metoda „głowa najpierw” jest rzadko spotykano u płazów bezogonowych jako że większość z nich w pierwszej kolejności zakopują stopy. Podczas pory suchej gatunek ten chroni się w mulistych jamach i nasypach.
Rozmnażanie i rozwój.
Rozród stymulowany przez opady deszczu. Samce nawołują z ukrycia – zazwyczaj schowane pod roślinnością nadbrzeżną. Podczas ampleksusu samica wykopuje norę w wilgotnej glebie, w której następnie składa około 200 jaj w galaretowatych pakietach. Jaja umieszczane są około 15 cm. pod powierzchnią ziemi. Nora ma około 8 cm. średnicy. Samica składa również kilka przezroczystych galaretowatych mas niezawierających jaj, które chronią jaja przed wyschnięciem, a także być może przed zgnieceniem przez samicę. Samica pozostaje z jajami, 12 dni później wykopuje tunel prowadzący do wody, który umożliwia wyklutym kijankom przedostanie się do zbiornika wodnego. Czasami kijanki wymywane są przez rosnący poziom wód. U kijanek brak zewnętrznych skrzeli, a za absorpcję tlenu odpowiada najprawdopodobniej unaczyniony brzuch. Kijanki tego gatunku są w stanie wytrzymać poza wodą przez co najmniej dwa tygodnie. 
Status.
Gatunek bliski zagrożenia (NT) w związku z degradacją jego środowiska naturalnego, a także maleniem zasięgu występowania. Ponadto, populacja jest poszatkowana. Zanik jednej lub więcej populacji może poskutkować przeniesieniem tego gatunku do kategorii gatunek zagrożony (EN). 

</doc>
<doc id="4903676" url="https://pl.wikipedia.org/wiki?curid=4903676" title="Pomnik Żołnierzy 2. Armii Wojska Polskiego w Poznaniu">
Pomnik Żołnierzy 2. Armii Wojska Polskiego w Poznaniu

Pomnik Żołnierzy 2. Armii Wojska Polskiego w Poznaniu – pomnik usytuowany w Parku Cytadela mieszczącym się na obszarze osiedla Stare Winogrady w Poznaniu. 
Opis.
Pomysł budowy zrodził się w październiku 2009 roku. Wmurowania aktu erekcyjnego pod budowę monumentu dokonano w lutym 2013 roku. Przewodniczącym Komitetu Budowy Pomnika był pułkownik Zygmunt Maciejny, sekretarzem Komitetu podpułkownik Henryk Kania, a przewodniczącą Komitetu Honorowego prof. Krystyna Łybacka.
Odsłonięcie pomnika poświęconego pamięci żołnierzy 2. Armii Wojska Polskiego nastąpiło 16 maja 2015 roku. Podczas ceremonii odsłonięcia obecni byli m.in. członkowie Związku Żołnierzy Wojska Polskiego z jego prezesem generałem dywizji dr. Franciszkiem Puchałą. Poświęcenia dokonał ksiądz pułkownik Mariusz Stolarczyk, proboszcz i kapelan Garnizonu Poznań.
Autorem projektu pomnika jest architekt Marcin Urbanek. Monument przedstawia zarys postaci żołnierzy podrywających się do szturmu, których sylwetki wycięto z metalu i umieszczono na betonowej ścianie. Po prawej stronie umieszczono symbol orła, a pod nim napis: Żołnierzom 2. Armii Wojska Polskiego.
Tablica pamiątkowa.
Elementem tworzącym założenie pomnikowe jest tablica pamiątkowa usytuowana przed monumentem z prawej strony, na której widnieje napis:
2 Armia Wojska Polskiego
została utworzona 8 sierpnia 1944 roku
na terenach Lubelszczyzny i Podlasia
do walki z niemieckim okupantem
Związek operacyjny liczył ponad 100 tys. ochotników i poborowych;
żołnierzy września 1939 r. Armii Krajowej, Armii Ludowej i Batalionów Chłopskich,
w tym kilka tysięcy Wielkopolan
Szlak bojowy 2 Armii:
Lublin • Poznań • Wrocław • Zgorzelec • Budziszyn • Melnik k/Pragi (Czechy)
WALCZYLI I GINĘLI ZA WOLNĄ I NIEPODLEGŁĄ POLSKĘ
Kontrowersje.
Inicjatywa budowy pomnika wyszła od kombatantów Ludowego Wojska Polskiego, pomimo wyrażanej negatywnej opinii przez Przewodniczącego Rady Ochrony Pamięci Walk i Męczeństwa, historyka Andrzeja Kunerta, który dowodził, że w walkach o Poznań w 1945 roku nie brały udziału jednostki tej armii, a tylko 2. batalion 35. pułku, który stacjonował w Poznaniu w trakcie walk i który został wyłączony ze struktur 2. Armii Wojska Polskiego i podlegał wtedy dowództwu Armii Czerwonej. W tym przypadku Rada argumentowała, że upamiętnienie 2. Armii WP na terenie Poznania nie ma podstaw.
Wsparcia finansowego przy wznoszeniu monumentu odmówił marszałek województwa Marek Woźniak. Argumentem było to, że 2. Armia WP realizowała cel polityczny ZSRR niewoląc Polskę. Sprzeciw wyrażali także byli żołnierze-kombatanci Armii Krajowej.
Pomimo stanowiska Rady, w 2013 roku urząd miasta Poznania wydał ostatecznie pozwolenie na budowę pomnika.

</doc>
<doc id="4903677" url="https://pl.wikipedia.org/wiki?curid=4903677" title="Sono felice">
Sono felice

Sono felice – powieść Zofii Romanowiczowej; wydana wiosną 1977 roku, w Londynie nakładem Polskiej Fundacji Kulturalnej. Okładkę zaprojektował Władysław Szomański.
Geneza powieści.
Utwór powstał po śmierci mentora i przyjaciela Zofii Romanowiczowej, Melchiora Wańkowicza. Arkadiusz Morawiec uważa, że "Sono felice" można traktować jako „wyraz wdzięczności”.
O powieści.
Akcja powieści rozgrywa się w ciągu jednej doby, w Paryżu. Tymon Terlecki streszczał fabułę "Sono felice" następująco: „Bohaterka historii, Teresa, ma do czynienia z trzema mężczyznami. Są to: jej mąż Karol, jej przelotny kochanek Miklosz i jej starszy przyjaciel i przewodnik Szymon. Małżeństwo z Karolem dochodzi do skutku z oporami, wśró niesprzyjających okoliczności zewnętrznych i wewnętrznych. Ciąży na nim wojna, którą Teresa przeżyła w kacecie, a Karol w obozie jenieckim, ciąży los emigrancki, trudna, uboga, uciśnięta przeczuciem niepewności egzystencja w Paryżu, ciąży cień drugiego mężczyzny. Szymon z pozoru najmniej agresywny, najbardziej bezinteresowny odgrywa rolę katalizatora. Na początku, w okresie pokacetowym Teresy, rozbudza jej osobowość, posyła do szkoły we Włoszech, wozi po Niemczech, wyprawia na studia do Paryża. Na końcu rozpętuję katastrofę. Po przygodnym spotkaniu Teresy z Szymonem Karol zabija ją z zazdrości o Miklosza”.
Problematyka powieści.
"Sono felice" są pozornie banalną opowieścią o rozterkach i życiowych rozczarowaniach kobiety w średnim wieku. Osią fabularną powieści jest nieoczekiwane spotkanie głównej bohaterki, Teresy z przyjacielem sprzed lat, Szymonem oraz jego wpływ na relacje protagonistki z mężem, Karolem. Zofia Kozarynowa w recenzji książki pisała następująco: „Wszystko są to sprawy tak spospolitowane w literaturze, tyle omawiane w nieprzeliczonych wariantach, że szkoda słów na nie. I oto wskrzesza je do innego jeszcze życia potęga słowa, jego magia. Nic innego - tylko styl jest racją bytu powieści, on jeden ma moc przetwarzania banału w problem”. Przekonanie o nieuchronnym rozdźwięku między intencją a rezultatem, wyobrażeniem a stanem faktycznym to bodaj zasadniczy wymiar problemowy "Sono felice". Natalia Królikowska zauważa: "Wraz z rozmijaniem się oczekiwań i rzeczywistości pogłębia się melancholia bohaterów, którzy na bieg czasu i rytm otaczających ich zmian reagują ociężałością i spowolnieniem tempa życia - Karol, oszczędzając pieniądze i ciężko pracując, obiera strategię wycofania w oczekiwanie, Teresa, nawiązując romans i próbując wyrwać się z domu - wycofania w przemoc".
Kwestie genologiczne.
"Sono felice" powszechnie uznawane są za powieść psychologiczną. Adam Tomaszewski w konkluzji recenzji książki Romanowiczowej stwierdzał: „Zofia Romanowiczowa to nade wszystko pisarka psychologiczna, mistrzyni odtwarzania stanów duchowych. Jak lekarz skalpelem, potrafi oddzielać najtajniejsze warstwy ludzkiego cierpienia, odczuwania, reagowania, pokład po pokładzie, tkanka po tkance. Ostatnia jej doskonale napisana powieść jest może zbyt intymna, zbyt osobista, na pewno jednak prawdziwa i dogłębno-ludzka”.
Recepcja powieści.
Arkadiusz Morawiec w publikacji, poświęconej życiu i twórczości Zofii Romanowiczowej stwierdza, iż "Sono felice" „jak na książkę, która oprócz edycji emigracyjnej miała również wydanie krajowe ("Sono felice" jest pierwszą książką Zofii Romanowiczowej opublikowaną w wolnej Polsce, w 1995 roku) jej recepcja jest stosunkowo skromna. Obejmuje osiem recenzji i jeden szkic. Wydanie londyńskie omówiło czterech recenzentów emigracyjnych i jedna krytyczka amerykańska; recenzje wydania krajowego (trzy) ukazały się wyłącznie w kraju”.

</doc>
<doc id="4903678" url="https://pl.wikipedia.org/wiki?curid=4903678" title="Dale Pelayo">
Dale Pelayo

Dale Daniel Pelayo Sr. (ur. 2 marca 1977 w Roaring Creek) – belizeński piłkarz występujący na pozycji napastnika, reprezentant kraju, trener piłkarski, obecnie selekcjoner reprezentacji Belize.
Kariera klubowa.
Pelayo pochodzi ze wsi Roaring Creek w dystrykcie Cayo. Występował w lidze belizeńskiej m.in. w klubach Juventud Benqueña (w jego barwach w sezonie 1998/1999 z 11 golami został wicekrólem strzelców rozgrywek), Griga United FC, Real Verdes FC, Belmopan United oraz Belmopan Bandits FC.
Kariera reprezentacyjna.
Pelayo występował w młodzieżowych reprezentacji Belize U-19, reprezentacji Belize U-21 i reprezentacji Belize U-23. Z drużyną narodową U-21 brał udział w eliminacjach do Igrzysk Ameryki Środkowej i Karaibów 1998.
W marcu 1999 Pelayo został powołany przez selekcjonera Manuela Bilchesa do seniorskiej reprezentacji Belize na Puchar Narodów UNCAF. Tam wystąpił w obydwóch meczach – 17 marca jako rezerwowy z Kostaryką (0:7) i dwa dni później w pierwszym składzie z Hondurasem (1:5). Jego drużyna odpadła z turnieju w fazie grupowej.
Kariera szkoleniowa.
Po zakończeniu kariery piłkarskiej Pelayo został trenerem. Najpierw był asystentem trenera Kenta Gabourela w Belmopan Bandits FC (2017). Następnie pracował w drużynie Police United FC, początkowo w roli asystenta, a później jako pierwszy trener (2018–2019). Trenował również reprezentację do lat piętnastu stołecznego miasta Belmopan (2018) oraz zespół Wagiya FC (2019). Pracował jako selekcjoner reprezentacji Belize U-16 (2018), reprezentacji Belize U-17 (2018), reprezentacji Belize U-18 (2019) oraz reprezentacji Belize U-20 (2019–2020). Ponadto był asystentem selekcjonera Palmiro Salasa w pierwszej reprezentacji Belize (2018–2019).
W lipcu 2020 Pelayo został selekcjonerem pierwszej reprezentacji Belize.

</doc>
<doc id="4903681" url="https://pl.wikipedia.org/wiki?curid=4903681" title="Karklińskie">
Karklińskie

Karklińskie (; ) – chutor na Białorusi, w obwodzie witebskim, w rejonie brasławskim, w sielsowiecie Widze.
Historia.
W czasach zaborów wieś leżała w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze.
Według Powszechnego Spisu Ludności z 1921 roku zamieszkiwały tu 34 osoby, wszystkie były wyznania rzymskokatolickiego i zadeklarowały polską przynależność narodową. Było tu 6 budynków mieszkalnych. W 1931 w 9 domach zamieszkiwało 42 osoby.
Miejscowość należała do parafii rzymskokatolickiej w Widzach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Widzach.

</doc>
<doc id="4903683" url="https://pl.wikipedia.org/wiki?curid=4903683" title="Ronald Ross (koszykarz)">
Ronald Ross (koszykarz)

Ronald Lovell Ross (ur. 11 lutego 1983 w Hobbs) – amerykański koszykarz występujący na pozycji rozgrywającego, po zakończeniu kariery zawodniczej trener koszykarski.
W 2005 reprezentował Golden State Warriors, podczas letniej ligi NBA.

</doc>
<doc id="4903687" url="https://pl.wikipedia.org/wiki?curid=4903687" title="HiPhi X">
HiPhi X

HiPhi X – elektryczny samochód osobowy typu crossover klasy pełnowymiarowej produkowany pod chińską marką HiPhi od 2020 roku.
Historia i opis modelu.
Studyjną zapowiedzią pierwszego samochodu zainaugurowanej w 2018 roku nowej marki chińskiego startupu Human Horizons był prototyp HiPhi 1 Concept, który oficjalnie został zaprezentowany w lipcu 2019 roku. Awangardowo stylizowany prototyp zapowiedział kluczowe cechy wyglądu planowanego produkcyjnego modelu. Jednym z głównych inżynierów zaangażowanych w prace konstrukcyjne nad elektrycznym crossoverem był Mark Stanton, wieloletni pracownik Forda oraz Jaguar Land Rover. 
Produkcyjny model został zaprezentowany oficjalnie rok po debiucie studium, w sierpniu 2020 roku, przyjmując nazwę HiPhi X. Crossover utrzymano w futurystycznej stylistyce łączącej cechy SUV-a i limuyny, wyróżniając się krótkim zwisem przednim, masywnym i smukłym nadwoziem, dużą powierzchnią przeszkloną oraz nisko poprowadzoną, opadającą linią dachu zapewniając optymalne właściwości aerodynamiczne. HiPhi swojemu modelowi nadało charakter produktu premium, chcąc wyróżnić go nie tylko zaawansowaniem technologicznym, jak i komfortem podróżowania. Rozbudowane oświetlenie Full LED utworzyła zarówno listwa świetlna łącząca klosze reflektorów i lamp, jak i dodatkowe duże klosze wyświetlające animacje i uzupełniające oświetlenie.
Samochód w obszernym zakresie odtworzył cechy wizualne prototypu, adaptując nie tylko futuystyczną stylistykę, ale i nietypowe detale. Jednym z nich stały się bezramkowe drzwi otwierane w przeciwnych kierunkach, a także szklanymi elementami dachu uchylanymi do góry dla ułatwienia dostępu do tylnego rzędu siedzeń. Samochód opracowany został zarówno z myślą o transporcie 4 pasażerów w dwóch rzędach siedzeń, jak i 6 osób w trzech rzędach, z pojedynczym fotelem dla każdego. HiPhi X pozbawiono tradycyjnych klamek, wyposażając drzwi w czujnik zbliżeniowy.
HiPhi X zostało wyposażone w rozbudowane systemy asystujące kierowcę i pasażerów. We współpracy z firmą Microsoft opracowano technologię sztucznej inteligencji, która ustawienia parametrów pojazdu dostosowuje poprzez obserwowanie i uczenie się zachowań osób podróżujących samochodem. Elektryczny crossover zaoferował także asystent parkowania czwartego poziomu autonomii, trzeci poziom półautonomicznej jazdy, obsługę sterowania głosowego oraz rozpoznawanie twarzy.
Dla obniżonej masy całkowitej do produkcji HiPhi X wykorzystano mieszankę stali i aluminium, z kolei do wykończenia kabiny pasażerskiej wykorzystano sztuczną skórę, a także materiały pozyskane z recyklingu. Awangardowo ukształtowana deska rozdzielcza utworzona została przez trzy wyświetlacze: skrajne posłużyły za zegary dla kierowcy oraz dotykowy system rozrywkowy dla pasażera, z kolei 16,9 calowy centralny położono pod dużym kątem, dominując rozbudowaną konsolę centralną swoją pionową postacią.
Sprzedaż.
HiPhi X zbudowane zostało z myślą o lokalnym rynku chińskim, gdzie produkcja rozpoczęła się z końcem 2020 roku w zakładach produkcyjnych w Szanghaju. Dostawy pierwszych egzemplarzy do nabywców rozpoczęły się w maju 2021 roku. Jako produkt klasy premium, ceny odmiany 6-miejscowej wyniosły w momencie debiutu 680 tysięcy juanów, a 4-miejscowej - 800 tysięcy. Pierwsze 3 tysiące nabywców otrzymało dożywotnią gwarancję na samochód. Samochód odniósł rynkowy sukces, w październiku 2021 stając się najpopularniejszym luksusowym samochodem elektrycznym w Chinach. W styczniu 2022 firma wyprodukowała 5-tysięczny egzemplarz elektrycznego crossovera.
Dane techniczne.
Układ elektryczny HiPhi X utworzył pakiet dwóch silników elektrycznych o łącznej mocy 598 KM i 820 Nm maksymalnego momentu obrotowego, rozpędzając się do 100 km/h w 3,9 sekundy i przenosząc moc na obie osie. Bateria o pojemności 97 kWh pozwala na przejecanie na jednym ładowaniu ok. 550 kilometrów. W 2022 ofertę uzupełniła tańsza odmiana Long Range z jednym silnikiem o mocy 299 KM i 410 Nm maksymalnego momentu obrotowego, pozwalając na rozpędzenie się do 100 km/h w 7,1 sekundy i przenosząc moc na tylną oś. Ta sama bateria o pojemności 97 kWh pozwoliła na przejechanie na jednym ładowaniu ok. 650 kilometrów.

</doc>
<doc id="4903688" url="https://pl.wikipedia.org/wiki?curid=4903688" title="Rzekotka wylęgarka">
Rzekotka wylęgarka

Rzekotka wylęgarka ("Gastrotheca ovifera") – gatunek płaza bezogonowego z rodziny Hemiphractidae dorastający do 8,3 cm. długości. Występuje w Cordillera de la Costa w Wenezueli, gdzie zasiedla lasy mgliste. Do rozrodu dochodzi na wiosnę, a jaja składane są do torby lęgowej znajdującej się na plecach. Rozwój jest bezpośredni i z jaj wykluwają się małe żabki. Gatunek zagrożony (EN) w związku z m.in. niewielkim zasięgiem występowania i degradacją jego środowiska naturalnego. 
Wygląd.
Duży gatunek płaza – samice dorastają do 8,3 cm. długości, a samce do 5,8 cm. od czubka pyska do otworu kloaki. Skóra na grzbiecie jest gładka i brązowa. Palce u dłoni nie są spięte błoną pławną, która występuje natomiast na palcach stóp. Występuje jasny pasek pod oczodołami oraz ciemny pasek pomiędzy oczami. Boki ciała brązowe, brzuch ciemnobrązowy. Występują czarne pionowe paski na pachwinach. Głowa nieco szersza niż dłuższa. Pysk zaokrąglony patrząc z boku, oraz skierowany ku górze. Okrągła błona bębenkowa. Ramiona dość mocno zbudowane, palce u dłoni dość długi z dużymi okrągłymi przylgami. Kończyny długie smukłe, a ich palce dość długie. Występują zęby lemieszowe, a także torba lęgowa na plecach. 
Zasięg występowania i siedlisko.
Występuje w Kordylerii Nadbrzeżnej w Wenezueli na wysokościach bezwzględnych 1050-2000 m. n. p.m., gdzie zasiedla lasy mgliste. "G. ovifera" spotykana jest głównie nocą na gałęziach krzaków i drzew. Za dnia widuje się osobniki zasiedlające rośliny bromeliowate. 
Rozmnażanie i rozwój.
Nawołujące płazy spotykane były od 7 stycznia do 8 marca, samice noszące jaja od 28 marca do 22 maja, a narodziny młodych "G. ovifera" przypada na okres od 11 maja do 3 czerwca. Podczas ampleksusu samica podnosi tylną część ciała do góry poprzez wyprostowanie tylnych kończyn. Jaja są następnie składane i za pomocą grawitacji spływają do torby, bez udziału samca. Występuje rozwój bezpośredni – z jaj wylęgają się młode żabki, które torbę opuszczają metodą „głowa najpierw”. 
Status.
Gatunek zagrożony (EN), jako że jego zasięg występowania wynosi mniej niż 5,000 km2, a jego rozmieszczenie jest poszatkowane. Ponadto, obserwuje się postępującą degradację środowiska naturalnego, a także spadek w rozmiarze populacji. Populacjom zagraża wylesianie, rolnictwo, a także rozwój infrastruktury.

</doc>
<doc id="4903690" url="https://pl.wikipedia.org/wiki?curid=4903690" title="Karoluńce">
Karoluńce

Karoluńce (; ) – chutor na Białorusi, w obwodzie witebskim, w rejonie brasławskim, w sielsowiecie Widze.
Historia.
W czasach zaborów w granicach Imperium Rosyjskiego.
W latach 1921–1945 ówczesny zaścianek i folwark leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze.
Według Powszechnego Spisu Ludności z 1921 roku zamieszkiwało tu 26 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 wykazano zaścianek i folwark. Zaścianek liczył 3 domy i 15 mieszkańców a folwark 10 mieszkańców i 1 dom.
Miejscowość należała do parafii rzymskokatolickiej w Widzach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Widzach.

</doc>
<doc id="4903692" url="https://pl.wikipedia.org/wiki?curid=4903692" title="Superliga kosowska w piłce nożnej mężczyzn (2020/2021)">
Superliga kosowska w piłce nożnej mężczyzn (2020/2021)

Superliga e Kosovës 2020/2021 (nazwa sponsorska ArtMotion Superliga) – 74. edycja rozgrywek ligowych najwyższego poziomu piłki nożnej mężczyzn w Kosowie. Brało w niej udział 10 drużyn, które w okresie od 18 września 2020 do 23 maja 2021 rozegrały 36 kolejek meczów. Tytułu nie obroniła , nowym mistrzem został klub .
Wyniki spotkań.
Pierwsza runda.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Druga runda.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Baraże o utrzymanie.
Ósma drużyna Superligi () zmierzyła się z najlepszą drugą drużyną Liga e Parë (). Stawką baraży była gra w Superlidze w sezonie 2021/2022.
Statystyki.
Najlepsi strzelcy.
"Stan na 23 maja 2021"
Najlepsi asystenci.
"Stan na 23 maja 2021"

</doc>
<doc id="4903696" url="https://pl.wikipedia.org/wiki?curid=4903696" title="Balkan Balkanabat">
Balkan Balkanabat



</doc>
<doc id="4903698" url="https://pl.wikipedia.org/wiki?curid=4903698" title="Czesław Lewin-Lewiński">
Czesław Lewin-Lewiński

Czesław Lewin-Lewiński, ps. „Litwin” (ur. 22 stycznia 1898 w Mińsku, zm. wiosną 1940 w Charkowie) – major piechoty Wojska Polskiego, działacz niepodległościowy.
Życiorys.
Urodził się w rodzinie Wacława i Antoniny z Sędzimirów. W 1909 przeniósł się z Mińska do Rzeszowa, gdzie kontynuował naukę w miejscowym gimnazjum. W 1912 wstąpił do Związku Strzeleckiego. 
16 sierpnia 1914 został przyjęty do Legionów Polskich. Żołnierz I, II i III Brygady Legionów Polskich oraz Polskiego Korpusu Posiłkowego. Uczestnik bitwy pod Rarańczą (15–16 lutego 1918). Następnie żołnierz II Korpusu Polskiego w Rosji, w szeregach którego walczył w bitwie pod Kaniowem. Później żołnierz I Korpusu Polskiego w Rosji, a po jego rozwiązaniu członek Polskiej Organizacji Wojskowej w rodzinnym Mińsku Litewskim. 
20 grudnia 1918 został przyjęty do Wojska Polskiego. 7 maja 1919 jako podoficer byłych Legionów Polskich pełniący służbę w 36 pułku piechoty został mianowany podporucznikiem piechoty z dniem 1 maja 1919. W czasie wojny z bolszewikami walczył w szeregach Grupy płk Mieczysława Kulińskiego oraz 36 pp.
Po zakończeniu wojny kontynuował służbę wojskową w macierzystym pułku w Warszawie. 1 grudnia 1924 prezydent RP nadał mu stopień kapitana z dniem 15 sierpnia 1924 i 347. lokatą w korpusie oficerów piechoty. We wrześniu 1930 został przeniesiony do Korpusu Ochrony Pogranicza i przydzielony do 16 Baonu Granicznego. Od 26 marca 1931 do 9 marca 1932 był dowódcą kompanii granicznej „Lenin”. Następnie służył w Batalionie KOP „Czortków”. W styczniu 1934 został przydzielony do Brygady KOP „Podole” w Czortkowie na stanowisko I oficera sztabu. 4 lutego 1934 został mianowany majorem ze starszeństwem z 1 stycznia 1934 i 14. lokatą w korpusie oficerów piechoty. 
W kwietniu tego roku został przeniesiony z KOP do 56 Pułku Piechoty Wielkopolskiej w Krotoszynie na stanowisko dowódcy batalionu. Później został przesunięty na stanowisko II zastępcy dowódcy pułku (kwatermistrza). W trzeciej dekadzie sierpnia 1939, po przeprowadzeniu mobilizacji niejawnej, na czele Oddziału Nadwyżek liczącego około 1500 żołnierzy wyjechał do Ośrodka Zapasowego 25 Dywizji Piechoty w Kielcach.
W czasie kampanii wrześniowej 1939 dostał się do sowieckiej niewoli. Przebywał w obozie w Starobielsku. Wiosną 1940 został zamordowany przez funkcjonariuszy NKWD w Charkowie i pogrzebany w Piatichatkach. Od 17 czerwca 2000 spoczywa na Cmentarzu Ofiar Totalitaryzmu w Charkowie.
5 października 2007 minister obrony narodowej Aleksander Szczygło mianował go pośmiertnie na stopień podpułkownika. Awans został ogłoszony 9 listopada 2007, w Warszawie, w trakcie uroczystości „Katyń Pamiętamy – Uczcijmy Pamięć Bohaterów”.

</doc>
<doc id="4903702" url="https://pl.wikipedia.org/wiki?curid=4903702" title="Kościół w Hangelsbergu">
Kościół w Hangelsbergu

Kościół w Hangelsbergu (niem. "Kirche in Hangelsberg") – kościół protestancki położony w Hangelsbergu, części Grünheide w kraju związkowym Brandenburgia, w powiecie Oder-Spree.
Historia.
Miejscowość zamieszkana była w przeszłości przez smolarzy, robotników rolnych i leśnych oraz wypalaczy węgla drzewnego. Budowa linii kolejowej z Berlina do Frankfurtu nad Odrą w 1842 spowodowała dynamiczny rozwój wsi. W 1913 powstała tu wspólnota kościoła ewangelickiego. W czasach Republiki Weimarskiej znacznie się ona rozrosła. Nabożeństwa odbywały się w lokalnej szkole, której w 1899 kupiec z Berlina podarował dzwon z rozebranego kościoła św. Jerzego w Berlinie. W 1928 wybudowano obecny, halowy kościół kryty sklepieniem kolebkowym, gdzie przeniesiono też dzwon. W 1961 zamontowano w kościele organy wykonane pod kierunkiem pastora Güntera Schrota z warsztatu Sauera. 
Turystyka.
Przy kościele przechodzi pieszy szlak niebieski "66-Seen-Wanderweg".

</doc>
<doc id="4903706" url="https://pl.wikipedia.org/wiki?curid=4903706" title="Dinsdale Morgan">
Dinsdale Morgan

Dinsdale Morgan (ur. 19 listopada 1972 w Saint Elizabeth) – jamajski lekkoatleta, płotkarz i sprinter, mistrz igrzysk Wspólnoty Brytyjskiej, halowy wicemistrz świata, dwukrotny olimpijczyk.
Specjalizował się w biegu na 400 metrów przez płotki. Odpadł w eliminacjach tej konkurencji na igrzyskach olimpijskich w 1996 w Atlancie.
Zdobył srebrny medal w sztafecie 4 × 400 metrów (w składzie: Linval Laird, Michael McDonald, Morgan i Gregory Haughton) na halowych mistrzostwach świata w 1997 w Paryżu. Zwyciężył w biegu na 400 metrów przez płotki na mistrzostwach Ameryki Środkowej i Karaibów w 1997 w San Juan. Na mistrzostwach świata w 1997 w Atenach zajął 7. miejsce w finale tej konkurencji.
Zwyciężył w biegu na 400 metrów przez płotki na igrzyskach Ameryki Środkowej i Karaibów w 1998 w Maracaibo. Zajął 2. miejsce na tym dystansie podczas finału Grand Prix IAAF w 1998, przegrywając jedynie ze Stéphane Diaganą z Francji, a wyprzedzając Samuela Matete z Zambii. W zawodach pucharu świata w 1998 w Johannesburgu zajął 3. miejsce, za Matete i Mubarakiem an-Nubim z Kataru.
Morgan zdobył złoty medal w biegu na 400 metrów przez płotki na igrzyskach Wspólnoty Narodów w 1998 w Kuala Lumpur, przed Rohanem Robinsonem z Australii i Kenem Harndenem z Zimbabwe. Ponownie zajął 7. miejsce na tym dystansie na mistrzostwach świata w 1999 w Sewilli. Odpadł w półfinale tej konkurencji na igrzyskach olimpijskich w 2000 w Sydney, a na igrzyskach Wspólnoty Narodów w 2002 w Manchesterze zajął w niej 5. miejsce.
Był mistrzem Jamajki w biegu na 400 metrów przez płotki w latach 1996–1998. Jego rekord życiowy w tej konkurencji wynosił 48,13 s, ustanowiony 14 lipca 1998 w Rzymie.

</doc>
<doc id="4903708" url="https://pl.wikipedia.org/wiki?curid=4903708" title="Trofeo Laigueglia 2020">
Trofeo Laigueglia 2020

Trofeo Laigueglia 2020 – 57. edycja wyścigu kolarskiego Trofeo Laigueglia, która odbyła się 16 lutego 2020 na trasie o długości 203 km wokół miejscowości Laigueglia. Wyścig był częścią UCI ProSeries 2020.

</doc>
<doc id="4903709" url="https://pl.wikipedia.org/wiki?curid=4903709" title="Joanna Zastróżna">
Joanna Zastróżna

Joanna Zastróżna (ur. 1972 w Sopocie) – polska artystka fotografka i filmowczyni. W 1997 roku ukończyła studia na Akademii Sztuk Pięknych w Gdańsku. Mieszka w Sopocie i Sidi Ifni.
Życiorys.
Działalność fotograficzną rozpoczęła w 1999 roku cyklem „Posłaniec”, będącym jej pracą dyplomową. Po tym zainicjowała kolejne swoje dwa cykle fotograficzne „Zagęszczenie” i „Maroko”. Jej charakterystyczną techniką jest malowanie negatywów z wykorzystaniem farb o różnych barwach. W swoich pracach stosuje również montaż negatywowy. Opisuje się jej styl jako nawiązujący do surrealizmu i „sztucznej rzeczywistości”. Fotografuje w duchu nierealistycznym, bardzo często poddając jednostkę analizie psychologicznej.
Między 2000 a 2010 Zastróżna brała udział w wielu ważnych zbiorowych wystawach fotograficznych w Polsce. Jej prace znajdują się w zbiorach Muzeum Sztuki w Łodzi.
W 2013 roku wyreżyserowała film krótkometrażowy „Molehill”, który został zaprezentowany na 19. Międzynarodowym Festiwalu Filmowym w Busan.

</doc>
<doc id="4903710" url="https://pl.wikipedia.org/wiki?curid=4903710" title="Karpiszki">
Karpiszki

Karpiszki (; ) – chutor na Białorusi, w obwodzie witebskim, w rejonie brasławskim, w sielsowiecie Opsa.
Historia.
W czasach zaborów wieś leżała w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze.
Według Powszechnego Spisu Ludności z 1921 roku zamieszkiwało tu 17 osób, wszystkie były wyznania rzymskokatolickiego i zadeklarowało polską przynależność narodową. Były tu 4 budynki mieszkalne. W 1931 w 4 domach zamieszkiwało 27 osób.
Miejscowość należała do parafii rzymskokatolickiej w Widzach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Widzach.
Do 2004 miejscowość wchodziła w skład sielsowietu Widze.

</doc>
<doc id="4903717" url="https://pl.wikipedia.org/wiki?curid=4903717" title="Gustaw Arnold Fibiger III">
Gustaw Arnold Fibiger III

Gustaw Arnold Fibiger III (ur. 23 września 1912 w Kaliszu, zm. 22 stycznia 1989 tamże) – rzemieślniczy mistrz budowy fortepianów, właściciel i dyrektor kaliskiej fabryki fortepianów, założyciel Technikum Budowy Fortepianów.
Życiorys.
Był synem Gustawa (II) i Wandy z domu Heizelmann, wnukiem założyciela kaliskiej Fabryki Fortepianów i Pianin „Arnold Fibiger” Gustawa Arnolda I (1847–1915). W 1930 ukończył Państwowe Gimnazjum im. Tadeusza Kościuszki w Kaliszu. Studiował w Szkole Głównej Handlowej w Warszawie, gdzie w 1937 uzyskał dyplom. Praktykę w fabryce A. Fibigera rozpoczął w połowie lat 30. W 1938 praktykował u Bösendorfera w Wiedniu. Od 1939 był kierownikiem sprzedaży w swojej fabryce, której po śmierci ojca był współwłaścicielem. W 1939 wziął udział w kampanii wrześniowej. Został zmobilizowany do 25. Pułku Artylerii w Kaliszu. W bitwie pod Bzurą został ranny. Lata okupacji spędził w obozach jenieckich w Austrii i Niemczech. Po wojnie był dyrektorem swojej fabryki w Kaliszu w latach 1945–1953, która po upaństwowieniu przyjęła nazwę Fabryka Fortepianów i Pianin „Calisia”. Został tam najpierw głównym konstruktorem, a później pełnił funkcję kierownika działu fortepianów. Na emeryturę przeszedł w 1977.
W 1954 zainicjował powstanie Technikum Budowy Fortepianów w Kaliszu. Szkołą tą kierował w latach 1955–1964, a do 1978 był nauczycielem.
Był żonaty z Ireną Krupczyńską, miał dwie córki: Elwirę i Ewę. Został pochowany na cmentarzu ewangelicko-augsburskim w Kaliszu.

</doc>
<doc id="4903721" url="https://pl.wikipedia.org/wiki?curid=4903721" title="Katy Keene">
Katy Keene

Katy Keene – amerykański serial (komediodramat, musical) wyprodukowany przez Berlanti Productions, Archie Comics, Warner Bros. Television oraz CBS Television Studios, który jest spin-offem "Riverdale". Został stworzony przez Roberto Aguirre-Sacasa i Michaela Grassi na podstawie komiksów Archie Comics. Serial był emitowany od 6 lutego 2020 do 14 maja 2020 roku przez The CW.
Fabuła.
Serial opowiada o Katy Keene, która pracuje w ekskluzywnym sklepie z drogimi ciuchami. Dziewczyna marzy o karierze projektantki, po nocach szyje sama swoje kreacje.
Produkcja.
W lutym 2019 roku poinformowano, że Ashleigh Murray, Jonny Beauchamp, Julia Chan, Camille Hyde oraz Lucien Laviscount dołączyli do obsady serialu. W kolejnym miesiącu ogłoszono, że tytułową rolę otrzymała Lucy Hale. Pod koniec marca 2019 roku poinformowano, że Zane Holtz i Katherine LaNasa zagrają w serialu. 7 maja 2019 roku stacja The CW zamówiła serial na sezon telewizyjny na sezon 2019/2020.
3 lipca 2020 roku stacja ogłosiła anulowanie serialu po jednym sezonie.

</doc>
<doc id="4903725" url="https://pl.wikipedia.org/wiki?curid=4903725" title="Kozorezy Dolne">
Kozorezy Dolne

Kozorezy Dolne – dawny zaścianek. Tereny na których był położony, leżą obecnie na Białorusi, w obwodzie witebskim, w rejonie brasławskim, w sielsowiecie Widze.
Dawnej Kozarezy Dolne lub Kazareze Dolne.
Historia.
W czasach zaborów wieś leżała w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze.
Według Powszechnego Spisu Ludności z 1921 roku zamieszkiwało tu 12 osób, 11 było wyznania rzymskokatolickiego a 1 staroobrzędowego. Jednocześnie wszyscy mieszkańcy zadeklarowali polską przynależność narodową. Były tu 2 budynki mieszkalne. W 1931 w 3 domach zamieszkiwało 19 osób.
Miejscowość należała do parafii rzymskokatolickiej w Widzach. Podlegała pod Sąd Grodzki w Opsie i Okręgowy w Wilnie; właściwy urząd pocztowy mieścił się w Widzach.

</doc>
<doc id="4903728" url="https://pl.wikipedia.org/wiki?curid=4903728" title="Felicita Vestvali">
Felicita Vestvali

Felicita Vestvali, znana też jako Felicità von Vestvali, właściwie Anna Marie Stegemann (ur. 23 lutego 1831 w Szczecinie, zm. 3 kwietnia 1880 w Warszawie) –
niemiecka śpiewaczka operowa i aktorka.
W Ameryce Północnej była znana jako „Vestvali the Magnificent” lub „Magnificent Vestvali” i była chwalona przez Abrahama Lincolna i Napoleona III. Vestvali była podziwiana za urodę i kontraltowy głos oraz niezależność od ówczesnych norm kobiecości. Była samozwańczą „wroginią mężczyzn” („Männerfeindin”), określaną przez współczesnych jako „urninginka” („Urningin”). Była związana z ruchem feministycznym, rodzącym się ruchem na rzecz praw gejów i lesbijek oraz z ruchami na rzecz wyzwolenia rasowego i religijnego.
Biografia.
Pochodzenie jej rodziny jest niejasne. Według Ludwiga Eisenberga Vestvali pochodziła ze starej szlacheckiej rodziny. Pomimo swojego włoskiego pseudonimu artystycznego Vestvali urodziła się w Szczecinie (ówcześnie w Prusach) jako Anna Marie Stegemann. Jej ojciec, starszy urzędnik państwowy, przyjął nazwisko „Stegemann” z powodów politycznych, jej matką była baronowa von Hünefeld. Według innego źródła, jej ojciec należał do polskiej szlacheckiej rodziny Westfalowiczów. Inni wskazują, że urodziła się w 1834 r. jako córka wysoko postawionego urzędnika austriackiego w Krakowie.
Rodzina Vestvali odmówiła jej szkolenia teatralnego, więc w 1846 roku w wieku 15 lat uciekła z domu przebrana za chłopca i dołączyła do impresario Wilhelma Bröckelmanna i jego zespołu teatralnego w Lipsku. Wraz z grupą Bröckelmanna Vestvali odbyła długą podróż po różnych teatrach miejskich w północnych Niemczech. Po powrocie do Lipska została odkryta przez aktorkę Wilhelmine Schröder-Devrient i została jej uczennicą. Dzięki jej wsparciu Vestvali mogła zadebiutować w lipskim Altes Theater w roli Agaty w operze "Wolny strzelec".
Po krótkim gościnnym występie w hanowerskiej operze Vestvali udała się do Francji do Konserwatorium Paryskiego. Następnie odbyła trasę koncertową jako solistka. Zimą 1855/56 była uczennicą Romaniego we Florencji i Saverio Mercadantego w Neapolu. W tym czasie przybrała pseudonim Felicita Vestvali i śpiewała jako rzekomo włoska piosenkarka w La Scali w swojej pierwszej roli spodenkowej ("en travesti)" Romeo.
Potem nastąpiły sukcesy w Paryżu, Londynie, Nowym Jorku i Meksyku. Vestvali planowała po nich długie wakacje we Włoszech, ale cesarz Napoleon III sprowadził ją z powrotem do Opery Paryskiej. Był nią tak urzeczony, że podarował jej srebrną zbroję za rolę Romea w "Capuleti i Montecchi" Belliniego. Publiczność entuzjastycznie obchodziła jej występy, a krytycy porównywali ją do Marii Malibran, Wilhelmine Schröder-Devrient i Rachel Félix.
Z francuskim zespołem operowym odbyła tournée po Francji, Belgii i Holandii, a w 1862 roku po raz kolejny zawitała do Nowego Jorku. W Stanach Zjednoczonych Vestvali była pierwszą aktorką grającą Hamleta w historii. Od tego czasu nazywano ją również „kobiecym Keanem”. Karl Gutzkow zasugerował ją w przedmowie do swojej sztuki "Richard Savage" jako kandydatkę do roli głównej.
Po złych recenzjach jej występu w "Orfeuszu i Eurydyce" Glucka w San Francisco w 1865 roku, Vestvali przeszła z ról śpiewanych do ról mówiących. Wróciła do Europy i znowu odniosła sukces. Występowała jako Szekspirowscy Romeo i Hamlet w 1867 roku w londyńskim Lyceum Theatre w języku angielskim. Królowa Wiktoria była na jednym z jej przedstawień. Królewska Akademia Sztuk uczyniła ją członkiem honorowym.
Wiosną 1868 roku Vestvali wystąpiła w Hamburgu i Lubece. Następnie odbyła dwuletnią trasę koncertową po Europie. Po zakończeniu wojny francusko-pruskiej w 1871 r. Vestvali rzadko występowała i coraz bardziej poświęcała się życiu prywatnemu. Ostatnie lata życia spędziła w Bad Warmbrunn (Cieplice Śląskie-Zdrój). Podczas wizyty u znajomych w Warszawie zachorowała i zmarła 3 kwietnia 1880 roku, sześć tygodni po swoich 49. urodzinach. Podczas swojej ostatniej choroby była „pielęgnowana przez pannę G”, a także jej „nieodłączną przyjaciółkę” i główną spadkobierczynię, niemiecką aktorkę Elise Lund, która później przewiozła ciało Vestvali do Bad Warmbrunn.

</doc>
<doc id="4903729" url="https://pl.wikipedia.org/wiki?curid=4903729" title="Open Kids">
Open Kids

Open Kids – ukraiński zespół, śpiewający muzykę pop. Producentem grupy jest Jurij Pietrow, założyciel Open Art Studio, szkoły sztuk performatywnych i plastycznych w Kijowie.
Historia.
Zespół powstał oficjalnie 11 października 2012 roku, kiedy grupa wydała swój pierwszy teledysk zatytułowany „Show Girls”.
25 czerwca 2014 roku grupa zorganizowała prezentację swojego nowego teledysku „На Десерт” („Na deser”) w City Beach Club w Kijowie na Ukrainie. Teledysk został nakręcony w Niemczech.
Na początku listopada 2015 roku opinia publiczna dowiedziała się, że Vika Vernik opuściła Open Kids. W tym samym miesiącu okazało się, że grupa ogłosiła casting na piątego członka grupy.
Na początku grudnia 2015 roku zespół zadebiutował na scenie po raz pierwszy. Koncert odbył się w Caribbean Club w Kijowie.
W lutym 2016 Open Kids zaprezentowało swoją pierwszą piosenkę o miłości „Кажется” („Wydaje się”).

</doc>
<doc id="4903732" url="https://pl.wikipedia.org/wiki?curid=4903732" title="Cmentarz parafialny w Cerekwicy">
Cmentarz parafialny w Cerekwicy



</doc>
<doc id="4903736" url="https://pl.wikipedia.org/wiki?curid=4903736" title="Bitwa pod Duniłowiczami I">
Bitwa pod Duniłowiczami I



</doc>
<doc id="4903737" url="https://pl.wikipedia.org/wiki?curid=4903737" title="Arnold Fibiger">
Arnold Fibiger



</doc>
<doc id="4903738" url="https://pl.wikipedia.org/wiki?curid=4903738" title="Bitwa pod Duniłowiczami II">
Bitwa pod Duniłowiczami II



</doc>
<doc id="4903739" url="https://pl.wikipedia.org/wiki?curid=4903739" title="István Kovács (sędzia piłkarski)">
István Kovács (sędzia piłkarski)

István Kovács (ur. 16 września 1984 w Carei) – rumuński zawodowy sędzia piłkarski. Od 2010 roku jest sędzią międzynarodowym.
Kariera.
W 2007 roku Kovács awansował do najwyższej klasy rozgrywkowej w Rumunii i otrzymał, jako najmłodszy sędzia w historii, możliwość prowadzenia spotkania o Superpuchar Rumunii pomiędzy Dinamo Bukareszt, a CFR 1907 Cluj. W 2010 roku został sędzią międzynarodowym. W spotkaniu drużyn narodowych zadebiutował 16 października 2012 roku kiedy to poprowadził spotkanie eliminacji do Mistrzostw Świata 2014 pomiędzy Łotwą i Liechtensteinem.
W 2014 roku znalazł się w gronie arbitrów powołanych na Mistrzostwa Europy U-19. Na turnieju tym sędziował między innymi półfinałowe starcie pomiędzy Portugalią i Serbią. W tym samym roku zadebiutował w fazie grupowej Ligi Europy w starciu Everton F.C. i Kubań Krasnodar.
W roku 2018 doczekał się debiutu w spotkaniu fazy grupowej Ligi Mistrzów prowadząc starcie Valencia CF – BSC Young Boys. W 2019 roku został wytypowany do prowadzenia spotkań w ramach Mistrzostw Europy U-21. Prowadził na nich jedynie mecze fazy grupowej. W listopadzie tego samego roku prowadził spotkania w ramach Mistrzostw Świata U-17. Był rozjemcą między innymi meczu ćwierćfinałowego pomiędzy Hiszpanią i Francją.

</doc>
<doc id="4903740" url="https://pl.wikipedia.org/wiki?curid=4903740" title="Horný diel">
Horný diel

Horný diel lub Varta (996 m) – szczyt w Starohorskich Wierchach na Słowacji. Wznosi się w ich południowo-zachodniej części nad Bańską Bystrzycą, po południowej stronie szczytu Panský diel (1100 m). Jego wschodnie i południowe stoki opadają do Sasovskiej doliny, południowo-zachodnie do doliny Bystricy, zachodnie do Bańskiej doliny, północno-zachodnie do przełęczy Lazy nad Kršňavou.
Grzbietowe partie Hornego diela to hale pasterskie. Dzięki trawiastym terenom jest on dobrym punktem widokowym. Znajduje się w otulinie Parku Narodowego Niżne Tatry. Na południowo-zachodnich i południowych stokach utworzono dwa rezerwaty przyrody: Baranovo i Jakub. Na zboczach liczne drogi i ścieżki leśne.
Turystyka.
Szlak turystyczny dochodzi tylko do widokowej przełęczy Lazy nad Kršňavou. Z przełęczy tej na szczyt Hornego diela i dalej na Panský diel prowadzi natomiast szlak narciarski.

</doc>
<doc id="4903751" url="https://pl.wikipedia.org/wiki?curid=4903751" title="Bitwa pod Mielkami">
Bitwa pod Mielkami

Bitwa pod Mielkami – część operacji niemeńskiej; walki 1 pułku piechoty Legionów mjr. Michała Pakosza z sowiecką 168 Brygadą Strzelców w czasie ofensywy jesiennej wojsk polskich w okresie wojny polsko-bolszewickiej.
Sytuacja ogólna.
Realizując w drugiej połowie sierpnia 1920 operację warszawską, wojska polskie powstrzymały armie Frontu Zachodniego Michaiła Tuchaczewskiego. 1 Armia gen. Franciszka Latinika zatrzymała sowieckie natarcie na przedmościu warszawskim, 5 Armia gen. Władysława Sikorskiego podjęła działania ofensywne nad Wkrą, a ostateczny cios sowieckim armiom zadał marszałek Józef Piłsudski, wyprowadzając uderzenie znad Wieprza. Zmieniło to radykalnie losy wojny. Od tego momentu Wojsko Polskie było w permanentnej ofensywie.
Po wielkiej bitwie nad Wisłą północny odcinek frontu polsko-sowieckiego zatrzymał się na zachód od linii Niemen – Szczara. Na froncie panował względny spokój, a obie strony reorganizowały swoje oddziały. Wojska Frontu Zachodniego odtworzyły ciągłą linię frontu już 27 sierpnia. Obsadziły one rubież Dąbrówka – Odelsk – Krynki – Grodno – Grodek – Kamieniec Litewski. Stąd Tuchaczewski zamierzał przeprowadzić koncentryczne natarcie na Białystok i Brześć, by dalej ruszyć na Lublin. Uderzenie pomocnicze na południu miała wykonać między innymi 1 Armia Konna Siemiona Budionnego.
Reorganizując siły, Naczelne Dowództwo Wojska Polskiego zlikwidowało dowództwa frontów i rozformowało 1. i 5. Armię. Na froncie przeciwsowieckim rozwinięte zostały 2., 3., 4. i 6. Armia.
10 września, na odprawie w Brześciu ścisłych dowództw 2 i 4 Armii, Józef Piłsudski nakreślił zarys planu nowej bitwy z wojskami Frontu Zachodniego. Rozpoczęły się prace sztabowe nad planem bitwy niemeńskiej. Pomyślana ona była jako pewna kontynuacja operacji warszawskiej, przy założeniu, że jej celem będzie ostateczne rozgromienie wojsk rosyjskiego Frontu Zachodniego.
Myślą przewodnią było związanie głównych sił przeciwnika w centrum poprzez natarcie w kierunku na Grodno i Wołkowysk. Jednocześnie północna grupa uderzeniowa, skoncentrowana na lewym skrzydle 2 Armii, miała szybkim marszem przeciąć skrawek terytorium litewskiego i wyjść na głębokie tyły oddziałów Armii Czerwonej, zaangażowanych w bój o Grodno i Wołkowysk.
27 września 1 Dywizja Piechoty Legionów ruszyła na Lidę: I Brygada Piechoty Legionów płk. Edmunda Knolla-Kownackiego przez Soroki – Obmanicze – Zarzecze, a III Brygada Piechoty Legionów płk. Bolesława Popowicza przez Wielkie Sioło.
Walki pod Mielkami.
Podczas odwrotu Armii Czerwonej spod Grodna, 1 Dywizja Piechoty Legionów wyprzedziła cofającą się sowiecką 3 Armię i 28 września opanowała Lidę.
1 pułk piechoty Legionów obchodził miasto od wschodu. W okolicach Mielek ubezpieczenia pułku zauważyły wycofującą się z Lidy sowiecką 168 Brygadę Strzelców i wymieszane tabory 3 Armii. Idący w awangardzie III batalion rozwinął się po obu stronach drogi i zorganizował zasadzkę. Niespodziewający się Polaków na wschód od Lidy przeciwnik maszerował w nieładzie i bez ubezpieczeń bojowych. Dowódca polskiego batalionu wydał rozkaz otworzenia ognia dopiero wtedy, kiedy czerwonoarmiści podeszli na odległość około 100 metrów od stanowisk batalionu.
Ogień broni maszynowej wywołał w kolumnie sowieckiej popłoch, a uderzenie „na bagnety” zmusiło przeciwnika do złożenia broni.
Bilans walk.
W bitwie pod Mielkami 1 pułk piechoty Legionów odniósł spektakularny sukces. Tracąc jednego rannego, zdobył blisko 2 000 podwód z zapasami i sprzętem wojskowym. Wzięto do niewoli około 1000 jeńców, zdobyto cztery działa i trzynaście ckm-ów. Rozbity został sztab 56 Dywizji Strzelców. Uwolniono także kilkudziesięciu żołnierzy 4 pułku strzelców podhalańskich, wziętych do niewoli jeszcze w walkach pod Grodnem.

</doc>
<doc id="4903755" url="https://pl.wikipedia.org/wiki?curid=4903755" title="Kościół ewangelicki na Podgórzu">
Kościół ewangelicki na Podgórzu

Kościół ewangelicko-unijny na Podgórzu – kościół ewangelicko-unijny budowany w latach 1896–1897. Kościół należał do parafii powstałej w 1893 roku. Zniszczony w czasie II wojny światowej
Architektura.
Był to gmach w stylu neogotyckim o wymiarach 30 x 12,8 m i wysokości 6,25–7,6 m. Dach był pokryty papą. Do kościoła przynależała niewielka zakrystia i dwuklasowa szkoła, połączona korytarzem z kościołem. Wejście do świątyni mieściło się od strony głównej ulicy, choć świątynia była od niej odsunięta.
Historia.
Kościół budowano w latach 1896–1897. W 1903 roku zaprojektowano plebanię. W 1936 roku rozbudowano szkołę mieszczącą się przy kościele. W 1937 roku ufundowano dzwonnicę.
We wrześniu 1939 roku armia niemiecka zbombardowała kościół. Prawdopodobnie w kościele mieściło się stanowisko obrony przeciwlotniczej. W kwietniu 1942 roku Niemcy zarekwirowali dzwony brązowe o wadze od 675 do 1050 kg. W czerwcu 1945 roku dzwony wróciły przeniesiono do Kościoła św. Szczepana (o nie zabiegał również ksiądz Bernard Polzin z parafii św. Apostołów Piotra i Pawła). Pismo w sprawie przydzielenia dzwonów do kościoła św. Szczepana pochodzi z 7 sierpnia 1945 roku. Zburzony budynek rozebrano.
W miejscu dawnej plebanii powstał Zespół Opiekuńczo-Leczniczy ss. serafitek.

</doc>
<doc id="4903756" url="https://pl.wikipedia.org/wiki?curid=4903756" title="Skrytki (powieść)">
Skrytki (powieść)

Skrytki – powieść Zofii Romanowiczowej; wydana jesienią 1980 roku, w Paryżu nakładem Instytutu Literackiego. Zgodnie z zamieszczonym pod tekstem podpisem autorki, utwór pisany był w Paryżu w latach 1977–1979. Autorka zadedykowała go Tymonowi Terleckiemu.
O powieści.
"Skrytki" to historia małżeństwa, którego dziecko po kilku latach normalnego rozwoju, zapada na autyzm, przestaje komunikować się z otoczeniem, również ze zrozpaczonymi rodzicami, cofa się w rozwoju do stanu wegetatywnego. Pomimo podjęcia prób leczenia i terapii, stan chłopca ciągle się pogarsza, co skutkuje koniecznością umieszczenia go w domu opieki. Akcja powieści rozgrywa się w ciągu kilku tygodni i zogniskowana jest wokół wyjazdu małżeństwa na coroczne wakacje. 
Problematyka powieści.
Niektórzy recenzenci uznali "Skrytki" za pierwszą „francuską” powieść Zofii Romanowiczowej, dlatego że „pisarka zerwała w niej z tematyką ściśle związaną z jej doświadczeniem – wojną oraz życiem polskich emigrantów we Francji”. Inni dostrzegali delikatnie, aczkolwiek znacząco, zarysowane reminiscencje doświadczeń wojennych i obozowych. Arkadiusz Morawiec uznał, że głównym tematem "Skrytek" jest „istniejące w świecie cierpienie, a także związane z nim kwestie psychologiczne, filozoficzne i teologiczne (bardziej niż społeczne). Romanowiczowa więc, owszem, podejmuje w "Skrytkach" zagadnienia uniwersalne i fundamentalne (skądinąd podejmowała je już we wcześniejszych książkach), jednak należy podkreślić, że istotnym bodźcem do ich podjęcia jest także jej własne doświadczenie, wpisane w najokrutniejsze wypadki historyczne XX wieku”. Bez wątpienia, "Skrytki" różnią się od pozostałych powieści Romanowiczowej. Natalia Królikowska stwierdza: "Główną bohaterką tego utworu nie jest, jak bywało to wcześniej, kobieta - lecz para - bezimienni mąż i żona, oboje naznaczeni traumą - tym razem jednak nie wojenną, lecz wynikającą z choroby i kalectwa ich dziecka" . 
Kwestie genologiczne.
"Skrytki" powszechnie uznawane są za powieść psychologiczną, z dużą dozą realizmu, a nawet naturalizmu. W przeciwieństwie do innych powieści Romanowiczowej, w "Skrytkach" znajduje się bardzo dużo opisów miejskich i wiejskich krajobrazów, scenek z życia mieszkańców. Utwór ten wykazuje również pewne cechy paraboliczne, stając się trawestacją wygnania z raju, przypowieścią o źródłach zła i sensie cierpienia. 
Recepcja powieści.
Arkadiusz Morawiec w publikacji, poświęconej życiu i twórczości Zofii Romanowiczowej stwierdza, iż "Skrytki" spotkały się „z żywym i życzliwym przyjęciem. Na recepcję składa się kilkanaście recenzji. Dziewięć spośród nich, jak również nota zachęcająca do jej lektury, ukazało się w prasie emigracyjnej. Sześć recenzji opublikowano w Polsce; jest to dużo, zważywszy, że książka nie miała edycji krajowej i była trudno dostępna”. "Skrytki" zdobyły Nagrodę Związku Pisarzy Polskich na Obczyźnie im. Herminii Naglerowej jako najlepsza książka 1980 roku wydana na emigracji oraz Nagrodę Literacką im. Zygmunta Hertza za 1985 rok. W plebiscycie na najpopularniejszego prozaika emigracyjnego „Kultury” w roku 1981, Zofia Romanowiczowa zajęła wysokie, dziesiąte miejsce, wyprzedzając Henryka Grynberga i Marka Hłaskę.

</doc>
<doc id="4903762" url="https://pl.wikipedia.org/wiki?curid=4903762" title="French Open 2020">
French Open 2020

French Open 2020 – ostatni, trzeci w sezonie tenisowy turniej wielkoszlemowy, który odbywał się w dniach 27 września–11 października, tradycyjnie na ceglanych kortach Stade Roland Garros w 16. dzielnicy Paryża. Była to 119. edycja rozgrywek. Pula nagród wynosiła 38 milionów euro.
W 2019 roku zakończyła się budowa rozsuwanego dachu nad Court Philippe Chatrier, a zawody w 2020 roku były pierwszymi, podczas których został on wykorzystany.
Z powodu pandemii COVID-19 French Open został przeniesiony z przełomu maja i czerwca na późniejszy termin. W ten sposób został rozegrany jako trzeci i ostatni, a nie tradycyjnie jako drugi turniej Wielkiego Szlema w sezonie. W trakcie jednego dnia zawodów widownia nie mogła być większa niż 1 tys. widzów. Zawodnicy i obsługa podlegali testom na obecność koronawirusa. Obowiązywały uzgodnione z władzami wytyczne zgodne z protokołami dotyczącymi zdrowia i bezpieczeństwa, w tym przepisami dotyczącymi dystansu społecznego. Podobnie jak w Nowym Jorku, również i tym razem zrezygnowano z organizacji zawodów gry mieszanej i turniejów legend.
Obrońcą tytułu w grze pojedynczej mężczyzn był dwunastokrotny zwycięzca turnieju, Rafael Nadal. Ashleigh Barty, zdobywczyni trofeum w grze pojedynczej kobiet sprzed roku, wycofała się ze startu w zawodach.
W grze pojedynczej mężczyzn Rafael Nadal po raz trzynasty zdobył trofeum, pokonując w finale 6:0, 6:2, 7:5 Novaka Đokovicia. W grze pojedynczej kobiet Iga Świątek triumfowała nad Sofią Kenin, uzyskując w meczu finałowym wynik 6:4, 6:1. W deblu mężczyzn tytuł obronili Kevin Krawietz i Andreas Mies, którzy triumfowali w finale 6:3, 7:5 nad parą Mate Pavić–Bruno Soares. W grze podwójnej kobiet po raz drugi z rzędu zwyciężyły Tímea Babos i Kristina Mladenovic, które w finale pokonały Alexę Guarachi i Desirae Krawczyk 6:4, 7:5.
Dominic Stephan Stricker zwyciężył w rozgrywkach singlowych chłopców z Leandrem Riedim 6:2, 6:4. W rozrywkach dziewcząt Elsa Jacquemot pokonała Alinę Czarajewą wynikiem 4:6, 6:4, 6:2. Flavio Cobolli i Dominic Stephan Stricker wygrali 6:2, 6:4 z Brunem Oliveirą i Natanem Rodriguesem w finale gry podwójnej chłopców. W pojedynku o mistrzostwo w grze podwójnej dziewcząt Eleonora Alvisi i Lisa Pigato pokonały Mariję Bondarienko i Dianę Sznajdier 7:6(3), 6:4.
Alfie Hewett poprzez pokonanie Joachima Gérarda 6:4, 4:6, 6:3 został mistrzem w grze pojedynczej mężczyzn na wózkach. Yui Kamiji zwyciężyła w grze pojedynczej kobiet na wózkach, pokonując w finale Momoko Ohtani 6:2, 6:1. Triumfatorem zawodów singlowych na quadach został Dylan Alcott, który pokonał Andrew Lapthorne’a wynikiem 6:2, 6:2. W deblu na wózkach mistrzami zostali Alfie Hewett oraz Gordon Reid, którzy w ostatnim meczu pokonali Gustava Fernándeza i Shingo Kuniedę 7:6(4), 1:6, 10–3. W grze podwójnej kobiet na wózkach triumfowały Diede de Groot i Aniek van Koot dzięki wygranej 7:6(2), 3:6, 10–8 odniesionej nad Yui Kamiji i Jordanne Whiley. W grze podwójnej na quadach zwycięstwo odnieśli Sam Schröder wraz z Davidem Wagnerem, którzy w pojedynku o mistrzostwo pokonali Dylana Alcotta i Andrew Lapthorne’a wynikiem 4:6, 7:5, 10–8.
Rezygnacje.
Z udziału w zawodach zrezygnowali następujący zawodnicy oraz zawodniczki:
Dzikie karty.
Francuska federacja tenisowa przyznała dzikie karty zawodnikom, którzy nie uzyskali bezpośredniego awansu do turnieju głównego.
Kwalifikanci.
Zawodnikom z miejsc niezapewniających bezpośredniego udziału w turnieju przysługuje prawo startu w kwalifikacjach, zarówno w singlu kobiet, jak i mężczyzn.
Szczęśliwi przegrani.
Zawodnicy, którzy przegrali w fazie kwalifikacyjnej, mogli wystąpić w turnieju jako szczęśliwi przegrani.
Obrońcy tytułów.
Tabela prezentuje obrońców tytułu oraz mistrzów z roku 2020.
Porażki rozstawionych.
Poniższe tabele prezentują porażki zawodników z rozstawieniem z podziałem na dzień zawodów, datę i rundę, w której tenisista odpadł.

</doc>
<doc id="4903769" url="https://pl.wikipedia.org/wiki?curid=4903769" title="Jerzy Schwarz">
Jerzy Schwarz

Jerzy Wacław Schwarz (ur. 12 czerwca 1940 w Wysokiej, zm. 9 listopada 2018 w Sopocie) – polski działacz partyjny i piłkarski, inżynier rolnik, w latach 1982–1987 wicewojewoda gdański.
Życiorys.
Syn Antoniego i Leokadii. W młodości był piłkarzem klubów LZS Lubichowo i LZS Czarny Las. Ukończył studia magisterskie z inżynierii rolnictwa. Zaangażował się w działalność polityczną w ramach Zjednoczonego Stronnictwa Ludowego. Został prezesem miejskich struktur partii w Sopocie i ostatnim szefem ZSL w województwie gdańskim. Od 1982 do 1987 pełnił funkcję wicewojewody gdańskiego, zasiadał też w Wojewódzkiej Radzie Narodowej w Gdańsku, od 1988 będąc jej wiceprzewodniczącym. W 1989 kandydował do Sejmu w okręgu nr 23 (zajął ostatnie, trzecie miejsce wśród kandydatów ZSL).
W latach 1983–1991 pozostawał prezesem Gdańskiego Okręgowego Związku Piłki Nożnej, w późniejszym okresie był rzecznikiem etyki Pomorskiego Związku Piłki Nożnej oraz należał do krajowego zarządu Polskiego Związku Piłki Nożnej. Został także szefem rady wojewódzkiej Pomorskiego Zrzeszenia Ludowych Zespołów Sportowych. Pod koniec życia zasiadał w radzie programowej TVP Gdańsk. Zajął się również działalnością biznesową.
Wyróżniony Srebrnym Medalem PZPN. 14 listopada 2018 został pochowany na cmentarzu katolickim w Sopocie.

</doc>
<doc id="4903770" url="https://pl.wikipedia.org/wiki?curid=4903770" title="Roland Garros 2020">
Roland Garros 2020



</doc>
<doc id="4903773" url="https://pl.wikipedia.org/wiki?curid=4903773" title="Witaj, smutku (film 1958)">
Witaj, smutku (film 1958)

Witaj, smutku () – amerykańsko-brytyjski dramat filmowy z 1958 w reżyserii Ottona Premingera. Adaptacja powieści Françoise Sagan pod tym samym tytułem.

</doc>
<doc id="4903775" url="https://pl.wikipedia.org/wiki?curid=4903775" title="Zasady nie obowiązują">
Zasady nie obowiązują

Zasady nie obowiązują (ang. "Rules Don’t Apply") – amerykański film fabularny z 2016 roku w reżyserii Warrena Beatty’ego, wyprodukowany przez wytwórnię 20th Century Fox.
Premiera filmu odbyła się 10 listopada 2016 podczas festiwalu filmowego AFI Fest. Dwa tygodnie później, 23 listopada, obraz trafił do kin na terenie Stanów Zjednoczonych.
Fabuła.
Akcja filmu rozgrywa się w Hollywood w roku 1958. Marla Mabrey (Lily Collins), pobożna baptystka, a także królowa piękności z prowincjonalnego miasteczka, wyrusza do Los Angeles, gdzie ma podpisać kontrakt z miliarderem Howardem Hughesem (Warren Beatty). Przyszły pracodawca wysyła samochód z kierowcą, Frankiem Forbsem (Alden Ehrenreich), który odtąd ma być na każde wezwanie gwiazdy. Pochodzący z religijnej rodziny młody mężczyzna niebawem ma poślubić kobietę, z którą spotyka się od czasów szkolnych. Wbrew zdrowemu rozsądkowi ulega jednak urokowi Marli, a ona odwzajemnia jego zainteresowanie. Zauroczenie szybko przeradza się w miłość. Zakazane uczucie wystawia na próbę religijne przekonania kochanków, zmieniając życie obojga.
Odbiór.
Krytyka.
Film "Zasady nie obowiązują" spotkał się z mieszaną reakcją krytyków. W serwisie Rotten Tomatoes 54% ze stu siedemdziesięciu ośmiu recenzji filmu jest pozytywne (średnia ocen wyniosła 5,80 na 10). Na portalu Metacritic średnia ocen z 40 recenzji wyniosła 60 punktów na 100.

</doc>
<doc id="4903778" url="https://pl.wikipedia.org/wiki?curid=4903778" title="SM UC-43">
SM UC-43

SM UC-43 – niemiecki podwodny stawiacz min z okresu I wojny światowej, jedna z 64 zbudowanych jednostek typu "UC II". Zwodowany 5 października 1916 roku w stoczni Vulcan w Hamburgu, został przyjęty do służby w Kaiserliche Marine 25 października 1916 roku. W czasie służby operacyjnej w składzie 1. Flotylli U-Bootów Hochseeflotte okręt odbył dwa patrole bojowe, podczas których zatopił 13 statków o łącznej pojemności  BRT, a ponadto zdobył jeden statek o pojemności 539 BRT. 10 marca 1917 roku SM UC-43 został zatopiony wraz z całą załogą na północ od Szetlandów, w wyniku ataku torpedowego brytyjskiego okrętu podwodnego HMS G13.
Projekt i budowa.
Sukcesy pierwszych niemieckich podwodnych stawiaczy min typu "UC I", a także niedostatki tej konstrukcji, skłoniły dowództwo Cesarskiej Marynarki Wojennej z admirałem von Tirpitzem na czele do działań mających na celu budowę nowego, znacznie większego i doskonalszego typu okrętów podwodnych. Opracowany latem 1915 roku projekt okrętu, oznaczonego później jako typ "UC II", tworzony był równolegle z projektem przybrzeżnego torpedowego okrętu podwodnego typu "UB II". Głównymi zmianami w stosunku do poprzedniej serii były: instalacja wyrzutni torpedowych i działa pokładowego, zwiększenie mocy i niezawodności siłowni oraz wzrost prędkości i zasięgu jednostki, kosztem rezygnacji z możliwości łatwego transportu kolejowego (ze względu na powiększone rozmiary).
SM UC-43 zamówiony został 20 listopada 1915 roku jako jednostka z II serii okrętów typu "UC II" (numer projektu 41, nadany przez Inspektorat Okrętów Podwodnych), w ramach wojennego programu rozbudowy floty. Został zbudowany w stoczni Vulcan w Hamburgu jako jeden z sześciu okrętów II serii zamówionych w tej wytwórni. UC-43 otrzymał numer stoczniowy 76 ("Werk 76"). Stępkę okrętu położono w 1915 roku, a zwodowany został 5 października 1916 roku.
Dane taktyczno-techniczne.
SM UC-43 był średniej wielkości dwukadłubowym przybrzeżnym okrętem podwodnym. Długość całkowita wynosiła 49,5 metra, szerokość 5,22 metra i zanurzenie 3,68 metra. Wykonany ze stali kadłub sztywny miał 39,3 metra długości i 3,61 metra szerokości, a wysokość (od stępki do szczytu kiosku) wynosiła 7,46 metra. Wyporność w położeniu nawodnym wynosiła 400 ton, a w zanurzeniu 480 ton. Jednostka miała wysoki, ostry dziób przystosowany do przecinania sieci przeciwpodwodnych; do jej wnętrza prowadziły trzy luki: pierwszy przed kioskiem, drugi w kiosku, a ostatni w części rufowej, prowadzący do maszynowni. Cylindryczny kiosk miał średnicę 1,4 metra i wysokość 1,8 metra, obudowany był opływową osłoną. Okręt napędzany był na powierzchni przez dwa 6-cylindrowe, czterosuwowe silniki wysokoprężne Körting o łącznej mocy 520 KM, zaś pod wodą poruszał się dzięki dwóm silnikom elektrycznym SSW o łącznej mocy 460 KM. Dwa wały napędowe obracały dwie śruby wykonane z brązu manganowego (o średnicy 1,9 metra i skoku 0,9 metra). Okręt osiągał prędkość 11,7 węzła na powierzchni i 6,7 węzła w zanurzeniu. Zasięg wynosił 9410 Mm przy prędkości 7 węzłów w położeniu nawodnym oraz 60 Mm przy prędkości 4 węzłów pod wodą. Zbiorniki mieściły 63 tony paliwa, a energia elektryczna magazynowana była w dwóch bateriach akumulatorów 26 MAS po 62 ogniwa, zlokalizowanych pod przednim i tylnym pomieszczeniem mieszkalnym załogi. Okręt miał siedem zewnętrznych zbiorników balastowych. Dopuszczalna głębokość zanurzenia wynosiła 50 metrów, zaś czas wykonania manewru zanurzenia 40 sekund.
Głównym uzbrojeniem okrętu było 18 min kotwicznych typu UC/200 w sześciu skośnych szybach minowych o średnicy 100 cm, usytuowanych w podwyższonej części dziobowej jeden za drugim w osi symetrii okrętu, pod kątem do tyłu (sposób stawiania – „pod siebie”). Układ ten powodował, że miny trzeba było stawiać na zaplanowanej przed rejsem głębokości, gdyż na morzu nie było do nich dostępu (co znacznie zmniejszało skuteczność okrętów). Wyposażenie uzupełniały dwie zewnętrzne wyrzutnie torped kalibru 500 mm (umiejscowione powyżej linii wodnej na dziobie, po obu stronach szybów minowych), jedna wewnętrzna wyrzutnia torped kal. 500 mm na rufie (z łącznym zapasem 7 torped) oraz umieszczone przed kioskiem działo pokładowe kal. 88 mm L/30, z zapasem amunicji wynoszącym 130 naboi. Okręt wyposażony był w trzy peryskopy Zeissa oraz kotwicę grzybkową o masie 272 kg.
Załoga okrętu składała się z 3 oficerów oraz 23 podoficerów i marynarzy.
Służba.
1916 rok.
25 października 1916 roku SM UC-43 został przyjęty do służby w Cesarskiej Marynarce Wojennej. Dowództwo okrętu objął kpt. mar. (niem. "Kapitänleutnant") Erwin Sebelin. Po okresie szkolenia okręt został 25 grudnia przydzielony do 1. Flotylli U-Bootów Hochseeflotte. Podczas swojej pierwszej operacji bojowej U-Boot napotkał 31 grudnia na Morzu Północnym zbudowany w 1891 roku norweski parowiec „Lupus” (539 BRT). Statek, płynący z Hordalandu do Amsterdamu z ładunkiem pirytu, został zatrzymany i zajęty przez załogę UC-43 jako pryz.
1917 rok.
12 stycznia na postawione przez UC-43 miny wszedł pochodzący z 1904 roku brytyjski parowiec „Brentwood” (1192 BRT). Jednostka, płynąca pod balastem z Londynu do Newcastle upon Tyne, zatonęła w odległości 4 Mm na północny wschód od wyspy Whitby (zginęło dwóch członków załogi). Trzy dni później ten sam los spotkał dwie norweskie jednostki pływające: zbudowany w 1907 roku parowiec „Brabant” o pojemności 1492 BRT, przewożący ładunek drobnicy i miazgi drzewnej z Christianii do Londynu (zatonął ze stratą trzech marynarzy 2 Mm na południowy wschód od latarni morskiej Flamborough) oraz pochodzący z 1890 roku „Graafjeld” (728 BRT), płynący na trasie Ålesund – Kingston upon Hull z ładunkiem śledzi, który zatonął bez strat ludzkich 3 Mm na wschód od latarni Flamborough. Ofiarą postawionych przez okręt podwodny min stał się też 20 stycznia zbudowany w 1900 roku brytyjski parowiec „Planudes” (542 BRT), transportujący węgiel z Newcastle upon Tyne do Trouville-sur-Mer, który zatonął wraz z całą, liczącą 11 osób załogą na wodach nieopodal Whitby.
25 lutego okręt wyszedł z Helgolandu na kolejny rejs, kierując się ku południowemu wybrzeżu Irlandii. U-Boot postawił na wodach kanału La Manche dwie zagrody składające się łącznie z 18 min. 27 lutego UC-43 zatrzymał i po zejściu załogi zatopił ogniem artyleryjskim francuski żaglowiec „Marie Madeleine” o pojemności 45 BRT (na pozycji ). 1 marca na południowy zachód od Kinsale okręt zatrzymał i zatopił po opuszczeniu przez załogi dwa norweskie żaglowce: zbudowaną w 1882 roku fregatę z żelaznym kadłubem „Mabella” (1637 BRT), płynącą z Galveston do Kolding z ładunkiem makuchów (na pozycji ), oraz pochodzący z 1897 roku bark ze stalowym kadłubem „Storenes” (1870 BRT), przewożący kukurydzę z Buenos Aires do Queenstown. 6 marca U-Boot zatrzymał i zatopił ogniem artylerii kolejne dwie jednostki: zbudowany w 1872 roku brytyjski parowiec „Cornelia” (903 BRT), płynący z ładunkiem drewna z Porto do Cardiff (na pozycji ) oraz zbudowany w 1890 roku japoński parowiec „Sawa Maru” o pojemności 2578 BRT, płynący na trasie Huelva–Newport (na pozycji ). Mimo opuszczenia statku przez całą załogę jedna z trzech łodzi ratunkowych zaginęła, a wraz z nią 12 marynarzy.
7 marca UC-43 zatrzymał i zatopił przy pomocy torpedy zbudowany w 1912 roku uzbrojony brytyjski parowiec „Baron Wemyss” o pojemności 1605 BRT, płynący z ładunkiem drobnicy z Huelvy do Firth of Clyde. Podczas ataku, który nastąpił w odległości 73 Mm na północny zachód od Fastnet Rock (na pozycji ), zginął kapitan oraz jeden marynarz. Dwa dni później nieopodal Stornoway okręt zatopił też pochodzący z 1907 roku duński drewniany trzymasztowy szkuner „Laurits” (183 BRT), płynący z Walencji do Kopenhagi z ładunkiem makuchów (nikt nie zginął).
10 marca 1917 roku płynący na powierzchni na północ od wyspy Muckle Flugga (Szetlandy) UC-43 został storpedowany przez brytyjski okręt podwodny HMS G13 i zatonął wraz z całą, liczącą 26 osób załogą na pozycji .
Na postawionych przez okręt minach zatonęły jeszcze dwie jednostki: zbudowany w 1913 roku brytyjski parowiec „Norwegian” o pojemności 6237 BRT, przewożący pocztę, zboże i drobnicę z Nowego Jorku do Liverpoolu (13 marca nieopodal Clonakilty, ze stratą pięciu członków załogi) oraz nowy norweski zbiornikowiec „Malmanger” (5672 BRT), transportujący produkty ropopochodne z Nowego Jorku do Avonmouth (22 marca, na pozycji , bez strat w ludziach).
Podsumowanie działalności bojowej.
SM UC-43 odbył dwa rejsy operacyjne, w wyniku których zatonęło 13 statków o łącznej pojemności  BRT, a jeden statek o pojemności 539 BRT został zdobyty. Pełne zestawienie zadanych przez niego strat przedstawia poniższa tabela:

</doc>
<doc id="4903781" url="https://pl.wikipedia.org/wiki?curid=4903781" title="To musi być miłość (film 2021)">
To musi być miłość (film 2021)

To musi być miłość – polski film komediowy w reżyserii Michała Rogalskiego, którego premiera odbyła się 5 listopada 2021 roku.
Fabuła.
Akcja filmu rozgrywa się pomiędzy Bożym Narodzeniem a Sylwestrem. Do Sopotu przyjeżdża najstarsza z rodu(Małgorzata Zajączkowska). Przybywają również jej trzy córki, w które wcielą się Małgorzata Kożuchowska, Ina Sobala i Anna Smołowik mężczyźni ich życia (Tomasz Karolak i Rafał Królikowski), którym w kryzysowej sytuacji pomaga bohater grany przez Jana Englerta.
Produkcja.
Zdjęcia do filmu odbywały się w styczniu 2020 roku w Warszawie, Pradze oraz Sopocie. Produkcja początkowo miała nosić tytuł "Miłość na Marsie."

</doc>
<doc id="4903783" url="https://pl.wikipedia.org/wiki?curid=4903783" title="Antrovis">
Antrovis

Antrovis (Międzynarodowe Centrum Odnowy Ludzi i Ziemi „Antrovis”) – ruch religijny działający w latach 80. i 90. XX wieku, założony przez bioenergoterapeutę Edwarda Mielnika we Wrocławiu.
Historia.
Edward Mielnik (ur. 1941) pracował jako palacz kotłów wysokoprężnych. W 1983 roku miała objawić się mu Matka Boska, nakłaniająca go do ocalenia Słowian dzięki pomocy „kosmitów”. Mielnik rozpoczął nauczanie na niewielką skalę we Wrocławiu, ale pod koniec lat 80. jego działalność obejmowała już także Warszawę, Kraków i Katowice. 
Według różnych źródeł Antrovis powstał albo na początku, albo w drugiej połowie lat 80. W latach 1990–1994 działał jako stowarzyszenie. Główna siedziba mieściła się we Wrocławiu. Oddział Antrovisu powstał w Warszawie, jego sympatycy działali także między innymi: w Krakowie, Poznaniu, Szczecinie oraz wśród Polonii w Niemczech i Holandii. Po rozwiązaniu stowarzyszenia, w Lubece założono centralę ruchu, działającą pod nazwą: Międzynarodowe Centrum Odnowy Ludzi i Ziemi Antrovis. Oddział Antrovisu w Warszawie istniał do 1998 roku. Ruch prawdopodobnie rozwiązał się pod koniec lat 90.
Ideologia.
Antrovis łączył wiarę w świętość narodów słowiańskich z ufologią i chrześcijaństwem. Zgodnie z naukami Mielnika, Słowianie z planety Atlanta mieli osiedlić się na terenie dzisiejszej Polski osiem miliardów lat temu. Słowianie byli strażnikami kanonu dwunastu praw uniwersalnych. Prawie równocześnie na Ziemię przybyli Hebrajczycy z planety Hebro, zwani „strażnikami wolnej woli”. Przybysze z planety Hebro mieli wcześniej głosić wśród ludzi idee równości i wolności, co miało doprowadzić Ziemian do nieszczęścia. Zdaniem ruchu, wolność miała charakter destrukcyjny. Obie cywilizacje były skonfliktowane, a walka pomiędzy Słowianami a Hebrajczykami miała doprowadzić do zniszczenia obecnie istniejącej struktury kosmosu.
Według Mielnika obecna cywilizacja była siódmą i ostatnią z ziemskich cywilizacji. Do 2000 roku wszystkie cywilizacje miały pojednać się pod przewodnictwem Polan. Antrovis głosił koniec ery wolnej woli i potrzebę przygotowania ludzi do nowego, antymaterialnego cyklu kosmosu. Nieliczni mieli przeżyć koniec poprzez ucieczkę na pokładach statków przysłanych z innych planet. Ewakuacja miała odbyć się na Ślęży. W ewakuacji pierwszeństwo mieli mieć Słowianie (w szczególności Polacy, uznani za naród wybrany). Zagładę miało przeżyć 144 tys. ludzi białej rasy i 600 tys. innych ras. Ocaleni mieli dolecieć do planety Mirinda. Zdaniem Antrovisu, główni przedstawiciele ruchu, wcześniej przygotowani oraz posiadający silne i pożyteczne pole bioenergoelektryczne, ewakuowani byli w latach 90. Według liderów ruchu odbyło się kilka indywidualnych ewakuacji.
W książce pt. "Wizja Nazarejczyka" ruch Antrovis propagował reinkarnację, powołując się na Nowy Testament. Ponadto głosił, że Jan Paweł II zostanie zamordowany w 1994 roku.
Swoją ideologię Antrovis publikował w miesięczniku „Nie z tej Ziemi”.
Kontrowersje.
Działalność Antrovisu wzbudzała dużo kontrowersji i ruch nazywano sektą. Werbowano do niego młodych ludzi, co spotykało się z oburzeniem rodziców i opinii publicznej.
W sierpniu 1993 roku zaginął szesnastolatek mający wcześniej kontakty z Antrovisem. Według policji zaginęły też dwie inne osoby związane z ruchem. Znane były również przypadki okaleczeń i odmowy leczenia przez członków Antrovisu.
W 2006 roku przewodniczący Ogólnopolskiego Komitetu Obrony przed Sektami Ryszard Nowak opublikował „Raport o sektach”, gdzie umieścił Antrovis na liście szesnastu sekt działających na terenie Polski. Raport został skrytykowany przez ośrodki informacji o sektach i nowych ruchach religijnych. W oświadczeniu opublikowanym na portalu ekumenizm.pl zwrócono między innymi uwagę na to, że Antrovis nie jest aktywny od kilku lat.

</doc>
<doc id="4903785" url="https://pl.wikipedia.org/wiki?curid=4903785" title="Kw">
Kw



</doc>
<doc id="4903790" url="https://pl.wikipedia.org/wiki?curid=4903790" title="Raquel Ilonbé">
Raquel Ilonbé

Raquel Ilonbé, właściwie Raquel del Pozo Epita (zm. w listopadzie 1992) – pisarka i poetka z Gwinei Równikowej.
Wokół podstawowych danych dotyczących wczesnego okresu jej życia narosło sporo niejasności. Niektóre źródła podają, że urodziła się w 1938, inne, że w 1939, jeszcze inne podają datę 22 listopada 1931. Podobne nieścisłości pojawiają się w przypadku miejsca narodzin, jak też momentu jej przenosin do Hiszpanii. W pierwszym przypadku wymienia się wyspę Corisco, niemniej również Santa Isabel czy Batę. W drugim mówi się o wieku od kilku miesięcy do dwóch lat. Jej ojciec, Raimundo del Pozo, był hiszpańskim kolonem, matka natomiast, Esperanza Epita, pochodziła z Gwinei, z grupy etnicznej Ndowé. Raquel odebrała wykształcenie z zakresu muzyki i deklamacji w Real Conservatorio Superior de Música w Madrycie. Do kraju rodzinnego powróciła dopiero po latach. Częściowo znalazło to odzwierciedlenie w jej twórczości, pełnej tęsknoty za Afryką, poszukiwania korzeni i pytań o tożsamość. Jednocześnie, w przeciwieństwie do innych współczesnych sobie twórców gwinejskich, Ilonbé nie porusza tematu uchodźstwa, tak tego indywidualnego, jak i zbiorowego. Utrzymywała przyjazne kontakty z prezydentem Francisco Macíasem Nguemą, bez większych problemów oddawała się działalności kulturalnej w rządzonej przez niego Gwinei.
Debiutowała zbiorem poetyckim "Ceiba", wydanym w 1978 w Madrycie. Powstający przeszło dekadę zbiór (od 1966) jest próbą syntezy elementów hiszpańskich i afrykańskich. Częściowo pisany już w Gwinei (w Bacie), jest jedną z nielicznych wydanych prac Ilonbé. Uznaje się go jednocześnie za pierwsze w historii literatury gwinejskiej dzieło opublikowane przez kobietę. W 1981 światło dzienne ujrzały jeszcze, również wydane w Madrycie, "Leyendas guineanas", zbiór legend i opowieści zaczerpniętych z tradycji Fangów, Bubich i Ndowé. Książka ta uznawana jest za początek gwinejskiej literatury dziecięcej.
Interesowała się również baletem, malarstwem i muzyką. Wydała płyty "Raquel" (1968) oraz "Quise saber de ti y Santiago" (1972). Pozostawiła w manuskrypcie zbiory poetyckie "Nerea", "Ausencia", "Amor" oraz "Olvido".
Poślubiła Luisa Royo Pinedę, doczekała się 5 dzieci. Jednym z jej synów był malarz Luis Royo del Pozo. Zmarła w Madrycie.
Była jedną z dwóch kobiet (obok Maríi Nsué Angüe), której prace zamieszczono we wpływowej "Antología de la literatura guineana" (1984). 
Zachował się tylko jeden wywiad z Ilonbé, jej śmierć natomiast przeszła właściwie bez echa, przynajmniej jeśli chodzi o media hiszpańskie. Także jej spuścizna literacka często jest pomijana w dyskusjach, przynajmniej jeśli chodzi o obieg medialny. Dopiero w 2011 Centro Cultural de España w Malabo ustanowiło nagrodę jej imienia. W 2015 pośmiertnie wydano zbiór wierszy Ilonbé "Ceiba II", skompilowany z utworów powstałych między 1967 a 1990.

</doc>
<doc id="4903794" url="https://pl.wikipedia.org/wiki?curid=4903794" title="Ludvík Krejčí">
Ludvík Krejčí

Ludvík Krejčí (ur. 17 sierpnia 1890 w Tuřanach, zm. 9 lutego 1972 w Uście nad Orlicą) – czechosłowacki wojskowy, oficer Korpusu Czechosłowackiego w Rosji, generał armii Wojska Czechosłowackiego i jego szef Sztabu Generalnego w latach 1933–1939. Podczas II wojny światowej więzień obozu koncentracyjnego Theresienstadt.
Życiorys.
Syn Františka (1852–1930, w latach 1911–1918 starosty w Tuřanach) i Amálie (1851–1935). Pochodził z czeskiej rodziny chłopskiej. Ukończył gimnazjum w Vyškov. Następnie został przyjęty do Wyższej Szkoły Leśnej w Píseku. Po ukończeniu studiów został powołany do rocznej służby wojskowej w Armii Austro-Węgierskiej. W 1911 podjął pracę jako pomocnik leśny.
Wziął udział w I wojnie światowej w szeregach wojsk austro-węgierskich. Walczył w Serbii, Czarnogórze oraz Albanii. W 1915 otrzymał awans na stopień porucznika. W maju 1916 jako dowódca kompanii przeniesiony na front włoski, potem walczył na froncie rumuńskim. 17 maja 1917 niedaleko miasta Fokszany dostał się do rosyjskiej niewoli. Już w czerwcu tego samego roku decydował się na wstąpienie do Korpusu Czechosłowackiego formowanego w Rosji. 20 lipca 1917 został skierowany na kurs oficerski w Boryspolu. Po jego ukończeniu otrzymał stopień kapitana sztabowego i przydział do 6. Pułku Strzelców Hanackich. 9 marca 1918, podczas bitwy o węzeł kolejowy Bachmacz, jednostka ta zatrzymała chwilowo postępy wojsk niemieckich zajmujących Ukrainę w następstwie traktatu brzeskiego, co umożliwiło ewakuację wycofujących się wojsk czechosłowackich. Ludvík Krejčí brał też udział w dalszych walkach – tym razem już z bolszewikami – podczas odwrotu z Ukrainy na Syberię. W 1919 objął dowództwo 2 Dywizji Strzeleckiej. W kwietniu 1920 opuścił ogarniętą wojną domową Rosję, po kilku miesiącach docierając do Czechosłowacji.
W lipcu 1920 w stopniu pułkownika powierzono mu dowództwo nad 6. Dywizją Piechoty w Brnie. Już w 1923 otrzymał awans do stopnia generała brygady. W sierpniu tego samego roku został wysłany na studia wojskowe do École supérieure de guerre w Paryżu. Po powrocie do kraju w 1925 został mianowany dowódcą 4. Dywizji, z siedzibą w Hradec Králové. W maju 1928 został awansowany do stopnia generała dywizji. 30 listopada 1933 został tymczasowy, a 31 grudnia tego samego roku pełnoprawnym szefem Sztabu Czechosłowackich Sił Zbrojnych. Stało się to na bezpośrednią prośbę prezydenta Czechosłowacji Tomáša Masaryka. W 1934 został awansowany na generała armii. Stworzył nowoczesny system dowodzenia i przeprowadził szybką modernizację technologiczną wojska czechosłowackiego, wprowadzając na jego uzbrojenie samoloty i czołgi. Nadzorował budowę fortyfikacji przy czechosłowacko-niemieckiej granicy.
Na początku września 1938 wystosował memorandum do polityków czechosłowackich, ostrzegając przed ustępstwami wobec Trzeciej Rzeszy i zwracając uwagę na gotowość armii do walki. 1 marca 1939, pod naciskiem niemieckim, został usunięty ze stanowiska szefa Sztabu Generalnego armii czechosłowackiej. Po rozpoczęciu okupacji Czech przez Niemców i utworzeniu Protektoratu Czech i Moraw zamieszkał w Pradze. 14 października 1941 został – pod zarzutem wspierania czechosłowackiego ruchu oporu – aresztowany przez Gestapo, po przesłuchaniu przeniesiono go do obozu koncentracyjnego Theresienstadt. 22 lipca 1942 został zwolniony. W 1943 SS Obergruppenführer Karl Hermann Frank próbował przekonać generała do podjęcia współpracy, jednak Krejčí odmówił. Wspierał konspiracyjną organizację z Jaroslavem Kvapilem na czele.
Po zakończeniu II wojny światowej zgłosił się do ponownej służby w Armii Czechosłowackiej. Został przyjęty dopiero w styczniu 1947 i szybko (bo już w 1 lutego 1947) przeniesiono go w stan spoczynku. W lipcu 1950 został zdegradowany, natomiast w maju 1953 odebrano mu emeryturę. Podjął wówczas pracę jako pomocnik w fabryce guzików w miejscowości Jablonné nad Orlicí. W 1969 odzyskał częściową emeryturę wojskową, po osobistej interwencji marszałka Związku Radzieckiego Iwana Koniewa, który doceniał postawę wykazaną przez niego w 1938.
Został pochowany na cmentarzu w Tuřanach.
Pamięć.
W 1990 władze czechosłowackie przywróciły mu pośmiertnie stopień wojskowy.
W 1936 w Tuřanach, na ścianie domu w którym urodził się generał, odsłonięto poświęconą mu tablicę pamiątkową. W 1939 została zdemontowana, ponownie zawieszono ją natomiast w 1996.
W 2012 pośmiertnie otrzymał nagrodę przyznawaną przez Instytut Badania Reżimów Totalitarnych. 28 października 2017 prezydent Czech Miloš Zeman przyznał mu pośmiertnie Order Lwa Białego.

</doc>
<doc id="4903795" url="https://pl.wikipedia.org/wiki?curid=4903795" title="Taklinowo">
Taklinowo



</doc>
<doc id="4903796" url="https://pl.wikipedia.org/wiki?curid=4903796" title="Palai">
Palai

Palai to nazwa wsi na Białorusi i miasta w Indiach.

</doc>
<doc id="4903804" url="https://pl.wikipedia.org/wiki?curid=4903804" title="Drugi rząd Sophie Wilmès">
Drugi rząd Sophie Wilmès

Drugi rząd Sophie Wilmès - federalny rząd Belgii powołany 17 marca 2020 roku.
Drugi rząd Sophie Wilmès jest naturalnym kontynuatorem Pierwszego rządu Sophie Wilmès, który to powołany został 27 października 2019 roku. Z powodu wystąpienia Pandemii COVID-19 na obszarze Belgii konieczne stało się utworzenie tymczasowego rządu mającego większościowe poparcie w parlamencie(dotychczasowy Pierwszy rząd Sophie Wilmès był rządem mniejszościowym). 17 marca 2020 roku Izba Reprezentantów przy aprobacie partii: PS, MR, Ecolo, CD&amp;V, Open Vld, sp.a, Groen, cdH i DéFI oraz sprzeciwie partii: N-VA, VB i PVDA-PTB przyznała wotum zaufania rządowi Sophie Wilmès przy stosunku głosów 84:44. Dodatkowo nowy rząd uzyskał specjalne kompetencje do walki z pandemią.

</doc>
<doc id="4903811" url="https://pl.wikipedia.org/wiki?curid=4903811" title="Antonio Carlos Vieira">
Antonio Carlos Vieira



</doc>
<doc id="4903813" url="https://pl.wikipedia.org/wiki?curid=4903813" title="Kais Saied">
Kais Saied



</doc>
<doc id="4903817" url="https://pl.wikipedia.org/wiki?curid=4903817" title="Luis Méndez (1990–2013)">
Luis Méndez (1990–2013)



</doc>
<doc id="4903822" url="https://pl.wikipedia.org/wiki?curid=4903822" title="Luis Alonso Torres">
Luis Alonso Torres



</doc>
<doc id="4903835" url="https://pl.wikipedia.org/wiki?curid=4903835" title="Antoni Sebastian Żurowski">
Antoni Sebastian Żurowski

Antoni Sebastian Żurowski z Żurawinek herbu Leliwa – podczaszy parnawski w 1764 roku, łowczy bracławski, sędzia kapturowy ziemi sanockiej w 1764 roku.

</doc>
<doc id="4903837" url="https://pl.wikipedia.org/wiki?curid=4903837" title="Apoloniusz Dydyński">
Apoloniusz Dydyński

Apoloniusz Dydyński herbu Gozdawa – stolnik latyczowski w latach 1758-1764, sędzia kapturowy ziemi sanockiej w 1764 roku.

</doc>
<doc id="4903838" url="https://pl.wikipedia.org/wiki?curid=4903838" title="Jerzy Ścibor-Rylski">
Jerzy Ścibor-Rylski

Jerzy Ścibor-Rylski herbu Ostoja – podczaszy wendeński w 1764 roku, wiceregent biecki, sędzia kapturowy ziemi sanockiej w 1764 roku.

</doc>
<doc id="4903841" url="https://pl.wikipedia.org/wiki?curid=4903841" title="Chodorowscy">
Chodorowscy



</doc>
<doc id="4903842" url="https://pl.wikipedia.org/wiki?curid=4903842" title="Łazowscy">
Łazowscy



</doc>
<doc id="4903843" url="https://pl.wikipedia.org/wiki?curid=4903843" title="Kazimierz Łazowski">
Kazimierz Łazowski

Kazimierz Łazowski herbu Łada – cześnik zakroczymski w 1764 roku, sędzia kapturowy ziemi sanockiej w 1764 roku.
Żonaty z Justyną Pieścioroską i z Antonillą Wisłocką, z pierwszej żony miał córki: Marjannę i Wiktorję oraz synów: Józefa i Adolfa.

</doc>
<doc id="4903858" url="https://pl.wikipedia.org/wiki?curid=4903858" title="Selčianský diel">
Selčianský diel

Selčianský diel (935 m) – szczyt w Starohorskich Wierchach na Słowacji. Wznosi się w ich południowo-zachodniej części nad Bańską Bystrzycą. Znajduje się w grzbiecie, który odgałęzia się od bezimiennego wierzchołka 1007 m w głównym grzbiecie Starohorskich Wierchów i poprzez Selčianský diel i Kajchiar opada w kierunku południowo-wschodnim do Doliny Górnego Hronu pomiędzy miejscowościami Selce i Nemce. Grzbiet ten oddziela dwie doliny: Nemčianska dolina po zachodniej stronie i Selčianská dolina po wschodniej stronie. W południowe stoki Selčianskiego diela wcina się ponadto dolina Lukačovskiego potoku ("Lukačovský potok" oraz dolinka potoku będącego dopływem Nemčianskiego potoku.
Na Selčianskim dielu znajdują się ogromne pasterskie hale, obecnie częściowo zarastające drzewami. Dzięki odkrytym, trawiastym terenom Selčianský diel jest dobrym punktem widokowym. W dolnej części jego wschodnich zboczy znajduje się ośrodek narciarski Čachovo.
Selčianský diel znajduje się w otulinie Parku Narodowego Niżne Tatry.
Turystyka.
Przez szczyt przechodzi jeden szlak turystyczny.

</doc>
<doc id="4903861" url="https://pl.wikipedia.org/wiki?curid=4903861" title="Clásica de Almería 2020">
Clásica de Almería 2020

Clásica de Almería 2020 – 35. edycja wyścigu kolarskiego Clásica de Almería, która odbyła się 16 lutego 2020 na trasie o długości ponad 187 km z miasta Almería do miejscowości Roquetas de Mar. Wyścig był częścią UCI ProSeries 2020.

</doc>
<doc id="4903863" url="https://pl.wikipedia.org/wiki?curid=4903863" title="Classic de l’Ardèche 2020">
Classic de l’Ardèche 2020

Classic de l’Ardèche 2020 – 20. edycja wyścigu kolarskiego Classic de l’Ardèche, która odbyła się 29 lutego 2020 na trasie o długości ponad 184 km wokół miejscowości Guilherand-Granges. Wyścig był częścią UCI ProSeries 2020.

</doc>
<doc id="4903864" url="https://pl.wikipedia.org/wiki?curid=4903864" title="Powiat halicki">
Powiat halicki



</doc>
<doc id="4903865" url="https://pl.wikipedia.org/wiki?curid=4903865" title="Yigal Kopinsky">
Yigal Kopinsky

Yigal Kopinsky (ur. 16 października 1985) – surinamski judoka pochodzenia żydowskiego. Uczestniczył w Letnich Igrzyskach Olimpijskich w 2016 roku. Po uzyskaniu wolnego losu, w drugiej rundzie turnieju przegrał z Algierczykiem Houd Zourdani i odpadł z dalszej rywalizacji. W 2011 roku wziął udział w Światowych Wojskowych Igrzyskach Sportowych, gdzie w kategorii do 60 kg zajął 7. miejsce.

</doc>
<doc id="4903870" url="https://pl.wikipedia.org/wiki?curid=4903870" title="La Drôme Classic 2020">
La Drôme Classic 2020

La Drôme Classic 2020 – 8. edycja wyścigu kolarskiego La Drôme Classic, która odbyła się 1 marca 2020 na trasie o długości 203 km wokół miejscowości Livron-sur-Drôme. Wyścig był częścią UCI ProSeries 2020.

</doc>
<doc id="4903873" url="https://pl.wikipedia.org/wiki?curid=4903873" title="Powiat koropiecki">
Powiat koropiecki

Powiat koropiecki, ukr. Коропецький повіт – dawna jednostka samorządu terytorialnego i podziału administracyjnego z siedzibą w Koropcu. Istniała krótko w XV wieku. 
Koropiec (lub Kropiec) był głównym miastem osobnego powiatu (łac. districtus), który początkowo był stawiany na równi obok powiatów halickiego i trembowelskiego
Niewielki powiat koropiecki obejmował 11 miejscowości (osad), które następnie weszły w skład powiatów halickiego i kołomyjskiego.

</doc>
<doc id="4903876" url="https://pl.wikipedia.org/wiki?curid=4903876" title="Nemčianska dolina">
Nemčianska dolina

Nemčianska dolina – dolina w Starohorskich Wierchach na Słowacji. Znajduje się w ich południowo-zachodniej części nad miastem Bańska Bystrzyca. Górą podchodzi pod wierzchołek 1007 m w głównym grzbiecie Starohorskich Wierchów. Orograficznie prawe zbocza doliny tworzy Panský diel (1010 m) i jego południowy grzbiet z wzniesieniami Hrádok (839 m) i Búčičie (629 m). Zbocza lewe tworzy Selčianský diel (935 m) i Kajchiar (617 m). Dnem doliny spływa Nemčianský potok. Dolina uchodzi do Doliny Górnego Hronu po wschodniej stronie miasta Bańska Bystrzyca.
W dolnej części Nemčianskiej doliny znajdują się miejscowości Nemce i Kynceľová. Górna, porośnięta lasem część doliny wchodzi w skład otuliny Parku Narodowego Niżne Tatry.
Na północnym grzbiecie szczytu Panský diel znajduje się ośrodek narciarski Šachtička. W Nemčianskiej dolinie działa jeden wyciąg narciarski wywożący narciarzy z dna doliny na szczyt Panskiego diela. Do dolnej stacji tego wyciągu dnem doliny prowadzi droga dojazdowa.

</doc>
<doc id="4903878" url="https://pl.wikipedia.org/wiki?curid=4903878" title="Lekkoatletyka na Igrzyskach Wspólnoty Narodów 2002">
Lekkoatletyka na Igrzyskach Wspólnoty Narodów 2002

Lekkoatletyka na Igrzyskach Wspólnoty Narodów w 2002 – zawody lekkoatletyczne, które były rozgrywane na City of Manchester Stadium w Manchesterze w Anglii.
Rozegrano 24 konkurencje męskie i 22 kobiece, a także 2 dla niepełnosprawnych lekkoatletów (nie ujęte w poniższym wykazie). Kobiety po raz pierwszy rywalizowały w chodzie na 20 kilometrów, zamiast dotychczas rozgrywanego chodu na 10 kilometrów.

</doc>
<doc id="4903880" url="https://pl.wikipedia.org/wiki?curid=4903880" title="Magdalena Siwiec">
Magdalena Siwiec

Magdalena Paulina Siwiec – polska historyczka literatury, profesor nauk humanistycznych i kierownik Katedry Komparatystyki Literackiej Wydziału Polonistyki Uniwersytetu Jagiellońskiego.
Życiorys.
W 1996 ukończyła studia filologii polskiej na Uniwersytecie Jagiellońskim. Studiowała także na uniwersytecie Stendhala w Grenoble. 15 października 2001 obroniła na UJ pracę doktorską "Mit o Orfeuszu w twórczości Juliusza Słowackiego i Gerarda de Nerval w kontekście epoki" (promotorka – Maria Korytowska), 16 stycznia 2013 habilitowała się na podstawie pracy zatytułowanej "Romantyczne koncepcje poezji. Poeta i Muza – relacja w stanie kryzysu (Alfred de Musset i Juliusz Słowacki)". W 2022 roku otrzymała tytuł naukowy profesora nauk humanistycznych (literaturoznawstwo). 
Jest kierownikiem Katedry Komparatystyki Literackiej Wydziału Polonistyki Uniwersytetu Jagiellońskiego.
Jej zainteresowania naukowe obejmują: romantyzm a nowoczesność, zagadnienia podmiotowości (po)romantycznej, XIX-wieczne koncepcje poezji w ujęciu komparatystycznym, romantyzm polski a romantyzm europejski, polsko-francuskie związki literackie, krytyka wewnątrzepokowa, przekształcenia mitów w kulturze, poetyka oniryczna; twórczość Nervala, Słowackiego, Musseta, Norwida, Baudelaire’a, Mickiewicza, Hugo.
Książka Siwiec "Romantyzm, czyli inter esse" otrzymała nagrodę „Literatury na Świecie”.

</doc>
<doc id="4903881" url="https://pl.wikipedia.org/wiki?curid=4903881" title="Kuurne-Bruksela-Kuurne 2020">
Kuurne-Bruksela-Kuurne 2020

Kuurne-Bruksela-Kuurne 2020 – 72. edycja wyścigu kolarskiego Kuurne-Bruksela-Kuurne, która odbyła się 1 marca 2020 na trasie o długości 201 km pomiędzy miastem Kuurne i Brukselą. Wyścig był częścią UCI ProSeries 2020.
Uczestnicy.
Lista startowa.
Legenda: DNF – nie ukończył etapu, OTL – przekroczył limit czasu, DNS – nie wystartował do etapu, DSQ – zdyskwalifikowany.

</doc>
<doc id="4903884" url="https://pl.wikipedia.org/wiki?curid=4903884" title="Kryształowa Katedra">
Kryształowa Katedra



</doc>
<doc id="4903885" url="https://pl.wikipedia.org/wiki?curid=4903885" title="Kozorezy">
Kozorezy

Kozorezy (; ) – wieś na Białorusi, w obwodzie witebskim, w rejonie brasławskim, w sielsowiecie Widze.
Dawnej Kozorezy Górne.
Historia.
W czasach zaborów wieś leżała w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze.
Według Powszechnego Spisu Ludności z 1921 roku zamieszkiwało tu 7 osób, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. W 1931 w 3 domach zamieszkiwało 16 osób.
Miejscowość należała do parafii rzymskokatolickiej w Widzach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Widzach.
Do roku 2005 wieś wchodziła w skład sielsowietu Dryświaty.

</doc>
<doc id="4903891" url="https://pl.wikipedia.org/wiki?curid=4903891" title="Kiakszty">
Kiakszty

Kiakszty (; ) – wieś na Białorusi, w obwodzie witebskim, w rejonie brasławskim, w sielsowiecie Opsa.
Historia.
W czasach zaborów w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze.
Według Powszechnego Spisu Ludności z 1921 roku zamieszkiwało tu 30 osób, wszystkie były wyznania rzymskokatolickiego i zadeklarowały polską przynależność narodową. Było tu 6 budynków mieszkalnych. W 1931 w 13 domach zamieszkiwało 79 osób.
Miejscowość należała do parafii rzymskokatolickiej w Pelikanach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Widzach.
Do 2004 wieś wchodziła w skład sielsowietu Widze.

</doc>
<doc id="4903910" url="https://pl.wikipedia.org/wiki?curid=4903910" title="Kieciszki">
Kieciszki

Kieciszki (; ) – wieś na Białorusi, w obwodzie witebskim, w rejonie brasławskim, w sielsowiecie Widze.
Historia.
W czasach zaborów w granicach Imperium Rosyjskiego.
W latach 1921–1945 ówczesna kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze a następnie w gminie Dryświaty.
Według Powszechnego Spisu Ludności z 1921 roku zamieszkiwało tu 16 osób, wszystkie były wyznania rzymskokatolickiego i zadeklarowały polską przynależność narodową. Były tu 3 budynki mieszkalne. W 1931 w 4 domach zamieszkiwały 24 osoby.
Miejscowość należała do parafii rzymskokatolickiej w Gajdach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Dryświatach.

</doc>
<doc id="4903911" url="https://pl.wikipedia.org/wiki?curid=4903911" title="Jérémy Doku">
Jérémy Doku

Jérémy Doku (ur. 27 maja 2002) – belgijski piłkarz występujący na pozycji napastnika w klubie Stade Rennais.
Kariera klubowa.
Doku pierwsze futbolowe kroki stawiał w Antwerpii skąd w 2012 roku przeniósł się do RSC Anderlecht. Ligowy debiut zaliczył w przegranym 4:2 meczu z Sint-Truiden rozegranym 25 listopada 2018 roku. Miał wtedy zaledwie 16 lat.
Kariera międzynarodowa.
Doku urodził się w Belgii, jednak jego rodzina pochodzi z Ghany. W roku 2018 Doku reprezentował Belgię na Mistrzostwach Europy U-17.
W seniorskiej reprezentacji Belgii zadebiutował 5 września 2020 roku w meczu przeciwko Danii w ramach Ligi Narodów UEFA. Trzy dni później strzelił pierwszego gola w kadrze w wygranym 5:1 meczu z Islandią.

</doc>
<doc id="4903912" url="https://pl.wikipedia.org/wiki?curid=4903912" title="Kimborciszki (ujednoznacznienie)">
Kimborciszki (ujednoznacznienie)

Kimborciszki – wieś na Litwie, w okręgu uciańskim, w rejonie jezioroskim, w starostwie Turmont.
Kimborciszki – dawny folwark na Białorusi, w obwodzie witebskim, w rejonie brasławskim, w sielsowiecie Widze.

</doc>
<doc id="4903926" url="https://pl.wikipedia.org/wiki?curid=4903926" title="Dāl">
Dāl

Dāl (د) – ósma litera alfabetu arabskiego. Używana jest do oznaczenia dźwięku [], tj. spółgłoski zwartej dziąsłowej dźwięcznej. Pochodzi od fenickiej litery Dalet.
W języku polskim litera Dāl jest transkrybowana za pomocą litery D.
W arabskim systemie liczbowym literze Dāl odpowiada cyfra 4.

</doc>
<doc id="4903927" url="https://pl.wikipedia.org/wiki?curid=4903927" title="Kimborciszki (Białoruś)">
Kimborciszki (Białoruś)

Kimborciszki (, "Kimbarciszki"; , "Kimbartiszki") – dawny chutor na Białorusi, w obwodzie witebskim, w rejonie brasławskim, w sielsowiecie Widze.
Historia.
W latach 1921–1945 ówczesny folwark leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze.
Według Powszechnego Spisu Ludności z 1921 roku zamieszkiwały tu 32 osoby, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. W 1931 w 2 domach zamieszkiwało 28 osób.
Miejscowość należała do parafii rzymskokatolickiej w Widzach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Widzach.
W okresie radzieckim miejscowość miała status chutoru. Została zlikwidowana w 1973 roku.

</doc>
<doc id="4903928" url="https://pl.wikipedia.org/wiki?curid=4903928" title="Vuelta a San Juan 2020">
Vuelta a San Juan 2020

Vuelta a San Juan 2020 – 38. edycja wyścigu kolarskiego Vuelta a San Juan, która odbyła się w dniach od 26 stycznia do 2 lutego 2020 na liczącej ponad 1006 kilometrów trasie na terenie argentyńskiej prowincji San Juan. Wyścig był częścią UCI ProSeries 2020.

</doc>
<doc id="4903931" url="https://pl.wikipedia.org/wiki?curid=4903931" title="Kirmeliszki">
Kirmeliszki

Kirmeliszki (; ) – dawny chutor na Białorusi, w obwodzie witebskim, w rejonie brasławskim, w sielsowiecie Widze.
Historia.
W czasach zaborów ówczesna wieś leżała w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze.
Według Powszechnego Spisu Ludności z 1921 roku zamieszkiwały tu 43 osoby, wszystkie były wyznania rzymskokatolickiego i zadeklarowały polską przynależność narodową. Było tu 9 budynków mieszkalnych. W 1931 w 12 domach zamieszkiwały 63 osoby.
Miejscowość należała do parafii rzymskokatolickiej w Widzach. Podlegała pod Sąd Grodzki w m Turmont i Okręgowy w Wilnie; właściwy urząd pocztowy mieścił się w Widzach.
Chutor został zlikwidowany w 2011.

</doc>
<doc id="4903932" url="https://pl.wikipedia.org/wiki?curid=4903932" title="Świniarski">
Świniarski

Świniarski (forma żeńska: Świniarska; liczba mnoga: Świniarscy) – polskie nazwisko utworzone sufiksem -ski od nazwy miejscowej "Świniary", dawniej też "Świnary".

</doc>
<doc id="4903935" url="https://pl.wikipedia.org/wiki?curid=4903935" title="Janopol (rejon werenowski)">
Janopol (rejon werenowski)

Janopol (, "Janapal"; , "Janopol") – wieś na Białorusi, w obwodzie grodzieńskim, w rejonie werenowskim, w sielsowiecie Raduń.
W XIX w. folwark. W dwudziestoleciu międzywojennym kolonia. Leżał wówczas w Polsce, w województwie nowogródzkim, w powiecie lidzkim, w gminach Aleksandrowo (do 1925), Mackiszki (1925 - 1929) oraz Raduń (od 1929). Po II wojnie światowej w granicach Związku Radzieckiego. Od 1991 w niepodległej Białorusi.

</doc>
<doc id="4903938" url="https://pl.wikipedia.org/wiki?curid=4903938" title="Ḏāl">
Ḏāl

Ḏāl (ذ) – dziewiąta litera alfabetu arabskiego. Używana jest do oznaczenia dźwięku [], tj. spółgłoski szczelinowej międzyzębowej dźwięcznej. Pochodzi od arabskiej litery د.
W języku polskim litera Dāl jest transkrybowana za pomocą litery Z.
W arabskim systemie liczbowym literze Ḏāl odpowiada liczba 700.

</doc>
<doc id="4903939" url="https://pl.wikipedia.org/wiki?curid=4903939" title="Rektorat Matki Bożej Różańcowej w Mizernej">
Rektorat Matki Bożej Różańcowej w Mizernej

Rektorat Matki Bożej Różańcowej w Mizernej – rektorat rzymskokatolicki, znajdujący się w archidiecezji krakowskiej, w dekanacie Niedzica.

</doc>
<doc id="4903940" url="https://pl.wikipedia.org/wiki?curid=4903940" title="Klipy">
Klipy

Klipy (; ) – chutor na Białorusi, w obwodzie witebskim, w rejonie brasławskim, w sielsowiecie Widze.
Historia.
W czasach zaborów w granicach Imperium Rosyjskiego.
W latach 1921–1945 ówczesna wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze.
Według Powszechnego Spisu Ludności z 1921 roku zamieszkiwało tu 37 osób, wszystkie były wyznania rzymskokatolickiego i zadeklarowały polską przynależność narodową. Było tu 8 budynków mieszkalnych. W 1931 w 15 domach zamieszkiwało 59 osób.
Wierni Kościoła katolickiego należeli do parafii w Widzach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Widzach.

</doc>
<doc id="4903942" url="https://pl.wikipedia.org/wiki?curid=4903942" title="Ogólnopolski Dzień Przedszkolaka">
Ogólnopolski Dzień Przedszkolaka

Ogólnopolski Dzień Przedszkolaka – święto obchodzone corocznie 20 września, ustanowione z inicjatywy Rzecznika Praw Dziecka Marka Michalaka uchwałą Sejmu Rzeczypospolitej Polskiej 13 września 2013 roku dla popularyzacji wychowania przedszkolnego i wzrostu jego znaczenia w świadomości społecznej.
Na wniosek Rzecznika Praw Dziecka Marka Michalaka w dniu 13 września 2013 roku wspierający inicjatywę środowiska dyrektorów łódzkich przedszkoli Sejm Rzeczypospolitej Polskiej podjął uchwałę w sprawie ustanowienia dnia 20 września Ogólnopolskim Dniem Przedszkolaka.
W uchwale zapisano: „Doceniając wagę edukacji przedszkolnej w rozwoju i wychowaniu dziecka, Sejm Rzeczypospolitej Polskiej ustanawia dzień 20 września Ogólnopolskim Dniem Przedszkolaka. Sejm Rzeczypospolitej Polskiej wyraża przekonanie, że ustanowienie Ogólnopolskiego Dnia Przedszkolaka przyczyni się do popularyzacji wychowania przedszkolnego i wzrostu jego znaczenia w świadomości społecznej”.
Obchody tego dnia mają być impulsem do podejmowania aktywności w zakresie upowszechniania edukacji przedszkolnej i szerzej – prawa dziecka do edukacji i wychowania przedszkolnego, zarówno wśród najmłodszych obywateli, jak i dorosłych.

</doc>
<doc id="4903946" url="https://pl.wikipedia.org/wiki?curid=4903946" title="Swinarski">
Swinarski

Swinarski (forma żeńska: Swinarska; liczba mnoga: Swinarsky) – polskie nazwisko i wariant pisowni nazwiska Świniarski, utworzone sufiksem -ski od nazwy miejscowej "Świniary", dawniej też "Świnary".

</doc>
<doc id="4903957" url="https://pl.wikipedia.org/wiki?curid=4903957" title="Gottfried Kritzler">
Gottfried Kritzler

Gottried Kritzler (ur. 27 marca 1859 w Fränkisch-Crumbach, zm. 7 czerwca 1913 w Tonalá w Meksyku) – pruski urzędnik państwowy i dyplomata.
W latach 1899–1902 pełnił funkcję Landrata w pruskim powiecie Kreis Strelno.
Po rezygnacji z powodów zdrowotnych z bycia Landratem objął urząd vice konsula w mieście Salina Cruz w Meksyku.

</doc>
<doc id="4903958" url="https://pl.wikipedia.org/wiki?curid=4903958" title="Janopol (Białoruś)">
Janopol (Białoruś)



</doc>
<doc id="4903960" url="https://pl.wikipedia.org/wiki?curid=4903960" title="Kimborciszki (Litwa)">
Kimborciszki (Litwa)



</doc>
<doc id="4903961" url="https://pl.wikipedia.org/wiki?curid=4903961" title="Warony">
Warony

Warony (; , "Worony") – agromiasteczko na Białorusi, w obwodzie witebskim, w rejonie witebskim, 12 km na wschód od Witebska. Siedziba sielsowietu Warony. Miejscowość leży nad jeziorem Pałońskim, przy drodze R21.
Historia.
Nazwa miejscowości pochodzi od przezwiska Warona. Wieś znana jest jako majątek z XVI wieku. w województwie witebskim w Wielkim Księstwie Litewskim, należącym do Kriwaszenków. Majątek obejmował wsie Popowicze, Semiankowo i Honawicze. W 1600 r. Właścicielem majątku był Iwan Klyza, który w 1634 r. sprzedał go Wasylowi Obuchowiczowi.
W XIX wieku majątek w wołoście Korolewo w powiecie witebskim guberni witebskiej. W październiku 1812 r. na południowych obrzeżach wsi, niedaleko szosy Witebsk-Smoleńsk, doszło do bitwy wojsk francuskich i rosyjskich. Na miejscu bitwy kosztem jednostki wojskowej ułanów jamburskich wzniesiono pomnik z żeliwnym krzyżem.
W 1905 roku majątek (2 domy, 15 mieszkańców) należał do staroobrzędowca Chruckiego, który miał tu 100 dziesięcin ziemi.
Od 20 sierpnia 1924 r. w sielsowiecie rudnickim rejonu i obwodu witebskiego. W 1926 r. wieś liczyła 20 domów, 87 mieszkańców. W 1936 r. przesiedlono tu mieszkańców wsi Starynki i Harawicze, a w 1939 r. miejscowości Łuski, Prudzina, Punki i Kuźmenki. W 1941 r. wieś liczyła 95 domów, 380 mieszkańców. Podczas II wojny światowej, w październiku 1943 r. niemieckie władze okupacyjne zniszczyły 90 domów i zamordowały 6 cywilów. 36 osób zostało wywiezionych do III Rzeszy. Na froncie zginęło 13 mieszkańców. W walkach o wyzwolenie wsi i okolic zginęło 3582 żołnierzy radzieckich i partyzantów. Od 16 lipca 1954 r. centrum sielsowietu w BSRR. W 1969 r. wieś liczyła 180 domów, 527 mieszkańców, a w 2003 r. 313 domów, 659 mieszkańców. Od 1991 r. wieś leży w Republice Białorusi.
We wsi znajduje się siedziba przedsiębiorstwa rolnego „Varony”.
Infrastruktura.
W Waronach znajduje się szkoła średnia, dom kultury, biblioteka.
Interesujące obiekty.
Miejsce masowych rozstrzeliwań.
Na terenie uroczyska pomiędzy Waronami, a wsią Palai, przy drodze R21, znajduje się miejsce pamięci ofiar NKWD, zamordowanych tam w latach 30. i 40. XX w.

</doc>
<doc id="4903963" url="https://pl.wikipedia.org/wiki?curid=4903963" title="Odznaka „Zasłużony Mistrz Sportu” (Polska)">
Odznaka „Zasłużony Mistrz Sportu” (Polska)

Odznaka „Zasłużony Mistrz Sportu” – polskie odznaczenie resortowe wprowadzone uchwałą Rady Ministrów z 17 kwietnia 1950 i nadawane przez Główny Komitet Kultury Fizycznej (i Turystyki), a od 1984 regulowane ustawą o kulturze fizycznej, w formie odznaki, ustanowione na wzór sowieckiego tytułu i odznaki Zasłużony Mistrz Sportu, przeznaczone do nagradzania zawodników szczególnie wyróżniających się osiągnięciami sportowymi oraz godną postawą obywatelską.
Tytuł „Zasłużony Mistrz Sportu” przyznawany był wraz z odznaką. Mógł go otrzymać zawodnik, który po wcześniejszym otrzymaniu tytułu Mistrza Sportu wykazał się szczególnymi osiągnięciami sportowymi na igrzyskach olimpijskich, mistrzostwach świata lub Europy. Musiał również spełnić co najmniej jeden z poniższych warunków:
Tytuł i odznakę „Zasłużony Mistrz Sportu” zlikwidowano 11 maja 1996 wraz z szeregiem innych odznaczeń ustanowionych w okresie PRL (zniesione zostały również Odznaka „Mistrz Sportu” i Medal za Wybitne Osiągnięcia Sportowe). Obecnie jedynym polskim odznaczeniem sportowym jest ustanowiona w 2007 Odznaka „Za Zasługi dla Sportu”.

</doc>
<doc id="4903964" url="https://pl.wikipedia.org/wiki?curid=4903964" title="Kłundziszki">
Kłundziszki

Kłundziszki (, "Kłundziszki"; , "Kłundiszki") – dawny chutor na Białorusi, w obwodzie witebskim, w rejonie brasławskim, w sielsowiecie Widze.
Historia.
W XIX wieku w granicach Rosji, w ujeździe nowoaleksandrowskim.
W latach 1921–1945 folwark leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze a następnie w gminie Dryświaty.
Według Powszechnego Spisu Ludności z 1921 roku zamieszkiwało tu 12 osób, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. W 1931 w 2 domach zamieszkiwało 17 osób.
Wierni Kościoła katolickiego należeli do parafii w Widzach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Dryświatach.
W okresie radzieckim miejscowość miała status chutoru.

</doc>
<doc id="4903970" url="https://pl.wikipedia.org/wiki?curid=4903970" title="Cewnikowanie serca">
Cewnikowanie serca

Cewnikowanie serca – małoinwazyjna metoda diagnostyczna serca z użyciem cewnika naczyniowego wprowadzonego przez nakłucie tętnicy, lub żyły w pachwinie, w zgięciu łokciowym, lub w okolicy nadgarstka.
W zależności od celu badania cewnik kierowany jest do różnych okolic serca, czy naczyń wieńcowych. Miejsce badania definiuje wybór metody dojścia. Mówi się o "prawostronnym cewnikowaniu", kiedy celem badania jest prawa część serca i o "lewostronnym cewnikowaniu", kiedy celem badania jest lewa część serca. Cewnikowanie lewostronne wykonywane jest częściej, przede wszystkim podczas koronarografii w celu uwidocznienia miejsca przewężenia i jego ewentualnego poszerzenia przy pomocy specjalnego cewnika.
Pierwsze w historii cewnikowanie serca wykonał słynny francuski lekarz weterynarii, patolog i fizjolog weterynaryjny prof. Jean-Baptiste Auguste Chauveau. W latach 1861–1863 wykazał, że jest w stanie cewnikować serca żywych koni. W ten sposób po raz pierwszy wykazał korelację między skurczami różnych części serca a dźwiękami, które można było usłyszeć. Pierwsze cewnikowanie prawostronne serca człowieka wykonał w 1929 Werner Forßmann, który wprowadził cewnik do prawego przedsionka własnego serca, za co w 1956 uzyskał Nagrodę Nobla w dziedzinie medycyny. W Polsce pierwszą serię cewnikowań serca wykonał Michał Juszczyński w latach 50. XX w. w Warszawie. Największe zasługi w rozwoju cewnikowania lewostronnego położyli Amerykanie: Charles Dotter, Mason Sones, Melvin P. Judkins i Niemcy: Andreas Grüntzig i Eberhard Zeitler. Inwazyjne badanie elektrofizjologiczne przeprowadza się podobnie jak cewnikowanie prawostronne.
Możliwości diagnostyczne.
Następujące badania są przeprowadzane podczas cewnikowania serca:
Przebieg cewnikowania serca.
Celem badania jest wprowadzenie specjalnego cewnika (np. cewnik Swana-Ganza, cewnik do koronarografii) do określonych części serca, tętnicy płucnej, czy aorty. W zależności od rodzaju badania przez cewnik można dokonać pomiaru ciśnienia w różnych częściach serca, w tętnicy płucnej, można przez podanie kontrastu uwidocznić komory serca (wentrykulografia), czy naczynia wieńcowe. Dla dokumentacji nakręca się krótkie filmy.
W celu wprowadzenia cewnika miejsce nacięcia/nakłucia znieczula się miejscowo. Ponieważ cewnik podczas badania jest poruszany, a w przypadku koronarografii wymieniany na inny, wprowadza się do naczynia w początkowej fazie metodą Seldingera tzw. "śluzę" (osłonkę, koszulkę), która służy za prowadnicę, przez której światło wewnętrzne wprowadza się cewniki diagnostyczne do światła naczynia krwionośnego. Usuwa się ją na końcu badania.
Następnie wprowadza się prowadnicę (metalowy drut), który przesuwa się do obszaru docelowego. Jego końcówka jest zagięta i wykonana z miękkiego, elastycznego materiału i dzięki temu zmniejsza się ryzyko uszkodzenia naczynia krwionośnego. Po sprawdzeniu położenia prowadnicy pod skopią rentgenowską (podgląd z użyciem promieni rentgenowskich), cewnik przesuwa się po prowadnicy do określonego miejsca. Następnie druciana prowadnica jest usuwana. Cewnik powraca do swojego pierwotnego kształtu i w razie potrzeby jego położenie korygowane jest pod skopią rentgenowską z ewentualnym podaniem kontrastu. Ostateczne podanie kontrastu odbierane jest przez pacjenta jako uczucie ciepła, które rozchodzi się wraz z przepływającą krwią.
Wymiana cewnika przeprowadzana jest za pomocą ponownie wprowadzonego drutu prowadzącego z wykorzystaniem techniki Seldingera przez śluzę (osłonkę). Po badaniu usuwa się prowadnik, cewnik i koszulkę, a miejsce nakłucia zaopatruje się opatrunkiem uciskowym, lub specjalnym systemem do zamykania miejsca nakłucia naczynia krwionośnego.
Powikłania.
Cewnikowanie serca jest obarczone ryzykiem wystąpienia powikłań i są to:
W badaniu jakości niemieckich szpitali w 2012 („regularne badania i interwencje w nagłych wypadkach”) śmiertelność wyniosła 1,1% (4622 zgony na 419 772 pacjentów z koronarografią bez przezskórnej interwencji wieńcowej (PCI)). U pacjentów z dodatkową interwencją (dylatacją lub stentem) było to 2,7% (7666 zgonów na 286 000 pacjentów). Ogólny odsetek powikłań MACCE (poważne niepożądane zdarzenia sercowo-naczyniowe = poważne powikłania sercowo-naczyniowe śródoperacyjne: udar, zawał mięśnia sercowego, zgon) wyniósł 1,3% w grupie bez interwencji i 3% w grupie z PCI.

</doc>
<doc id="4903975" url="https://pl.wikipedia.org/wiki?curid=4903975" title="Kopec (Starohorskie Wierchy)">
Kopec (Starohorskie Wierchy)

Kopec (730 m) – szczyt w Starohorskich Wierchach na Słowacji. Wznosi się w ich południowo-zachodniej części nad miejscowością Priechod. Stoki północno-wschodnie opadają do dna doliny potoku Lupčica, południowo-zachodnie do dolinki potoku Istebník.
Kopec jest w około 50% porośnięty lasem. Stosunkowo płaskie stoki zachodnie to łąki i pola wsi Priechod. Zamontowano tu wieżę z przekaźnikami telekomunikacyjnymi. W lesie są wapienne wychodnie. Kopec znajduje się w otulinie Parku Narodowego Niżne Tatry. Na bezleśnych i częściowo skalistych stokach południowo-zachodnich utworzono niewielki rezerwat przyrody Kopec, a w porośniętych lasem i częściowo skalistych stokach północno-wschodnich dużo większy rezerwat przyrody Brvinište.

</doc>
<doc id="4903976" url="https://pl.wikipedia.org/wiki?curid=4903976" title="Lekkoatletyka na Igrzyskach Wspólnoty Narodów 2006">
Lekkoatletyka na Igrzyskach Wspólnoty Narodów 2006

Lekkoatletyka na Igrzyskach Wspólnoty Narodów w 2006 – zawody lekkoatletyczne, które były rozgrywane na stadionie Melbourne Cricket Ground w Melbourne w Austalii.
Rozegrano 24 konkurencje męskie i 23 kobiece, a także 6 dla niepełnosprawnych lekkoatletów (nie ujęte w poniższym wykazie). Kobiety po raz pierwszy rywalizowały w biegu na 3000 metrów z przeszkodami.

</doc>
<doc id="4903978" url="https://pl.wikipedia.org/wiki?curid=4903978" title="Vuelta a San Juan">
Vuelta a San Juan

Vuelta a San Juan – kolarski wyścig wieloetapowy rozgrywany w argentyńskiej prowincji San Juan od 1982.
Pomysł powstania wyścigu wieloetapowego w miejsce rozgrywanych wcześniej kilku różnych wyścigów jednodniowych został sformalizowany w październiku 1981, a jego inicjatorami byli przedstawiciele lokalnego klubu kolarskiego Pedal Club Olimpia oraz miejscowi dziennikarze. W różnych edycjach zmieniała się liczba rozgrywanych etapów, jednak każdorazowo odbywał się on w formule wieloetapowej.
W latach 1982–2016 rozgrywany poza kalendarzem UCI, w latach 2017–2019 był częścią UCI America Tour z kategorią 2.1, a od 2020 należy do UCI ProSeries.
W 2000 wyścig się nie odbył.
Edycję z 2008 początkowo wygrał Gonzalo Najar, jednak później został zdyskwalifikowany za doping, w związku z czym pozostali zawodnicy zostali przesunięci o jedną pozycję w górę w klasyfikacji generalnej wyścigu, a zwycięzcą wyścigu ogłoszony został Óscar Sevilla.
Zwycięzcy.
Opracowano na podstawie:

</doc>
<doc id="4903979" url="https://pl.wikipedia.org/wiki?curid=4903979" title="Vuelta a San Juan Internacional">
Vuelta a San Juan Internacional



</doc>
<doc id="4903983" url="https://pl.wikipedia.org/wiki?curid=4903983" title="Kopec">
Kopec



</doc>
<doc id="4903984" url="https://pl.wikipedia.org/wiki?curid=4903984" title="Wiesław Cetera">
Wiesław Cetera

Wiesław Cetera (ur. 1 października 1956) – informatyk, ekonomista, medioznawca, profesor Uniwersytetu Warszawskiego.
Wykształcenie.
Absolwent Wydziału Cybernetyki Wojskowej Akademii Technicznej (1980), Uniwersytetu Warszawskiego [religioznawstwo (1982), dziennikarstwo (1985) oraz Warszawskiej Szkoły Zarządzania (2004). Doktor nauk ekonomicznych z dziedziny zarządzania (2012), doktor habilitowany nauk o mediach (2017), profesor UW (2018).
Kariera zawodowa.
Pracę zawodową rozpoczął w Wojskowym Instytucie Informatyki. W latach 1986–1990 był założycielem oraz redaktorem naczelnym miesięcznika „IKS – Informatyka, Komputery, Systemy”. W latach 1990–2013 pełnił funkcję prezesa oraz redaktora naczelnego wydawnictwa PAW, był także przewodniczącym rady nadzorczej. W latach 2005–2017 zajmował stanowisko prezesa Stowarzyszenia Fair Business. Od 2014 roku był adiunktem Katedry Technologii Informacyjnych Mediów na Wydziale Dziennikarstwa, Informacji i Bibliologii Uniwersytetu Warszawskiego. W roku 2018 został profesorem UW. W Katedrze Technologii Informacyjnych Mediów WDIiB pracował do roku 2022. Współpracuje z Tarnopolskim Narodowym Uniwersytetem Pedagogicznym im. W. Hnatiuka. Po odejściu z Wydziału Dziennikarstwa, Informacji i Bibliologii został zatrudniony na Wydziale Nauk Politycznych i Studiów Międzynarodowych. 
Posiada uprawnienia rzeczoznawcy. Prowadzi wykłady z zarządzania i ekonomii. W latach 2005–2017 był prezesem zarządu Naukowo-Technicznego Stowarzyszenia Fair Business.
Publikacje.
Autor monografii:
Członek SIMP, Printing Historical Society.

</doc>
<doc id="4903988" url="https://pl.wikipedia.org/wiki?curid=4903988" title="Bitwa pod Dubrowną">
Bitwa pod Dubrowną

Bitwa pod Dubrowną – część operacji niemeńskiej; walki 4 Brygadą Jazdy mjr. Zygmunta Piaseckiego z sowiecką 17 Brygadą Strzelców w czasie ofensywy jesiennej wojsk polskich w okresie wojny polsko-bolszewickiej.
Sytuacja ogólna.
Realizując w drugiej połowie sierpnia 1920 operację warszawską, wojska polskie powstrzymały armie Frontu Zachodniego Michaiła Tuchaczewskiego. 1 Armia gen. Franciszka Latinika zatrzymała sowieckie natarcie na przedmościu warszawskim, 5 Armia gen. Władysława Sikorskiego podjęła działania ofensywne nad Wkrą, a ostateczny cios sowieckim armiom zadał marszałek Józef Piłsudski, wyprowadzając uderzenie znad Wieprza. Zmieniło to radykalnie losy wojny. Od tego momentu Wojsko Polskie było w permanentnej ofensywie.
Po wielkiej bitwie nad Wisłą północny odcinek frontu polsko-sowieckiego zatrzymał się na zachód od linii Niemen – Szczara. Na froncie panował względny spokój, a obie strony reorganizowały swoje oddziały. Wojska Frontu Zachodniego odtworzyły ciągłą linię frontu już 27 sierpnia. Obsadziły one rubież Dąbrówka – Odelsk – Krynki – Grodno – Grodek – Kamieniec Litewski. Stąd Tuchaczewski zamierzał przeprowadzić koncentryczne natarcie na Białystok i Brześć, by dalej ruszyć na Lublin. Uderzenie pomocnicze na południu miała wykonać między innymi 1 Armia Konna Siemiona Budionnego.
Reorganizując siły, Naczelne Dowództwo Wojska Polskiego zlikwidowało dowództwa frontów i rozformowało 1. i 5. Armię. Na froncie przeciwsowieckim rozwinięte zostały 2., 3., 4. i 6. Armia.
10 września, na odprawie w Brześciu ścisłych dowództw 2 i 4 Armii, Józef Piłsudski nakreślił zarys planu nowej bitwy z wojskami Frontu Zachodniego. Rozpoczęły się prace sztabowe nad planem bitwy niemeńskiej. Pomyślana ona była jako pewna kontynuacja operacji warszawskiej, przy założeniu, że jej celem będzie ostateczne rozgromienie wojsk rosyjskiego Frontu Zachodniego.
Myślą przewodnią było związanie głównych sił przeciwnika w centrum poprzez natarcie w kierunku na Grodno i Wołkowysk. Jednocześnie północna grupa uderzeniowa, skoncentrowana na lewym skrzydle 2 Armii, miała szybkim marszem przeciąć skrawek terytorium litewskiego i wyjść na głębokie tyły oddziałów Armii Czerwonej, zaangażowanych w bój o Grodno i Wołkowysk.
27 września 1 Dywizja Piechoty Legionów i 4 Brygada Jazdy ruszyły w kierunku na Lidę. Oddziały polskie wyprzedziły cofające się spod Grodna siły główne 3 Armii Władimira Łazariewicza; 1 DP Leg. uderzyła na Lidę od zachodu i zdobyła ją, a 4 Brygada Jazdy otrzymała rozkaz obejścia miasta od wschodu i niszczenia oddziałów, którym udało się ujść z kleszczy okrążenia.
Walki pod Dubrowną.
Wykonując głębokie obejście, 4 Brygada Jazdy mjr. Zygmunta Piaseckiego trafiła pod Dubrowną na odpoczywającą w lesie kolumnę sowiecką, złożoną z części 17 Brygady Strzelców i trzech sotni Kozaków.
Chcąc wykorzystać element zaskoczenia, dowódca brygady zarządził szarżę 7. i 16 pułkiem ułanów. Sowieci nie dali się jednak zaskoczyć; przerwali odpoczynek i wyszli z lasu wprost przed szarżujący 7 pułk ułanów. Piechota sowiecka rozwinęła się do walki i otworzyła ogień z broni maszynowej. Jednak impet 7 pułku ułanów spowodował, że sowieccy strzelcy zostali odrzuceni do lasu. Tam doszło do walki wręcz. Na pomoc ułanom 7 p.uł. przybyły dwa spieszone szwadrony 16 pułku ułanów i wspólnie, w ciągu kilku minut, zmuszono sowieckich piechurów do złożenia broni, a sotnie kozackie ratowały się ucieczką.
Bilans walk.
Szarża pod Dubrowną zakończyła się zwycięstwem pułków 4 Brygady Jazdy. Straty polskie to dwóch poległych i sześciu rannych, sowieckie to około stu poległych i rannych oraz przeszło czterystu jeńców.
Ponadto z niewoli odbito około 150 żołnierzy 4 pułku strzelców podhalańskich.

</doc>
<doc id="4903993" url="https://pl.wikipedia.org/wiki?curid=4903993" title="Dariusz Król (naukowiec)">
Dariusz Król (naukowiec)

Dariusz Król (ur. 1966 r. we Wrocławiu) – informatyk, wykładowca oraz profesor Politechniki Wrocławskiej. Laureat IBM Eclipse Award. Stypendysta Marie Curie na Bournemouth University w Wielkiej Brytanii i stypendysta DAAD na Uniwersytecie Fryderyka i Aleksandra w Erlangen w Niemczech. Współautor ponad 150 publikacji naukowych. Ekspert w dziedzinie inżynierii wiedzy. Jego zainteresowania naukowe i aplikacyjne są związane z zagadnieniami propagacji wiedzy, integracji i jakości danych, analizy predykcyjnej, technik kognitywnych, uczenia głębokiego, w szczególności w zastosowaniach przemysłowych.
Życiorys.
Urodził się w 1966 roku we Wrocławiu. Jest absolwentem III Liceum Ogólnokształcącego im. Adama Mickiewicza we Wrocławiu. W roku 1990 z oceną bardzo dobrą ukończył studia magisterskie na Wydziale Informatyki i Zarządzania Politechniki Wrocławskiej, uzyskując tytuł magistra inżyniera informatyki. W roku 2001, na tej samej uczelni, otrzymał tytuł doktora nauk technicznych w dziedzinie informatyki. W latach 2012-2014 był zatrudniony na stanowisku Marie Curie Senior Research Fellow na Bournemouth University. Po powrocie do kraju, w 2017 roku, po przeprowadzeniu postępowania habilitacyjnego nadano mu stopień doktora habilitowanego nauk technicznych, a dwa lata później został profesorem Politechniki Wrocławskiej. Od 2021 roku pełni funkcję prodziekana ds. ogólnych na Wydziale Informatyki i Telekomunikacji Politechniki Wrocławskiej.
Działalność naukowa, dydaktyczna i współpraca z biznesem.
Aktywnie uczestniczy w pracach komitetów naukowych i organizacyjnych w ponad stu konferencjach w kraju i za granicą. Jest ekspertem Komisji Europejskiej, Narodowego Centrum Badań i Rozwoju, Narodowej Agencji Wymiany Akademickiej, Fundacji na rzecz Nauki Polskiej oraz kilku zagranicznych programów stypendialnych. Jest członkiem Komitetu Technicznego Computational Collective Intelligence IEEE SMC. Jest redaktorem czasopisma Computational Intelligence oraz International Journal of Distributed Systems and Technologies. Pełni funkcję Przewodniczącego Komisji Programowej dla kierunku Informatyka Stosowana na Politechnice Wrocławskiej. W 2020 roku został wybrany na Wiceprzewodniczącego Zarządu Oddziału SMC 28 Polskiej Sekcji IEEE.
Wykładał na wielu europejskich i azjatyckich uniwersytetach, m.in.: w Korei (Yeungnam University, Chung-Ang University), w Niemczech (University of Erlangen–Nürnberg), w Japonii (Kyoto University), w Wielkiej Brytanii (Queen Mary University of London, King's College London).
Prowadzone przez niego badania naukowe są ściśle powiązane z rozwiązywaniem praktycznych problemów inżynierii wiedzy, w takich przedsiębiorstwach jak PKP, w administracji geodezyjnej i kartograficznej oraz administracji samorządowej i firmach produkcyjnych.

</doc>
<doc id="4903994" url="https://pl.wikipedia.org/wiki?curid=4903994" title="Kopec (Priechod)">
Kopec (Priechod)



</doc>
<doc id="4903998" url="https://pl.wikipedia.org/wiki?curid=4903998" title="Iwona Puchalska">
Iwona Puchalska

Iwona Ewa Puchalska – polska literaturoznawczyni, doktor habilitowana nauk humanistycznych, profesor uczelni Katedry Komparatystyki Literackiej Wydziału Polonistyki Uniwersytetu Jagiellońskiego.
Życiorys.
Ukończyła filologię polską na Uniwersytecie Jagiellońskim. Studiowała także w ramach stypendium TEMPRA literaturę porównawczą i socjologię na Uniwersytecie Stendhala w Grenoble, gdzie w latach 2001–2004 pracowała także jako lektorka języka polskiego. 24 listopada 2003 obroniła na macierzystej uczelni napisaną pod kierunkiem Małgorzaty Korytkowskiej pracę doktorską "Sztuka adaptacji. Literatura romantyczna w operze XIX-wiecznej", 19 lutego 2014 habilitowała się na podstawie pracy zatytułowanej "Improwizacja poetycka w kulturze polskiej XIX wieku na tle europejskim". Jest profesorem uczelni Katedry Komparatystyki Literackiej Wydziału Polonistyki Uniwersytetu Jagiellońskiego.
Jej zainteresowania naukowe obejmują operę, teatr muzyczny, problemy adaptacji, zjawiska improwizacji literackiej oraz uwarunkowania recepcji utworów muzycznych i literackich.

</doc>
<doc id="4903999" url="https://pl.wikipedia.org/wiki?curid=4903999" title="Mistrzostwa Świata w Lekkoatletyce 2019 – bieg na 100 m mężczyzn">
Mistrzostwa Świata w Lekkoatletyce 2019 – bieg na 100 m mężczyzn

Bieg na 100 metrów mężczyzn – jedna z konkurencji biegowych rozgrywanych podczas lekkoatletycznych mistrzostw świata na Stadionie Międzynarodowym Chalifa w Dosze.
Terminarz.
Źródło: "worldathletics.org".
Rekordy.
Tabela prezentuje rekord świata, rekord mistrzostw świata, rekordy kontynentów oraz najlepszy wynik na listach światowych w sezonie 2019 przed rozpoczęciem mistrzostw.
Rezultaty.
Preeliminacje.
Awans: Najlepszy z każdego biegu (Q) oraz 5 z najlepszymi czasami wśród przegranych (q). Źródło: "worldathletics.org".
Eliminacje.
Awans: 3 najlepszych z każdego biegu (Q) oraz 6 z najlepszymi czasami wśród przegranych (q). Źródło: "worldathletics.org".
Półfinał.
Awans: 2 najlepszych z każdego biegu (Q) oraz 2 z najlepszymi czasami wśród przegranych (q). Źródło: "worldathletics.org".
Finał.
Źródło: "worldathletics.org".

</doc>
<doc id="4904001" url="https://pl.wikipedia.org/wiki?curid=4904001" title="Siergiej Rozanow">
Siergiej Rozanow

Siergiej Aleksandrowicz Rozanow, ros. Сергей Александрович Рoзaнoв (ur. 20 października 1989) – rosyjski choreograf i trener łyżwiarstwa figurowego. Wcześniej łyżwiarz figurowy, startujący w konkurencji solistów.
Przed 2017 rokiem występował w pokazach łyżwiarskich Ilji Awierbucha. W 2017 roku dołączył do zespołu trenerskiego Eteri Tutberidze jako trener grup dziecięcych (10-15 lat) w klubie Sambo-70 w Moskwie, gdzie przybył tuż po swoim przyjacielu Daniile Glejchiengauzie. Pracował m.in. z Wieroniką Żyliną, Aleksandrą Trusową i Aloną Kostorną, której pomagał w nauce potrójnego axla. Oprócz pracy trenerskiej, współpracował z Aliną Zagitową przy reklamie wody.
W 2020 roku po przejściu Trusowej i Kostorny do nowego trenera, Jewgienija Pluszczenki, on również dołączył do sztabu szkoleniowego Pluszczenki ("Angels of Plushenko"), gdzie został choroegrafem i jednym z głównych trenerów Kostornej.

</doc>
<doc id="4904004" url="https://pl.wikipedia.org/wiki?curid=4904004" title="Volta a la Comunitat Valenciana 2020">
Volta a la Comunitat Valenciana 2020

Volta a la Comunitat Valenciana 2020 – 71. edycja wyścigu kolarskiego Volta a la Comunitat Valenciana, która odbyła się w dniach od 5 do 9 lutego 2020 na liczącej ponad 800 kilometrów trasie na terenie wspólnoty autonomicznej Walencji. Wyścig był częścią UCI ProSeries 2020.
Drużyny.
Lista startowa.
Legenda: DNF – nie ukończył etapu, OTL – przekroczył limit czasu, DNS – nie wystartował do etapu, DSQ – zdyskwalifikowany. Numer przy skrócie oznacza etap, na którym kolarz opuścił wyścig.

</doc>
<doc id="4904006" url="https://pl.wikipedia.org/wiki?curid=4904006" title="Vuelta a Levante">
Vuelta a Levante



</doc>
<doc id="4904007" url="https://pl.wikipedia.org/wiki?curid=4904007" title="Vuelta de la Region de Valencia">
Vuelta de la Region de Valencia



</doc>
<doc id="4904008" url="https://pl.wikipedia.org/wiki?curid=4904008" title="Vuelta a las Tres Provincias">
Vuelta a las Tres Provincias



</doc>
<doc id="4904010" url="https://pl.wikipedia.org/wiki?curid=4904010" title="Ignacy Piotr Cieszkowski">
Ignacy Piotr Cieszkowski

Ignacy Piotr Cieszkowski herbu Dołęga – podkomorzy nowogrodzkosiewierski w latach 1787-1794, chorąży czernihowski w latach 1784-1787, stolnik czernihowski w latach 1768-1784, podczaszy czernihowski w latach 1767-1768, łowczy czernihowski już w 1758 roku, do 1767 roku.
Poseł na sejm 1758 roku z województwa czernihowskiego.

</doc>
<doc id="4904011" url="https://pl.wikipedia.org/wiki?curid=4904011" title="Brzeźnica Bychawska (ujednoznacznienie)">
Brzeźnica Bychawska (ujednoznacznienie)



</doc>
<doc id="4904014" url="https://pl.wikipedia.org/wiki?curid=4904014" title="Ko otsu hei">
Ko otsu hei



</doc>
<doc id="4904016" url="https://pl.wikipedia.org/wiki?curid=4904016" title="Maciej Włodarski">
Maciej Włodarski

 Maciej Włodarski (ur. 24 lutego 1947 w Krakowie) – polski historyk literatury, dr hab. nauk humanistycznych, profesor zwyczajny Katedry Historii Literatury Staropolskiej Wydziału Polonistyki Uniwersytetu Jagiellońskiego.
Życiorys.
W 1970 ukończył studia filologii polskiej na Uniwersytecie Jagiellońskim, przedstawiając pracę "Walerian Otwinowski jako tłumacz z łaciny: „Georgik" Wergilego i „Metamorfoz" Owidiusza." 16 czerwca 1977 obronił pracę doktorską. 30 maja 1994 habilitował się na podstawie pracy zatytułowanej "Barokowa poezja epicedialna. Analizy". 18 listopada 2002 nadano mu tytuł profesora w zakresie nauk humanistycznych.
Od 2014 był zatrudniony na stanowisku profesora zwyczajnego w Katedrze Historii Literatury Staropolskiej na Wydziale Polonistyki Uniwersytetu Jagiellońskiego. Lektor i stypendysta Uniwersytetu Bazylejskiego (1980/81, 1990).
Jego zainteresowania naukowe obejmują: tematykę thanatologiczną w literaturze i kulturze staropolskiej, związki literackie i kulturalne polsko-bazylejskie, polską i łacińską poezję i prozę średniowieczną, kulturę średniowieczną, twórczość Mikołaja Reja, Jana Kochanowskiego, Daniela Naborowskiego.
Jest członkiem krajowym korespondentem na I Wydziale Filologicznym Polskiej Akademii Umiejętności, Komisji Historycznoliterackiej PAN w Krakowie oraz Towarzystwa Literackiego im. Adama Mickiewicza.

</doc>
<doc id="4904020" url="https://pl.wikipedia.org/wiki?curid=4904020" title="Centrum Nauk Technicznych UMK w Toruniu">
Centrum Nauk Technicznych UMK w Toruniu

Centrum Nauk Technicznych UMK – zaplecze naukowe dla kierunków inżynieryjno-technicznych prowadzonych przez Wydział Fizyki, Astronomii i Informatyki Stosowanej UMK w Toruniu (w budowie).
Lokalizacja.
Centrum znajdować się będzie w zachodniej części miasta, w dzielnicy Bielany, na terenie miasteczka uniwersyteckiego, w sąsiedztwie Bazy Techniczno-Magazynowej i pętli tramwajowo-autobusowej.
Historia.
Inicjatorami budowy Centrum są pracownicy naukowi Wydziału Fizyki, Astronomii i Informatyki Stosowanej. Jego głównym zamierzeniem będzie kształcenie kadry inżynierskiej w dziedzinie związanej z syntezą i analizą nowoczesnych algorytmów sterowania, projektowaniem sterowników mikroprocesorowych, programowaniem robotów i sterowników przemysłowych, wykorzystaniem sztucznej inteligencji i uczenia maszynowego. Centrum to będzie składać się z dwóch budynków o łącznej powierzchni 2 tys. m kw. Pierwszy z nich będzie przeznaczony do zajęć dydaktyczno-naukowych, zaś w drugim zorganizowane zostaną laboratoria.
Otwarcie Centrum planuje się na koniec 2021 roku, a jego budowa w całości finansowana jest z budżetu państwa.

</doc>
<doc id="4904022" url="https://pl.wikipedia.org/wiki?curid=4904022" title="Fed Cup">
Fed Cup



</doc>
<doc id="4904025" url="https://pl.wikipedia.org/wiki?curid=4904025" title="Litotes">
Litotes



</doc>
<doc id="4904027" url="https://pl.wikipedia.org/wiki?curid=4904027" title="Centrum Sportowo-Rekreacyjne Mentor w Toruniu">
Centrum Sportowo-Rekreacyjne Mentor w Toruniu

Centrum Sportowo-Rekreacyjne Mentor w Toruniu – kompleks obiektów sportowo-rekreacyjnych w Toruniu.
Lokalizacja.
Centrum znajduje się w północnej części miasta, w dzielnicy Chełmińskie Przedmieście, przy ul. Szosa Chełmińska 177-181, w sąsiedztwie nieczynnego dworca kolejowego Toruń Północny.
Charakterystyka.
W 1957 roku otwarto tu zakład, który po roku 1989 nosił nazwę Przedsiębiorstwo Produkcyjno-Handlowe „Polon Labor”. W 2001 roku został on sprywatyzowany. W 2005 roku spółka zaczęła tracić płynność finansową, co doprowadziło do jej upadłości. Wówczas budynki po zakładzie wraz z terenem kupił prywatny inwestor, organizując tu centrum sportowo-rekreacyjne pod nazwą Mentor. W skład tego kompleksu wchodzi: kryte lodowisko, sale fitness, kryte korty tenisowe oraz siłownia typu cross. Na terenie centrum znajduje się siedziba Toruńskiego Klubu Curlingowego.
Najstarsze budynki na terenie dawnego zakładu wpisane są do gminnej ewidencji zabytków (nr 2015).

</doc>
<doc id="4904028" url="https://pl.wikipedia.org/wiki?curid=4904028" title="Dynamite (singel BTS)">
Dynamite (singel BTS)

„Dynamite” – singel południowokoreańskiej grupy BTS, wydany cyfrowo 21 sierpnia 2020 roku przez Big Hit i Sony Music. Jest to pierwsza piosenka BTS w całości nagrana w języku angielskim. Piosenka została napisana przez Davida Stewarta i Jessicę Agombar i wyprodukowana przez Stewarta. „Dynamite” to optymistyczna piosenka z gatunku disco-pop z elementami funku i soulu.
Utwór zadebiutował na pierwszym miejscu listy Billboard Hot 100, stając się pierwszym singlem zespołu, który zajął pierwsze miejsce w Stanach Zjednoczonych, czyniąc BTS pierwszym zespołem z Korei Południowej, który tego dokonał. Piosenka sprzedała się w liczbie 265 tys. pobrań w pierwszym tygodniu.
Tło i promocja.
26 lipca 2020 roku, podczas transmisji na żywo przez V Live, zespół potwierdził, że 21 sierpnia 2020 roku wyda anglojęzyczny utwór jako pierwszy singel z nadchodzącego albumu. Mówiąc o piosence członkowie zespołu wyjawili, że „z powodu COVID-19 ludzie na całym świecie przeżywają trudne chwile i chcieliśmy podzielić się pozytywną energią z naszymi fanami”. Dzień po ujawnieniu informacji została uruchomiona strona internetowa wyświetlająca siedem odliczań, z których każde odpowiadało nowemu ogłoszeniu związanemu z singlem. 31 lipca grupa udostępniła link do wstępnego zapisu na Spotify. 2 sierpnia Big Hit Entertainmet ujawniło, że tytuł piosenki będzie brzmiał „Dynamite”. Następnego dnia pojawiły się zamówienia w przedsprzedaży na 7-calowe płyty gramofonowe i kasetowe wydania utworu, a także cyfrowy singel i jego instrumentalną wersję dla klientów z USA; wersje fizyczne zostały wyprzedane w ciągu godziny. Następnego dnia zespół udostępnił harmonogram promocji, w którym ujawniono dwie daty premier teledysków, trzy wywiady z amerykańskimi stacjami telewizyjnymi i występ podczas MTV Video Music Awards 2020. 24 sierpnia zostały wydane remiksy EDM i akustyczny. Dodatkowe remiksy „Tropical” i „Poolside” zostały wydane 28 sierpnia. Cztery nowe remiksy tej piosenki: „Slow Jam”, „Midnight”, „Retro” i „Bedroom”, zostały wydane jednocześnie 18 września.
Muzyka i słowa.
„Dynamite” to utwór disco-pop stylizowany na lata 70. z elementami funku i soulu.
Piosenka została skomponowana w metrum 4/4 w tonacji cis-moll z tempem 114 uderzeń na minutę. Zbudowana w formie zwrotka-refren, zwrotki następują po sekwencji akordów cis-fis7-H7sus-E, podczas gdy refreny następują po sekwencji dis-gis7-Fis. Zakres wokalny obejmuje dźwięki od h do dis². Autorem instrumentacji jest Stewart, który grał na bębnach, perkusji, gitarze basowej, syntezatorze basowym, syntezatorach, padzie, pianinie, gitarach elektrycznych, zaprogramowanych rogach i strunach, a także Johnny Thirkell, który grał na rogu.
Odbiór krytyczny.
„Dynamite” spotkał się z pozytywnym przyjęciem. „The New York Times” umieścił ten utwór na swojej playliście składającej się z trzynastu nowych piosenek z owego tygodnia, a krytyk muzyczny Jon Caramanica napisał, że chociaż był „mniej odważny muzycznie niż utwory, które uczyniły grupę światowym fenomenem, opiera się na jasności, żywiołowości i nieustępliwej radości”. Następnie porównał styl muzyczny utworu do dzieł Jamiroquai i Charliego Putha. Według Noah Yoo z „Pitchfork” piosenka „pragnie wpasować do kanonu zachodniej muzyki pop, a jednocześnie chytrze ją parodiuje”. Chwalił beat jako „dopracowany”, a hook jako „niezapomniany”, w którym „każdy członek ma chwilę, by zabłysnąć”. Porównał również ten utwór do „Uptown Funk” Bruno Marsa (2014) i nazwał go „samoświadomą popową piosenką, która mówi tylko o sobie”. Podobnie Craig Jenkins z „Vulture” uważa piosenkę za „uroczą, chwytliwą, niepozorną rozrywką mas” podobnie do „Uptown Town” i piosenek Katy Perry z jej albumu "Teenage Dream" z 2010 roku. Recenzując dla „Los Angeles Times”, Laura Zornosa napisała, że piosenka jest „przesiąknięta kolorami i nostalgią” i pochwaliła ją za „wszystkie składniki letniego sukcesu”, łącząc „nowość «Old Town Road» z międzynarodowym stylem «I Like It» i «Despacito» oraz cały ten słoneczny hype «Can’t Stop the Feeling!»”. Tim Chan z „Rolling Stone” uznał ją „jasny i przewiewny” utwór, który uważał za „jedną z najbardziej popowych piosenek, jakie grupa wydała do tej pory” i pochwalił piosenkę za jej brzmienie, produkcję, „podnoszący na duchu” refren i komercyjny urok.
24 listopada 2020 roku ogłoszono, że utwór „Dynamite” został nominowany do nagrody Grammy w kategorii „najlepszy występ popowy w duecie/grupowy”.

</doc>
<doc id="4904029" url="https://pl.wikipedia.org/wiki?curid=4904029" title="Pogrom w Chankendi">
Pogrom w Chankendi

Pogrom w Chankendi () lub masakry w Chankendi (), Pogrom w Stepanakertcie (, "Stepanakerti jarder") – masowe grabieże i pogrom skierowany przeciwko etnicznej ludności azerskiej w Chankendi (Stepanakert), stolicy Nagorno-Karabachskiego Obwodu Autonomicznego w Azerbejdżańskiej SRR w ZSRR, trwające od 18 do 20 września 1988.
Zdarzenia były konsekwencją czystek etnicznych wobec miejscowej ludności azerbejdżańskiej inspirowanych przez nacjonalistów ormiańskich w celu przejęcia Górskiego Karabachu.

</doc>
<doc id="4904034" url="https://pl.wikipedia.org/wiki?curid=4904034" title="Kolonia Żdegielska">
Kolonia Żdegielska

Kolonia Żdegielska – dawna kolonia. Tereny na których była położona, leżą obecnie na Białorusi, w obwodzie witebskim, w rejonie brasławskim, w sielsowiecie Widze.
Historia.
W czasach zaborów w granicach Imperium Rosyjskiego.
W latach 1921–1945 wieś a następnie kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze.
Według Powszechnego Spisu Ludności z 1921 roku zamieszkiwało tu 55 osób, wszystkie były wyznania staroobrzędowego i zadeklarowały polską przynależność narodową. Było tu 10 budynków mieszkalnych. W 1931 w 15 domach zamieszkiwało 77 osób.
Prawosławni należeli do parafii prawosławnej w Widzach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Widzach.

</doc>
<doc id="4904038" url="https://pl.wikipedia.org/wiki?curid=4904038" title="Kondraciszki (obwód witebski)">
Kondraciszki (obwód witebski)

Kondraciszki (, "Kandraciszki"; , "Kondratiszki") – dawny chutor na Białorusi, w obwodzie witebskim, w rejonie brasławskim, w sielsowiecie Widze.
Historia.
W drugiej połowie XIX wieku ówczesny zaścianek należał do powiatu nowoaleksandrowskiego.
W latach 1921–1945 folwark a następnie kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze.
Według Powszechnego Spisu Ludności z 1921 roku zamieszkiwało tu 11 osób, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. W 1931 w 4 domach zamieszkiwało 29 osób.
Wierni Kościoła katolickiego należeli do parafii w Widzach. Podlegała pod Sąd Grodzki w m Turmont i Okręgowy w Wilnie; właściwy urząd pocztowy mieścił się w Widzach.
W okresie radzieckim miejscowość miała status chutoru.

</doc>
<doc id="4904042" url="https://pl.wikipedia.org/wiki?curid=4904042" title="Osowiec Śląski (stacja kolejowa)">
Osowiec Śląski (stacja kolejowa)



</doc>
<doc id="4904043" url="https://pl.wikipedia.org/wiki?curid=4904043" title="Drndač">
Drndač

Drndač (881 m) – szczyt w Starohorskich Wierchach na Słowacji, pomiędzy miejscowościami Priechod i Podkonice. Wznosi się w południowo-zachodnim, niżej zakręcającym na południe grzbiecie szczytu Vysoká (988 m). Grzbiet ten tworzy zbocza dolinek Lupčica i Klokočová. Obydwie są odnogami doliny potoku Lupčica.
Szczyt Drndača i grzbiet łączący go ze szczytem Vysoká (988 m) są bezleśne, zajęte przez hale pasterskie, poza tym całe stoki pokrywa las. Od południowej i zachodniej strony trawersują je położone na różnej wysokości dwie drogi leśne do zwózki drzewa. Szczyt znajduje się w otulinie Parku Narodowego Niżne Tatry i nie prowadzi przez niego żaden szlak turystyczny.

</doc>
<doc id="4904047" url="https://pl.wikipedia.org/wiki?curid=4904047" title="Kościół św. Wawrzyńca w Dolsku">
Kościół św. Wawrzyńca w Dolsku

Kościół świętego Wawrzyńca – rzymskokatolicki kościół filialny należący do parafii św. Michała Archanioła w Dolsku (dekanat śremski archidiecezji poznańskiej).
Obecną postawę świątynia otrzymała zapewne w 1818 roku, czego pamiątką był napis umieszczony na belce stropowej, spróchniałej i już nieistniejącej. Data na belce to rok odbudowy i odrestaurowania świątyni, sfinansowanej przez ówczesnego właściciela Małachowa – Cezarego Budziszowskiego. 
Jednonawowy kościół został wzniesiony na planie prostokąta, z niewyodrębnionym prezbiterium i zakrystią od strony północnej, która w czasie prac remontowych w latach 90. XX wieku została rozebrana. Dwuspadowy dach został pokryty gontem, a całość została otoczona kamiennym murem. Do świątyni była dostawiona drewniana wieża, która istniała do 1983 roku, kiedy to została całkowicie zniszczona przez huragan. 
We wnętrzu świątyni są umieszczone trzy ołtarze: św. Anny Samotrzeć, św. Wawrzyńca i św. Izydora Oracza. Obraz św. Wawrzyńca męczennika, namalowany w połowie XVII wieku, uznany został za cudowny i przedstawia świętego pełnego zachwytu niebiańskiego.
Obecnie, po remoncie, kościół jest od 07.08.2022 ponownie czynny.

</doc>
<doc id="4904061" url="https://pl.wikipedia.org/wiki?curid=4904061" title="Vysoká (988 m)">
Vysoká (988 m)

Vysoká (988 m) – szczyt w Starohorskich Wierchach na Słowacji wznoszący się nad miejscowością Podkonice. Znajduje się w zakończeniu południowego grzbietu szczytu Hrubý vrch (1169 m). Na Vysokiej grzbiet ten rozgałęzia się na dwa ramiona:
Vysoká znajduje się w otulinie Parku Narodowego Niżne Tatry. Jej szczyt i grzbietowe partie szczytu są bezleśne, zajęte przez dużą halę pasterską. Na jej dolnym końcu znajdują się szałasy. Przy jednym z nich dawniej działał wyciąg narciarski. Obecnie stoki tej hali są wykorzystywane przez paralotniarzy jako startowisko. Dolne partie stoków Vysokiej porasta las.
Turystyka.
Przez halę Vysokiej prowadzi niebiesko znakowany szlak turystyczny.

</doc>
<doc id="4904063" url="https://pl.wikipedia.org/wiki?curid=4904063" title="Konowały (obwód witebski)">
Konowały (obwód witebski)

Konowały (; ) – chutor na Białorusi, w obwodzie witebskim, w rejonie brasławskim, w sielsowiecie Widze.
Historia.
W czasach zaborów w granicach Imperium Rosyjskiego.
W latach 1921–1945 wieś a następnie kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze.
Według Powszechnego Spisu Ludności z 1921 roku zamieszkiwały tu 43 osoby, 34 były wyznania rzymskokatolickiego a 9 staroobrzędowego. Jednocześnie wszyscy mieszkańcy zadeklarowali polską przynależność narodową. Było tu 9 budynków mieszkalnych. W 1931 w 13 domach zamieszkiwało 61 osób.
Wierni Kościoła katolickiego należeli do parafii w Widzach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Widzach.

</doc>
<doc id="4904066" url="https://pl.wikipedia.org/wiki?curid=4904066" title="Metro w Harbinie">
Metro w Harbinie

Metro w Harbinie – system metra w Harbinie, stolicy prowincji Heilongjiang, w północno-wschodnich Chinach. System rozpoczął funkcjonowanie 26 września 2013 wraz z otwarciem linii 1.
Historia.
Metro w Harbinie zostało zatwierdzone przez Radę Państwową w 2005 roku. Początkowa wartość inwestycji została oceniona na 643 miliony USD. Projekt był kierowany przez dyrekcję Budowy Metra Miejskiego Rządu Ludowego w Harbinie W 2006 roku odbyła się oficjalna „Ceremonia inicjacji projektu trialnego budowy metra w Harbinie”, oznaczająca faktyczne potwierdzenie realizacji projektu.
Budowa linii 1 rozpoczęła się 29 września 2009 r., a następnie została zatrzymana i następnie wznowiona w marcu 2010 r. W marcu 2011 roku podpisano kontrakt na pociągi pierwszej linii z firmą Changchun Railway Vehicles co. sp. z o.o.. Docelowy termin otwarcia pierwszej linii z 17.47 km oraz 18 stacjami wyznaczono na koniec 2012 roku. Jednak linia 1 ostatecznie została otwarta dopiero 26 września 2013 r. 26 stycznia 2017 r. oddano do eksploatacji pierwszy odcinek linii 3.
Trasa.
Linia 1.
Linia 1 przebiega wzdłuż osi wschód-zachód.
Linia 3.
Docelowo będzie to linia obwodowa wokół obszaru miejskiego miasta.
Godziny kursowania.
W okresie zimowym metro zaczyna kursować o 6:00, a kończy o 21:00.
Przyszłość.
Za linią 1 (czerwoną) zostanie otwarta jeszcze linia 2 (oficjalny kolor to zielony, pokazana jest na powyższej mapie jako fioletowa) ze wschodu na północny zachód z 17 stacjami.

</doc>
<doc id="4904069" url="https://pl.wikipedia.org/wiki?curid=4904069" title="Konowały (rejon brasławski)">
Konowały (rejon brasławski)



</doc>
<doc id="4904071" url="https://pl.wikipedia.org/wiki?curid=4904071" title="Vysoká (961 m)">
Vysoká (961 m)

Vysoká (961 m) – szczyt w Starohorskich Wierchach na Słowacji wznoszący się nad miejscowościami Podkonice i Moštenica. Jego północno-wschodnie i wschodnie stoki tworzą zbocza doliny Švarcova, południowe opadają do Doliny Górnego Hronu w Podkonicach. W kierunku północno-zachodnim od Vysokiej biegnie grzbiet, który poprzez wierzchołek 957 m łączy się ze szczytem Vysoká (988 m). Grzbiet ten pokrywa duża hala pasterska. Szczyt Vysokiej 961 m i jej zbocza porośnięte są jednak lasem. Znajdują się w nim liczne skalne odsłonięcia.
Vysoká znajduje się w otulinie Parku Narodowego Niżne Tatry. Nie prowadzi przez nią żaden znakowany szlak turystyczny, ale z Podkonic i Moštenicy prowadzą na jej grzbiet ścieżki.

</doc>
<doc id="4904072" url="https://pl.wikipedia.org/wiki?curid=4904072" title="Vysoka (961 m)">
Vysoka (961 m)



</doc>
<doc id="4904075" url="https://pl.wikipedia.org/wiki?curid=4904075" title="Na wyspie">
Na wyspie

Na wyspie – powieść Zofii Romanowiczowej; wydana w 1984 roku, w Paryżu nakładem Instytutu Literackiego. 
O powieści.
Główną bohaterką powieści jest reprezentantka pokolenia wojennego, Maria, uciekinierka z marszu śmierci. W trakcie ucieczki kobieta odnajduje w lesie umierającą, francuską więźniarkę, po śmierci której Maria przywłaszcza sobie jej tożsamość i wiedzie odtąd samotne życie w ojczyźnie zmarłej. Jednak po kilku latach dopadają ją wydarzenia z przeszłości, którym musi stawić czoła. Dodatkowo, bohaterka cierpi na tajemniczą chorobę narkolepsję, w której w trakcie napadów traci świadomość. 
Znaczenie tytułu.
Tytułowa wyspa to Wyspa Świętego Ludwika, miejsce, w którym zamieszkała, i w którym schronienie znalazła główna bohaterka powieści. Metaforycznie – wyspa to miejsce odosobnienia. 
Problematyka powieści.
"Na Wyspie" jest opowieścią o niemożności ucieczki od własnego przeznaczenia, od losu. Powieść podejmuje także problematykę tożsamości oraz jej konstruktywnego charakteru. Jednym z wątków powieści jest również motyw zdrady. Janina Cicha w recenzji powieści pisała: „Romanowiczowa dyskutuje w swej książce ze stereotypem zdrajcy. Maria wydała swoich przyjaciół i ojca. Uczyniła to ze strachu przed cierpieniem. W finale powieściowej akcji uświadamia sobie różnicę między czynem popełnionym w jednorazowej słabości, a świadomym wyborem zdrady (...)”. 
Kwestie genologiczne.
"Na Wyspie" powszechnie uznawane są za powieść psychologiczną. Ewa Nowakowska upatrywała w niej kolejnego ogniwa powieściowej serii Zofii Romanowiczowej: „"Na Wyspie" jest kolejnym rozdziałem wciąż tej samej opowieści, jednorodnej w swojej wielości, rozwijanej i poszerzanej konsekwentnie i prowadzącej w stronę subtelnej, koronkowej analizy psychologicznej”. Andrzej Stanisław Kowalczyk w swojej recenzji również podkreślał psychologiczne walory utworu Romanowiczowej, jednak wskazywał przy tym na inne komponenty budujące tę powieść: „(...) świetnie się zapowiadająca powieść psychologiczna, obfitująca w znakomite obserwacje (...) zmienia się za sprawą nowego bohatera - Andrzeja - w sensacyjną powieść pełną niejasności i niekonsekwencji”. 
Recepcja powieści.
Arkadiusz Morawiec w publikacji, poświęconej życiu i twórczości Zofii Romanowiczowej stwierdza, iż „(...) na opublikowane świadectwa lektury "Na wyspie" czytelników emigracyjnych składa się sześć recenzji i not. W Polsce ukazało się pięć omówień, co jest liczbą niemałą, wziąwszy pod uwagę fakt, że powieść nie miała edycji krajowej. Ponadto ukazała się recenzja książki w języku angielskim, opublikowana w czasopiśmie amerykańskim”. W 2002 roku "Na Wyspie" zostało przetłumaczone na język francuski i spotkało się z dobrym przyjęciem francuskich czytelników. 

</doc>
<doc id="4904078" url="https://pl.wikipedia.org/wiki?curid=4904078" title="Rajd Waldviertel">
Rajd Waldviertel

Rajd Waldviertel ("Rallye Waldviertel"), do 2000 roku Rajd Semperit ("Semperit Rallye") – austriacki rajd samochodowy, organizowany w latach 1957–1974 i 1981–2017. Stanowił eliminację mistrzostw Austrii, mistrzostw Europy (1970–1973 i 1986–2003) oraz Pucharu Mitropa (1967–1974, 1988).
Tradycje rajdu kontynuuje zainaugurowany w 2018 roku Rajd W4.

</doc>
<doc id="4904080" url="https://pl.wikipedia.org/wiki?curid=4904080" title="Rajd Semperit">
Rajd Semperit



</doc>
<doc id="4904081" url="https://pl.wikipedia.org/wiki?curid=4904081" title="Korzeniowszczyzna">
Korzeniowszczyzna

Korzeniowszczyzna (, "Karanieuszczyna"; , "Koroniewszczina") – wieś na Białorusi, w obwodzie witebskim, w rejonie brasławskim, w sielsowiecie Widze.
Historia.
W czasach zaborów ówczesny folwark leżał w granicach Imperium Rosyjskiego.
W latach 1921–1945 wieś a następnie kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze a następnie w gminie Dryświaty.
Według Powszechnego Spisu Ludności z 1921 roku zamieszkiwało tu 10 osób, wszystkie były wyznania rzymskokatolickiego i zadeklarowały polską przynależność narodową. Były tu 2 budynki mieszkalne. W 1931 w 3 domach zamieszkiwało 15 osób.
Wierni Kościoła katolickiego należeli do parafii rzymskokatolickiej w Pelikanach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Dryświatach.

</doc>
<doc id="4904085" url="https://pl.wikipedia.org/wiki?curid=4904085" title="Avgolemono">
Avgolemono



</doc>
<doc id="4904086" url="https://pl.wikipedia.org/wiki?curid=4904086" title="Agia Varvara (stacja metra)">
Agia Varvara (stacja metra)



</doc>
<doc id="4904090" url="https://pl.wikipedia.org/wiki?curid=4904090" title="Dama czerwonobrzucha">
Dama czerwonobrzucha

Dama czerwonobrzucha ("Lorius domicella") – gatunek średniej wielkości ptaka z rodziny papug wschodnich (Psittaculidae). Nie wyróżnia się podgatunków.
Zasięg występowania.
Damy czerwonobrzuche zamieszkują południowe Moluki, a dokładniej wyspy Seram i Ambon. Występują na obszarze o powierzchni 27 300 km2.
Charakterystyka.
Dama czerwonobrzucha mierzy około 28 cm oraz waży 235 g. Samce i samice wyglądają podobnie. W ubarwieniu dominuje czerwień. Czoło i wierzch głowy są czarne, tył głowy jest fioletowy. Na górnej piersi widać żółty pasek. Skrzydła są zielone, uda ciemnoniebieskie. Dziób i oczy są pomarańczowe.
Pożywienie.
Damy czerwonobrzuche żywią się owocami, nektarem i pyłkiem kwiatów.
Rozród.
Samica składa 2 jaja, które wysiaduje przez 24–26 dni. Młode opuszczają gniazdo po około 11 tygodniach.
Status i ochrona.
Międzynarodowa Unia Ochrony Przyrody (IUCN) od 2012 r. uznaje damę czerwonobrzuchą za gatunek zagrożony (EN – "Endangered"). Wcześniej, od 1994 r. była klasyfikowana jako gatunek narażony (VU – "Vulnerable"), a od 1988 r. – zagrożony (T – "Threatened"). Liczbę dojrzałych osobników na wolności szacuje się na 1000–2499, a trend liczebności uznawany jest za malejący. Zagrożenie dla tego gatunku stanowi handel dzikimi ptakami oraz wycinanie drzew.
Gatunek wymieniony jest w II załączniku CITES, od 1972 r. jest chroniony przez prawo indonezyjskie.

</doc>
<doc id="4904092" url="https://pl.wikipedia.org/wiki?curid=4904092" title="Agia Marina (stacja metra)">
Agia Marina (stacja metra)



</doc>
<doc id="4904096" url="https://pl.wikipedia.org/wiki?curid=4904096" title="Franz Schreker">
Franz Schreker

Franz August Julius Schreker (ur. 23 marca 1878 w Monako, zm. 21 marca 1934 w Berlinie) – austriacki kompozytor, dyrygent i pedagog.
Życiorys.
Był synem nadwornego fotografa. W wieku 10 lat osierocony przez ojca, wyjechał wraz z rodziną do Wiednia. Studiował grę na skrzypcach u Sigismunda Bachricha (1892–1894) i Arnolda Roségo (1894–1897) oraz kompozycję u Roberta Fuchsa (1897–1900). Zadebiutował w 1896 roku w Londynie kompozycją "Love Songs", pierwszy wielki sukces odniósł natomiast wystawioną w 1908 roku w Wiedniu pantomimą "Der Geburtstag der Infantin". Działał jako organizator życia muzycznego, założył Verein der Musikfreunde w Döbling (1895). Był dyrygentem wiedeńskiej Volksoper (1907–1908) i pierwszym kierownikiem Philharmonischer Chor (1907–1920). Od 1912 do 1920 roku był wykładowcą kompozycji w Akademie für Musik und darstellende Kunst Wien. W 1920 roku wyjechał do Berlina, gdzie otrzymał posadę dyrektora Hochschule für Musik. Dokonał restrukturyzacji uczelni, przekształcając ją w nowoczesną placówkę pedagogiczną. Wraz ze wzrostem nastrojów antysemickich w Republice Weimarskiej, ze względu na żydowskie pochodzenie, stał się obiektem ataków ze strony nazistów. W 1931 roku musiał odwołać premierę swojej opery "Christophorus", natomiast wystawieniu opery "Der Schmied von Gent" rok później towarzyszyły nazistowskie demonstracje. W 1932 roku został zwolniony ze stanowiska dyrektora Hochschule für Musik. Przez rok wykładał jeszcze w Preussische Akademie der Künste, jednak po dojściu NSDAP do władzy w 1933 roku utracił również tę posadę. Niedługo potem przeszedł zawał serca, który przyczynił się do jego śmierci.
Do jego uczniów należeli Alois Hába, Ernst Křenek, Karol Rathaus, Artur Rodziński i Hans Schmidt-Isserstedt.
Twórczość.
W młodości pisał pieśni na głos i fortepian, których tematyką była nieszczęśliwa miłość, życie pełne cierpienia, tęsknota i tragiczna ironia. Sięgał przy tym po teksty poetów mało znanych (np. Dora Leen) lub takich autorów, których domeną była proza (m.in. Lew Tołstoj). W twórczości operowej rozwinął koncepcję totalnego teatru muzycznego, w którym dramaturgia jest ściśle uwarunkowana muzyką, determinującą wydarzenia sceniczne. W treści swoich oper podejmował tematykę skomplikowanych relacji międzyludzkich, patologicznego erotyzmu, przemocy i alkoholizmu, nawiązując tym samym do nurtów ekspresjonistycznych i naturalistycznych w sztuce. W dojrzałej twórczości kompozytora widoczna jest predylekcja do gęstej, bogatej kolorystycznie faktury, ekspresjonistyczne frazy zestawiane są z szerokimi łukami melodycznymi, nadając dziełu głęboki wyraz dramatyczny. W warstwie harmonicznej stosował chromatykę i politonalność, przy wyraźnej jednak obecności centrów tonalnych.

</doc>
<doc id="4904099" url="https://pl.wikipedia.org/wiki?curid=4904099" title="Bożenna Bojar">
Bożenna Bojar

Bożenna Zofia Bojar (ur. 9 sierpnia 1941 w Warszawie) – polska polonistka, językoznawca, profesor, nauczyciel akademicki Uniwersytetu Warszawskiego.
Życiorys.
Córka Ireny i Henryka Zarembów. Absolwentka polonistyki na Wydziale Filologicznym Uniwersytetu Warszawskiego. Stopień magistra filologii polskiej uzyskała w 1964 na podstawie pracy z językoznawstwa na temat statystycznej analizy leksyki tekstów naukowo-technicznych dotyczących obserwacji sztucznych satelitów Ziemi. Tytuł doktora nauk humanistycznych otrzymała w 1972 na Wydziale Filologii Obcych Uniwersytetu Warszawskiego na podstawie rozprawy „Struktura semantyczna i składnia czasowników dotyczących procesów informacyjnych”, napisanej pod kierunkiem Olgierda Adriana Wojtasiewicza, stopień doktora habilitowanego nauk humanistycznych otrzymała w 1978 po przedłożeniu rozprawy ”Opis semantyczny czasowników ruchu oraz pojęć związanych z ruchem”. Od 1991 – profesor, od 1996 profesor zwyczajny.
Praca zawodowa i naukowa.
Od 1964 zatrudniona w Katedrze Lingwistyki Formalnej na Wydziale Neofilologii UW, od 2003 w Katedrze Hungarystyki, w latach 2009–2013 była jej kierownikiem. Współpracowała z Instytutem Informacji i Studiów Bibliologicznych UW w ramach specjalizacji informacja naukowa. Prowadziła wykłady i seminaria doktoranckie z zakresu językoznawstwa i informacji naukowej. Jest promotorką 13 doktoratów, m.in.: Barbary Sosińskiej-Kalaty (1986), Elżbiety Artowicz (1990), Jadwigi Woźniak-Kasperek (1990).
Prowadzi badania naukowe z zakresu lingwistyki formalnej, w szczególności semantyki, semantyki czasownika, kodów semantycznych, opisu konfrontatywnego języków naturalnych, terminologii, formalizacji języka, metainformacji, związków między językiem naturalnym a językami sztucznymi, języków informacyjno-wyszukiwawczych.
Jest autorką podręczników akademickich z językoznawstwa, kilkudziesięciu artykułów oraz haseł z zakresu logiki i językoznawstwa w "Słowniku terminologicznym informacji naukowej" (1979), redaktorem naukowym, autorką koncepcji i współautorką haseł w "Słowniku encyklopedycznym terminologii języków i systemów informacyjno-wyszukiwawczych" (1993) "oraz Słowniku encyklopedycznym informacji, języków i systemów informacyjno-wyszukiwawczych" (w 2002 publikacji przyznano Nagrodę Naukową Stowarzyszenia Bibliotekarzy Polskich im. Adama Łysakowskiego).
W latach siedemdziesiątych i osiemdziesiątych angażowała się w prace związane z przygotowaniem systemów informacyjnych dla sieci bibliotek i ośrodków informacji. Była członkiem Senackiej Komisji ds. Bibliotek i Systemów Informacyjnych Uniwersytetu Warszawskiego, konsultantem naukowym Ośrodka Informacji Naukowej PAN, przewodniczącą, wiceprzewodniczącą oraz członkiem Rady Naukowej Instytutu Informacji Naukowej i Bibliotekoznawstwa UW. Była też członkiem komitetu redakcyjnego serii Materiały Szkoleniowe Centrum Informacji Naukowej, Technicznej i Ekonomicznej oraz redaktorem naukowym kilku opublikowanych w tej serii prac, konsultantem naukowym prac nad tworzeniem systemu informacji dokumentacyjnej w zakresie językoznawstwa slawistycznego w Instytucie Slawistyki PAN. Od lat siedemdziesiątych współpracowała jako członek komitetu redakcyjnego i autorka z czasopismem „Zagadnienia Informacji Naukowej”, którego w latach 1992–2012 była redaktorem naczelnym. W latach 1977–1982 była kierownikiem studiów doktoranckich z zakresu systemów informacyjnych na UW.

</doc>
<doc id="4904101" url="https://pl.wikipedia.org/wiki?curid=4904101" title="Czyste (staw)">
Czyste (staw)

Czyste – staw w Warszawie, w dzielnicy Ursynów.
Położenie i charakterystyka.
Staw leży po lewej stronie Wisły, w stołecznej dzielnicy Ursynów, na obszarze MSI Jeziorki Południowe, niedaleko ulic Sarabandy, Farbiarskiej i Czystej. Położony jest na obszarze zlewni Kanału Jeziorki. Posiada bezpośrednie połączenie z dwoma niewielkim bezimiennym stawami (nazwy robocze: staw środkowy i staw górny) znajdującymi się na północy poprzez rów R–5 (inne nazwy: RB–1 lub J–2) o łącznej długości 200 m. Odpływ do Kanału Jeziorki odbywa się w kierunku południowo-wschodnim poprzez rów R–B (inna nazwa J–2). Staw jest podzielony na trzy oddzielne zbiorniki wodne.
Zgodnie z ustaleniami w ramach „Programu Ochrony Środowiska dla m. st. Warszawy na lata 2009–2012 z uwzględnieniem perspektywy do 2016 r.” staw położony jest na wysoczyźnie, a jego powierzchnia wynosi 1,8317 ha (inne źródło podaje 1,8700 ha). Według numerycznego modelu terenu udostępnionego przez Geoportal lustro wody znajduje się na wysokości 102,7 m n.p.m. Pojemność zbiornika wodnego wynosi 13 480 m³. Identyfikator MPHP obiektu to 101436.
Według „Opracowania ekofizjograficznego do studium uwarunkowań i kierunków zagospodarowania przestrzennego m. st. Warszawy” z 2006 roku staw zanika. W pobliżu występują czarne ziemie.
Przyroda i rekultywacja.
Akwen znajduje się w zasięgu terenów zieleni miejskiej jako teren otwarty z wodami wraz z pobliskim stawem Nowe Ługi. W otoczeniu rosną cenne okazy drzew i roślinności wysokiej.
W 2003 roku zakończyła się rekultywacja stawu sfinansowana przez Dzielnicę Ursynów w ramach programu małej retencji. Jej uzasadnieniem były liczne podtopienia okolicznych obszarów spowodowane gwałtownymi burzami. W wyniku prac retencja stawu została ustalona na poziomie 4800 m³.

</doc>
<doc id="4904103" url="https://pl.wikipedia.org/wiki?curid=4904103" title="Rajd Reykjavíku">
Rajd Reykjavíku

Rajd Reykjavíku ("Rallý Reykjavík") – islandzki rajd samochodowy, organizowany w ramach mistrzostw kraju. Pierwsza edycja zawodów odbyła się w 1980 roku.

</doc>
<doc id="4904104" url="https://pl.wikipedia.org/wiki?curid=4904104" title="Ewa Gruszczyńska (ujednoznacznienie)">
Ewa Gruszczyńska (ujednoznacznienie)



</doc>
<doc id="4904105" url="https://pl.wikipedia.org/wiki?curid=4904105" title="Jason Tunks">
Jason Tunks

Jason Tunks (ur. 7 maja 1975 w London) – kanadyjski lekkoatleta, specjalista rzutu dyskiem, mistrz igrzysk panamerykańskich, trzykrotny medalista igrzysk Wspólnoty Brytyjskiej, trzykrotny olimpijczyk.
Zdobył brązowy medal w pchnięciu kulą i zajął 5. miejsce w rzucie dyskiem na mistrzostwach panamerykańskich juniorów w 1993 w Winnipeg. Na mistrzostwach świata juniorów w 1994 zajął 8. miejsce w rzucie dyskiem i 10. miejsce w pchnięciu kulą. Odpadł w eliminacjach rzutu dyskiem na igrzyskach olimpijskich w 1996 w Atlancie. Zajął 9. miejsce w tej konkurencji na mistrzostwach świata w 1997 w Atenach.
Zdobył brązowy medal w rzucie dyskiem, przegrywając jedynie z Robertem Weirem z Anglii i Frantzem Krugerem z Południowej Afryki, a także zajął 11. miejsce w pchnięciu kulą na igrzyskach Wspólnoty Narodów w 1998 w Kuala Lumpur. Na igrzyskach panamerykańskich w 1999 w Winnipeg wywalczył brązowy medal w rzucie dyskiem, za Anthonym Washingtonem ze Stanów Zjednoczonych i Alexisem Elizalde z Kuby, a w pchnięciu kulą zajął 5. miejsce.
W późniejszych startach koncentrował się na rzucie dyskiem. Odpadł w kwalifikacjach tej konkurencji na mistrzostwach świata w 1999 w Sewilli. Na igrzyskach olimpijskich w 2000 w Sydney zajął 6. miejsce. Zwyciężył na igrzyskach frankofońskich w 2001 w Ottawie. Zajął 9. miejsce na mistrzostwach świata w 2001 w Edmonton.
Zdobył srebrny medal na igrzyskach Wspólnoty Narodów w 2002 w Manchesterze, za Frantzem Krugerem, a przed Robertem Weirem. Zwyciężył na igrzyskach panamerykańskich w 2003 w Santo Domingo, wyprzedzając Kubańczyków Franka Casañasa i Loisa Maikela Martíneza. Zajął 11. miejsce na mistrzostwach świata w 2003 w Paryżu. Nie zakwalifikował się do finału na igrzyskach olimpijskich w 2004 w Atenach. Zajął 8. miejsce na mistrzostwach świata w 2005 w Helsinkach.
Ostatnią dużą imprezą międzynarodową, na której Tunks startował, były igrzyska Wspólnoty Narodów w 2006 w Melbourne. Wywalczył na nich srebrny medal w rzucie dyskiem, przegrywając jedynie ze Scottem Martinem z Australii, a wyprzedzając swego kolegę z reprezentacji Kanady Dariusza Slowika.
Tunks był czternastokrotnym mistrzem Kanady w rzucie dyskiem w latach 1995–2005 i 2007–2009, a także wicemistrzem w 2006 i 2014. Był również mistrzem Kanady w pchnięciu kulą w 1997 oraz wicemistrzem w 1996, 1998 i 2001.
Dwukrotnie poprawiał rekord Kanady w rzucie dyskiem do rezultatu 67,88 m, uzyskanego 14 maja 1998 w Abilene. Jest to aktualny (wrzesień 2020) rekord Kanady.
Pierwszą żoną Tunksa była Teri Steer, amerykańska lekkoatletka, specjalistka pchnięcia kulą, olimpijka z 2000, obecna (wrzesień 2020) żona Christiana Cantwella, a drugą jest Lieja Tunks z d. Koeman, holenderska kulomiotka, olimpijka z 2000 i 2004.

</doc>
<doc id="4904110" url="https://pl.wikipedia.org/wiki?curid=4904110" title="Black Album (album Slums Attack)">
Black Album (album Slums Attack)

Black Album – trzynasty album studyjny polskiego zespołu hip-hopowego Slums Attack, wydany pod szyldem „Peja/Slums Attack”. Wydawnictwo ukazało się 17 września 2020 roku nakładem wytwórni muzycznej RPS Enterteyment. Album w całości wyprodukował Magiera.

</doc>
<doc id="4904113" url="https://pl.wikipedia.org/wiki?curid=4904113" title="Staw Czyste">
Staw Czyste



</doc>
<doc id="4904115" url="https://pl.wikipedia.org/wiki?curid=4904115" title="Ryszard Graczyk">
Ryszard Graczyk

Ryszard Graczyk (ur. 7 czerwca 1926 w Nieświeżu, zm. 6 października 2006 w Poznaniu) – polski ornitolog, teriolog i zoolog.
Życiorys.
Absolwent Wydziału Leśnego Uniwersytetu Przyrodniczego w Poznaniu (rocznik 1950). Od początku swojej kariery naukowej był związany z Katedrą Zoologii tego Uniwersytetu gdzie uzyskał specjalizację z zakresu ornitologii, a także wszystkie stopnie naukowe (kolejno w 1963, 1971 i 1977). Jego nauczycielem i mentorem był Jan Bogumił Sokołowski. W wyniku starań Ryszarda Graczyka w 1974 powstała Stacja Doświadczalna Zakładu Zoologii Uniwersytetu Przyrodniczego w Poznaniu.
Osiągnięcia naukowe Ryszarda Graczyka obejmują między innymi przeprowadzenie badań wpływu ptaków owadożernych na ochronę lasu a także badania nad występowaniem i stanem ilościowym kosa ("Turdus merula L.") w Polsce oraz występowaniem drozda śpiewaka w miastach Polski. Wykonał również budki lęgowe dla ptaków i nietoperzy z trocinobetonu.
Zmarł 6 października 2006 w Poznaniu. Pochowano go na miejscowym Cmentarzu Junikowo.
Nagrody i wyróżnienia.
Uhonorowany m.in.:

</doc>
<doc id="4904117" url="https://pl.wikipedia.org/wiki?curid=4904117" title="Kowszeniki">
Kowszeniki

Kowszeniki (; ) – wieś na Białorusi, w obwodzie witebskim, w rejonie brasławskim, w sielsowiecie Dalekie.
Dawniej Kowżeniki.
Historia.
W czasach zaborów wieś leżała w granicach Imperium Rosyjskiego.
W latach 1921–1945 wieś leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze.
Według Powszechnego Spisu Ludności z 1921 roku zamieszkiwało tu 37 osób, 34 były wyznania rzymskokatolickiego a 6 prawosławnego. Jednocześnie wszyscy mieszkańcy zadeklarowali polską przynależność narodową. Było tu 6 budynków mieszkalnych. W 1931 w 10 domach zamieszkiwało 48 osób.
Wierni Kościoła katolickiego należeli do parafii w Widzach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Widzach.

</doc>
<doc id="4904118" url="https://pl.wikipedia.org/wiki?curid=4904118" title="Rāʾ">
Rāʾ

Rāʾ (ر) – dziesiąta litera alfabetu arabskiego. Używana jest do oznaczenia dźwięku [], tj. spółgłoski drżącej dziąsłowej dźwięcznej. Pochodzi od fenickiej litery Resz.
W języku polskim litera Rāʾ jest transkrybowana za pomocą litery R.
W arabskim systemie liczbowym literze Rāʾ odpowiada liczba 200.

</doc>
<doc id="4904119" url="https://pl.wikipedia.org/wiki?curid=4904119" title="Bartłomiej Skrzyński">
Bartłomiej Skrzyński

Bartłomiej Zbigniew Skrzyński, ps. "Skrzynia" (ur. 12 lipca 1979 we Wrocławiu, zm. 15 września 2020 tamże) – polski dziennikarz i działacz społeczny, aktywista na rzecz osób niepełnosprawnych.
Życiorys.
Urodził się w 1979 r. w rodzinie Zbigniewa i Wandy. W wieku siedmiu lat zdiagnozowano u niego dystrofię mięśniową Duchenne’a, prowadzącą do postępującego zaniku mięśni.
Pracował jako dziennikarz, m.in. prowadził w TVP1 autorski program telewizyjny "W-skers" o osobach niepełnosprawnych, a także "Bez barier" w TVP Wrocław. Ponadto publikował w „Słowie Polskim”, „Gazecie Wyborczej” i „Panoramie Dolnośląskiej”. Ponadto pełnił funkcję dyrektora Biura Wrocław Bez Barier i rzecznika ds. niepełnosprawnych przy prezydentach Wrocławia Rafale Dutkiewiczu i Jacku Sutryku, w związku z czym konsultował m.in. projekty Teatru Capitol czy Portu Lotniczego Wrocław. Ponadto wykładał w Instytucie Dziennikarstwa i Komunikacji Społecznej Uniwersytetu Wrocławskiego.
Był jednym z twórców Parlamentu Młodzieży Wrocławia, gdy uczęszczał do szkoły średniej. Pracował także jako społeczny rzecznik prasowy Sejmiku Osób Niepełnosprawnych, prowadził kampanie na rzecz osób z niepełnosprawnością i zasiadał w Radzie Społecznej przy Rzeczniku Praw Obywatelskich, a także współtworzył Wolontariat Miejski na 46. Międzynarodowy Kongres Eucharystyczny. Założył również i kierował Fundacją W-skersi, organizującą m.in. dalekomorskie rejsy integracyjne i był współtwórcą oraz redaktorem naczelnym portalu niemabarier.dolnyslask.pl.
W kampanii wyborczej w 2018 r. był rzecznikiem prasowym kandydata na prezydenta Wrocławia Jacka Sutryka.
Znany jako propagator żużla, publikował w związku z tym m.in. w magazynie „Taśma w górę” i „Tygodniku Żużlowym”"".
Zmarł 15 września 2020 r. we Wrocławiu i został pochowany w cztery dni później na cmentarzu na Pawłowicach.
Odznaczenia.
Wyróżniony m.in. Nagrodą Rzecznika Praw Obywatelskich im. Pawła Włodkowica (2013 r.)"". W 2018 roku otrzymał Srebrną Odznakę Honorową Wrocławia.
Pośmiertnie w 2020 odznaczony przez prezydenta Andrzeja Dudę Złotym Krzyżem Zasługi "za zasługi w działalności społecznej na rzecz osób potrzebujących pomocy i wsparcia". 16 listopada 2020 r. pośmiertnie uhonorowany nagrodą specjalną przez Rzecznika Praw Obywatelskich. 16 lutego 2021 r. pośmiertnie odznaczony przez Prezydenta RP Andrzeja Dudę nagrodą specjalną im. Piotra Pawłowskiego.

</doc>
<doc id="4904122" url="https://pl.wikipedia.org/wiki?curid=4904122" title="Nikola Milojevic">
Nikola Milojevic



</doc>
<doc id="4904123" url="https://pl.wikipedia.org/wiki?curid=4904123" title="Ewa Melania Gruszczyńska">
Ewa Melania Gruszczyńska

Ewa Melania Gruszczyńska – polska psycholog, dr hab. nauk społecznych, profesor uczelni i dyrektor Instytutu Psychologii Klinicznej Wydziału Psychologii SWPS Uniwersytetu Humanistycznospołecznego z siedzibą w Warszawie.
Życiorys.
28 maja 2002 obroniła pracę doktorską "Poczucie koherencji a proces radzenia sobie ze stresem (na przykładzie stresu egzaminacyjnego)", 15 czerwca 2018 habilitowała się na podstawie pracy zatytułowanej "Radzenie sobie ze stresem w wybranych kontekstach zdrowotnych: mikro- i makroperspektywa". Pracowała w Instytucie Psychologii na Wydziale Pedagogiki i Psychologii Uniwersytetu Śląskiego i w Instytucie Psychologii Klinicznej na Wydziale Psychologii Szkole Wyższej Psychologii Społecznej w Warszawie.
Jest profesorem uczelni i dyrektorem Instytutu Psychologii Klinicznej Wydziału Psychologii SWPS Uniwersytetu Humanistycznospołecznego z siedzibą w Warszawie, a także prorektorem SWPS Uniwersytetu Humanistycznospołecznego z siedzibą w Warszawie.

</doc>
<doc id="4904128" url="https://pl.wikipedia.org/wiki?curid=4904128" title="Kourabiedes">
Kourabiedes



</doc>
<doc id="4904129" url="https://pl.wikipedia.org/wiki?curid=4904129" title="Smyrnium olusatrum">
Smyrnium olusatrum



</doc>
<doc id="4904132" url="https://pl.wikipedia.org/wiki?curid=4904132" title="Puchar Heinekena (2001/2002)">
Puchar Heinekena (2001/2002)

Puchar Heinekena 2001/2002 – siódma edycja Pucharu Heinekena, pierwszego poziomu europejskich klubowych rozgrywek w rugby union. Zawody odbyły się w dniach 28 września 2001 – 25 maja 2002 roku.
Najwięcej punktów w sezonie zdobył Ronan O’Gara, w klasyfikacji przyłożeń zwyciężył zaś Ugo Mola.

</doc>
<doc id="4904134" url="https://pl.wikipedia.org/wiki?curid=4904134" title="Leapmotor">
Leapmotor

Zhejiang Leapmotor Technologies Ltd. – chiński producent elektrycznych samochodów osobowych i sportowych oraz SUV-ów z siedzibą w Hangzhou działający od 2015 roku. 
Historia.
Era S01 i T01.
Chiński startup powstał w marcu 2017 roku w Hangzhou z inicjatywy chińskiego biznesmena Zhu Jiangminga, za cel obierając rozwój początkowo niewielkich samochodów elektrycznych i ogłaszając swoje plany rozwoju jesienią tego samego roku. Studyjną zapowiedzią pierwszego pojazdu Leapmotor był prototyp miejskiego samochodu sportowego LP-S01 przedstawiony podczas wystawy samochodowej w Kantonie w listopadzie 2017 roku, z kolei jego seryjny wariant pod nazwą S01 został zaprezentowany oficjalnie niespełna półtora roku później, w 2019 roku. Drugim seryjnym pojazdem chińskiego producenta był niewielki hatchback o nazwie T03 będący odpowiedzią na takie modele, jak m.in. Ora Black Cat.
Era C11 i C01.
Zapowiedzią dalszego rozwoju firmy Leapmotor wobec większych i bardziej zaawansowanych technicznie pojazdów była prezentacja w maju 2019 roku prototypu dużego SUV-a z napędem elektrycznym o nazwie C-More Concept. Projekt został wdrożony do produkcji seryjnej w postaci modelu Leapmotor C11, który został zaprezentowany po raz pierwszy w grudniu 2020 roku. Luksusowy elektryczny SUV trafił do sprzedaży na rynku chińskim we wrześniu 2021. Samochód zdobył dużą popularność wśród nabywców, średnio w 2022 roku znajdując 4 tysiące nabywców i będąc przez to jednym z najpopularniejszych elektrycznych SUV-ów.
W maju 2022 Leapmotor przedstawiło swój czwarty produkcyjny model, który rozwinął koncepcję zaawansowanego technicznie, luksusowego samochodu elektrycznego. Wyższej klasy limuzyna C01 otrzymała rozbudowaną gamę wariantów napędowych i trafiła do sprzedaży na rodzimym rynku chińskim w drugiej połowie roku. Podobnie jak SUV C11, Leapmotor C01 wyróżnił się polityką cenową zakładającej konkurencyjnie skonstruowany cennik względem rodzimej i zagraicznej konkurencji. Nowatorskim rozwiązaniem stało się montowanie ogniwam zamocowanych bezpośrednio między nadwoziem i podwoziem.
W 2022 roku Leapmotor obszernie rozbudował swoją działalność i ogłosił dalsze strategiczne cele na kolejne lata. W czerwcu firma ogłosiła chęć rozpoczęcia dystrybucji i oficjalnej sprzedaży swoich modeli C11 i C01 na rynku europejskim. W tym samym roku samochody Leapmotor trafiły do sprzedaży w Izraelu za pośrednictwem prywatnego importera Metro Motor. Jesienią chiński startup razem z rodzimym potentatem BYD Auto wyraził chęć wspólnego nabycia fabryki Stellantis w Changsha, która w lipcu 2022 zaprzestała działalności w związku z wycofaniem się z lokalnych operacji międzynarodowego konglomeratu. We wrześniu chiński startup wszedł na Giełdę Papierów Wartościowych w Hongkongu, stając się odtąd spółką publiczną.

</doc>
<doc id="4904139" url="https://pl.wikipedia.org/wiki?curid=4904139" title="Kościół San Nicolò Regale">
Kościół San Nicolò Regale

Kościół San Nicolò Regale znajduje się w Mazara del Vallo i jest przykładem architektury arabsko-normańskiej.
Niewielka świątynia powstała w XI lub w XII wieku i ma liczne cechy architektoniczne podobne do kościoła San Cataldo w Palermo i kościoła Santissima Trinità di Delia w Castelvetrano: ma kształt kwadratu z trzema apsydami i kopułą spoczywającą na szerokim i niskim sześciokątnym bębnie. Wewnątrz znajduje się mały ołtarz, cztery centralne kolumny oraz kolumny wkomponowane w narożniki trzech apsyd. Kościół przeszedł między XVII a XVIII wiekiem radykalną transformację w stylu barokowym. W 1947 r. podjęto próbę przywrócenia kościołowi pierwotnej formy, ale dopiero w latach 80. XX wieku ten arabsko-normański pomnik architektury odzyskał pierwotną średniowieczną formę. Krypta jest szczególnie interesująca ze względu na znalezione tam w 1933 r. pozostałości mozaik z czasów późnego Cesarstwa Rzymskiego.

</doc>
<doc id="4904140" url="https://pl.wikipedia.org/wiki?curid=4904140" title="Arthur de Greef">
Arthur de Greef



</doc>
<doc id="4904142" url="https://pl.wikipedia.org/wiki?curid=4904142" title="French Open 2020 (kwalifikacje gry pojedynczej mężczyzn)">
French Open 2020 (kwalifikacje gry pojedynczej mężczyzn)

French Open 2020 – kwalifikacje gry pojedynczej mężczyzn – kwalifikacje do zawodów singlowych mężczyzn, rozgrywane w ramach ostatniego, trzeciego w sezonie wielkoszlemowego turnieju tenisowego, French Open. Zmagania miały miejsce w dniach 21–25 września na ceglanych kortach Stade Roland Garros w 16. dzielnicy francuskiego Paryża.

</doc>
<doc id="4904145" url="https://pl.wikipedia.org/wiki?curid=4904145" title="Franciszek Leżeński">
Franciszek Leżeński

Franciszek Leżeński (Leżyński) herbu Nałęcz (zm. w 1773 roku) – łowczy kamieniecki w latach 1748-1769.
Jako poseł z województwa podolskiego zerwał sejm 8 października 1760 roku. 

</doc>
<doc id="4904146" url="https://pl.wikipedia.org/wiki?curid=4904146" title="Bitwa pod Nową Rudą">
Bitwa pod Nową Rudą

Bitwa pod Nową Rudą – część operacji niemeńskiej; walki Grodzieńskiego pułku strzelców z sowiecką 63 Brygadą Strzelców w czasie ofensywy jesiennej wojsk polskich w okresie wojny polsko-bolszewickiej.
Sytuacja ogólna.
Realizując w drugiej połowie sierpnia 1920 operację warszawską, wojska polskie powstrzymały armie Frontu Zachodniego Michaiła Tuchaczewskiego. 1 Armia gen. Franciszka Latinika zatrzymała sowieckie natarcie na przedmościu warszawskim, 5 Armia gen. Władysława Sikorskiego podjęła działania ofensywne nad Wkrą, a ostateczny cios sowieckim armiom zadał marszałek Józef Piłsudski, wyprowadzając uderzenie znad Wieprza. Zmieniło to radykalnie losy wojny. Od tego momentu Wojsko Polskie było w permanentnej ofensywie.
Po wielkiej bitwie nad Wisłą północny odcinek frontu polsko-sowieckiego zatrzymał się na zachód od linii Niemen – Szczara. Na froncie panował względny spokój, a obie strony reorganizowały swoje oddziały. Wojska Frontu Zachodniego odtworzyły ciągłą linię frontu już 27 sierpnia. Obsadziły one rubież Dąbrówka – Odelsk – Krynki – Grodno – Grodek – Kamieniec Litewski. Stąd Tuchaczewski zamierzał przeprowadzić koncentryczne natarcie na Białystok i Brześć, by dalej ruszyć na Lublin. Uderzenie pomocnicze na południu miała wykonać między innymi 1 Armia Konna Siemiona Budionnego.
Reorganizując siły, Naczelne Dowództwo Wojska Polskiego zlikwidowało dowództwa frontów i rozformowało 1. i 5. Armię. Na froncie przeciwsowieckim rozwinięte zostały 2., 3., 4. i 6. Armia.
10 września, na odprawie w Brześciu ścisłych dowództw 2 i 4 Armii, Józef Piłsudski nakreślił zarys planu nowej bitwy z wojskami Frontu Zachodniego. Rozpoczęły się prace sztabowe nad planem bitwy niemeńskiej. Pomyślana ona była jako pewna kontynuacja operacji warszawskiej, przy założeniu, że jej celem będzie ostateczne rozgromienie wojsk rosyjskiego Frontu Zachodniego.
Myślą przewodnią było związanie głównych sił przeciwnika w centrum poprzez natarcie w kierunku na Grodno i Wołkowysk. Jednocześnie północna grupa uderzeniowa, skoncentrowana na lewym skrzydle 2 Armii, miała szybkim marszem przeciąć skrawek terytorium litewskiego i wyjść na głębokie tyły oddziałów Armii Czerwonej, zaangażowanych w bój o Grodno i Wołkowysk.
Po uchwyceniu przepraw na Niemnie przez północną grupę uderzeniową w Druskienikach i ześrodkowaniu wojsk w rejonie Bastuny – Marcińkańce, 24 września 1 Dywizja Litewsko-Białoruska ruszyła w kierunku Porzecza
Walki pod Nową Rudą.
Po zdobyciu stacji Porzecze 1 Dywizja Litewsko-Białoruska rozdzieliła się na dwie kolumny: I Brygada L-B kontynuowała marsz w kierunku wschodnim, a II Brygada skierowała się na południowy wschód z Zapurza przez Hłuszniewo - Nową Rudę na Jeziory, z zadaniem obejścia od północy broniących się w Grodnie oddziałów sowieckiej 3 Armii Władimira Łazariewicza.
Dowódca II Brygady płk. Kazimierz Rybicki ugrupował swoją kolumnę w sposób następujący: w pierwszym rzucie pułk grodzieński, ubezpieczający się od czoła swoim I batalionem; za nim maszerował pułk nowogródzki, z III dywizjonem litewsko-białoruskiego pułku artylerii polowej, a szwadron ułanów grodzieńskich osłaniał prawe skrzydło brygady. 
25 września II Brygada Litewsko-Białoruska natknęła się pod Nową Rudą na spieszącą z pomocą załodze Grodna sowiecką 63 Brygadę Strzelców i dywizyjny 21 pułk kawalerii.
I batalion przyjął ugrupowanie bojowe, uderzył na przeciwnika i początkowo odnosił sukcesy w walce. Jednak zupełna nieznajomość topografii terenu i ciemna noc spowodowały, że sowiecki kontratak zepchnął polskie kompanie w nadbrzeżne szuwary jeziora Kalnica. Teren nie sprzyjał także atakującym i tym sposobem polski batalion uniknął zagłady. Zdezorientowana 63 Brygada Strzelców skierowała się na północ.
Dowódca II batalionu pułku grodzieńskiego błędnie ocenił, że I batalion został zniszczony, rozwinął się jednak w tyralierę i wspierany ogniem III dywizjonu artylerii zaatakował wioskę. Posiadający przewagę liczebną Sowieci odparli atak i uderzyli z całą mocą na II batalion, który znalazł się w sytuacji krytycznej.
W tym momencie - z szuwarów - na sowieckie skrzydło i tyły uderzył I batalion. Po kilkugodzinnej walce toczonej „na bagnety” Sowieci atakowani z kilku stron wycofali się w nieładzie w okoliczne lasy.
Bilans walk.
Zwycięstwo pod Nową Rudą Polacy okupili stratą dwudziestu poległych i około sześćdziesięciu rannych. Straty sowieckie to około dwustu poległych i rannych oraz trzystu jeńców.

</doc>
<doc id="4904148" url="https://pl.wikipedia.org/wiki?curid=4904148" title="Serious Sam 4">
Serious Sam 4

Serious Sam 4 – strzelanka pierwszoosobowa wyprodukowana przez studio Croteam i wydana przez Devolver Digital. Jest częścią serii gier "Serious Sam" oraz prequelem do "". Gra została zapowiedziana w kwietniu 2018 roku jako "Serious Sam 4: Planet Badass". Wydanie na platformach Microsoft Windows oraz Google Stadia zaplanowano na 24 września 2020 roku. Rok później gra ukaże się również na PlayStation 4 oraz Xbox One.
Rozwój.
Proces tworzenia "Serious Sam 4" rozpoczął się w październiku 2012 roku. Powstawanie gry oficjalnie potwierdzono w czerwcu 2013 roku, kiedy Humble Bundle rozpoczęło akcję wyprzedażową "Humble Weekly Sale" zawierającą wiele poprzednich części z serii w celu zebrania funduszy na sfinansowanie prac. Podczas testowania elementu gry o nazwie "jammer" – urządzenia mogącego dezaktywować pewne obiekty w grze pod pewnym kątem – zespół zadecydował, iż ten element wraz ze związanymi z nim mechanikami, będzie bardziej pasował do innego typu gry, z czego rozwinęła się inna produkcja studia "The Talos Principle" wydana w 2014 roku. We wrześniu 2015 roku współautorzy "The Talos Principle" – Jonas Kyratzes wraz z żoną Vereną – zostali przedstawieni jako scenarzyści nadchodzącego Serious Sam 4.
Serious Sam 4 został zapowiedziany pod tytułem "Serious Sam 4: Planet Badass" w kwietniu 2018 roku podczas konferencji Reboot Develop w Chorwacji wraz z trailerem. Na zamkniętym pokazie na targach E3 z tego samego roku został zaprezentowany jeden poziom gry. W tym momencie wydanie gry było planowane na 2019 rok. W maju 2020 roku "Serious Sam 4" został ponownie zapowiedziany, już bez podtytułu, z przewidywaną data wydania na sierpień 2020 roku na platformach Microsoft Windows i Google Stadia. Według zespołu deweloperów, podtytuł "The Planet Badass", wzięty z fabuły gry, gdzie nieliczni ocalali walczą z najeźdźcami z kosmosu, został zarzucony ze względu na kłopotliwe tłumaczenia na inne języki.
Wydanie gry zostało opóźnione do 24 września 2020 roku. Z powodu umowy na wyłączność z usługą Stadia, wersje na konsole PlayStation 4 oraz Xbox One zostały przełożone na początek 2021 roku.
Rozgrywka.
Serious Sam 4 to gra z gatunku pierwszoosobowych strzelanek skupiona na eliminacji przeciwników za pomocą różnorodnego zestawu broni. Twórcy zdecydowali się zachować elementy znane z poprzednich części serii, takie jak szybkie tempo rozgrywki, brak osłon oraz dużą liczbę przeciwników w pojedynczym podejściu. Na jednej arenie ma się pojawić nawet ponad 10 000 przeciwników jednocześnie. Gracz ma dostać do swojej dyspozycji nowe bronie (jak strzelba automatyczna) oraz nowych przeciwników, przystosowanych również do walki wręcz.
Fabuła gry jest szczątkowa – Ziemia została najechana przez armie obcych pod wodzą Mentala i zostaje szybko podbita. Nieliczni ocalali skupieni w organizacji Earth Defense Force pod wodzą Sama "Serious" Stone'a, głównego protagonisty, stawiają opór najeźdźcy. Akcja gry dzieje się przed wydarzeniami z poprzednich odsłon cyklu i skupia na początkowym okresie inwazji.
Odbiór gry.
Gra zebrała mieszane recenzje, serwis agregujący Metacritic wyliczył średnią ocen na 68 dla 100 punktów możliwych przy ocenie użytkowników 7.5 w 10-stopniowej skali. Recenzenci chwalili akcję, rozgrywkę oraz zachowanie ducha serii, ale mocno krytykowane było wykonanie gry, problemy techniczne oraz monotonia rozgrywki. Ewelina Stój z redakcji PurePC pozytywnie oceniła dostarczenie "fajnej, choć momentami monotonnej rozwałki", niewybredny humor oraz pójście serii z duchem czasu, zaznaczając jednak, że nie nastąpił żaden przełom w serii oraz zwróciła uwagę na wysokie wymagania sprzętowe.

</doc>
<doc id="4904152" url="https://pl.wikipedia.org/wiki?curid=4904152" title="Krzysztof Teobald Zawisza">
Krzysztof Teobald Zawisza

Krzysztof Teobald (Tadeusz) Zawisza herbu Łabędź (zm. 16 grudnia 1762 roku w Dworcu) – starosta starodubowski od 1733 roku, starosta lubonicki.
Żonaty z Katarzyną Grabowską i Elżbietą Zarankówną.
Poseł na sejm 1760 roku z powiatu starodubowskiego.

</doc>
<doc id="4904154" url="https://pl.wikipedia.org/wiki?curid=4904154" title="Mariusz Bratnicki">
Mariusz Bratnicki

Mariusz Bratnicki (ur. 14 kwietnia 1947 w Inowrocławiu, zm. 2 września 2020 w Bytomiu) – polski specjalista zarządzania i organizacji, prof. dr hab. n. ekon.
Życiorys.
W 1970 ukończył studia w Szkole Głównej Planowania i Statystyki. 12 listopada 1975 roku uzyskał stopień naukowy doktora nauk humanistycznych na podstawie przedłożonej rozprawy doktorskiej pt. "Wpływ systemu elektronicznego przetwarzania danych na organizację i zarządzanie w przedsiębiorstwie przemysłowym", 25 kwietnia 1994 habilitował się na podstawie pracy zatytułowanej "Doskonalenie procesu zarządzania w przedsiębiorstwie. Podejście zintegrowane". 16 sierpnia 1999 nadano mu tytuł profesora w zakresie nauk ekonomicznych. Był profesorem zwyczajnym na Wydziale Nauk Stosowanych Akademii WSB, w Centrum Badań Przedsiębiorczości i Zarządzania PAN, w Katedrze Podstaw Zarządzania i Marketingu na Wydziale Organizacji i Zarządzania Politechniki Śląskiej, w Państwowej Uczelni Zawodowej im. prof. Stanisława Tarnowskiego w Tarnobrzegu, oraz w Katedrze Przedsiębiorczości na Wydziale Zarządzania Uniwersytetu Ekonomicznego w Katowicach.
Piastował funkcję profesora nadzwyczajnego w Instytucie Zarządzania, Administracji i Logistyki na Wydziale Organizacji i Zarządzania Politechniki Śląskiej, kierownika w Katedrze Przedsiębiorczości na Wydziale Zarządzania Uniwersytetu Ekonomicznego w Katowicach, członkiem Zespołu Nauk Społecznych, Ekonomicznych i Prawnych (H-02) – Komitetu Badań Naukowych, Zespołu Roboczy do spraw Produkcji Niematerialnej (ZR-10) – Komisji Badań na Rzecz Rozwoju Gospodarki Ministerstwa Nauki i Szkolnictwa Wyższego, Komitetu Nauk Organizacji i Zarządzania na I Wydziale Nauk Humanistycznych i Społecznych Polskiej Akademii Nauk i Komisji ds. Stopni i Tytułów; Sekcja II - Nauk Ekonomicznych Centralnej Komisji do Spraw Stopni i Tytułów.
Zmarł 2 września 2020.

</doc>
<doc id="4904157" url="https://pl.wikipedia.org/wiki?curid=4904157" title="Kalendarium pontyfikatu Franciszka (2020)">
Kalendarium pontyfikatu Franciszka (2020)



</doc>
<doc id="4904160" url="https://pl.wikipedia.org/wiki?curid=4904160" title="Bitwa pod Mile Hill">
Bitwa pod Mile Hill

Bitwa pod Mile Hill – potyczka kawalerii na północ od Leesburga w Wirginii podczas Wojny secesyjnej, zakończona zwycięstwem Konfederatów. Była to pierwsza bitwa Kampanii Marylandzkiej. Bitwa ta z sukcesem oczyściła region z wojsk Unii, pozwalając generałowi Lee na rozpoczęcie inwazji na Maryland i przekroczenie Potomaku.
Tło.
Po nieudanej próbie zniszczenia Armii Wirginii w bitwie o Ox Hill i II bitwie nad Bull Run pomimo zwycięstwa w tej drugiej, Robert E. Lee chciał wkroczyć do Hrabstwa Loundon, by zreorganizować armię, po czym najechać Maryland. W tym czasie hrabstwo Loudoun było okupowane przez wojska federalne działające z garnizonu Unii w Harpers Ferry. W związku z tym kawaleria J.E.B. Stuarta została wysłana z wyprzedzeniem, aby osłonić ruchy armii i oczyścić Loudoun z oporu wroga. W tym celu 1 września 2. Regiment Kawalerii Wirginii pod dowództwem płk. Thomasa T. Munforda został przydzielony do zajęcia miasta Leesburg i przepraw przez rzekę w jego pobliżu.
Bitwa.
Przybywając na miejsce niezauważonym, Munford zauważył, że siły są mniej więcej wyrównane. Postanowił działać. Rozdzielił swych ludzi, kazał części swoich wojsk udać się na północ, zaś resztą wkroczyć do Leesburga od wschodu. Wkrótce Munford ruszył do ataku, zaskakując Cole’a. Ten postanowił się wycofać z miasta na północ, wiedząc, że gdyby doszło do starć na ulicach Leesburga, jego mieszkańcy pomogliby Konfederatom. Cole sformował linię na zachodniej stronie drogi. Żołnierze Munforda zatrzymali się przed nimi, formując szyk pośród stosów pszenicy po wschodniej stronie drogi. Widząc pozornie niewielki rozmiar sił uderzeniowych południowców, Cole zarządził kontratak. Wpadł on w pułapkę Munforda, której to kleszcze się zamknęły nad wojskami północy. Kawaleria Konfederacji, przy mrożącym krew w żyłach okrzyku "Rebel Yell" zaczęła szarżować przeciwko wojskom federalnym. Niespodziewany atak zaskoczył Unionistów, których linie obrony się załamały. Resztki ich sił uciekły na zachód, w stronę Waterford
Po bitwie.
Leesburg został zajęty, a przeprawa dla Armii Północnej Wirginii była zabezpieczona. Zwycięstwo w tej bitwie umożliwiło przeprawę przez Potomak oraz wkroczenie do stanu Maryland.

</doc>
<doc id="4904162" url="https://pl.wikipedia.org/wiki?curid=4904162" title="Graviera">
Graviera



</doc>
<doc id="4904163" url="https://pl.wikipedia.org/wiki?curid=4904163" title="Katarzyna Rostropowicz-Denisiewicz">
Katarzyna Rostropowicz-Denisiewicz

Katarzyna Zofia Rostropowicz-Denisiewicz (ur. 15 kwietnia 1926 w Warszawie, zm. 2 września 2020) – polska lekarz pediatra, prof. dr hab. n. med.
Życiorys.
W 1952 ukończyła studia w Akademii Medycznej w Łodzi. Obroniła pracę doktorską, następnie uzyskała stopień doktora habilitowanego. W 1989 nadano jej tytuł profesora w zakresie nauk medycznych. Pracowała w Narodowym Instytucie Geriatrii, Reumatologii i Rehabilitacji, a także piastowała stanowisko kierownika w Klinice i Polikliniki Reumatologii Wieku Rozwojowego.
Zmarła 2 września 2020.

</doc>
<doc id="4904164" url="https://pl.wikipedia.org/wiki?curid=4904164" title="Davide Massa">
Davide Massa

Davide Massa (ur. 15 lipca 1981) – włoski sędzia piłkarski, który prowadzi spotkania w Serie A. Od 2014 roku jest sędzią międzynarodowym. 
Kariera sędziowska.
W 2011 roku Massa uzyskał promocję do prowadzenia spotkań rozgrywanych w ramach Serie A. Zadebiutował w lidze 23 stycznia 2011 r. w meczu Fiorentina - Lecce. W 2014 roku został wpisany na listę sędziów międzynarodowych. Pierwszy mecz seniorskich reprezentacji narodowych poprowadził 8 czerwca 2015 r. między Turcją, a Bułgarią. 
3 listopada 2016 roku po raz pierwszy w karierze poprowadził mecz w ramach fazy grupowej Ligi Europy UEFA (Maccabi Tel Awiw - AZ Alkmaar). W 2017 roku Massa został wybrany do prowadzenia spotkań w ramach Mistrzostw Europy U-19 w Gruzji. Na turnieju tym poprowadził półfinałowy mecz pomiędzy Anglią i Czechami.
13 sierpnia 2017 roku został wybrany do sędziowania meczu o Superpuchar Włoch między Juventusem, a Lazio. W sezonie 2018/2019 zadebiutował w fazie grupowej Ligi Mistrzów UEFA. 6 listopada 2018 roku rozstrzygał w spotkaniu FC Porto - Lokomotiw Moskwa.
Rok później został powołany na Mistrzostwa Świata U-20 w Polsce. 

</doc>
<doc id="4904165" url="https://pl.wikipedia.org/wiki?curid=4904165" title="Le Poete Assassine">
Le Poete Assassine

Le Poete Assassine – czwarty solowy album polskiego rapera Lukasyno. Wydawnictwo ukazało się 8 czerwca 2018 roku nakładem wytwórni muzycznej Persona NON Grata.

</doc>
<doc id="4904167" url="https://pl.wikipedia.org/wiki?curid=4904167" title="Kozłowskie (Białoruś)">
Kozłowskie (Białoruś)

Kozłowskie (, "Kazłouskija"; , "Kozłowskije") – dawny chutor na Białorusi, w obwodzie witebskim, w rejonie brasławskim, w sielsowiecie Widze.
Historia.
Pod koniec XIX wieku zaścianek leżał w powiecie nowoaleksandrowskim.
W latach 1921–1945 zaścianek a następnie kolonia leżała w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze a następnie w gminie Dryświaty.
Według Powszechnego Spisu Ludności z 1921 roku istniały dwa zaścianki. Kozłowskie I i II. Kozłowskie I zamieszkiwało 15 osób w 2 budynkach mieszkalnych. Kozłowskie II – 5 osób w jednym budynku. Wszyscy mieszkańcy byli wyznania rzymskokatolickiego i zadeklarowali polską przynależność narodową. W 1931 wykazano jedną miejscowość Kozłowskie (kolonię) gdzie w 4 domach zamieszkiwało 21 osób.
Wierni Kościoła katolickiego należeli do parafii w Widzach. Podlegała pod Sąd Grodzki w m Turmont i Okręgowy w Wilnie; właściwy urząd pocztowy mieścił się w Widzach.
W okresie radzieckim miejscowość miała status chutoru i podlegała pod sowchoz „Widzski”.

</doc>
<doc id="4904174" url="https://pl.wikipedia.org/wiki?curid=4904174" title="Leapmotor S01">
Leapmotor S01

Leapmotor S01 – elektryczny samochód sportowy klasy miejskiej produkowany pod chińską marką Leapmotor od 2019 roku.
Historia i opis modelu.
 
Jesienią 2017 roku chiński startup Leapmotor przedstawił prototyp LP-S01 Concept jako studyjną zapowiedź pierwszego pojazdu w postaci miejskiego coupe o napędzie elektrycznym. Samochód w seryjnej postaci przedstawiono półtora roku później, wiosną 2019 roku pod nazwą Leapmotor S01.
Pod kątem stylistycznym pojazd wyróżniał się dwubryłową sylwetką 3-drzwiowego coupe, zyskując łagodnie opadającą linię dachu i podłużne, szeroko rozstawione reflektory umieszczone poziomo. Charakterystycznym elementem były klamki drzwi schowane w krawędziach bocznych drzwi. System "Leap Pilot" pozwala na poruszanie się z 3 poziomem półautonomicznej jazdy.
Sprzedaż.
Leapmotor S01 jest pojazdem produkowanym wyłącznie z myślą o wewnętrznym rynku chińskim jako wariacja na temat niewielkiego samochodu sportowego o napędzie elektrycznym. Pierwsze dostawy ruszyły w czerwcu 2019 roku. W momencie debiutu, S01 było relatywnie tanim samochodem, który za podstawowy wariant kosztował 199 900 juanów.
Dane techniczne.
Układ elektryczny w wersjach Leapmotor S01 460 i 460 Pro rozwija moc 170 KM. Przy 250 Nm maksymalnego momentu obrotowego, elektryczne coupe potrzebuje 6,9 sekundy do osiągnięcia 100 km/h. Samochód trafił do sprzedaży z 35,6 kWh lub 48 kWh baterią, z czego topowy zestaw akumulatorów w pomiarze NEDC oferuje ok. 310 kilometrów zasięgu na jednym ładowaniu.

</doc>
<doc id="4904179" url="https://pl.wikipedia.org/wiki?curid=4904179" title="Krumple">
Krumple

Krumple (; ) – dawna wieś na Białorusi, w obwodzie witebskim, w rejonie brasławskim, w sielsowiecie Opsa.
Historia.
W czasach zaborów ówczesny zaścianek leżał w granicach Imperium Rosyjskiego.
W latach 1921–1945 zaścianek leżał w Polsce, w województwie nowogródzkim (od 1926 w województwie wileńskim), w powiecie brasławskim, w gminie Widze.
Według Powszechnego Spisu Ludności z 1921 roku zamieszkiwało tu 3 osoby, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 2 domach zamieszkiwało 14 osób.
Wierni Kościoła katolickiego należeli do parafii w Widzach. Podlegała pod Sąd Grodzki w m. Turmont i Okręgowy w Wilnie; właściwy urząd pocztowy mieścił się w Widzach.
Wieś do 2004 wchodziła w skład sielsowietu Widze.
W 2011 została zlikwidowana.

</doc>
<doc id="4904180" url="https://pl.wikipedia.org/wiki?curid=4904180" title="Siedmiu Żydów z mojej klasy">
Siedmiu Żydów z mojej klasy

Siedmiu Żydów z mojej klasy – polski film dokumentalny z 1991 roku zrealizowany przez Marcela Łozińskiego. Jeden z pierwszych filmów dokumentalnych poświęconych wydarzeniom marca 1968.
W filmie przedstawiono wypowiedzi osób, które zostały zmuszone do wyjazdu z Polski po antysemickiej nagonce w 1968 r. Reżyser zarejestrował je przy okazji spotkania klasowego dawnych licealistów jednej z warszawskich szkół. Bohaterowie wspominają czas wyjazdów i opowiadają o swoich losach na emigracji. W drugiej części filmu pojawia się dyskusja na temat tożsamości emigrantów: czy czują się Żydami, Polakami czy może obywatelami swych nowych krajów?.

</doc>
<doc id="4904181" url="https://pl.wikipedia.org/wiki?curid=4904181" title="Helga Niessen Masthoff">
Helga Niessen Masthoff

Helga Niessen Masthoff (ur. 11 listopada 1941 w Essen) – niemiecka tenisistka. Podwójna mistrzyni olimpijska w singlu i deblu z 1968 roku z pokazowego turnieju w Meksyku, srebrna medalistka w mikście. Finalistka wielkoszlemowego French Open 1970 w grze pojedynczej i 1976 w podwójnej, reprezentantka kraju w Pucharze Federacji i finalistka tych rozgrywek w 1966 i 1970 roku. Mistrzostwa Niemiec wygrała jedenastokrotnie w latach 1965–1966, 1968–1969, 1971–1972, 1975–1978 (w 1976 roku wygrała dwukrotnie, gdyż dodatkowo halową edycję rywalizacji).
Kariera tenisowa.
Karierę na arenie światowej rozpoczęła na początku lat 60. Pierwszy finał międzynarodowego turnieju osiągnęła w marcu 1962 roku, kiedy to przegrała w Cannes z Almut Sturm 5:7, 1:6. Pierwszy triumf odniosła półtora roku później w Palermo, ogrywając w decydującym meczu Marię Teresę Riedl 7:5, 6:2. W rozgrywkach wielkoszlemowych zadebiutowała w lipcu 1963 roku na kortach Wimbledonu. W pierwszej rundzie pokonała Carol Newman 6:3, 4:6, 6:4, a w drugiej nie sprostała Lornie Cawthorn 2:6, 5:7.
W kwietniu 1965 roku wygrała drugi turniej singlowy – w Katanii pokonała w finale Madonnę Schacht 6:1, 7:5. Dwa miesiące później wygrała pierwsze zawody w grze podwójnej, a we wrześniu sięgnęła po podwójną koronę. W Brunszwiku indywidualnie pokonała Heide Schildknecht 6:4, 5:7, 6:0, u boku Almut Sturm okazała się lepsza ponownie od Schildknecht, grającej w parze z Giselą Helmes 6:2, 6:3. Taki wyczyn w całej karierze powtórzyła jeszcze piętnaście razy, w tym dwanaście w Erze Open (Brunszwik 1968, igrzyska olimpijskie 1968, Bielefeld 1969, Travemünde 1969, Santiago 1969, São Paulo 1969, Nicea 1970, Båstad 1971, Hamburg 1972 i 1973, Düsseldorf 1973 i Monte Carlo 1977). Podczas turnieju w Brunszwiku miała okazję wygrać we wszystkich trzech konkurencjach, lecz finał gry mieszanej przegrała (w parze z Lotharem Pawlikiem przeciwko mikstowi Heide Schildknecht–Dieter Ecklebe 4:6, 4:6).
Helga Niessen zdobyła dwa złote medale olimpijskie podczas Letnich Igrzysk Olimpijskich rozgrywanych w Meksyku w 1968 roku. Podczas tej imprezy były rozgrywane dwa turnieje tenisowe: gra demonstracyjna ("Demonstration") oraz gra pokazowa ("Exhibition"). Turniej demonstracyjny trwał od 14 do 20 października 1968 roku, a Niessen straciła w nim zaledwie jednego seta – w półfinale pokonała Julie Heldman wynikiem 6:3, 1:6, 6:3. W meczu mistrzowskim pokonała rozstawioną z numerem pierwszym Peaches Bartkowicz 6:4, 6:3. W grze podwójnej wystąpiła wspólnie z Eddą Buding i w meczu o złoto pokonały Rosie Darmon i Julie Heldman 6:3, 6:4. Miała drugą okazję w karierze, aby zdobyć potrójną koronę turnieju, lecz w parze z Jürgenem Fassbenderem przegrała z duetem Julie Heldman–Herb Fitzgibbon 1:6, 3:6.
Kolejnym znakomitym rokiem dla niemieckiej tenisistki był sezon 1970. W lutym w Moskwie pokonała w finale reprezentantkę gospodarzy Olgę Morozową 7:5, 2:6, 6:3. Miesiąc później w decydującym meczu w Monte Carlo ograła Gail Sherriff Chanfreau 9:7, 6:3. W kwietniu w Nicei w półfinale ponownie powstrzymała Sherriff Chanfreau 6:4, 7:5, by w meczu mistrzowskim triumfować nad Julie Heldman 6:2, 8:6. Tydzień później ponownie wygrała turniej w Monte Carlo, tym razem po finale z Kerry Melville 6:4, 6:1. W ćwierćfinale wyeliminowała wówczas Virginię Wade 6:0, 6:2, a rundę później Françoise Durr 8:10, 6:2, 6:2. W maju podczas zawodów w Berlinie w ćwierćfinale pokonała Judy Tegart Dalton 6:3, 6:3, a w walce o finał wyeliminowała jedynkę turnieju Billie Jean King 7:5, 6:3. W decydującym meczu Wade zrewanżowała się za ćwierćfinał z Monte Carlo i ograła Niemkę 8:10, 1:6. Największe singlowe osiągnięcie Niessen miało miejsce podczas French Open w 1970 roku. W trzeciej rundzie okazała się ponownie lepsza od Gail Sherriff Chanfreau 6:3, 6:3, w ćwierćfinale, po raz drugi w ciągu miesiąca, pokonała King 2:6, 8:6, 6:1. W walce o decydujący mecz nie dała szans Karen Krantzcke 6:3, 6:1. W meczu mistrzowskim nie zdołała jednak pokonać, będącej w życiowej formie (w tym roku Australijka zdobyła wszystkie cztery tytuły wielkoszlemowe), Margaret Smith Court, której uległa 2:6, 4:6. W lipcu 1970 roku, po osiągniętym finale wielkoszlemowym, otrzymała najwyższe wyróżnienie przyznawane niemieckim sportowcom Srebrny Liść Laurowy. Miesiąc później, podczas Wimbledonu osiągnęła ćwierćfinał, w którym ponownie musiała uznać wyższość Smith Court, ale tym razem „urywając” jej seta – 8:6, 0:6, 0:6.
Do bardziej znaczących osiągnięć Helgi Niessen Masthoff należą jeszcze trzy półfinały wielkoszlemowe: French Open 1972 i 1974 oraz US Open 1973, a także finał paryskiej imprezy w 1976 roku w grze podwójnej. W deblu w półfinale wyeliminowała wówczas jedną z najlepszych par sezonu Linky Boshoff i Ilanę Kloss 6:2, 3:6, 10:8.
Przez sześć kolejnych lat (1969–1974) występowała w finale dużego turnieju German Championships rozgrywanego na ziemnych kortach w Hamburgu. Trzy ostatnie występy zakończyły się jej zwycięstwami, a w ostatnim z nich pokonała Martinę Navrátilovą 6:4, 5:7, 6:3. W grze podwójnej wystąpiła w finale tej imprezy pięciokrotnie, odnosząc trzy zwycięstwa.
Ostatni raz wystąpiła w turnieju wielkoszlemowym w Paryżu w 1978 roku. W wieku ponad 36 lat z powodu zbyt małej liczby występów nie była sklasyfikowana w rankingu WTA. Przeszła przez trzystopniowe eliminacje, tracąc tylko jednego seta i awansowała do turnieju głównego. W nim również odniosła trzy zwycięstwa, lecz ostatecznie została powstrzymana w ćwierćfinale przez rozstawioną z numerem trzecim Reginę Maršíkovą 3:6, 3:6. Karierę zakończyła na koniec lat siedemdziesiątych. Ostatni raz w singlu triumfowała w lipcu 1979 roku w Erlangen w wieku 37 lat 7 miesięcy i 29 dni, a w deblu w Nicei (u boku Gail Lovery) w marcu 1980 roku w wieku 38 lat 5 miesięcy 20 dni.
Życie prywatne.
Helga Niessen wyszła za mąż 25 sierpnia 1970 roku za Hansa Masthoffa, właściciela agencji reklamowej w Düsseldorfie. W 1976 roku na Wyspach Kanaryjskich otworzyła hotel wraz z całym kompleksem sportowym. W 2007 roku kompleks spłonął, a małżeństwo przeniosło się do Düsseldorfu.
Historia występów wielkoszlemowych.
Turniej Australian Open odbył się dwukrotnie w 1977 roku (styczeń i grudzień), za to nie został rozegrany w 1986.

</doc>
<doc id="4904183" url="https://pl.wikipedia.org/wiki?curid=4904183" title="Prodigal Son">
Prodigal Son



</doc>
<doc id="4904185" url="https://pl.wikipedia.org/wiki?curid=4904185" title="III liga polska w piłce siatkowej mężczyzn (2020/2021)">
III liga polska w piłce siatkowej mężczyzn (2020/2021)

III liga polska w piłce siatkowej mężczyzn jest czwartą w hierarchii – po PLS (PlusLidze i I lidze) i II lidze – klasą męskich ligowych rozgrywek siatkarskich w Polsce. Rywalizacja w niej toczy się – co sezon, systemem ligowym – o awans do II ligi, a za jej prowadzenie odpowiadają Wojewódzkie Związki Piłki Siatkowej. W niektórych województwach gra się rundy play-off. Najlepsze dwie drużyny każdego z województw mają prawo wystąpić w turniejach o awans do II ligi organizowanych przez Polski Związek Piłki Siatkowej – półfinałowych i finałowych. W każdym turnieju niezależnie od etapu udział biorą 4 drużyny, w półfinałowych 2 najlepsze z każdego z turniejów awansują dalej, a w turniejach finałowych tylko najlepsza drużyna każdego z turniejów awansuje finalnie do II ligi. W niektórych województwach najsłabsze drużyny są relegowane do IV ligi, jeśli w danym województwie ona funkcjonuje.
Rozgrywki wojewódzkie.
Opolski ZPS.
O miejsca 3 – 4.
Objaśnienie:
W meczu rundy play-off o miejsca 3 – 4 przyznano walkower na korzyść drużyny SPS Walce.
Zachodniopomorski ZPS.
źródło: oficjalne strony Wojewódzkich Związków Piłki Siatkowej

</doc>
<doc id="4904189" url="https://pl.wikipedia.org/wiki?curid=4904189" title="Leapmotor T03">
Leapmotor T03

Leapmotor T03 – elektryczny samochód osobowy klasy najmniejszej produkowany pod chińską marką Leapmotor od 2020 roku.
Historia i opis modelu.
 
W kwietniu 2020 roku chiński startup Leapmotor przedstawił drugi seryjny model, ponownie z czysto elektrycznym napędem, jednak z zupełnie innej postaci niż coupe S01 - jako mały, 5-drzwiowy hatchback będący odpowiedzią na takie konstrukcje, jak Ora Black Cat. 
Samochód zyskał wąskie, smukłe nadwozie z wysoko poprowadzoną linią szyb, a także dużymi, szeroko rozstawionymi reflektorami i dużą, trapezoidalną imitacją wlotu powietrza z centralnie umieszczonym gniazdkiem do ładowania układu elektrycznego.
Sprzedaż.
Podobnie do modelu S01, Leapmotor T03 jest pojazdem produkowanym i sprzedawanym wyłącznie z myślą o wewnętrznym rynku chińskim. Dostawy do klientów rozpoczęły się w czerwcu 2020 roku. W listopadzie 2022 samochód trafił do sprzedaży także w Izraelu za pośrednictwem lokalnego przedsiębiorstwa Meteor Motor.
Dane techniczne.
Układ elektryczny T03 tworzy bateria o pojemności 36,5 kWh, rozwijając 74 KM mocy, 120 km/h prędkości maksymalnej i 155 Nm maksymalnego momentu obrotowego. Zasięg pojazdu na jednym ładowaniu wynosi ok. 403 kilometry według chińskiej procedury pomiaru NEDC.

</doc>
<doc id="4904204" url="https://pl.wikipedia.org/wiki?curid=4904204" title="IV liga polska w piłce siatkowej mężczyzn (2020/2021)">
IV liga polska w piłce siatkowej mężczyzn (2020/2021)

IV liga polska w piłce siatkowej mężczyzn jest piątą w hierarchii, ostatnią ligą - po PLS (PlusLidze i I lidze), II lidze i III lidze - klasą męskich ligowych rozgrywek siatkarskich w Polsce. Rywalizacja w niej toczy się - co sezon, systemem ligowym oraz w niektórych województwach później systemem play-off – o awans do III ligi. Za jej prowadzenie odpowiadają Wojewódzkie Związki Piłki Siatkowej. Rozgrywki na tym szczeblu prowadzone są tylko w wybranych województwach. Dwie najlepsze drużyny każdego z województw awansują do III ligi. Jest to najniższa męska liga siatkarska w Polsce.
Świętokrzyski ZPS.
Klasyfikacja po rundzie play-off.
źródło: oficjalne strony Wojewódzkich Związków Piłki Siatkowej

</doc>
<doc id="4904214" url="https://pl.wikipedia.org/wiki?curid=4904214" title="Edmund Kabza">
Edmund Kabza

Edmund Kabza (ur. 7 kwietnia 1897 w Kowalach, zm. 14 sierpnia 1955 w Bydgoszczy) – major piechoty Wojska Polskiego, kawaler Orderu Virtuti Militari.
Życiorys.
Urodził się w miejscowości Kowale, w rodzinie leśnika Władysława, i Jadwigi z Adamczewskich. Był członkiem Polskiej Organizacji Wojskowej Zaboru Pruskiego. W czasie powstania wielkopolskiego walczył w szeregach kompanii chodzieskiej, a w czasie wojny z bolszewickiej w szeregach Batalionu „Śmierci” przy Dywizji Litewsko-Białoruskiej, a następnie 56 pułku piechoty. 6 sierpnia 1920, jako dowódca 12. kompanii wyróżnił się w walkach pod Gnojnem. Po zakończeniu wojny kontynuował służbę wojskową w 56 pp w Krotoszynie. 27 czerwca 1935 został mianowany majorem ze starszeństwem z 1 stycznia 1935 i 60. lokatą w korpusie oficerów piechoty. W sierpniu tego roku został wyznaczony na stanowisko dowódcy batalionu. Do sierpnia 1939 dowodził I batalionem w macierzystym 56 pp.
Zmarł 14 sierpnia 1955 w Bydgoszczy. Został pochowany na Cmentarzu Starofarnym przy ul. Grunwaldzkiej. W 1974 jego prochy zostały sprowadzone na cmentarz parafii św. Jana Chrzciciela w Krotoszynie (sektor 3W-6-11).

</doc>
<doc id="4904215" url="https://pl.wikipedia.org/wiki?curid=4904215" title="Supreme Court of the United States">
Supreme Court of the United States



</doc>
<doc id="4904220" url="https://pl.wikipedia.org/wiki?curid=4904220" title="Bieleboh">
Bieleboh

Bieleboh () to góra w Górnych Łużycach we wschodniej Saksonii o wysokości 499,5 m n.p.m. Szczyt znajduje się w gminie Beiersdorf niedaleko Cunewalde. Na szczycie znajduje się restauracja i wieża widokowa.
Nazwa.
Obecna nazwa góry nawiązuje do pośrednio wymienionego przez Helmolda w "Kronice Słowian" boga szczęścia – Białoboga – czczonego przez Słowian połabskich: „Panuje zaś wśród Słowian dziwaczny zabobon: w czasie uczt i pijatyk podają sobie wkoło czaszę, w którą imieniem boga dobra i zła składają słowa, nie powiem poświęcenia, lecz przekleństwa. Wierzą bowiem, że losem pomyślnym kieruje dobry bóg, wrogim zaś bóg zły, dlatego owego złego boga nazywają w swoim języku diabłem, czyli Czarnobogiem, to znaczy bogiem czarnym”. Mitologiczna nazwa góry – podobnie jak w przypadku Czorneboha – pojawiła się dopiero we wczesnych czasach nowożytnych, więc jej autentyczność jest kwestionowana. Jeszcze w 1746 r. nazwa góry brzmiała "Hoher Wald" („Wysoki Las”). W saksońskiej serii map wojskowych z lat 1780-1806, góra została zarejestrowana w tym samym czasie, co "Zschernebog" (Czorneboh) jako "Pilobogg lub Beyersdorferberg". W 1936 roku, w trakcie germanizacji serbołużyckich nazw własnych, góra została tymczasowo przemianowana przez narodowych socjalistów na "Huhberg", a w 1945 r. powróciła nazwa Bieleboh. 
Historia.
Po 1830 roku karczmarz z Beiersdorf organizował na górze festiwale strzeleckie. Założone w 1882 roku „Towarzystwo Górskie Doliny Górnej Sprewy-Neusalza” rozpoczęło budowę altany o wysokości 4 m na górze, lecz w trakcie budowy okazało się, że altana jest zbyt niska i zaproponowano budowę 12-metrowej wieży widokowej wraz ze schroniskiem. Koszt budowy wynosił 19 000 marek i przerastał możliwości finansowe towarzystwa, więc powołano związek budowlany „Bieleboh-Verein”, do którego dołączali mieszkańcy okolicznych miejscowości a każdy nowy członek musiał wpłacić 400 marek na poczet budowy wieży i schroniska. Budowa została zakończona 6 maja 1883 r.
2 lipca 1910 r. wieża została zniszczona przez uderzenie pioruna i całkowicie spalona. Bieleboh-Verein jako osoba prawna zbierała datki od ludności, a Saksońskie Zrzeszenie Bezpieczeństwa Krajowego stworzyło nowy projekt, który był wyższy o 3 m. Kolejna przebudowa została zakończona już 25 września tego samego roku. Później Bieleboh-Verein zostało rozwiązane a wieżę przekazano wsi Beiersdorf. Od 1932 r. na górze odbywają się koncerty w Zielone Święta. W 1934 r. zbudowano drogę dojazdową i parking. 6 maja 1983 r. na 100-lecie powstania wieży odsłonięto nową tablicę pamiątkową z napisem „100 Jahre Bieleboh” („100 lat Bieleboh”). W 1994 roku wieża obserwacyjna musiała zostać zamknięta z powodu uszkodzeń. W 1998 r. wieża widokowa została naprawiona, a następnie podniesiona o kolejne 5 m do obecnej wysokości całkowitej 21 m w celu uzyskania lepszego widoku na wierzchołki drzew.
Zjawisko słoneczne.
Karl Benjamin Preusker (1786–1871) uważal, że na Czornebohu i Bielebohu znajdowały się dawne pogańskie ołtarze. W 1841 r. narysował kamienną formację szczytu górskiego, o którym mówi legenda, który nazwał „Ołtarzem Białoboga”. W marcu 2007 r. lokalni badacze z Sohland nad Sprewą zbadali ten domniemany ołtarz pod kątem jego przydatności do kalendarzowych obserwacji słonecznych. Okazało się, że otwór w kształcie oka („Diabelskie Okno”) w jamie w formacji skalnej pozwala na określenie równonocy (początek wiosny i jesieni) o wschodzie słońca.

</doc>
<doc id="4904223" url="https://pl.wikipedia.org/wiki?curid=4904223" title="SpaceX CRS-21">
SpaceX CRS-21

SpaceX CRS-21 – pierwsza bezzałogowa misja zaopatrzeniowa statku Dragon 2 firmy SpaceX do Międzynarodowej Stacji Kosmicznej. Start odbył się 6 grudnia 2020 r. Dolny stopień rakiety po udanym locie powrócił na Ziemię i wylądował na barce OCISLY na Oceanie Atlantyckim. Automatyczne dokowanie do stacji ISS odbyło się 7 grudnia. Na pokładzie Dragona CRS-21 znalazło się 2914 kg zaopatrzenia. W bagażniku zewnętrznym statku znalazła się śluza Bishop firmy Nanoracks, służąca do wypuszczania w przestrzeń kosmiczną satelitów bezpośrednio z pokładu ISS. Śluza ta jest pięć razy większa, niż dotychczas wykorzystywana do tego celu śluza w japońskim module Kibō.
Pełny ładunek misji:

</doc>
<doc id="4904224" url="https://pl.wikipedia.org/wiki?curid=4904224" title="Dan Charles Zukoski">
Dan Charles Zukoski



</doc>
<doc id="4904226" url="https://pl.wikipedia.org/wiki?curid=4904226" title="Niedobór mikroelementów">
Niedobór mikroelementów

Niedobór mikroelementów, znany także jako głód ukryty (z ang. hidden hunger) - to jedna z form niedożywienia polegająca na zbyt niskim spożywaniu i wchłanianiu witamin i minerałów, które są kluczowe dla prawidłowego funkcjonowania organizmu. Szczególnie negatywny wpływ na zdrowie mają niedobory witaminy A, jodu i żelaza nazywane “wielką trójką”. Niemniej istotne są także braki innych mikroskładników takich jak: kwas foliowy, cynk, witamina B12 czy witamina D. Główną przyczyną występowania niedoborów są uboga dieta, zwiększone zapotrzebowanie na witaminy i minerały w czasie ciąży, karmienia piersią, infekcji czy chorób pasożytniczych. W krajach rozwiniętych do czynników zaliczyć można dodatkowo otyłość. Konsekwencjami ukrytego głodu są zaburzenia rozwoju, upośledzenia umysłowe, obniżona odporność, liczne choroby, a nawet śmierć. Szczególnie narażone są dzieci, kobiety w ciąży, młode matki i osoby w podeszłym wieku. Niedobory mikroelementów to problem, który dotyka nawet 2 miliardy ludzi na całym świecie - około 30% populacji. Szacunkowo dwa razy mniej ludzi cierpi z powodu głodu będącego wynikiem spożywania niedostatecznej ilości kalorii. 
Niedobory mikroelementów na świecie.
Żelazo  i witamina B12 - ich niedobór szacowany jest na podstawie występowania anemii, która jest bezpośrednim następstwem. Anemia dotyka około 40% kobiet w ciąży, szczególnie w rejonach Azji Południowej i Afryki Subsaharyjskiej (tu w niektórych krajach odnotowuje się nawet wskaźnik 60%). Problem dotyczy także ponad 30% kobiet w wieku rozrodczym na świecie, przy czym najwyższy wskaźnik notuje się dla krajów Azji Południowej (blisko 50%) i Afryki Subsaharyjskiej (blisko 40%). W Europie, Azji Wschodniej i Ameryce Łacińskiej choruje ponad 20% kobiet, a w Ameryce Północnej tylko 10%. Anemię ma ponad 42% dzieci w wieku przedszkolnym na świecie. Tutaj sytuacja wygląda podobnie, jak w przypadku kobiet w wieku rozrodczym najniższy wskaźnik przypada Ameryce Północnej (9%), a najwyższy rejonom Azji Południowej (55%) i Afryce Subsaharyjskiej (60%). 
Według WHO na anemię związaną z niedoborem żelaza cierpi blisko 2 miliardy ludzi na całym świecie, ponad 30% populacji. Przyczynia się ona także do śmierci 20% matek. Natomiast w krajach rozwijających się choruje co druga kobieta w ciąży i blisko 40% dzieci w wieku do 5 lat. Ponadto niedobór żelaza uważany jest za ten najczęściej występujący.
Witamina A -  jej niedobór dotyczy około 20-25% kobiet w ciąży w krajach Azji Środkowej i Wschodniej oraz północnych regionów Afryki. Wskaźnik jest nieco niższy około 15-20% w Azji Południowej i Afryce Subsaharyjskiej. W Europie i Ameryce Łacińskiej występowanie niedoboru witaminy A dotyczy zaledwie kilku procent przyszłych matek. Natomiast dla grupy dzieci w wieku przedszkolnym (do piątego roku życia) sytuacja wygląda następująco: około 60-70% dzieci z krajów Azji Południowej i Afryki Subsaharyjskiej ma niedobór witaminy A, a najwyższy wskaźnik wynoszący prawie 85% dotyczy Kenii. W Europie Środkowej i Ameryce Łacińskiej wskaźnik plasuje się na poziomie 5-20%. Kraje, w których średnia wartość PKB brutto na mieszkańca jest wyższa niż 15 tys. USD zostały pominięte w statystykach, ze względu na brak występowania na ich terenie zjawiska niedoboru.
Inne źródła podają, że niedobór witaminy A na świecie dotyka 190 milionów dzieci w wieku przedszkolnym i 19 milionów kobiet w ciąży.
Cynk - w odróżnieniu od powyższych przypadków niedobór tego pierwiastka jest powszechny i występuje zarówno u dzieci, kobiet jak i mężczyzn. W Europie, Ameryce Północnej, Azji Środkowej niedobór cynku dotyka 5-10% całej populacji. W Azji Południowej i Afryce Saharyjskiej wskaźnik jest wyższy i wynosi od 15 do 50%. W Demokratycznej Republice Konga  niedobór cynku dotknął ponad połowę mieszkańców (54%) - to najwyższy wskaźnik na świecie.
Jod - inne źródła podają, że na niedobór tego pierwiastka cierpi około 13% populacji.
Źródłem informacji na temat rejonów występowania niedoborów są dane zgromadzone przez "Our World in Data". Zbieranie danych o niedoborach mikroelementów nie jest regularne i mniej zorganizowane od badania wskaźników dot. głodu spowodowanego niedostateczną dawką kaloryczną posiłku.
Globalny indeks ukrytego głodu.
Globalny indeks ukrytego głodu (z ang. Global Hidden Hunger Index - GHHI) jest wskaźnikiem, który powstał w celu oceny poziomu niedoboru mikroelementów wśród dzieci w wieku przedszkolnym (do piątego roku życia). Do jego obliczenia brane są pod uwagę trzy składowe częstość występowania karłowatości, anemii i niedoboru witaminy A. W rezultacie otrzymuje się wynik od 0 (najlepszy) do 100 (najgorszy). W latach 1999-2009 alarmująco wysoki indeks (powyżej 45) uzyskały: Indie, Afganistan, Mali, Niger, Burkina Faso, Sierra Leone, Liberia, Ghana, Benin, Republika Środkowoafrykańska, Demokratyczna Republika Konga, Kenia, Malawi i Mozambik.
Skutki niedoborów.
Problemy zdrowotne związane bezpośrednio z niedoborami mikroelementów w diecie dotykają nawet jedną trzecią populacji na świecie. Niedostateczna ilość żelaza i witaminy B12 związana jest z wystąpieniem niedokrwistości, zwanej inaczej anemią. Według niektórych źródeł jest to najczęściej występujący problem zdrowotny na świecie. Według danych WHO w krajach rozwijających się co druga kobieta w ciąży i około 40% dzieci (do piątego roku życia) boryka się z tą chorobą. Przyczynia się to do około 20% spośród wszystkich zgonów matek. Wpływa także na złe wyniki w czasie ciąży, niebezpieczeństwo wystąpienia wad wrodzonych, upośledzeń rozwoju i funkcji poznawczych oraz obniżonej odporności u dzieci. U dorosłych anemia wpływa negatywnie na percepcję, uwagę, koncentrację, zdolności mnemoniczne i produktywność w pracy. 
Niedobór witaminy A wywołuje poważne problemy ze wzrokiem, kurzą ślepotę zwłaszcza u dzieci (najwyższy wskaźnik notuje się w Sudanie - 8,5%) i kobiet w ciąży (w większości krajów wskaźnik przypadków plasuje się na poziomie 5%, natomiast w Etiopii choruje prawie jedna na 5 kobiet w ciąży ).Według danych WHO każdego roku wśród dzieci z niedoborem witaminy A odnotowuje się od 250 tys. do 500 tys. przypadków utraty wzroku. Ponadto połowa z tych dzieci umiera w przeciągu roku. Oprócz problemów ze wzrokiem dzieci są dodatkowo obarczone ryzykiem cięższego przebiegu powszechnie występujących infekcji np. biegunki czy odry, co może doprowadzić w ekstremalnych przypadkach do śmierci.
Niedobór cynku szczególnie u dzieci osłabia układ odpornościowy, co bezpośrednio przekłada się na zwiększoną zachorowalność na infekcje, poza tym powoduje karłowatość. Brak odpowiedniej ilości tego pierwiastka w organizmie wpływa negatywnie na ośrodkowy układ nerwowy, układ pokarmowy i odpornościowy oraz podnosi ryzyko wystąpienia ostrych i przewlekłych chorób wątroby. 
Natomiast wynikiem niedoboru jodu są np.: wole endemiczne, choroby tarczycy, kretynizm czy upośledzenie umysłowe u rodzących się dzieci - dotyczy to 18 milionów dzieci rocznie.
Niedobór witaminy D, kwasu foliowego, wapnia zwłaszcza w czasie ciąży może powodować wiele komplikacji i mieć negatywne skutki zarówno dla przyszłej mamy jak i dziecka. Głód ukryty zwłaszcza u dzieci wpływa na zaostrzenie innych chorób i infekcji zwłaszcza biegunkowych, które mają związek z niedożywieniem. Ponadto ich wystąpienie dodatkowo zwiększa zapotrzebowanie na składniki odżywcze, minerały i witaminy, aby uzupełnić utracone mikroelementy. Biegunka ściśle związana z niedożywieniem jest na trzecim miejscu przyczyn umieralności  wśród dzieci.
Sposoby na odpowiednią podaż mikroelementów.
Czołowe organizacje na świecie: WHO, UNICEF, Międzynarodowy Instytut Badawczy Polityki Żywnościowej zalecają poniższe strategie w celu rozwiązania problemu ukrytego głodu.

</doc>
<doc id="4904228" url="https://pl.wikipedia.org/wiki?curid=4904228" title="Rafał Zajączek">
Rafał Zajączek

Rafał Zajączek, herbu Świnka (ur. 9 listopada 1769 w Bógwidzach, powiat pleszewski, zm. 8 czerwca 1846) – wyższy oficer armii Księstwa Warszawskiego i Królestwa Polskiego, odznaczony Krzyżem Kawalerskim orderu Virtuti Militari; krewny (bratanek stryjeczny) generała Józefa Zajączka.
Pochodzenie i rodzina.
Rafał Zajączek urodził się w średniozamożnej rodzinie szlacheckiej pieczętującej się herbem Świnka, wywodzącej się z Wielkopolski, z miejscowości Wrząca (obecnie w gminie Błaszki w powiecie sieradzkim).
Jego rodzicami byli Kajetan Zajączek i Rozalia, córka Rafała Objezierskiego.
Kajetan był bratem stryjecznym księcia generała Józefa Zajączka (1752–1826), uczestnika powstania kościuszkowskiego i wojen napoleońskich, w ostatnich latach swego życia namiestnika zależnego od Rosji Królestwa Polskiego.
Znane rodzeństwo Rafała to: bracia Franciszek Wojciech (ur. 1773, kapitan 4 pułku strzelców konnych) i Wincenty Ferreriusz (ur. 1782, podporucznik również 4 psk) oraz siostry Agnieszka, Salomea, Prakseda, Marianna i Rozalia Barbara, która wyszła za Piotra Gałczyńskiego (ich synem był Wojciech Gałczyński, teść malarza Juliusza Kossaka).
Żoną Rafała była Pelagia, z którą rozwiódł się w 1820 roku.
Historyk Jadwiga Nadzieja w swojej biografii generała Józefa Zajączka, przytaczając opracowanie Józefa Raciborskiego z 1922 roku, nazywa Rafała i Wincentego Zajączków stryjecznymi bratankami generała, nie wymieniając jednak Rafała wśród potomków Kajetana lub jego braci (Józefa, który miał dwie córki i Jana, o którym brak jest jakichkolwiek danych) i nie uwzględniając Rafała w zamieszczonym drzewie genealogicznym rodu Zajączków.
Służba wojskowa.
I Rzeczpospolita.
Od 1785 roku Rafał Zajączek służył w 2 Pułku Przedniej Straży Buławy Wielkiej Koronnej (do lutego 1789 noszącym nazwę Regimentu Dragonii Buławy Wielkiej Koronnej), początkowo jako kadet, następnie awansował do stopnia chorążego (1787), porucznika (1789) i rotmistrza sztabowego (1792).
Nie jest znany przebieg służby wojskowej Rafała Zajączka podczas wojny polsko-rosyjskiej (1792), ani w czasie insurekcji kościuszkowskiej (1794), nie wiadomo też jakie były jego losy po upadku I Rzeczypospolitej (1795), aczkolwiek nie służył on w Legionach Polskich utworzonych w 1797 przez generała Jana Henryka Dąbrowskiego i walczących u boku wojsk rewolucyjnej Francji.
Księstwo Warszawskie.
Gdy w 1806 roku Królestwo Prus padało pod ciosami napoleońskiej Wielkiej Armii, na terenie Wielkopolski – zagarniętej przez Prusy w wyniku rozbiorów – wybuchło powstanie. Przybyły do Wielkopolski gen. J. H. Dąbrowski wspólnie z dawnym konfederatem barskim gen. Pawłem Skórzewskim poczęli organizować na terenie ówczesnego departamentu kaliskiego wojsko polskie. Rafał Zajączek w tym czasie otrzymał stanowisko rotmistrza kawalerii powstającej Legii Kaliskiej, a 21 listopada 1806 roku został szefem szwadronu 4pułku strzelców konnych. Służąc na tym stanowisku, 9 października 1809 roku otrzymał stopień majora.
W 1809 roku 4 pułk strzelców konnych został odkomenderowany na Pomorze i do północnych Niemczech, gdzie zwalczał dywersję zbuntowanych pruskich oddziałów majora von Schillego, nie biorąc zarazem udziału w wojnie z Austrią, będącej częścią konfliktu francusko-austriackiego.
W 1812 Rafał Zajączek wziął udział w wyprawie na Rosję, podczas której dostał się do niewoli, choć nie wiadomo, w którym momencie kampanii to nastąpiło.
Królestwo Polskie.
Po ostatecznej klęsce Napoleona (1815) powrócił do kraju, do znajdującego się pod rosyjską kontrolą Królestwa Polskiego i 13 lutego 1815 roku w stopniu podpułkownika został zastępcą dowódcy 2Pułku Strzelców Konnych. Otrzymał dymisję z wojska w stopniu pułkownika z pensją i mundurem w 1819 roku.
Po śmierci swego krewnego, generała Józefa Zajączka (1826), carskiego namiestnika w Królestwie Polskim, Rafał Zajączek na mocy testamentu zmarłego otrzymał 5 tysięcy ówczesnych złotych polskich. Wcześniej, tj. po 1812 Rafał Zajączek, wspólnie z Michałem Rachalskim zarządzał majątkiem Brzeziny, które wraz z okolicznymi dobrami opatówieckimi, na podstawie donacji cesarza Napoleona, były własnością Józefa Zajączka.
Uzyskał legitymację szlachectwa w Królestwie Polskim w 1837 roku. Nie są znane dalsze losy Rafała Zajączka. Zmarł w 1846 roku i został pochowany na cmentarzu katolickim w Kaliszu. Zachowała się żeliwna tablica inskrypcyjna, jedna z najstarszych na tym cmentarzu.

</doc>
<doc id="4904229" url="https://pl.wikipedia.org/wiki?curid=4904229" title="Przełęcz Dilec">
Przełęcz Dilec



</doc>
<doc id="4904230" url="https://pl.wikipedia.org/wiki?curid=4904230" title="Przełęcz Żydowski Beskid">
Przełęcz Żydowski Beskid



</doc>
<doc id="4904231" url="https://pl.wikipedia.org/wiki?curid=4904231" title="HBO Max">
HBO Max

HBO Max – amerykański serwis strumieniowy typu wideo na życzenie. Opiera się na subskrypcji over-the-top, oferując bezpośredni dostęp do swojej biblioteki za stałą miesięczną opłatą. Jest prowadzony przez koncern mediowy Warner Bros. Discovery (dawniej przez WarnerMedia).
HBO Max stanowi bibliotekę materiałów różnych marek podległych Warner Bros. Discovery, w tym wytwórni filmowych (na przykład Warner Bros. Pictures i New Line Cinema) oraz kanałów telewizyjnych (na przykład HBO, CNN, Cartoon Network czy The CW). Stanowi on przedłużenie oferty multipleksu HBO, od którego zaczerpnął nazwę i którego serwisy wideo na życzenie zastąpił. W ofercie HBO Max znajdują się także materiały od dostawców spoza Warner Bros. Discovery oraz produkowane na jego zlecenie programy oryginalne, w tym filmy i seriale. Serwis funkcjonuje jako aplikacja na dedykowanych urządzeniach oraz strona internetowa. HBO Max i usługi HBO mają łącznie około 76,8 miliona abonentów na świecie.
HBO Max został uruchomiony 27 maja 2020, początkowo tylko w Stanach Zjednoczonych. 29 czerwca 2021 rozszerzył działalność na Amerykę Łacińską, 26 października 2021 na sześć państw Europy, a 8 marca 2022 na 15 kolejnych krajów europejskich, w tym Polskę. Koncern Warner Bros. Discovery zapowiedział uruchomienie serwisu strumieniowego łączącego jego ofertę programową, w wyniku którego HBO Max zostanie połączony z Discovery+.
Historia.
Geneza.
10 października 2018 koncern WarnerMedia ogłosił plan uruchomienia pod koniec 2019 serwisu strumieniowego skupiającego materiały podległych mu marek. 14 maja 2019 Randall L. Stephenson, prezes koncernu AT&amp;T, któremu podlegał WarnerMedia, zapowiedział, że serwis będzie skoncentrowany wokół multipleksu telewizyjnego HBO, którego abonenci otrzymają automatycznie dostęp do nowej usługi. Ponadto zdradził plan uruchomienia wersji próbnej serwisu w czwartym kwartale 2019 oraz start wersji właściwej w pierwszym kwartale 2020.
W maju 2019 odbyła się reorganizacja WarnerMedia. Spółka Otter Media zajmująca się serwisami wideo na życzenie, dotychczas podległa koncernowi Warner Bros. (który z kolei podlega WarnerMedia), została przeniesiona bezpośrednio pod WarnerMedia w celu budowy nowej usługi. Tony Goncalves, prezes Otter Media, objął nadzór nad powstającym serwisem, z kolei Andy Forssell, dyrektor operacyjny Otter Media, został mianowany jego wiceprezesem wykonawczym i generalnym menadżerem. Dyrektorem do spraw treści programowych został Kevin Reilly, prezes spółki WarnerMedia Entertainment zarządzającej wybranymi stacjami telewizyjnymi koncernu.
9 lipca 2019 WarnerMedia ogłosił, że usługa otrzymała nazwę HBO Max, a jej start jest zaplanowany na wiosnę 2020. Koncern zdradził, że w momencie startu serwis będzie obejmował 10 tysięcy godzin materiałów, z czego część będą stanowiły programy oryginalne. W celu ich produkcji zostały podpisane umowy między innymi z producentem Gregiem Berlantim i należącą do Reese Witherspoon wytwórnią Hello Sunshine. 29 października 2019 WarnerMedia zapowiedział uruchomienie serwisu w maju 2020. 5 lutego 2020 koncern ogłosił stworzenie wytwórni filmowej Warner Max, która miała produkować filmy przeznaczone do ekskluzywniej dystrybucji na HBO Max.
Uruchomienie w Stanach Zjednoczonych.
27 maja 2020 HBO Max został uruchomiony w Stanach Zjednoczonych. Od początku działalności jego cena to 14,99 dolarów amerykańskich miesięcznie. Ponadto 2 lipca 2021 serwis umożliwił wybranie tańszego abonamentu (9,99 dolara miesięcznie), obejmującego reklamy podczas oglądania programów.
Start serwisu wiązał się z wygaszaniem dotychczasowych usług wideo na życzenie związanych z siecią kanałów telewizyjnych HBO: HBO Go, do której dostęp otrzymywali abonenci sieci telewizyjnej, oraz HBO Now, oferowanego bez konieczności subskrypcji telewizyjnej. Ze względu na skomplikowany sposób ich dystrybucji migracja użytkowników HBO do HBO Max była długoterminowa i zróżnicowana ze względu na typ abonamentu. Wraz z ogłoszeniem stworzenia nowego serwisu koncern WarnerMedia ogłosił, że w dniu jego startu automatyczny dostęp do usługi otrzymają abonenci HBO Now, którzy płacili za subskrypcję bezpośrednio HBO, a także abonenci przedsiębiorstwa telekomunikacnego AT&amp;T, do którego należy WarnerMedia. Użytkownicy AT&amp;T otrzymali darmowy dostęp do HBO Max na czas trwania umowy lub czas określony (miesiąc, trzy miesiące bądź rok), w zależności od typu abonamentu.
20 lutego 2020 YouTube ogłosił, że w momencie startu HBO Max udostępni jego aplikację użytkownikom serwisu YouTube TV, w którym dotychczas usługi HBO były niedostępne. 15 kwietnia 2020 WarnerMedia ogłosił podpisanie umowy z przedsiębiorstwem telekomunikacyjnym Charter Communications w sprawie automatycznego przeniesienia abonentów HBO Now, którzy opłacają go za pośrednictwem usług Charter Communications, do HBO Max w dniu jego uruchomienia. W kolejnych tygodniach WarnerMedia ogłosił podpisanie analogicznych umów z przedsiębiorstwami: Apple (27 kwietnia), Hulu (1 maja), Altice USA, Cox Communications, Xbox, Samsung, PlayStation, Verizon Communications, National Cable Television Cooperative (wszystkie 20 maja) oraz największym amerykańskim dostawcą telewizji kablowej, Comcast.
27 maja 2020, czyli w dniu startu, HBO Max nie był dostępny dla abonentów Amazonu i Roku, którzy stanowili łącznie ponad 70% amerykańskich użytkowników mediów strumieniowych wideo. Mieli oni jednak nadal dostęp do HBO Now. 12 czerwca 2020 WarnerMedia ogłosił, że 31 lipca HBO Go zostanie wygaszony, zaś HBO Now zmieni nazwę na HBO. Według danych opublikowanych przez AT&amp;T 30 czerwca 2020, czyli nieco ponad miesiąc po uruchomieniu HBO Max, dostęp do usługi miało w Stanach Zjednoczonych 23,6 miliona osób, z czego 3 miliony wykupiły bezpośredni dostęp (to znaczy nie otrzymały go automatycznie dzięki dotychczasowej subskrypcji). Spośród wszystkich abonentów tylko 4,1 miliona faktycznie uruchomiło aplikację. Z kolei liczba użytkowników HBO, którzy nie otrzymali dostępu do HBO Max, wynosiła 5,9 miliona. 16 listopada 2020 WarnerMedia ogłosił podpisanie umowy z przedsiębiorstwem Amazon w sprawie dystrybucji HBO Max na jego urządzeniach, wskutek czego liczba osób z dostępem do serwisu urosła do ponad 33 milionów. 16 grudnia 2020 analogiczna umowa została podpisana z Roku, wskutek czego WarnerMedia zakończył proces migracji użytkowników HBO do HBO Max oraz wygasił serwis strumieniowy HBO (wcześniej znany jako HBO Now).
W sierpniu 2020 doszło do restrukturyzacji WarnerMedia, której elementem było zamknięcie WarnerMedia Entertainment i utworzenie nowego oddziału dedykowanemu HBO Max z Andym Forssellem na czele. Nadzór nad treściami serwisu objął dyrektor programowy HBO, Casey Bloys. 23 października 2020 WarnerMedia ogłosił, że Warner Max zostanie zamknięte, a filmy oryginalne HBO Max będą produkowane przez inne podległe koncernowi wytwórnie, jak Warner Bros. Pictures. 23 kwietnia 2021 oddziały HBO Max i bloku programowego Adult Swim poświęcone animacjom zostały scalone.
25 grudnia 2020 w ofercie serwisu pojawił się film "Wonder Woman 1984", który był pierwszym materiałem w technologiach 4K, HDR i Dolby Atmos. 21 stycznia 2021 WarnerMedia przekształcił serwis wideo na życzenie DC Universe, poświęcony produkcjom z uniwersum DC, na platformę komiksów. Tym samym kolejny prowadzony przez koncern serwis strumieniowy został wygaszony ze względu na skupienie oferty w HBO Max. 29 lipca 2021 WarnerMedia ogłosił nawiązanie porozumienia z platformą cyfrową Dish Network, w której HBO było nieobecne od 2018, w sprawie udostępnienia HBO Max jego użytkownikom. Decyzją WarnerMedia 15 września 2021 abonenci Amazon Prime Video utracili dostęp do kanałów HBO, dzięki czemu sieć telewizyjna straciła 5 milionów użytkowników. Wszyscy oni otrzymali jednak możliwość wykupienia subskrypcji HBO Max za połowę ceny, czyli 7,49 dolara miesięcznie. Mimo to decyzja w sprawie Amazon Prime Video spowodowała zmniejszenie łącznej liczby abonentów usług HBO Max i HBO w Stanach – pod koniec września była ona o około 1,8 miliona mniejsza niż trzy miesiące wcześniej.
Uruchomienie na innych terytoriach.
11 lutego 2021 WarnerMedia zapowiedział, że do końca roku HBO Max zadebiutuje w wybranych państwach Ameryki Łacińskiej i Europy. 29 czerwca 2021 serwis został uruchomiony w 39 krajach Ameryki Łacińskiej. Podobnie jak w Stanach Zjednoczonych, wraz z jego startem została w nich wygaszona usługa HBO Go, której użytkownicy otrzymali automatycznie dostęp do HBO Max.
26 października 2021 HBO Max został uruchomiony w sześciu państwach Europy: Szwecji, Danii, Norwegii, Finlandii, Hiszpanii i Andorze. Zastąpił on istniejące tam usługi wideo na życzenie prowadzone przez HBO Europe: HBO Nordic w krajach skandynawskich oraz HBO España w Hiszpanii i Andorze (w krajach tych nie funkcjonowały linearne stacje telewizyjne HBO).
Koncern WarnerMedia zapowiedział, że w 2022 HBO Max pojawi się w 21 innych państwach Europy. 8 marca 2022 roku usługa zadebiutowała w 15 krajach europejskich. W większości były to kraje Europy Środkowo-Wschodniej, w tym Polska, gdzie zastąpiła ona prowadzony przez HBO Europe serwis HBO Go. Ponadto pojawiła się wówczas w Portugalii, gdzie także zastąpiła lokalny serwis strumieniowy HBO Portugal, oraz Holandii, gdzie kanały telewizyjne HBO uprzednio istniały, ale zostały zamknięte w 2016.
Na 2022 zaplanowane zostało także uruchomienie HBO Max w sześciu państwach Europy, w których usługi HBO nigdy nie istniały: Turcji, Grecji, Islandii i krajach bałtyckich. Jason Kilar, dyrektor operacyjny WarnerMedia, zdradził, że w Wielkiej Brytanii, Irlandii, Włoszech, Niemczech, Austrii i Szwajcarii HBO Max zadebiutuje nie wcześniej niż w 2025 ze względu na fakt, że do tego czasu kanały grupy Sky Group mają wyłączność na dystrybucję programów HBO w tych krajach. Z kolei we Francji start serwisu jest powstrzymywany przez fakt, że prawa do dystrybucji programów HBO mają Orange i Canal+. WarnerMedia zapowiedział, że po ich wygaśnięciu (najwcześniej w 2023) HBO Max zostanie uruchomiony, a już w 2021 powstał zespół do spraw produkcji oryginalnych francuskich programów.
We wrześniu 2021 WarnerMedia otworzył swój oddział w Azji, zapowiadając uruchomienie HBO Max w wybranych państwach kontynentu.
Polska.
HBO Max zadebiutował w Polsce 8 marca 2022, zastępując prowadzony przez HBO Polska serwis strumieniowy HBO Go. Wszyscy jego dotychczasowi użytkownicy zostali automatycznie przeniesieni do nowej platformy. Cena usługi (przy wykupieniu jej bezpośrednio) wynosi 29,99 złotych miesięcznie, jednak dotychczasowi abonenci HBO Go oraz użytkownicy, którzy zarejestrowali się do końca marca 2022, otrzymali zniżkę 33% do momentu przerwania subskrypcji. Ponadto możliwa jest opcja rocznego abonamentu za 234,99 złotych. Dostęp do HBO Max, podobnie jak wcześniej do HBO Go, otrzymali także abonenci pośredników, takich jak operatorzy telewizji kablowej (w tym Vectra i UPC Polska), Canal+, Polsat Box bądź Polsat Box Go i Netia. Poza materiałami wideo na życzenie, serwis umożliwia oglądanie na żywo kanałów telewizji linearnej sieci HBO Polska (HBO, HBO2 i HBO3).
W pierwszym dniu istnienia w Polsce z HBO Max skorzystało 329 tysięcy użytkowników, czyli ponad dwukrotnie więcej niż z HBO Go w całym tygodniu poprzedzającym. W marcu 2022 z platformy skorzystało (niekoniecznie po wykupieniu subskrypcji) 5,56 miliona polskich użytkowników, co jest drugim najwyższym wynikiem spośród wszystkich platform strumieniowych w tym czasie (zaraz za Netfliksem). W kwietniu liczba użytkowników wzrosła do prawie 6 miliona.
Okres Warner Bros. Discovery.
Od 8 kwietnia 2022 HBO Max jest prowadzony przez konglomerat Warner Bros. Discovery, który powstał poprzez fuzję spółek WarnerMedia i Discovery. Jeszcze przed połączeniem dyrektor operacyjny koncernu, Gunnar Wiedenfels, zapowiedział, że w następstwie fuzji prowadzone przez spółki serwisy strumieniowe HBO Max i Discovery+ zostaną połączone w jednolitą globalną platformę.
W lipcu 2022 Warner Bros. Discovery rozpoczął wdrażanie planu zmniejszenia kosztów operacyjnych o 3 miliardy dolarów. W jej ramach z HBO Max zostały w lipcu i sierpniu bez zapowiedzi usunięte niektóre programy oryginalne, w tym sześć filmów amerykańskich i prawie wszystkie produkcje europejskie. Dzięki temu koncern może zapłacić mniejsze podatki lub zyskać z odsprzedaży programów innym dostawcom. Ponadto została podjęta decyzja o anulacji niektórych programów oryginalnych HBO Max, a także rezygnacji z wydania kilku pozycji przygotowanych dla HBO Max: prawie ukończonych filmów "Batgirl" i "Scoob! Holiday Haunt" oraz ukończonego trzeciego sezonu serialu "Little Ellen". Koncern zapowiedział także ograniczenie produkcji nowych programów dziecięcych i familijnych oraz całkowitą rezygnację z produkcji programów oryginalnych HBO Max w Europie z wyjątkiem Hiszpanii i Francji.
W lipcu 2022 David Zaslav, prezes Warner Bros. Discovery, zapowiedział, że HBO Max w obecnej formie nie zostanie już uruchomiony w dodatkowych państwach. Zamiast tego zadebiutuje w nich serwis strumieniowy łączący ofertę całego koncernu, powstały w wyniku fuzji HBO Max z Discovery+. W sierpniu 2022 koncern zapowiedział, że nowy serwis o nieznanej nazwie zastąpi HBO Max latem 2023 w Stanach Zjednocznych, w drugiej połowie 2023 w Ameryce Łacińskiej i na początku 2024 w Europie, a następnie zadebiutuje w innych państwach Europy i Azji.
Oferta programowa.
Programy oryginalne.
HBO Max zleca globalnie produkcję oryginalnych programów, które następnie premierowo dystrybuuje. Oryginalne materiały, w tym filmy, seriale i programy rozrywkowe, są prezentowane jako Max Originals.
W 2019 koncern WarnerMedia zapowiedział, że w pierwszym roku działalności w Stanach Zjednoczonych w serwisie HBO Max pojawi się 31 programów oryginalnych, a w kolejnym 50. Ponadto HBO Max przejęło pierwszeństwo dystrybucji nowych odcinków niektórych produkcji, które wcześniej emitowały inne marki WarnerMedia, w tym HBO ("Ulica Sezamkowa", "Esme i Roy"), DC Universe (między innymi "Doom Patrol" i "Titans") oraz Cartoon Network ("Obóz na wyspie" i "Pociąg do nieskończoności"). W 2021 WarnerMedia zapowiedział, że w pierwszym roku działalności HBO Max na terenie Ameryce Łacińskiej w serwisie pojawi się ponad 100 lokalnych programów oryginalnych. Wybuch pandemii COVID-19 wpłynął na zmiany w planach dotyczących oryginalnych programów – ze względu na konieczność przerwania zdjęć niektóre zostały skrócone lub przesunięte w czasie. W lipcu 2022 koncern Warner Bros. Discovery ogłosił, że w ramach planowanego zmniejszenia kosztów operacyjnych o 3 miliardy dolarów zawiesza produkcję programów oryginalnych HBO Max w Europie z wyjątkiem Hiszpanii i Francji. Wszystkie nierealizowane jeszcze projekty zostały anulowane, zaś te w trakcie produkcji zostaną dokończone, jednak koncern nie wyklucza sprzedaży ich innym dostawcom. Równocześnie niektóre wydane już programy oryginalne, w tym większość europejskich, zostały globalnie usunięte z serwisu z zamiarem odsprzedania ich innym dostawcom.
Polskie programy oryginalne.
Na zlecenie HBO Max powstał także serial "Warszawianka", ale koncern Warner Bros. Discovery odsprzedał prawa do jego dystrybucji serwisowi SkyShowtime.
Warner Bros. Discovery.
Oferta HBO Max obejmuje materiały od licznych marek wchodzących w skład prowadzącego go koncernu Warner Bros. Discovery. Wśród dostawców programów znajdują się:
W ofercie HBO Max znalazły się wybrane programy produkowane przez przedsiębiorstwa Warner Bros. Discovery, do których dystrybucji prawa miały inne podmioty, ale koncern odkupił je przed startem serwisu. Przykładami takich produkcji są seriale "Przyjaciele", "Teoria wielkiego podrywu" i "Młody Sheldon", a także seria filmowa "Harry Potter". W ofercie HBO Max nie znalazły się oryginalne programy sieci kanałów Cinemax, również należącej do Warner Bros. Discovery.
Ze względu na pandemię COVID-19 w Stanach Zjednoczonych, która doprowadziła do ograniczenia działalności kin, wytwórnia Warner Bros. Pictures zmieniła plan dystrybucji swoich produkcji. Film "Wonder Woman 1984" z 2020 oraz wszystkie filmy wytwórni z 2021, które zostały nakręcone z planem dystrybucji kinowej, ukazały się w Stanach Zjednoczonych w modelu hybrydowym: równocześnie w kinach i na HBO Max. W serwisie dostępne były początkowo tylko przez miesiąc, by później ustąpić klasycznej dystrybucji na nośnikach domowych, a następnie powrócić na stałe. Podobny model wprowadziła spółka Walt Disney Studios Motion Pictures z serwisem Disney+. Oba przedsiębiorstwa były krytykowane za taki sposób dystrybucji ze względu na nieuzgodnienie go z twórcami filmów i zmniejszenie zainteresowania kinami. Negatywnie o modelu hybrydowym Warner Bros. Pictures wypowiadali się między innymi Amerykańska Gildia Reżyserów, agencja talentów Creative Artists Agency, sieci kinowe i Denis Villeneuve, reżyser jednego z dystrybuowanych tak filmów, "Diuny". W marcu 2021 wytwórnia Warner Bros. Pictures ogłosiła, że w 2022 model hybrydowy nie będzie kontynuowany, a filmy kinowe będą trafiały do oferty HBO Max 45 dni po premierze kinowej.
Inni dostawcy.
W ofercie HBO Max znajdują się programy dostawców spoza koncernu WarnerMedia, udostępnione serwisowi poprzez udzielenie licencji. W Stanach Zjednoczonych wśród nich znajdują się filmy z kolekcji The Criterion Collection, programy stacji Comedy Central i produkcje dziecięce dystrybuowane przez GKIDS. HBO Max posiada także wyłączne prawa do amerykańskiej dystrybucji niektórych materiałów zagranicznych, między innymi wybranych seriali Sky Group, BBC i Channel 4.
W krajach Ameryki Łacińskiej poza Brazylią HBO Max dystrybuuje programy największej brazylijskiej stacji telewizyjnej, TV Globo. W Brazylii i Meksyku serwis transmituje na żywo mecze Ligi Mistrzów UEFA.
10 lutego 2022 koncerny WarnerMedia i Sony Pictures Entertainment ogłosiły porozumienie, na mocy którego w 13 krajach Europy Środkowo-Wschodniej, w tym w Polsce, HBO Max zawiera w ofercie materiały od Sony.
Liczba abonentów (łącznie z HBO).
Tabela zawiera informacje o zaokrąglonych liczbach abonentów HBO Max i HBO na koniec poszczególnych kwartałów. Dla użytkowników ze Stanów Zjednoczonych koncern AT&amp;T wyszczególnia liczby abonentów, którzy posiadają obie usługi lub tylko HBO (bez dostępu do HBO Max). W przypadku pozostałych państw podaje tylko łączną liczbę użytkowników obu usług. Dla HBO Max poniższe liczby dotyczą osób, które posiadają dostęp do serwisu, ale niekoniecznie z niego korzystają (tylko w sprawozdaniach z 2020 zostali wyszczególnieni użytkownicy aktywni, czyli tacy, którzy faktycznie uruchomili aplikację).

</doc>
<doc id="4904233" url="https://pl.wikipedia.org/wiki?curid=4904233" title="Sielawa (jezioro)">
Sielawa (jezioro)

Sielawa (, "Sialawa"; , "Sielawa") – jezioro na Białorusi w zlewni rzeki Łukomki zlokalizowane w północnej części obwodu mińskiego (rejon krupkowski), około 20 km na północ od stolicy rejonu.
Geografia.
Jezioro rynnowe Sielawa położone jest na nizinnym, łagodnie pofałdowanym terenie, wśród pagórków morenowych o zboczach wysokości 6–8 m, na północy schodzących do wysokości 3–5 m. Brzegi jeziora są piaszczyste, w części północnej łagodnie opadają w kierunku wody (na południu płynnie przechodzą w zbocza pobliskich wzgórz); zarośnięte krzewami bądź porośnięte lasem, w pobliżu wlotu cieków wodnych (zwłaszcza na północnym zachodzie) podmokłe. Zlewnię jeziora – o powierzchni 324 km² – w znacznej części stanowią grunty orne, jedynie w około ćwierci tereny te porośnięte są lasem.
Zbiornik rozciąga się na osi północ–południe, ma nieregularny kształt. Składa się z większego akwenu północnego oraz długiej, krętej południowej zatoki. Jego długość całkowita wynosi 15 km, szerokość maksymalna – 3 km. Linia brzegowa bardzo urozmaicona, o długości 44,3 km. Dno jeziora o złożonej budowie. Strefa płytka jest stosunkowo wąska, strefy wody głębokiej występują naprzemiennie z płyciznami. Najgłębszy punkt (19,5 m) zlokalizowany jest w południowo-zachodniej części głównego zbiornika. Północny akwen o przeciętnej głębokości 4–8 m, z mieliznami, licznymi półwyspami oraz trzema wyspami. Największa z nich, o powierzchni ok, 2 km², w przeszłości od strony zachodniej połączona była z lądem piaszczystą groblą. Obecnie wał ten znajduje się pod powierzchnią wody, której głębokość pozwala jednak na przedostanie się na wyspę pieszo (w latach 90. maksymalną głębokość w tym miejscu oceniano na 2,2 m). Akwen południowy jest węższy i co do zasady głębszy. Dno jeziora do głębokości 4–6 a niekiedy 10 m pokryte jest piaszczystymi i piaszczysto-żwirowymi osadami, także z warstwą iłów; poniżej wspomnianej granicy – sapropelem (glina mulasta). Zawartość materii organicznej w osadach dennych wynosi do 27%.
Sielawa znajduje się w dorzeczu Dźwiny, w zlewni rzeki Łukomki, ma charakter przepływowy. Zasilana jest przez pięć strumieni oraz dwie niewielkie rzeki, Rakitoukę (od wschodu) i Wysoką (od południa). Na zachodzie jezioro połączone jest 500-metrowym kanałem z jeziorem Chudawiec, na północy szeroką przetoką oddaje wody do jeziora Abida. Po wybudowaniu w 1965 roku małej elektrowni wodnej na rzece Juhna (rozpoczynającej swój bieg w jeziorze Abida i uchodzącej nieopodal do wypływającej z Jeziora Łukomskiego Łukomki) poziom lustra wody w Sielawie podniósł się o około 1 m. Doprowadziło to do zalania pasa roślinności przybrzeżnej, jednak zakres podmakania terenu był ograniczony z uwagi na stosunkowo duże wysokości względne i stromość brzegów (w szczególności w części południowej).
Woda w jeziorze stosunkowo czysta, o przejrzystości 2–3 m (stan na lata 80.). Budowa dna zbiornika, w tym występujące głębie znacznie ograniczają mieszanie się wody oraz jej nagrzewanie poza warstwami górnymi (anotermia). Odczyn wody bliski neutralnemu, przy powierzchni lekko zasadowy. Łączne zasolenie wynosi ok. 200 mg/dm³.
Na brzegu jeziora znajduje się szereg wsi, wśród nich Janauszczyna, Biełyja Barki, Chudawa czy Starożyszcza, dawny folwark należący do rodziny Majewskich.
Flora i fauna.
Zbiornik ma charakter eutroficzny. Wstępne badania fitoplanktonu prowadzone w latach 80. wykazały obecność 57 gatunków glonów i sinic (ilość biomasy 38,5 g/m³). W okresie letnim występuje zjawisko zakwitu wody.
Flora Sielawy i najbliższej okolicy obejmuje 578 gatunków roślin, w tym 11 gatunków rzadkich i zagrożonych wpisanych do Czerwonej Księgi Białorusi (m.in. wroniec widlasty, pełnik europejski, mieczyk dachówkowaty, grzybień biały, grążel drobny, wierzba borówkolistna, żurawina drobnoowocowa, turzyca skąpokwiatowa). Wzdłuż brzegów jeziora znajduje się wąski, przerywany pas turzyc, trzcin i sitowia oraz, w regionach bagiennych, tataraku. W toni występują rdest, rogatek, moczarka. Dalsze zarastanie uniemożliwia niewielka szerokość pasa litoralnego wynosząca 20–80 m (do głębokości 2–2,5 m).
Liczbę przedstawicieli zoobentosu w 1983 roku szacowano na 34 gatunki (1,7 g/m³). Dominującą grupę stanowią wioślarki odpowiadające w latach 80. XX wieku 62% objętości całej biomasy. Najczęściej występującym gatunkiem zooplanktonu jest dafnia (rozwielitka) stanowiąca pokarm występujących w zbiorniku ryb. Faunę denną reprezentują ochotkowate, skąposzczety i mięczaki (2,72 g/m²). 
Bogata ichtiofauna z przedstawicielami 19 gatunków; licznie występują sandacz, leszcz, okoń, płoć, szczupak, krąp, ukleja, miętus czy lin. awifaunę reprezentują 142 gatunki ptaków. Ponadto w okolicy odnotowano występowanie 40 gatunków ssaków, 10 gatunków płazów i 5 gatunków gadów. Spośród wymienionych 20 znalazło się w białoruskiej Czerwonej Księdze (rybołów, gadożer, orlik grubodzioby, orlik krzykliwy, bąk, bączek, bocian czarny, kobuz, drzemlik, pustułka, orzesznica leszczynowa, niedźwiedź brunatny, borsuk).
Ochrona przyrody.
W 1999 roku teren jeziora i jego okolice zostały objęte ochroną w ramach nowo utworzonego rezerwatu krajobrazowego „Sielawa”. Jego obszar wynosi 19 364,83 ha. Dla realizacji celów ochrony przyrody, edukacji ekologicznej oraz prowadzenia zrównoważonej turystyki na terenie rezerwatu wytyczono kilka ścieżek edukacyjnych i pieszych szlaków turystycznych, a także wybudowano szereg obiektów rekreacyjnych; prowadzone są także akcje edukacyjne.
Historia.
Na największej wyspie jeziora (nazwa własna: Выспа, "Wyspa") zlokalizowane jest stanowisko archeologiczne, na którym odnaleziono zarówno ślady osadnictwa z okresu chalkolitu i neolitu (VI-I w. p.n.e.), jak i z kolejnego tysiąclecia (I–VIII w. n.e.). Odnaleziono m.in. dwa piece do wytopu metali, miejsca pochówku rytualnego, amulety, ozdoby, biżuterię, fragmenty brązowych naczyń i krzemiennych narzędzi. Dodatkowo wśród pozostałości z wieków IX–XI wydobyto z ziemi szereg monet bizantyńskich i skandynawskich. Znaleziska znajdują się w krupkowskim muzeum historyczno-krajoznawczym.
Na Wyspie znajdować się miał też pałac, już pod koniec XIX wieku pozostający w ruinie.
Etymologia.
Polskie nazwy jeziora notowane w XIX-wiecznym Słowniku geograficznym Królestwa Polskiego to "Sielawa" oraz wariantowo "Starożyszcze" bądź "Długie". Według tego samego źródła nazwa "Sielawa" pochodzić miała od licznie występujących w jeziorze ryb tego gatunku.

</doc>
<doc id="4904237" url="https://pl.wikipedia.org/wiki?curid=4904237" title="Alfabet komi">
Alfabet komi

Alfabet komi – alfabet służący do zapisu języka komi. W czasie swojego istnienia kilka razy zmieniano jego formę graficzną. Współczesny alfabet komi oparty jest na cyrylicy. W jego historii można wyróżnić pięć etapów:
Anbur.
Pierwszy system pisma dla języka Komi został opracowany przez misjonarza Stefana z Permu około 1372–1375. Pismo powstał na potrzeby chrystianizacji terytorium Komi. Uważa się, że przy wyborze wyglądu liter Stefan z Permu kierował się zarówno alfabetem greckim, jak i cyrylickim. Pismo to zostało nazwane "Anbur" (od nazwy pierwszych dwóch liter alfabetu). Niekiedy określane jest ono także mianem języka staropermskiego lub starokomiackiego. 
Do dziś zachowało się kilka ikon z napisami w anburze, a także szereg odręcznie pisanych wierszy w książkach. Całkowita objętość zachowanych, spójnych tekstów w anburze to 236 słów.
Wczesne pismo oparte na cyrylicy.
Od XVIII wieku teksty w języku komi publikowano w zapisie zarówno alfabetem łacińskim, jak i cyrylicą. Tak więc w drugim wydaniu książki Nicolaesa Witsena „Tataria północna i wschodnia”, wydanej w 1705 r., ukazało się tłumaczenie modlitwy „Ojcze nasz” na język komi, zapisane alfabetem łacińskim.
W latach 1787–1789 w książce Petera Simona Pallasa „Comparative Dictionary of All Languages and Adverbs” opublikowano około 200 słów w języku komi, zapisanych cyrylicą.
W 1808 roku pierwszą gramatykę języka komi-zyriańskiego opracował Filip Kozłow, student Wołogodzkiego Seminarium Teologicznego. Kozłow używał w niej alfabetu opartego na cyrylicy: А а, Б б, В в, Г г, Д д, Е е, Ж ж, З з, И и, І і, К к, Л л, М м, Н н, О о, Ӧ ӧ, П п, Р р, С с, Т т, У у, Ч ч, Ӵ ӵ, Ш ш, ъ, Ы ы, ь, Ю ю, Я я. Ta gramatyka nie została jednak opublikowana. W 1813 r. na podstawie tej pracy nauczyciel tego samego seminarium A. Flerow opublikował pierwszą drukowaną gramatykę komi – „Zyrianskaja grammatika, izdannaja ot gławnogo uprawlenija ucziliszcz”.
W latach 20. i 30. XIX wieku opublikowano całą serię gramatyk i słowników komi, w których zastosowano różne systemy zapisu – cyrylicę (Pawał Sawwaitow, Andreas Sjögren) i łacinkę (Matthias Castrén).
W drugiej połowie XIX wieku na bazie wcześniej stworzonych gramatyk rozwinęły się dwa główne systemy zapisu języka komi. Tak więc w pracach Gieorgija Łytkina, oprócz standardowych rosyjskich liter, używano liter ӧ, j, ligatur ԫ, ꚉ, a palatalizację oznaczano za pomocą grawisu. U wielu innych autorów na miękkość spółgłosek wskazywano poprzez literę j.
Pod koniec XIX wieku zaczęto licznie wydawać elementarze w języku komi-zyriańskim i komi-permiackim. Elementarze wychodziły spod ręki różnych autorów, którzy wykorzystywali różne warianty alfabetu komi opartego na cyrylicy.
"Różnice między alfabetami komi z elementarzy z XIX i początku XX wieku w porównaniu ze współczesnym alfabetem:"
Ze względu na brak standaryzowanego alfabetu oraz znikomość publikacji w języku komi (łącznie w latach 1813–1914 wydano ok. 60-70 książek i broszur w komi), alfabety te nie rozpowszechniły się wśród ludności komijęzycznej.
Alfabet Mołodcowa.
W 1918 r. użycie języka komi zaczęło się upowszechniać: wprowadzono nauczanie komi w szkołach, zaczęto drukować artykuły w języku komi w lokalnych gazetach itp. W tych warunkach zaistniała potrzeba stworzenia standaryzowanego alfabetu i norm ortograficznych.
W maju i czerwcu 1918 r. w Syktywkarze odbyło się spotkanie nauczycieli, na którym wystąpił Wasilij Mołodcow i zapoznał uczestników spotkania ze swoim projektem alfabetu dla języka komi. W sierpniu tego samego roku na spotkaniu nauczycieli w Ust'-Wymie zatwierdzono alfabet Mołodcowa. Brak niezbędnych czcionek nie pozwolił na natychmiastowe rozpoczęcie drukowania publikacji w tym alfabecie, dlatego do 1920 r. stosowano zmodyfikowany alfabet rosyjski, opracowany przez Andrieja Cembiera.
Alfabet Mołodcowa był oparty na cyrylicy, ale miał kilka specyficznych liter oznaczających miękkie spółgłoski i afrykaty. Od 1921 r. rozpoczęto wydawanie książek zapisanych tym alfabetem.
Pismo po 1932 roku.
W 1924 roku profesor A.Gren zaproponował latynizację alfabetu komi. Według jego projektu alfabet miał zawierać następujące litery: A a, B b, D d, Dj dj, E e, G g, Zs zs, Dzs dzs, I i, J j, K k, L l, Lj lj, M m, N n, Nj nj, O o, Ö ö, P p, R r, S s, Sj sj, Sch sch, Cs cs, Csj csj, T t, Tj tj, U u, V v, Y y, Z z, Zj zj, Dz dz. Wówczas niewiele osób poparło projekt Grena, ale w tym czasie w ZSRR rozpoczął się proces latynizacji alfabetów. W 1929 r. na konferencji językowej przyjęto rezolucję o potrzebie przejścia na alfabet łaciński, korzystając z doświadczenia latynizacji alfabetów tureckich ludów ZSRR. We wrześniu 1930 r. Biuro Komitetu Regionalnego Komi Komunistycznej Partii Związku Radzieckiego zdecydowało o zmianie systemu zapisu języka komi z cyrylicy na łacinkę. Sam alfabet został zatwierdzony w listopadzie 1931 r., po czym rozpoczęto wydawanie publikacji sporządzonych z wykorzystaniem nowego systemu zapisu.
Łaciński alfabet Komi stał się w istocie transliteracją alfabetu Mołodcowa – zachował ścisłą fonemiczność, oznaczenie miękkich spółgłosek poprzez dodanie „ogona” do litery, specjalne znaki dla afrykat. Tym samym zachowano zarówno zalety, jak i wady poprzedniego alfabetu.
Zmiana sytuacji politycznej w ZSRR w połowie lat 30. XX w. doprowadziła do porzucenia alfabetu łacińskiego komi na rzecz cyrylicy. Przywrócono alfabet Mołodcowa, ale w 1938 r. zastąpiono go nową wersją cyrylicy, znacznie bliższą ortografii rosyjskiej.
Dla języka komi-permiackiego w maju 1937 roku Okręgowa Komisja Alfabetyczna zatwierdziła alfabet zawierający wszystkie 33 litery alfabetu rosyjskiego oraz dodatkowe znaki Җ җ, Ҙ ҙ, І і, Ӧ ӧ, Ӹ ӹ (autor projektu – W. Jakimow). W lipcu 1937 roku ta wersja alfabetu została poddana dyskusji w leningradzkim oddziale Instytutu Języka i Pisma, gdzie przeszła pewne zmiany – Ә ә, Җ җ, Ҙ ҙ, І і, Ӵ ӵ stały się dodatkowymi znakami dla 33 liter podstawowego alfabetu. Jednak kilka dni później, Centralny Instytut Języka i Pisma w Moskwie zalecił zastąpienie znaków Җ җ, Ҙ ҙ, Ӵ ӵ dwuznakami "дж", "дз", "тш." W ostatecznej wersji alfabetu znak Ә ә został zastąpiony przez Ӧ ӧ. Projekt alfabetu komi-permiackiego z 1937 roku 
Autorem projektu jest A. N. Zubow: А а, Б б, В в, Г г, Д д, Е е, Ж ж, Ж̓ ж̓, З з, З̓ з̓, И и, Й й, К к, Л л, М м, Н н, О о, П п, Р р, С с, Т т, У у, Ф ф, Х х, Ц ц, Ч ч, Ш ш, Щ щ, Ы ы, Э э, Ю ю, Я я, Ь ь, Ё ё.
Współczesny alfabet.
Współczesny alfabet dla języków komi-zyriańskiego i komi-permiackiego został wprowadzony w 1938 roku. Zawiera wszystkie litery alfabetu rosyjskiego, a także znaki Ӧ ӧ i І і. Dwuznaki дж, дз и тш służą do oznaczenia afrykat.
Litera I („twarde i”) jest używana po literach "д", "з", "л", "н", "с", "т" "w" celu oznaczenia ich twardości (przed „normalną” "i" są one miękkie). Na miękkość spółgłosek wskazuje miękki znak po nich.
"Współczesny alfabet komi:"
Język komi-jaźwiński, przez dłuższy czas uważany za jeden z dialektów permskiego języka Komi, otrzymał własny alfabet dopiero na początku XXI wieku, kiedy opublikowano w nim pierwszy elementarz. Alfabet tego dialektu zawiera wszystkie litery alfabetu rosyjskiego, specyficzne znaki Ӧ ӧ, Ө ө, Ӱ ӱ i digrafy дж, дч, тш. Późniejszy słownik rosyjsko-komi-jazwiński zawiera alfabet, który oprócz 33 rosyjskich liter zawiera І і, Ӧ ӧ, Ө ө, Ӱ ӱ. Jednocześnie afrykaty oznaczane są kombinacjami liter "дз, дж, тш" i litery "ч".
Publikacje w dialekcie iżemskim języka komi korzystają ze standardowego alfabetu komi.

</doc>
<doc id="4904238" url="https://pl.wikipedia.org/wiki?curid=4904238" title="SRAM (pamięci komputerowe)">
SRAM (pamięci komputerowe)



</doc>
<doc id="4904243" url="https://pl.wikipedia.org/wiki?curid=4904243" title="Las Palabras de Amor (The Words of Love)">
Las Palabras de Amor (The Words of Love)



</doc>
<doc id="4904245" url="https://pl.wikipedia.org/wiki?curid=4904245" title="Wiedźmin (tom opowiadań)">
Wiedźmin (tom opowiadań)



</doc>
<doc id="4904250" url="https://pl.wikipedia.org/wiki?curid=4904250" title="Rajdowe mistrzostwa Finlandii">
Rajdowe mistrzostwa Finlandii

Rajdowe mistrzostwa Finlandii, (fiń. "Rallin Suomenmestaruussarja", skr. "SM-Ralli") – cykliczne zawody rajdowe, mające na celu wyłonienie mistrza Finlandii.
Historia.
Cykl zainaugurowano w 1959 roku. Sezon składał się wówczas z czterech rajdów, wliczając w to Rajd 1000 Jezior. Pierwszym mistrzem został Esko Keinänen. W 1970 roku wprowadzono podział na dwie klasy, a od roku 1971 prowadzono także klasyfikację kobiet. W 1986 roku wprowadzono zawody w ramach grupy N. Od 2014 roku mistrzostwa są rozgrywane w czterech klasach: SM4, SM3, SM2 i SM1.
Mistrzowie.
"W przypadku podziału na klasy podano mistrzów najwyższych klas."

</doc>
<doc id="4904251" url="https://pl.wikipedia.org/wiki?curid=4904251" title="Northrop N-9M">
Northrop N-9M

Northrop N-9M – amerykański samolot doświadczalny firmy Northrop Corporation, zbudowany w celu praktycznego sprawdzenia rozwiązań zastosowanych w charakterystyk pilotażowych i układu sterowania zastosowanego w samolocie Northrop YB-35.
Historia.
Geneza.
W latach 30. XX wieku w United States Army Air Corps narastało przekonanie o potrzebie posiadania ciężkich, czterosilnikowych bombowców dalekiego zasięgu, zdolnych razić strategiczne cele w dużym oddaleniu od macierzystego terytorium Stanów Zjednoczonych. Potrzeba zmaterializowała się w postaci uruchomienia produkcji maszyn Boeing B-17 Flying Fortress, rozpoczęciu prac, których efektem był Consolidated B-24 Liberator jak również budową eksperymentalnych maszyn w rodzaju Boeing XB-15. Prace zostały znacznie przyśpieszone po wybuchu II wojny światowej. 11 kwietnia 1941 roku skierowano zapytanie ofertowe dotyczące pozyskania bombowca znacząco przewyrzszającego swoimi osiągami już dostępne samoloty jak również realizowane projekty Boeing B-29 Superfortress i Consolidated B-32 Dominator. Efektem analizy nadesłanych ofert było skierowanie do dalszych prac projektów Northropa N-9 oraz Consolidated Model 36. Projekty otrzymały wojskowe oznaczenie, odpowiednio XB-35 i XB-36.
Projekt.
13 lipca 1941 roku Northrop otrzymał zamówienie ze strony United States Army Air Corps, które obejmowało dokumentację projektu, wyniki prób samolotu N-1M, maszyny doświadczalnej Northropa dzięki której pozyskano dane charakteryzujące zachowanie się latającego skrzydła w locie, wykonanie i prezentacje badań tunelowych modeli bombowca N-9 oraz budowę i sprawdzenie w locie przyjętych założeń konstrukcyjnych przez pomniejszony model bombowca, w skali 3:10 lub 4:10, oznaczony jako N-9M. Kontrakt numer W535-ac-21341 na budowę pojedynczego egzemplarza N-9N oraz przeprowadzenie prób w locie podpisano 4 września 1941 roku. 10 września tego samego roku umowa została zmodyfikowana poprzez zamówienie dodatkowych dwóch egzemplarzy. Tym samym pierwsza z zamówionych maszyn otrzymała oznaczenie N-9M-1 a dodatkowe dwa N-9M-2 i N-9MA. Cała umowa została zatwierdzona przez sekretarza wojny 30 października 1941 roku. N-9M miał mieszaną konstrukcję metalowo-drewanianą. Całość opierała się na szkielecie wykonanym ze stalowych rur, drewnianych elementów wewnętrznych, pokrytych sklejką i duraluminiową blachą. Do napędu samolotu wybrano dwa szeciocylindrowe silniki rzędowe w układzie odwróconym Menasco C6S-4 "Buccaneer" o mocy 260 KM każdy. Silniki napędzały dwułopatowe śmigła pchające o średnicy 2,13 m. Skrzydło o skosie 25°51' wyposażone w znajdujące się na krawędzi spływu klapy, sterolotki i dodatkowe klapy wspomagające lądowanie samolotu. Na końcach płata, na górnej i dolnej jego powierzchni znajdowały się dodatkowe, wychylane w górę lub w dół (na dolnej powierzchni płata) płyty, pełniące rolę sterów kierunku. W krawędzi natarcia skrzydła umieszczono wloty powietrza do silnika. Samolot wyposażono w chowane hydraulicznie podwozie z przednim podparciem. Z tyłu, znajdowała się dodatkowa, długa goleń z kółkiem ogonowym, mająca zapobiec zetknięciu się łopat śmigła z powierzchnią ziemi podczas startu i lądowania. Znajdująca się w centralnej części płata kabina pilota osłonięta była kroplową owiewką. Istniała możliwość instalacji siedzenia dla drugiego członka załogi po demontażu jednego ze znajdujących się za miejscem pilota zbiorników z paliwem. Ukończony pierwszy egzemplarz rozpoczął próby naziemne 20 grudnia 1942 roku na terenie lotniska na lotnisku Hawthorne Municipal Airport w Hawthorne w Kalifornii. Tydzień później, 27 grudnia, N-9M po raz pierwszy wzbił się w powietrze. Za jego sterami siedział pilot doświadczalny John W. Myers.
Próby.
Do maja 1943 roku samolot spędził w powietrzu 22 godziny i 32 minuty, podczas 44 lotów. Głównym powodem niewielkiego nalotu były problemy techniczne trapiące maszynę. Głównym pilotem realizującym loty doświadczalne N-9N był pilot Maks Constant. Siedział on za sterami samolotu podczas jego 45 lotu 19 maja 1943 roku. Constant miał sprawdzić zachowanie się maszyny podczas przeciągnięcia i korkociągu. Niestety w trakcie lotu doszło do katastrofy. Samolot rozbił się na zachód od bazy Muroc grzebiąc w swoich szczątkach pilota. W celu wyjaśnienia wypadku i bliższemu przyjrzeniu się zachowaniu samolotu w warunkach przeciągnięcia i korkociągu, USAAF zamówiły wykonaniu modeli N-9M i XB-35 i przeprowadzanie odpowiednich badań w tunelu aerodynamicznym. Odpowiednim tunelem dysponowała National Advisory Committee for Aeronautics w swoim ośrodku badawczym Langley Memorial Aeronautical Laboratory w Hampton w Wirginii. 24 lipca 1943 roku USAAF i Northrop podpisały kolejne porozumienie o budowie czwartego egzemplarza samolotu, oznaczonego jako N-9MB. Miesiąc wcześniej, 24 czerwca 1943 roku oblatano prototyp N-9M-2, za sterami którego zasiadł pilot doświadczalny Harry Crosby. Niestety już po kilku minutach lot doszło do oderwania się osłony kabiny. Crosby zdołał jednak bezpiecznie sprowadzić maszynę na ziemię. Po naprawie N-9M-2 pwrócił do wykonywania lotów testowych. Do 31 marca 1944 roku samolot wykonał 33 loty, spędzając w powietrzu 23 godziny. 19 kwietnia N-9M-2 uległ awarii podczas lądowania ze schowanym podwoziem, pilot wyszedł z wypadku bez szwanku. Próby przebiegały pomyślnie. Maszyna sprawowała się w poprawnie w powietrzu przy dużych prędkościach lotu. Gorzej radziła sobie przy małej prędkości i dużych kątach natarcia. Uzyskane wyniki zaowocowały kilkoma modernizacjami wprowadzonymi w kolejnym egzemplarzu, N-9MA, ich głównym celem było wdrożenie hydraulicznego systemu wspomagania sterowania i systemu sztucznego obciążenia sterolotek. W drugiej połowie 1944 roku, N-9M-2 poddany został testom w tunelu aerodynamicznym, w należącym do NACA ośrodku w Moffet Field w Kalifornii. Celem była weryfikacja uzyskanych podczas lotów próbnych wyników oporu aerodynamicznego jaki stawiał płatowiec. 22 maja 1944 roku w powietrze po raz pierwszy wzbił się N-9MA. Samolot posiadał ciśnieniowy system sztucznego obciążenia sterolotek oraz dodatkowe sloty przy krawędzi natarcia. Od 28 czerwca 1944 roku do lotów próbnych zaangażowani zostali również piloci wojskowi. N-9MA wykonał około 50 lotów z pilotami doświadczalnymi za sterami do końca października 1944 roku, kilka lotów zapoznawczych wykonali również piloci wojskowi. 26 stycznia 1945 roku oblatano ostatnią zamówioną wersję, N-9MB. Za jej sterami siedział pilot Harry Crosby. Podstawową różnicą pomiędzy wersją N-9MB a pozostałymi samolotami był rodzaj zastosowanego napędu. Maszynę napędzały dwa ośmiocylindrowe silniki rzędowe w układzie przeciwsobnym (bokser) Franklin 8ACSA-538 (XO-540-7) o mocy 300 KM każdy. Podobnie jak we wcześniejszym N-9M-2, również w ostatniej wersji zastosowano ciśnieniowy system sztucznego obciążenia sterolotek oraz hydrauliczny system wspomagania sterowania. 
Zakończenie programu.
We wrześniu 1948 roku siły powietrzne podjęły decyzję o zakończeniu projektu XB/YB-35. Tym samym dalsze loty próbne N-9M stały się zbędne. Wszystkie trzy pozostałe samoloty trafiły do Northrop Aeronautical Institute jako wyposażenie służące szkoleniu. Tam, N-9M-2 został rozebrany w ramach zajęć prowadzonych ze studentami. Brak jest informacji o losie N-9MA. N-9MB trafił w latach 50. ubiegłego wieku do założonego przez historyka awiacji Edwarda T. Maloneya The Air Museum mieszczącym się w Claremont (Kalifornia). W trakcie kolejnych lata muzeum zmieniało swoją nazwę i lokalizację aby w 1974 roku stać się Planes of Fame Air Museum w Chino w Kalifornii. Na początku lat 80. ubiegłego wieku, znajdujący się w kolekcji muzeum N-9MB zaczął być przywracany do stanu lotnego. Trwająca ponad dekadę restauracja samolotu, zakończyła się uroczystością roll out gotowej do lotu maszyny w 8 stycznia 1994 roku. W trakcie uroczystości po raz pierwszy uruchomiono silniki samolotu, który również po raz pierwszy, kołował na płycie lotniska. 11 listopada tego samego roku, maszyna, która otrzymała numery rejestracyjne N9MB po raz pierwszy od półwiecza wzniosła się ponownie w powietrze. Za sterami samolotu siedział Don Lykins, dyrektor Planes of Fame Air Museum. Samolot był prezentowany na licznych pokazach lotniczych. W kwietniu 2006 roku w trakcie lotu doszło do pożaru silnika. Pilot zdołał bezpiecznie sprowadzić maszynę na ziemię. Po remoncie, w maju 2010 roku samolot ponownie wzbił się w powietrze i zagościł na pokazach lotniczych. 22 kwietnia 2019 roku krótko po starcie z Chino samolot uległ katastrofie, grzebiąc w swoich szczątkach pilota Davida Michaela Vopata.

</doc>
<doc id="4904256" url="https://pl.wikipedia.org/wiki?curid=4904256" title="Tunel pod Przełęczą Kowarską">
Tunel pod Przełęczą Kowarską

Tunel pod Przełęczą Kowarską – tunel pod Przełęczą Kowarską pomiędzy miejscowościami Kowary i Ogorzelec. Znajduje się na linii kolejowej nr 308. Ma długość 1025 m i jest jednym z najdłuższych tuneli w Polsce.
15 maja 1882 roku otwarto pierwszy odcinek linii kolejowej do Kowar. Budowa dalszego ciągu linii wymagała pokonania Przełęczy Kowarskiej położonej na wysokości 727 m n.p.m. Nachylenie torów byłoby dla pociągów zbyt strome, niezbędne stało się przebicie pod przełęczą tunelu. Prace rozpoczęto jesienią 1901 roku. Przeciągały się z powodu trudnego terenu, a także kilkukrotnej zmiany wykonawców. 4 czerwca 1905 r. tunelem przejechał pierwszy pociąg do Kamiennej Góry. Od tego czasu pociągi zaczęły kursować na linii kolejowej Kamienna Góra – Jelenia Góra. Ukończona w 1932 r. elektryfikacja linii umożliwiła przejazd cięższych składów, których nie mogły wyciągnąć parowozy, ponadto radykalnie zmniejszyło się zanieczyszczenie powietrza. Po II wojnie światowej na mocy porozumienia władz radzieckich i polskich elektryfikację linii zlikwidowano i znów kursowały parowozy. Ostatni pociąg przejechał tunelem pod koniec lat 80., ale dopiero w 2007 roku formalnie go zamknięto.
Tunel pod Przełęczą Kowarską ma obudowę murowaną z kamieni. Przebiega po łuku, wskutek czego z jego środka nie widać wylotów i jest zupełnie ciemno. Po zamknięciu linii kolejowej niewielka część szyn została przez złomiarzy rozmontowana. Pojedyncza wymontowana przez złomiarzy szyna nadal znajduje się w tunelu, ale większa część torowiska jest nienaruszona. Część drewnianych podkładów przed tunelem wyniesiono. Tunel osmolony jest przez sadzę z parowozów.
Po zamknięciu tunelu stał się on atrakcją turystyczną i często jest zwiedzany, mimo że formalnie nie znajduje się na żadnym szlaku turystycznym. Opuszczony i nienaprawiany tunel przecieka. W jednym miejscu z jego bocznej ściany wypływa spory strumień wody, liczne przecieki znajdują się także na stropie i w wielu innych miejscach tunelu. Zimą wypływająca z nich woda zamarza tworząc sople.
Nad tunelem przebiega tzw. Droga Głodu.

</doc>
<doc id="4904261" url="https://pl.wikipedia.org/wiki?curid=4904261" title="Włodzimierz Ogryczak">
Włodzimierz Ogryczak

Włodzimierz Mirosław Ogryczak (ur. 5 lutego 1951 w Warszawie, zm. 15 września 2020 tamże) – polski informatyk i matematyk, profesor nauk technicznych.
Życiorys.
Syn Gwidona i Zofii. W 1973 ukończył studia matematyczne na Uniwersytecie Warszawskim. W 1983 obronił tamże pracę doktorską. 30 marca 1998 habilitował się w Instytucie Badań Systemowych Polskiej Akademii Nauk na podstawie pracy zatytułowanej "Wielokryterialna optymalizacja liniowa i dyskretna. Modele preferencji i zastosowanie do wspomagania decyzji". 18 kwietnia 2011 nadano mu tytuł profesora w zakresie nauk technicznych. Został zatrudniony na stanowisku profesora w Wyższej Szkole Ekonomiczno-Informatycznej.
Był profesorem zwyczajnym oraz dyrektorem w Instytucie Automatyki i Informatyki Stosowanej na Wydziale Elektroniki i Technik Informacyjnych Politechniki Warszawskiej, a także na Wydziale Matematyki, Informatyki i Mechaniki Uniwersytetu Warszawskiego oraz członkiem Komitetu Informatyki na IV Wydziale Nauk Technicznych Polskiej Akademii Nauk.
W 2014 został odznaczony Złotym Krzyżem Zasługi. Pochowany na Cmentarzu Komunalnym Północnym w Warszawie.

</doc>
<doc id="4904262" url="https://pl.wikipedia.org/wiki?curid=4904262" title="Mikołaj Treter">
Mikołaj Treter

Mikołaj Treter z Bużec i Lubomierza herbu Szreniawa bez krzyża (zm. przed 9 grudnia 1775) – pisarz stężycki od 1765 roku, podczaszy stężycki w latach 1764-1765, podstoli stężycki w latach 1762-1764, cześnik stężycki w latach 1757-1762, miecznik stężycki w latach 1742-1753.
Wywodził się z rodziny nobilitowanej w Polsce 1669 i używającej herbu Szreniawa bez krzyża. Jego przodkiem był kanonik Tomasz Treter.
Poseł na sejm nadzwyczajny w 1761 z województwa sandomierskiego. 29 kwietnia 1761 roku zerwał sejm nadzwyczajny. 
Był żonaty z Barbarą z domu Chojecką herbu Lubicz. Jego synami byli Baltazar z Łoń (major gwardii litewskiej, 1755-1819), Stanisław Kajetan (1744-1823), wnukami Aleksander (zm. 1855) i Wiktoryn, a prawnukiem Hilary (1825-1892).

</doc>
<doc id="4904265" url="https://pl.wikipedia.org/wiki?curid=4904265" title="Jan Swinarski">
Jan Swinarski

Jan Swinarski herbu Poraj (zm. przed 2 lipca 1770 roku) – wojski kaliski w latach 1757-1769.
Poseł na sejm nadzwyczajny 1761 roku z województwa kaliskiego.

</doc>
<doc id="4904266" url="https://pl.wikipedia.org/wiki?curid=4904266" title="Paige Tapp">
Paige Tapp

Paige Tapp (ur. 21 czerwca 1995 w Stewartville) – amerykańska siatkarka, grająca na pozycji środkowej.
Ma siostrę bliźniaczkę o imieniu Hannah. Jej mężem jest Brenden Sander. Oboje zawodowo grają w siatkówkę.
Sukcesy klubowe.
Mistrzostwa Big Ten Conference:
Mistrzostwa NCAA:
Mistrzostwo Portoryko:
Mistrzostwo Niemiec:
Sukcesy reprezentacyjne.
Puchar Panamerykański:

</doc>
<doc id="4904267" url="https://pl.wikipedia.org/wiki?curid=4904267" title="Marcin Olajossy">
Marcin Olajossy

Marcin Olajossy (ur. 1 stycznia 1946 w Myślenicach, zm. 11 września 2020 w Lublinie) – polski psychiatra, dr. hab. n. med.
Życiorys.
Obronił pracę doktorską, następnie uzyskał stopień doktora habilitowanego. Został zatrudniony na stanowisku adiunkta w Katedrze i Klinice Psychiatrii na I Wydziale Lekarskim z Oddziałem Stomatologicznym Uniwersytetu Medycznego w Lublinie i w Instytucie Psychologii na Wydziale Pedagogiki i Psychologii Uniwersytetu Marii Curie-Skłodowskiej.
Był kierownikiem (p.o.) Katedry Psychiatrii I Wydziału Lekarskim z Oddziałem Stomatologicznym Uniwersytetu Medycznego w Lublinie.
Zmarł 11 września 2020.

</doc>
<doc id="4904271" url="https://pl.wikipedia.org/wiki?curid=4904271" title="Jadwiga Szumska-Kowalska">
Jadwiga Szumska-Kowalska

Jadwiga Szumska-Kowalska (ur. 1924, zm. 9 września 2020) – polska neurochirurg, prof. dr hab. n. med.
Życiorys.
Obroniła pracę doktorską, następnie uzyskała stopień doktora habilitowanego. 24 lutego 1993 nadano jej tytuł profesora w zakresie nauk medycznych. Pracowała w Instytucie Medycyny Doświadczalnej i Klinicznej im. Mirosława Mossakowskiego Polskiej Akademii Nauk.
Zmarła 9 września 2020.

</doc>
<doc id="4904275" url="https://pl.wikipedia.org/wiki?curid=4904275" title="Robert Fuchs">
Robert Fuchs



</doc>
<doc id="4904278" url="https://pl.wikipedia.org/wiki?curid=4904278" title="Tadeusz Pacuszka">
Tadeusz Pacuszka

Tadeusz Pacuszka (ur. 14 stycznia 1945 w Warszawie, zm. 9 września 2020) – polski biolog, dr hab.
Życiorys.
Tadeusz Pacuszka w 1968 uczestniczył w protestach studenckich. W 1976 ukończył Szkołę Główną Gospodarstwa Wiejskiego (Wydział Ogrodniczy). 30 czerwca 1976 obronił pracę doktorską "Biosynteza glikolipidowych antygenów H/H-1/ krwinek czerwonych przy pomocy fukozylotransferaz surowicy i szpiku kostnego", 6 marca 2001 habilitował się na podstawie pracy zatytułowanej "Neoglikokonjugaty i fotoaktywne pochodne glikosfingolipidów w badaniach właściwości gangliozydów". Był zatrudniony na stanowisku adiunkta w Zakładzie Biochemii i Biologii Molekularnej, Studium Kliniczno-Dydaktyczne Centrum Medyczne Kształcenia Podyplomowego. Od 1970 był członkiem Polskiego Towarzystwa Biochemicznego.
W latach 1968–1970 był pracownikiem naukowym w Zakładzie Biochemii SGGW, w latach 1970–1976 i 1978–1979 pracował w Instytucie Hematologii, w okresie 1976–1977 był stypendystą Narodowego Instytutu Zdrowia ("National Institutes of Health") w USA, w 1979 pracownikiem naukowym Centralnego Laboratorium Ochrony Radiologicznej, od 1980 w Zakładzie X Instytutu Badań Jądrowych, 14 grudnia 1981 zwolniony za udział w strajku, a następnie aresztowany. Około 20 grudnia 1981 został skazany w trybie doraźnym przez sąd na 2 lata więzienia, następnie był przetrzymywany w areszcie w Warszawie-Białołęce, przebywał w szpitalu więziennym przy ul. Rakowieckiej w Warszawie, następnie osadzony w zakładach karnych w Łęczycy i Hrubieszowie. W latach 1983–1988 był pracownikiem naukowym Zakładu Biochemii w Instytucie Hematologii; w tym czasie zajmował się również kolportowaniem publikacji wydawnictwa NOW-a oraz organizacją ochrony Jana Lityńskiego.
Zmarł 9 września 2020.

</doc>
<doc id="4904281" url="https://pl.wikipedia.org/wiki?curid=4904281" title="Jakub Puzyna">
Jakub Puzyna

Jakub Puzyna z Kozielska herbu Ogniec (zm. przed 13 lutego 1792 roku) – wojski upicki w latach 1783-1791, stolnik upicki w latach 1772-1783, sędzia grodzki upicki w latach 1765-1775, oboźny upicki w latach 1759-1772.
Poseł na sejm nadzwyczajny 1761 roku z powiatu upickiego. 29 kwietnia 1761 roku zerwał sejm nadzwyczajny.

</doc>
<doc id="4904282" url="https://pl.wikipedia.org/wiki?curid=4904282" title="Morenia">
Morenia

Morenia – rodzaj żółwia z rodziny batagurowatych (Geoemydidae).
Zasięg występowania.
Rodzaj obejmuje gatunki występujące w Azji (Indie, Nepal, Bangladesz i Mjanma). 
Systematyka.
Etymologia.
"Morenia": etymologia niejasna, J.E. Gray nie wyjaśnił znaczenia nazwy rodzajowej.
Podział systematyczny.
Do rodzaju należą następujące gatunki: 

</doc>
<doc id="4904284" url="https://pl.wikipedia.org/wiki?curid=4904284" title="Suchý vrch (Góry Starohorskie)">
Suchý vrch (Góry Starohorskie)

Suchý vrch (884 m) – szczyt w Starohorskich Wierchach na Słowacji. Znajduje się w ich południowo-zachodniej części. Stoki południowo-wschodnie opadają do Banskiej doliny, północno-zachodnie do dolinki niewielkiego potoku będącego dopływem Starohorskiego potoku, w kierunku południowo-zachodnim opada grzbiet ze szczytem Končitý vrch (796 m).
Suchý vrch jest całkowicie porośnięty lasem. Znajduje się w otulinie Parku Narodowego Niżne Tatry i nie prowadzi przez niego żaden szlak turystyczny. Zbocza przecinają drogi leśne.

</doc>
<doc id="4904285" url="https://pl.wikipedia.org/wiki?curid=4904285" title="Jan Bogdan Obrębski">
Jan Bogdan Obrębski



</doc>
<doc id="4904291" url="https://pl.wikipedia.org/wiki?curid=4904291" title="Szajna">
Szajna

Osoby o tym nazwisku:

</doc>
<doc id="4904299" url="https://pl.wikipedia.org/wiki?curid=4904299" title="Witold Milewski (specjalista inżynierii materiałowej)">
Witold Milewski (specjalista inżynierii materiałowej)

Witold Milewski (ur. 1931, zm. 7 września 2020) – polski specjalista inżynierii materiałowej, prof. dr hab.
Życiorys.
Obronił pracę doktorską, następnie uzyskał stopień doktora habilitowanego. Był profesorem w Instytucie Mechaniki Precyzyjnej. Zmarł 7 września 2020.

</doc>
