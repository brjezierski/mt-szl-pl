<doc id="4938547" url="https://pl.wikipedia.org/wiki?curid=4938547" title="CHL Import Draft 1999">
CHL Import Draft 1999

CHL Import Draft 1999 – 8. draft CHL w historii. Łącznie wybrano 59 zawodników.
Wybrani.
Pozycje: B – bramkarz, O – obrońca, C – center, LS – lewoskrzydłowy, PS – prawoskrzydłowy
Ligi: OHL – Ontario Hockey League, QMJHL – Quebec Major Junior Hockey League, WHL – Western Hockey League

</doc>
<doc id="4938548" url="https://pl.wikipedia.org/wiki?curid=4938548" title="Medal for Gallantry">
Medal for Gallantry



</doc>
<doc id="4938550" url="https://pl.wikipedia.org/wiki?curid=4938550" title="Oocassida">
Oocassida

Oocassida – rodzaj chrząszczy z rodziny stonkowatych i podrodziny tarczykowatych.
Chrząszcze te mają owalne w zarysie i równomiernie wysklepione w profilu ciało. Głowa ma pozbawioną podłużnego żeberka przez środek wargę górną. Brzegi przedplecza i pokryw są rozpłaszczone. Kąty boczne przedplecza są ostro zaznaczone. Na spodzie przedplecza występują długie, głębokie, mogące pomieścić całe czułki rynienki, ciągnące się od obu stron głowy. Pokrywy są u nasady tak szerokie jak przedplecze lub niewiele od niego szersze. Ich rozpłaszczone boki są wąskie i podgięte. Na powierzchni pokryw obecne jest grube i mniej lub bardziej regularne punktowanie. Odnóża środkowej pary nie mają guzków wierzchołkowych na spodniej krawędzi ud. Stopy mają ostatni segment niezmodyfikowany.
Przedstawiciele rodzaju zamieszkują Algierię, Tunezję, Afrykę Subsaharyjską, Iran, Pakistan, Nepal, Indie, Sri Lankę i Bangladesz.
Takson ten wprowadzony został w 1897 roku przez Juliusa Weise. Zalicza się do niego 5 opisanych gatunków:

</doc>
<doc id="4938552" url="https://pl.wikipedia.org/wiki?curid=4938552" title="Szirie">
Szirie



</doc>
<doc id="4938553" url="https://pl.wikipedia.org/wiki?curid=4938553" title="Krystyna Rawska">
Krystyna Rawska

Krystyna Bronisława Rawska-Krzemińska (ur. 12 marca 1950) – polska samorządowiec i prawnik, radca prawny, w latach 1990–1996 prezydent Świętochłowic.
Życiorys.
Absolwentka Wydziału Prawa i Administracji Uniwersytetu Śląskiego, kształciła się podyplomowo w zakresie: prawa i administracji, działania banków uniwersalnych oraz zarządzania opieka zdrowotną. Uzyskała uprawnienia radcy prawnego, specjalizowała się w zakresie prawa pracy i ubezpieczeń społecznych. Została członkiem Zespołu Ekspertów ds. Osób Starszych przy Rzeczniku Praw Obywatelskich, brała też udział w pracach nad rządowymi projektami w zakresie polityki senioralnej.
Od 1990 do 2006 przez cztery kadencje zasiadała w świętochłowickiej radzie miejskiej. Od 27 maja 1990 do 30 maja 1996 zajmowała stanowisko prezydent miasta, zrezygnowała z niego po utracie większości w radzie i nieudzieleniu jej absolutorium. Od 15 do 28 listopada 2001 zajmowała stanowisko przewodniczącej rady miejskiej. W 2010 ponownie ubiegała się o miejską prezydenturę z ramienia KW Aktywni dla Świętochłowic, zajęła 5 miejsce na 7 kandydatów. W tym samym roku została szefową Uniwersytetu Trzeciego Wieku w Świętochłowicach.
Była żoną Jacka (zm. 2013).

</doc>
<doc id="4938554" url="https://pl.wikipedia.org/wiki?curid=4938554" title="Łoski">
Łoski

Osoby o tym nazwisku:

</doc>
<doc id="4938556" url="https://pl.wikipedia.org/wiki?curid=4938556" title="Silverman">
Silverman

Osoby o tym nazwisku:
Inne:

</doc>
<doc id="4938558" url="https://pl.wikipedia.org/wiki?curid=4938558" title="Charles Jenkins (koszykarz)">
Charles Jenkins (koszykarz)

Charles T. Jenkins (ur. 28 lutego 1989 w Nowym Jorku) – amerykański koszykarz występujący na pozycjach rozgrywającego lub rzucającego obrońcy, posiadający także serbskie obywatelstwo, obecnie zawodnik Olympiakosu Pireus.
W 2012 reprezentował Golden State Warriors, podczas rozgrywek letniej ligi NBA w Las Vegas.

</doc>
<doc id="4938560" url="https://pl.wikipedia.org/wiki?curid=4938560" title="Bator">
Bator

Osoby o tym nazwisku:

</doc>
<doc id="4938561" url="https://pl.wikipedia.org/wiki?curid=4938561" title="Hovacassis">
Hovacassis

Hovacassis – rodzaj chrząszczy z rodziny stonkowatych i podrodziny tarczykowatych.
Chrząszcze te mają okrągłe w zarysie ciało. Głowa ma płaski nadustek o delikatnie zaznaczonych i trójkątnie się zbiegających liniach bocznych oraz pozbawioną podłużnego żeberka przez środek wargę górną. Smukłe, nitkowate czułki mają trzeci człon wyraźnie dłuższy od poprzedniego. Brzegi przedplecza i pokryw są rozpłaszczone, bardzo szerokie, punktowane, ustawione niemal poziomo. Na spodzie przedplecza brak jest zupełnie rynienek na czułki. W widoku bocznym pokrywy mają stożkowaty guz lub wyraźną nabrzmiałość położoną za tarczką. Odnóża środkowej pary nie mają guzków wierzchołkowych na spodniej krawędzi ud. Stopy mają ostatni segment oraz pazurki niezmodyfikowane. 
Wszyscy przedstawiciele rodzaju są endemitami Madagaskaru.
Takson ten wprowadzony został w 1952 roku przez Franza Spaetha w publikacji pod redakcją Waltera Douglasa Hincksa. Zalicza się do niego 8 opisanych gatunków:

</doc>
<doc id="4938563" url="https://pl.wikipedia.org/wiki?curid=4938563" title="Mokrzecki">
Mokrzecki

Osoby o tym nazwisku:

</doc>
<doc id="4938564" url="https://pl.wikipedia.org/wiki?curid=4938564" title="Woreda">
Woreda



</doc>
<doc id="4938567" url="https://pl.wikipedia.org/wiki?curid=4938567" title="Luisi">
Luisi

Osoby o tym nazwisku:

</doc>
<doc id="4938569" url="https://pl.wikipedia.org/wiki?curid=4938569" title="Vincent Lübeck">
Vincent Lübeck

Vincent Lübeck (ur. we wrześniu 1654 w Padingbüttel, zm. 9 lutego 1740 w Hamburgu) – niemiecki kompozytor i organista.
Życiorys.
Uczył się u swojego ojca, organisty we Flensburgu. W latach 1675−1702 pełnił funkcję organisty w kościele św. Kosmy i Damiana w Stade, następnie od 1702 roku do śmierci był organistą kościoła św. Mikołaja w Hamburgu. Za życia cieszył się autorytetem jako pedagog i ekspert organmistrzowski.
Twórczość.
Z jego twórczości organowej zachowało się zaledwie 9 utworów. Są to preludia i fugi w stylu przypominającym dzieła Buxtehudego, pozwalające zaliczyć Lübecka do czołowych przedstawicieli północnoniemieckiej szkoły organowej. Ponadto był autorem m.in. 3 kantat i sonaty przeznaczonej na instrument klawiszowy (1728).

</doc>
<doc id="4938570" url="https://pl.wikipedia.org/wiki?curid=4938570" title="Jeziernica">
Jeziernica

Jeziernica (, "Aziarnica"; , "Oziernica") – wieś na Białorusi, w obwodzie brzeskim, w rejonie łuninieckim, w sielsowiecie Dworzec.
W dwudziestoleciu międzywojennym leżała w Polsce, w województwie poleskim, w powiecie łuninieckim, w gminie Łachwa. Po II wojnie światowej w granicach Związku Radzieckiego. Od 1991 w niepodległej Białorusi.

</doc>
<doc id="4938571" url="https://pl.wikipedia.org/wiki?curid=4938571" title="Kebele">
Kebele



</doc>
<doc id="4938573" url="https://pl.wikipedia.org/wiki?curid=4938573" title="Nova (stolica tytularna)">
Nova (stolica tytularna)

Nova (łac. "Diocesis Novensis") – stolica historycznej diecezji w Cesarstwie rzymskim w prowincji Afryka Prokonsularna, sufragania metropolii Kartagina. Współcześnie w Tunezji. Obecnie katolickie biskupstwo tytularne.

</doc>
<doc id="4938574" url="https://pl.wikipedia.org/wiki?curid=4938574" title="Szucki">
Szucki

Osoby o tym nazwisku:

</doc>
<doc id="4938575" url="https://pl.wikipedia.org/wiki?curid=4938575" title="Viérin">
Viérin

Osoby o tym nazwisku:

</doc>
<doc id="4938576" url="https://pl.wikipedia.org/wiki?curid=4938576" title="Skiwski">
Skiwski

Osoby o tym nazwisku:

</doc>
<doc id="4938582" url="https://pl.wikipedia.org/wiki?curid=4938582" title="Kotwicki">
Kotwicki

Osoby o tym nazwisku:

</doc>
<doc id="4938583" url="https://pl.wikipedia.org/wiki?curid=4938583" title="Basipta">
Basipta

Basipta – rodzaj chrząszczy z rodziny stonkowatych i podrodziny tarczykowatych.
Chrząszcze te osiągają powyżej 8 mm długości ciała. Grzbietowa strona ciała porośnięta jest białym, przylegającym owłosieniem. Głowa ma bardzo krótki, co najmniej trzykrotnie szerszy niż dłuższy, wyniesiony nadustek oraz pozbawioną podłużnego żeberka przez środek wargę górną. Czwarty człon przysadzistych czułków jest nagi, podobnie jak trzy poprzednie. Z kolei wierzchołkowe człony odznaczają się silną mikrorzeźbą lub mocnym rowkowaniem oskórka. Brzegi przedplecza i pokryw są rozpłaszczone. Obrys przedplecza jest odwrotnie trapezowaty, najszerszy przed środkiem długości. Zarys pokryw charakteryzuje się silnie wystającymi ku przodowi kątami barkowymi. Powierzchnia całych pokryw jest punktowana; punkty na ich dysku są grube i bezładnie rozmieszczone. Skleryty zapiersia są silnie wyniesione. Odnóża środkowej pary nie mają guzków wierzchołkowych na spodniej krawędzi ud. Stopy mają ostatni segment oraz pazurki niezmodyfikowane.
Wszyscy przedstawiciele rodzaju są endemitami Afryki Południowej. Występują w Południowej Afryce i Namibii.
Takson ten wprowadził w 1849 roku Louis Alexandre Auguste Chevrolat w publikacji pod redakcją Alcide’a d’Orbigny. Zalicza się do niego 5 opisanych gatunków:

</doc>
<doc id="4938584" url="https://pl.wikipedia.org/wiki?curid=4938584" title="Sekielski">
Sekielski

Osoby o tym nazwisku:

</doc>
<doc id="4938585" url="https://pl.wikipedia.org/wiki?curid=4938585" title="Pura Villanueva Kalaw">
Pura Villanueva Kalaw

Pura Villanueva Kalaw (ur. 27 sierpnia 1886, zm. 21 marca 1954) – filipińska działaczka feministyczna, pisarka i dziennikarka.
Życiorys.
Urodziła się w Arevalo w Iloilo. Jej ojciec był Filipińczykiem, matka natomiast pochodziła z Palencii w północnej Hiszpanii. Kształciła się w Colegio de Santa Ana w Molo. W wieku 22 lat zdobyła koronę królowej manilskiego karnawału, zostając tym samym pierwszą w historii osobą uhonorowaną tym tytułem. Karnawał ten w 1926 przekształcono w konkurs Miss Filipin. Z tego powodu Kalaw bywa czasem obdarzana mianem "pierwszej filipińskiej królowej piękności".
Wcześnie zaangażowała się w działania na rzecz praw kobiet, znalazła się wśród współzałożycielek grupy sufrażystowskiej Asociación Feminista Ilongga (1906). Stała za pierwszym projektem ustawy przyznającej kobietom prawo do głosowania, który przedłożono filipińskiemu parlamentowi w 1907. Związana z rozmaitymi tytułami prasowymi, chociażby z „El Tiempo”, gdzie prowadziła rubrykę kobiecą, oraz z „Woman’s Outlook”, w którym odpowiadała za sekcję hiszpańskojęzyczną. Doprowadziła do utworzenia (1912) i stanęła na czele manilskiego Klubu Kobiet, założyła także i była pierwszą przewodniczącą League of Women Voters.
Opublikowała szereg książek, w tym "The Filipino Woman in the Past and in the Present" (1917), "The Boyhood of Rizal" (1918), "Mga Paglulutong Filipino at Pagcoconserva" (1934), "Consumers’ Cooperatives in the Philippines" (1939), "The Coconut Cookbook" (1941), "The Filipino Women in Politics" (1942), "Osmeña From Newspaperman to President" (1946) oraz "How the Filipino Got the Vote" (1952). Wcześniej, bo już w 1918, wydała "Condimentos Indígenas", jedną z pierwszych książek kucharskich w historii Filipin.
W 1910 poślubiła dziennikarza, pisarza i polityka Teodoro M. Kalawa. Mieli 4 dzieci. Jej najstarsza córka Maria Kalaw-Katigbak była modelką, Miss Filipin (1931) i późniejszą senator. Kolejna córka, Purita Kalaw Ledesma, była pisarką i krytyczką sztuki.
W 1951 prezydent Elpidio Quirino odznaczył ją Medalem Prezydenckim w uznaniu jej zasług w walce o prawa kobiet. Ukazała się poświęcona jej biografia "Pura Villanueva Kalaw: Her Times, Life, and Works 1886–1954" (1983). Jej imieniem nazwano również szkołę w Quezon City. Życie i dorobek Kalaw były również częścią wystawy poświęconej filipińskim sufrażystkom, zorganizowanej przez ambasadę Filipin w Waszyngtonie.
Zmarła w Manili w wyniku zawału serca.

</doc>
<doc id="4938586" url="https://pl.wikipedia.org/wiki?curid=4938586" title="Szczurkiewicz">
Szczurkiewicz

Osoby o tym nazwisku:

</doc>
<doc id="4938587" url="https://pl.wikipedia.org/wiki?curid=4938587" title="Roman Gutkowski">
Roman Gutkowski

Roman Gutkowski (ur. 1953) – polski samorządowiec i przedsiębiorca, w latach 1991–1995 wiceprezydent, a w latach 1996–1997 prezydent Świętochłowic.
Życiorys.
Ukończył studia magisterskie. W 1990 i 1994 wybierany do rady miejskiej Świętochłowic. Pracował jako zastępca dyrektora spółki Metron-Slet, został też przewodniczącym miejskiego koła Unii Wolności. W latach 1991–1995 był wiceprezydentem Świętochłowic. Jednocześnie zasiadał w Zgromadzeniu Komunikacyjnego Związku Komunalnego Górnośląskiego Okręgu Przemysłowego w kadencji 1991–1994. Od 30 maja 1996 do 24 września 1997 zajmował stanowisko prezydenta miasta, zrezygnował z niego z przyczyn osobistych.

</doc>
<doc id="4938588" url="https://pl.wikipedia.org/wiki?curid=4938588" title="Kaye">
Kaye

Osoby o tym nazwisku:
Inne:

</doc>
<doc id="4938590" url="https://pl.wikipedia.org/wiki?curid=4938590" title="Hans Rev">
Hans Rev

Hans Rev vel Hans Reff (ur. ok. 1489, zm. 1545 w Oslo) – norweski duchowny, biskup diecezjalny Oslo w latach 1525-1537, superintendent Oslo w latach 1539-1545. 
Jedyny biskup katolicki w Norwegii, który pogodził się z decyzją króla Chrystiana III o wprowadzeniu reformacji i został w późniejszym czasie ustanowiony na urzędzie superintendenta w Kościele Norwegii. 
Życiorys.
Z pochodzenia Duńczyk. Studiował w Paryżu, magister obojga praw. Sekretarz arcybiskupa Nidaros, Erika Valkendorfa. Zasiadał jako kanonik w kapitule archikatedralnej. W 1525 roku dzięki zabiegom Olava Engelbrektssona został biskupem rzymskokatolickiej diecezji Oslo. 
Brał udział w opracowaniu pierwszych ksiąg drukowanych w Norwegii - "Breviarium Nidrosiense" i "Missale Nidrosiense". Od 1523 roku uczestniczył w życiu politycznym Królestwa Norwegii. Początkowo wspierał politykę Olava Engelbrektssona i wzmocnienia pozycji Riksråd względem króla. Z czasem zaczął balansować z lojalnością wobec arcybiskupa, a przechodzić na stronę zwolenników władcy. Po śmierci Fryderyka I poparł elekcję Chrystiana III na króla Norwegii. W 1536 roku został aresztowany z rozkazu Olava Engelbrektssona.
Podporządkował się decyzjom władcy o wprowadzeniu luteranizmu i utworzeniu Kościoła Norwegii. W 1537 roku złożył hołd królowi i zrzekł się piastowanej funkcji kościelnej. W 1539 roku został ustanowiony superintendentem diecezji Oslo. Jednocześnie z diecezją Oslo zarządzał terytorium diecezji Hamaru.

</doc>
<doc id="4938591" url="https://pl.wikipedia.org/wiki?curid=4938591" title="Planty im. Józefa Jakubowskiego w Tarnowie">
Planty im. Józefa Jakubowskiego w Tarnowie

Planty im. Józefa Jakubowskiego ("Planty Kolejowe") – park miejski, powierzchniowy pomnik przyrody w Tarnowie. Planty są częścią, wpisanego do rejestru zabytków, zespołu urbanistycznego otoczenia tarnowskiego dworca kolejowego. 
Lokalizacja.
Planty im. Józefa Jakubowskiego znajdują się w centrum Tarnowa w województwie małopolskim. Położone są w obrębie ulic: Krakowskiej, Dworcowej oraz pl. Dworcowego, w historycznej dzielnicy miasta – Strusina. Sąsiadują ze stadionem Miejskiego Klubu Sportowego Tarnovia. 
Patron.
Od 2004 roku tarnowskie planty noszą imię, żyjącego w latach 1861–1942, Józefa Jakubowskiego – prawnika, podróżnika, działacza społecznego, inicjatora założenia plant miejskich, twórcy Muzeum Miejskiego w Tarnowie.
Historia.
Historia tarnowskich plant sięga lat 60. XIX wieku. Początkowo był to teren zielony przy browarze książąt Sanguszków. Od początku było to miejsce dostępne powszechnie, mieszkańcy miasta określali je mianem: "planty" "książęce". 
W 1872 roku zorganizowano na plantach okręgową wystawę rolniczą. Później niepielęgnowane planty zarosły, stały się miejscem okupowanym przez podejrzane towarzystwo, klientelę browarnianej piwiarni. W latach 80. XIX wieku uważano je za miejsce niebezpieczne. 
W 1889 roku planty przeszły pod zarząd miasta, zaczęto je nazywać "miejskim"i lub "kolejowymi". Zatrudniono ogrodników, wytyczono alejki, zapuszczony staw (znajdujący się w miejscu obecnego stadionu Tarnovii) zasypano. Mimo zabiegów pielęgnacyjnych, planty dalej odstraszały mieszkańców miasta. Sytuacja zmieniła się dopiero osiem lat później, gdy plantami zainteresował się tygodnik „Pogoń”. Po interwencji prasowej teren oddano do dyspozycji Ignacego Przybyłkiewicza – współtwórcy tarnowskiego gniazda Towarzystwa Gimnastycznego „Sokół”, organizatora korpusów wakacyjnych. 
Dzięki staraniom Przybyłkiewicza w miejscu zasypanego stawu powstało boisko sportowe. Pokazy ćwiczących uczestników korpusów przyciągały publiczność i planty znów zaczęły tętnić życiem. Boisko korpusów wakacyjnych zaczęto nazywać "parkiem Przybyłkiewicza," zaraz po jego śmierci w 1898 roku.
W okresie międzywojennym park zyskał metalowe ogrodzenie. W 1929 roku na plantach zasadzono "dąb wolności", wydarzenie upamiętniono tablicą z inskrypcją: "Dąb zasadzony w dziesiątą rocznicę odrodzenia Polski". Drzewo nie zachowało się, w 2000 roku obok pozostałości pnia posadzono następny dąb. 
W 1993 roku, decyzją wojewody tarnowskiego, planty stały się powierzchniowym pomnikiem przyrody, a dziesięć lat później, Rada Miasta Tarnowa uznała planty za park gminny. W 2004 roku uczniowie Zespołu Szkół Budowlanych w Tarnowie, w ramach praktyk zawodowych, wybrukowali alejki.
Charakterystyka.
Planty im. Józefa Jakubowskiego to park o powierzchni 2,28 ha. Wszystkie alejki są wybrukowane betonową kostką, zamontowano przy nich ławki i oświetlenie. Park jest ogólnodostępny przez całą dobę. W starodrzewie parku dominują różnogatunkowe drzewa liściaste. Do cenniejszych okazów zalicza się potężne kasztanowce, wiekową surmię z grubymi gałęziami wspierającymi się o ziemię oraz egzotycznego sumaka octowca płożącego się po trawie. W koronach drzew gnieździ się ptactwo, najliczniej gawrony, kawki, wrony.

</doc>
<doc id="4938592" url="https://pl.wikipedia.org/wiki?curid=4938592" title="Janusz Augustynowicz">
Janusz Augustynowicz

Janusz Kazimierz Augustynowicz (ur. 24 sierpnia 1943 w Łukowie, zm. 12 czerwca 2020 w Elblągu) – polski geodeta, biegły sądowy.
Życiorys.
Od 1945 mieszkał w Szczytnie, gdzie ukończył liceum ogólnokształcące (1962). Tytuł inżyniera uzyskał na wydziale Studium Geodezji i Urządzeń Rolnych Wyższej Szkoły Rolniczej w Olsztynie (1966), a tytuł magistra inżyniera Wydziału Geodezji i Urządzeń Rolnych na Akademii Rolniczo-Technicznej w Olsztynie (1977). Absolwent studium podyplomowego organizacji i zarządzania na Uniwersytecie Gdańskim (1981). 
W latach 1966–1975 pracował w Wojewódzkim Biurze Geodezji i Terenów Rolnych w Olsztynie oraz w Powiatowym Biurze w Szczytnie, jako inspektor, kierownik pracowni robót polowych i główny technolog. Potem związał się z Elblągiem, gdzie w 1975 podjął pracę w Wojewódzkim Biurze Geodezji i Terenów Rolnych jako zastępca dyrektora ds. technicznych. W 1984 został zastępcą dyrektora Wydziału Geodezji i Gospodarki Gruntami Urzędu Wojewódzkiego, a od 1990 pełnił funkcję dyrektora Wydziału Geodezji i Kartografii, Katastru i Nieruchomości oraz funkcję Geodety Województwa. W tym też roku zapoczątkował informatyzację rejestru ewidencji gruntów i budynków województwa. W 1995 zainicjował opracowanie pierwszego w Polsce standardu geodezyjnego dla map cyfrowych, co doprowadziło do uruchomienia w Elblągu w 1997 nowatorskiego cyfrowego ośrodka dokumentacji geodezyjnej i kartograficznej. Stało się to podstawą dla stworzenia elbląskiego systemu informacji przestrzennej.
W 1999, po likwidacji województwa elbląskiego, kontynuował pracę w tamtejszym urzędzie miasta jako naczelnik Wydziału Mienia Komunalnego. W 2011 przeszedł na emeryturę. Od 2015 członek rady nadzorczej OPEGIEKA Sp. z o.o. w Elblągu.
Uprawnienia geodezyjne we wszystkich specjalnościach (zakres od 1 do 5) uzyskał w 1985. W 1991 został biegłym sądowym w zakresie geodezji. W 1995 uzyskał uprawnienia zawodowe w zakresie szacowania nieruchomości, a w 1997 został biegłym sądowym w tym zakresie.
W latach 1982–2006 był członkiem Komisji Gospodarki i Polityki Przestrzennej PAN Oddział w Gdańsku. Od 1990 do 2014 działał w komisjach kwalifikacyjnych i egzaminacyjnych ds. uprawnień zawodowych w dziedzinie geodezji i kartografii. Był aktywnym członkiem Stowarzyszenia Geodetów Polskich (od 1967) oraz NOT. Przez kilka kadencji w latach 1983–1998 był członkiem Zarządu Oddziału SGP w Gdańsku. Od 1980 uczestniczył w pracach Rady Regionalnej FSNT NOT w Elblągu jako członek zarządu wielu kadencji, wiceprezes i prezes Zarządu Rady Regionalnej, a w późniejszych latach przewodniczący Komisji Rewizyjnej. 
Spoczywa w grobie rodzinnym w Elblągu na cmentarzu Agrykola, kwatera 4, rząd 11, miejsce 11.
Odznaczenia i wyróżnienia.
Za osiągnięcia w informatyzacji państwowego zasobu geodezyjnego i kartograficznego został uhonorowany w 1998 roku nagrodą II stopnia nadaną przez Ministerstwo Spraw Wewnętrznych i Administracji (1998). Odznaczony: Krzyżem Kawalerskim Orderu Odrodzenia Polski (2005); brązowym (1976), srebrnym (1983) i złotym (1988) Krzyżem Zasługi; brązowym Medalem „Za zasługi dla obronności kraju” (1990), złotym medalem za długoletnią służbę, medalem XX-lecia województwa elbląskiego; medalem pamiątkowym z okazji 50-lecia NOT w Gdańsku; medalem 100-lecia SGP; srebrną (1987), złotą (1991) i diamentową (2016) honorową odznaką NOT; srebrną (1984) i złotą (2009) odznaką honorową SGP; srebrną odznaką za zasługi w dziedzinie geodezji i kartografii (1984), honorową odznaką za zasługi dla województwa elbląskiego, odznaką zasłużony pracownik rolnictwa (1980), tytułem zasłużony senior NOT (2019).

</doc>
<doc id="4938593" url="https://pl.wikipedia.org/wiki?curid=4938593" title="Psalidoma">
Psalidoma

Psalidoma – rodzaj chrząszczy z rodziny stonkowatych i podrodziny tarczykowatych.
Chrząszcze te mają podługowato-owalne w zarysie ciało, osiągające powyżej 9 mm długości. Głowa ma co najwyżej dwukrotnie szerszy niż długi, grubo punktowany nadustek oraz wykrojoną pośrodku przedniej krawędzi i zapatrzoną w parę małych kolców po bokach wykrojenia, ale pozbawioną podłużnego żeberka przez środek wargę górną. Czwarty człon przysadzistych czułków jest nagi, podobnie jak trzy poprzednie. Brzegi przedplecza i pokryw są rozpłaszczone. Całą powierzchnię przedplecza i pokryw rzeźbi grube punktowanie. Na spodzie przedplecza leżą głębokie, acz niedługie rynienki do chowania czułków. Zarys pokryw charakteryzuje się silnie wystającymi ku przodowi kątami barkowymi. Skrzydełka przedpiersia zaopatrzone są w głęboki dołek. Odnóża środkowej pary nie mają guzków wierzchołkowych na spodniej krawędzi ud. Stopy mają ostatni segment niezmodyfikowany, natomiast pazurki wyposażone w duży ząbek w nasadowej części spodniej krawędzi.
Wszyscy przedstawiciele rodzaju są endemitami Afryki Południowej.
Takson ten wprowadzony został w 1899 roku przez Franza Spaetha. Zalicza się do niego 4 opisane gatunki:

</doc>
<doc id="4938595" url="https://pl.wikipedia.org/wiki?curid=4938595" title="Colobini">
Colobini

Cercopithecini – plemię ssaków naczelnych z podrodziny gerez (Colobinae) w rodzinie koczkodanowatych (Cercopithecidae).
Zasięg występowania.
Plemię obejmuje gatunki występujące w Afryce.
Systematyka.
Do plemienia należą następujące rodzaje:

</doc>
<doc id="4938597" url="https://pl.wikipedia.org/wiki?curid=4938597" title="Raszko Madżarow">
Raszko Madżarow

Raszko Projczew Madżarow (bułg. "Рашко Пройчев Маджаров"; ur. 14 czerwca 1874 w Kopriwszticy, zm. 12 października 1943 w Sofii) – bułgarski polityk i prawnik, minister sprawiedliwości (1924), deputowany do Zwyczajnego Zgromadzenia Narodowego 14. (1908–1911), 15. (1911–1913), 16. (1913), 17. (1914–1919), 18. (1919–1920), 19. (1920–1923), 20. (1923), 21. (1923–1927), 22. (1927–1931), 23. (1931–1934) i 24. (1938-1939) kadencji.
Życiorys.
Pochodził z zamożnej rodziny kupieckiej z Kopriwszticy, był synem Projczo Madżarowa i Mariji z d. Karawełowej (siostry Lubena i Petko Karawełowa). Po ukończeniu gimnazjum w Sofii Raszko Madżarow studiował prawo w Sankt Petersburgu, Paryżu i w Lyonie. Od 1905 pracował jako adwokat w Sofii i działał w ruchu spółdzielczym. W latach 1908–1911 zasiadał w radzie miejskiej Sofii. W 1908 zwyciężył w wyborach do Zgromadzenia Narodowego, mandat deputowanego sprawował przez dziesięć kadencji.
W czerwcu 1918 stanął na czele resortu rolnictwa, sprawując ten urząd do października 1918. W 1923 objął na kilka miesięcy resort sprawiedliwości, odpowiadał za przygotowanie kontrowersyjnej ustawy o ochronie państwa (Закон за защита на държавата). W latach 1924–1925 i 1928-1930 kierował resortem kolei, poczt i telegrafów.
Do końca życia działał w ruchu spółdzielczym i w ruchu turystycznym. Zmarł w Sofii, pochowany w Kopriwszticy. W 70. rocznicę śmierci Madżarowa odsłonięto w Kopriwszticy poświęconą mu tablicę pamiątkową, doceniając jego wkład w rozwój sieci wodociągowej w mieście.
Był żonaty (żona Cwetanka), miał córkę.

</doc>
<doc id="4938598" url="https://pl.wikipedia.org/wiki?curid=4938598" title="Kazimiera Jaworska">
Kazimiera Jaworska

Kazimiera Jaworska (ur. 1959 r.) – polska historyk, specjalizująca się w historii Polski XX wieku, historii Kościoła katolickiego w Polsce oraz historii wychowania; nauczycielka akademicka związana z Papieskim Wydziałem Teologicznym we Wrocławiu i Colegium Witelona Uczelnią Państwową w Legnicy.
Biografia.
Pochodzi z Chojnowa. Jest absolwentką Wydziału Filozoficzno-Historycznego Uniwersytetu Wrocławskiego, na którym uzyskała w 1983 r. magisterium z historii. W 1998 r. na Akademii Teologii Katolickiej w Warszawie zdobyła stopień naukowy doktora nauk humanistycznych w zakresie historii o specjalności historia Kościoła w Polsce, na podstawie pracy pt. "Etos społeczeństwa polskiego w czasach saskich w świetle wybranych ówczesnych kazań", której promotorem był ks. prof. Józef Mandziuk. W 2011 r. Rada Wydziału Humanistycznego Uniwersytetu Zielonogórskiego nadała jej tytuł naukowy doktora habilitowanego nauk humanistycznych w zakresie historii o specjalności: historia Polski i powszechna XX w., po pomyślnie zdanym kolokwium habilitacyjnym oraz na podstawie rozprawy nt. "Relacje między państwem a Kościołem katolickim w (archi)diecezji wrocławskiej w latach 1956-1974". 
Od lat 90. XX w. jej praca zawodowa związana jest ze szkolnictwem wyższym. Była wykładowcą w powstającej w Legnicy Państwowej Wyższej Szkole Zawodowej im. Witelona na Wydziale Nauk Społecznych i Humanistycznych w Zakład Pedagogiki. Na uczeni tej piastowała także funkcję prorektora ds. dydaktyki i studentów w latach 2003-2011. Poza legnicką PWSZ pracuje naukowo-dydaktycznie na stanowisku profesora nadzwyczajnego w Instytucie Filozofii Chrześcijańskiej i Nauk Społecznych na Papieskim Wydziale Teologicznym we Wrocławiu. Prowadzi tam zajęcia z historii wychowania oraz systemów pedagogicznych. 
Dorobek i zainteresowania naukowe.
Zainteresowania naukowe Kazimiery Jaworskiej koncentrują się wokół tematyki związanej ze współczesną historią Polski ze szczególnym uwzględnieniem historii Kościoła katolickiego w Polsce oraz historii wychowania. Do jej najważniejszych publikacji należą:

</doc>
<doc id="4938600" url="https://pl.wikipedia.org/wiki?curid=4938600" title="Wibatech Merx w sezonie 2020">
Wibatech Merx w sezonie 2020

Wibatech Merx w sezonie 2020 – podsumowanie występów zawodowej grupy kolarskiej Wibatech Merx w sezonie 2020.
W sezonie 2020 grupa Wibatech Merx, podobnie jak w ośmiu poprzednich sezonach funkcjonowania na poziomie zawodowym, rywalizowała w dywizji UCI Continental Teams, będąc jednym z czterech polskich zespołów na tym szczeblu. Dyrektorem sportowym grupy był Wiesław Ciasnocha, sprawujący tę funkcję kilkukrotnie wcześniej (w tym w poprzednim sezonie i działający w zespole od początku jego funkcjonowania na szczeblu zawodowym.
Przed sezonem ogłoszono, iż z Wibatechem Merx połączyła się grupa Team Hurom, jednak formalnie jako kontynuator zespołu Team Hurom traktowane przez Międzynarodową Unię Kolarską jest Mazowsze Serce Polski.
Transfery.
W porównaniu z poprzednim sezonem Wibatech Merx w sezonie 2020 zmienił zdecydowaną większość składu. Do drużyny przyszło ośmiu nowych kolarzy, spośród których tylko dwóch w sezonie 2019 występowało na szczeblu zawodowym (bracia Budzińscy – Marcin i Tomasz jeździli w Hurom BDC Development). Z drużyny odeszło formalnie siedmiu kolarzy: po dwóch do grupy Mazowsze Serce Polski (Marek Rutkiewicz i Michał Podlaski) oraz Voster ATS Team (Paweł Cieślik i Wojciech Sykała), a pozostałych trzech w sezonie 2020 nie występowało na szczeblu zawodowym. Ponadto w składzie Wibatechu na sezon 2020 znalazł się formalnie Grzegorz Stępniak, jednak w praktyce zakończył on karierę jeszcze w grudniu 2019 i w sezonie 2020 nie występował już w żadnych zawodach.
Zwycięstwa.
Wibatech Merx w sezonie 2020 odniósł tylko jedno zwycięstwo w wyścigach z cyklu UCI Europe Tour – Marceli Bogusławski triumfował w prologu Tour Bitwa Warszawska 1920. Ponadto Anatolij Budiak triumfował w dwóch wyścigach UCI Europe Tour rozgrywanych w Turcji – w obu startował jako członek reprezentacji Ukrainy, a nie zawodnik Wibatechu, jednak zdobyte przez niego punkty w rankingu UCI zostały przypisane Wibatechowi. Zawodnicy grupy wygrali również trzy większe krajowe wyścigi jednodniowe, które w sezonie 2020 rozgrywano poza kalendarzem UCI. 
Ranking UCI.
Drużyna zakończyła sezon 2020 na 55. pozycji w rankingu klubowym UCI, będąc najniżej sklasyfikowaną spośród polskich grup. W rankingu UCI Europe Tour Wibatech Merx zajął z kolei 31. lokatę.
Indywidualnie najlepszym zawodnikiem grupy Wibatech Merx w sezonie 2020 był Anatolij Budiak, który w zajął 195. miejsce z dorobkiem 196 punktów.

</doc>
<doc id="4938601" url="https://pl.wikipedia.org/wiki?curid=4938601" title="Eski Anhor">
Eski Anhor

Eski Anhor – kanał w Uzbekistanie, zasilający rzekę Kaszka-daria wodami Zarafszanu.
Po raz pierwszy kanał został wykopany w okresie państwa Kuszanów i miał wówczas około 200 km długości. Obecna konstrukcja powstała w latach 50. XX wieku w okresie wzmacniania produkcji bawełny w Uzbekistanie przez władze radzieckie. Jego długość wynosi 184 km.
Woda z kanału wykorzystywana jest wyłącznie w rolnictwie. Służy do nawodnienia obszaru o powierzchni 48 926 ha w wilajecie kaszkadarysjkim w Uzbekistanie. Z Kaszka-darią łączy się w pobliżu miasta Karszy.

</doc>
<doc id="4938605" url="https://pl.wikipedia.org/wiki?curid=4938605" title="Silvia Fröhlich">
Silvia Fröhlich

Silvia Arndt-Fröhlich (ur. 24 lutego 1959) – niemiecka wioślarka. Złota medalistka olimpijska z Moskwy.
Reprezentowała Niemiecką Republiką Demokratyczną. Zawody w 1980 były jej jedynymi igrzyskami olimpijskimi, triumfowała - pod nieobecność sportowców z części krajów tzw. Zachodu - w czwórce ze sternikiem. W tej samej konkurencji była druga na mistrzostwach świata w 1981, zdobyła również dwa srebrne medale światowego czempionatu w ósemce (1978 i 1979). W 1982 i 1983 zwyciężała w dwójce bez sternika. 

</doc>
<doc id="4938606" url="https://pl.wikipedia.org/wiki?curid=4938606" title="Leszek Nawrocki (polityk)">
Leszek Nawrocki (polityk)

Leszek Nawrocki (ur. 21 października 1961 w Imielinie) – polski samorządowiec i architekt, w latach 1990–1994 wiceprezydent, a w latach 1994–1995 prezydent Mysłowic.
Życiorys.
Pochodzi z Imielina. W 1985 ukończył studia na Wydziale Architektury Politechniki Śląskiej, uzyskał też uprawnienia rzeczoznawcy majątkowego. W marcu 1990 został przewodniczącym Komitetu Obywatelskiego „Solidarności” w Imielinie. W tym samym roku wybrano go radnym rady miejskiej Mysłowic (których Imielin był wówczas częścią). Od 1990 zajmował stanowisko wiceprezydenta Mysłowic, następnie pozostawał prezydentem miasta od 2 lipca 1994 do 13 marca 1995. Po odejściu z urzędu miasta prowadził własną pracownię architektoniczną, później pracował jako pośrednik nieruchomości. W 2019 był projektantem Pomnika Powstańców Śląskich w Mysłowicach.

</doc>
<doc id="4938608" url="https://pl.wikipedia.org/wiki?curid=4938608" title="Eski anhor">
Eski anhor



</doc>
<doc id="4938610" url="https://pl.wikipedia.org/wiki?curid=4938610" title="Radosław Cybulski">
Radosław Cybulski

Radosław Jan Cybulski (ur. 2 marca 1924 w Wilnie, zm. 14 listopada 1999 w Warszawie) – księgarz, księgoznawca, bibliotekoznawca, bibliograf, nauczyciel akademicki, profesor doktor habilitowany Uniwersytetu Warszawskiego, w latach 1982–1987 dyrektor Biblioteki Uniwersytetu Warszawskiego.
Życiorys.
Uczeń Gimnazjum Ojców Jezuitów w Wilnie (1936-1940). W czasie wojny uczestnik ruchu oporu i członek Armii Krajowej w Wilnie (za co został aresztowany w 1953, zwolniony w 1954). W 1945 r. repatriował się wraz z rodziną do Poznania. Absolwent Wydziału Prawno-Ekonomicznego Uniwersytetu im. Adama Mickiewicza w Poznaniu (1949). Stopień magistra uzyskał na podstawie pracy pt. "Organizacja i rejonizacja rynku księgarskiego w Polsce". W 1966 r. doktoryzował się w zakresie nauk ekonomicznych w Wyższej Szkole Ekonomicznej w Poznaniu na podstawie rozprawy "Popyt na rynku księgarskim na tle przemian społeczno-gospodarczych w Polsce Ludowej". W 1985 r. habilitował się na Wydziale Filologicznym Uniwersytetu Wrocławskiego, przedstawiając rozprawę pt. "Książka współczesna. Wydawcy, rynek, odbiorcy." W 1989 r. otrzymał tytuł profesora nadzwyczajnego nauk humanistycznych. Promotor 4 doktorów i 74 magistrów. Autor ponad 300 publikacji z zakresu edytorstwa, księgarstwa, bibliografii, bibliotekarstwa, teorii książki i bibliologii oraz haseł z dziedziny księgarstwa do "Encyklopedii wiedzy o książce" (1971) oraz pozycji "Współczesne polskie księgarstwo: mały słownik encyklopedyczny" (1981)"." Członek redakcji czasopisma „Księgarz”. Zmarł w 1999 r. i został pochowany na Cmentarzu Powązkowskim w Warszawie, kw. H III, rz. 6, gr. 45.
Praca zawodowa i naukowa.
W czasie studiów pracował w Księgarni Ziem Zachodnich w Poznaniu, po studiach przeniósł się do Warszawy i podjął pracę w Państwowych Zakładach Wydawnictw Szkolnych (1949-1961). W latach 1961–1968 pracował w Państwowym Wydawnictwie Naukowym jako kierownik zespołu działów sprzedaży. W 1969-1971 kierował wzorcownią w Ośrodku Rozpowszechniania Wydawnictw Naukowych PAN, a od października 1971 do marca 1972 był dyrektorem Powszechnej Księgarni Wysyłkowej. W latach 1972–1981 pracował w Bibliotece Narodowej na stanowisku dyrektora Instytutu Bibliograficznego (1972-1979) i równocześnie zastępcy dyrektora Biblioteki Narodowej ds. bibliografii, automatyzacji i działalności wydawniczej.
W 1974 r. podjął współpracę (zlecone wykłady) z Instytutem Bibliotekoznawstwa i Informacji Naukowej Uniwersytetu Warszawskiego, od 1981 r. został zatrudniony na stałe. W latach 1987–1990 był dyrektorem Instytutu. Równolegle z pracą w Instytucie pełnił funkcję dyrektora Biblioteki Uniwersyteckiej w Warszawie (1982-1987).
Radosław Cybulski był przede wszystkim księgoznawcą, a jego tematyka badawcza obejmowała takie zagadnienia jak: analiza i organizacja księgarstwa i rynku wydawniczego w Polsce i na świecie, instytucje książki (wydawnictwa, księgarnie, biblioteki), historia rynku wydawniczo-księgarskiego, marketing książki i bibliotek, książka w komunikacji społecznej, teoria książki, typologia dokumentów bibliotecznych, bibliografia narodowa, automatyzacja procesów biblioteczno-bibliograficznych, biblioteki naukowe. Rynek księgarski analizował z punktu widzenia społecznego, ekonomicznego i statystycznego. Zjawiska zachodzące w księgarstwie polskim analizował w powiązaniu z ruchem wydawniczo-księgarskim za granicą (m.in. w Czechosłowacji, Holandii, Francji, Norwegii, Niemczech, Stanach Zjednoczonych, ZSRR, na Węgrzech). Rozwinął prace nad typologią dokumentów na forum krajowym i międzynarodowym. Bibliografię narodową traktował jako podstawowy element światowego systemu informacyjnego.
Na uwagę zasługują zainteresowania R. Cybulskiego związane z Wileńszczyzną. Prowadził historyczne badania księgoznawcze związane z Wilnem w XIX w. Brał udział w komitecie redakcyjnym monografii "Gimnazjum Ojców Jezuitów w Wilnie w latach 1922–1940" (2000). Zorganizował też dwie wystawy w Bibliotece Narodowej: „Szkoły średnie na Ziemi Wileńskiej 1918-1939” oraz „Pamięć Wilna”.

</doc>
<doc id="4938612" url="https://pl.wikipedia.org/wiki?curid=4938612" title="Saimaluu Tasz">
Saimaluu Tasz



</doc>
<doc id="4938618" url="https://pl.wikipedia.org/wiki?curid=4938618" title="Ramona Kapheim">
Ramona Kapheim

Ramona Kapheim (ur. 8 stycznia 1958) – niemiecka wioślarka. Złota medalistka olimpijska z Moskwy.
Reprezentowała Niemiecką Republiką Demokratyczną. Zawody w 1980 były jej jedynymi igrzyskami olimpijskimi, triumfowała - pod nieobecność sportowców z części krajów tzw. Zachodu - w czwórce ze sternikiem. Na mistrzostwach świata zdobyła srebro w ósemce 1979. 

</doc>
<doc id="4938619" url="https://pl.wikipedia.org/wiki?curid=4938619" title="Ajczurek">
Ajczurek



</doc>
<doc id="4938622" url="https://pl.wikipedia.org/wiki?curid=4938622" title="Sphenocassis">
Sphenocassis

Sphenocassis – rodzaj chrząszczy z rodziny stonkowatych i podrodziny tarczykowatych.
Chrząszcze te mają rozpłaszczone brzegi przedplecza i pokryw. Głowa ich ma szeroki, ale co najwyżej dwukrotnie szerszy niż długi nadustek z delikatnie zaznaczonymi liniami bocznymi oraz pozbawioną podłużnego żeberka przez środek i kolców na przedniej krawędzi wargę górną. Czwarty człon przysadzistych czułków jest nagi, podobnie jak trzy poprzednie. Przedplecze swą największą szerokość osiąga na środku długości lub przed nim. Kąty boczne przedplecza bywają zaokrąglone do prawie kanciastych, a jego nasada ma wykrojenia naprzeciwko barków pokryw. Powierzchnia przedplecza jest grubo punktowana. Przedpiersie na przedzie formuje kołnierz, u większych gatunków mający wycięcia po bokach. Skrzydełka przedpiersia pozbawione są głębokich dołków. Punktowanie dysku jak i boków pokryw jest grube i bezładne, a separujący te ich części rządek punktów jest słabo zauważalny lub całkiem zanikły. Odnóża środkowej pary nie mają guzków wierzchołkowych na spodniej krawędzi ud. Stopy mają ostatni segment niezmodyfikowany, zaś pazurki pozbawione ząbków.
Wszyscy przedstawiciele rodzaju są endemitami Madagaskaru.
Takson ten wprowadzony został w 1911 roku przez Franza Spaetha wraz z rodzajem "Torbinia", który został zsynonimizowany ze "Sphenocassis" w 1999 roku przez Lecha Borowca. Zalicza się do niego 8 opisanych gatunków:

</doc>
<doc id="4938624" url="https://pl.wikipedia.org/wiki?curid=4938624" title="Jacob Heise">
Jacob Heise

Jacob Heise (zm. 1667) – niemiecki rzeźbiarz i mistrz bursztynniczy aktywny w Królewcu w trzeciej ćwierci XVII w.
Sygnowany jego nazwiskiem jest wykonany w 1659 r. puchar w kształcie muszli łodzika z bursztynu z rytymi scenami morskimi, powstały jako dar elektora brandenburskiego Fryderyka Wilhelma wręczony elektorowi saskiemu Janowi Jerzemu II Wettynowi. Obecnie dzieło to jest eksponatem kolekcji skarbca królewskiego w Dreźnie – Grünes Gewölbe.
Ponadto sygnaturę Heisego nosiły jeszcze dwa dzieła: bursztynowy puchar z 1654 r. znajdujący się w 1937 r. w kolekcji w Królewcu oraz bursztynowa czara z 1663 r. przechowywana w Budapeszcie.
Do wyrobów bursztynowych niesygnowanych, ale przypisywanych Heisemu należy szkatuła zdobiona figurami przedstawiającymi elektora Fryderyka Wilhelma I i jego małżonkę Luizę Henriettę, znajdująca się w zbiorach Museumslandschaft Hessen Kassel, a także misa ze zbiorów Museo degli Argenti w Palazzo Pitti we Florencji i misa z kolekcji Muzeum Historii Sztuki w Wiedniu oraz figurka św. Jodoka z Prussia-Museum w Królewcu, zaginiona w czasie II wojny światowej. Z J. Heisem wiązany jest też kufel bursztynowy ze zbiorów British Museum.

</doc>
<doc id="4938629" url="https://pl.wikipedia.org/wiki?curid=4938629" title="Czernidłak różowawy">
Czernidłak różowawy

Czernidłak różowawy ("Coprinopsis erythrocephala" (Lév.) Redhead, Vilgalys &amp; Moncalvo) – gatunek grzybów należący do rodziny kruchaweczkowatych ("Psathyrellaceae").
Systematyka.
Pozycja w klasyfikacji według Index Fungorum: "Coprinopsis, Psathyrellaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy opisał go w 1841 r. Joseph Henri Léveillé nadając mu nazwę "Agaricus erythrocephalus". W 1874 r. Elias Fries przeniósł go do rodzaju "Coprinus" (czernidłak). W wyniku badań filogenetycznych prowadzonych na przełomie XX i XXI wieku mykolodzy ustalili, że rodzaj "Coprinus" jest polifiletyczny i rozbili go na kilka rodzajów. Obecną, uznaną przez Index Fungorum nazwę nadali temu gatunkowi Redhead, Vilgalys i Moncalvo w 2001 r.
Polską nazwę zaproponował Władysław Wojewoda w 2003 r. dla synonimu "Coprinus erythrocephalus". Po przeniesieniu do rodzaju "Coprinellus" nazwa ta stała się niespójna z obecną nazwą naukową.
Występowanie i siedlisko.
W Europie "Coprinopsis erythrocephala" jest dość szeroko rozprzestrzeniony, ale rzadki. W piśmiennictwie naukowym na terenie Polski podano trzy jego stanowiska, w tym dwa przedwojenne podane przez mykologów niemieckich w Kwidzynie. Po wojnie jedno stanowisko podała M. Lisiewska i D. Celka w 1995 r. w Poznaniu. Według W. Wojewody prawdopodobnie jest bardzo rzadki i zagrożony. Nowsze stanowisko podał B. Gierczyk w 2011 r. Jeszcze nowsze stanowiska podaje internetowy atlas grzybów. Jest w nim zaliczony do gatunków rzadkich i wartych objęcia ochroną.
Saprotrof. Występuje w lasach, przy drogach na zbutwiałym drewnie i opadłych liściach drzew liściastych. Zwykle występuje grupami w miejscach wilgotnych i bogatych w azot.

</doc>
<doc id="4938630" url="https://pl.wikipedia.org/wiki?curid=4938630" title="Coprinopsis erythrocephala">
Coprinopsis erythrocephala



</doc>
<doc id="4938633" url="https://pl.wikipedia.org/wiki?curid=4938633" title="Coprinus erythrocephalus">
Coprinus erythrocephalus



</doc>
<doc id="4938634" url="https://pl.wikipedia.org/wiki?curid=4938634" title="Naruny">
Naruny

Naruny () – wieś na Litwie położona w rejonie kupiszeckim okręgu poniewieskiego, 7 km na południowy zachód od Kupiszek.
Historia.
Własność.
Pierwsza wzmianka o tych dobrach, jako należących do Heleny z Szemiotów Abramowiczowej (~1630–1671) herbu Łabędź, wdowie po Samuelu Andrzeju Abramowiczu (po 1600–1651) herbu Jastrzębiec, kapitanie gwardii pieszej króla Jana Kazimierza, pochodzi z 1665 roku. 
Małżeństwo nie miało dzieci, Helena zapisała majątek swemu kuzynowi Stanisławowi Samuelowi Szemiotowi (~1650–1684), staroście nowomiejskiemu, mężowi Zofii Klary Kierdejównej (~1650–1709) z Radziwonowicz herbu Bełty. Stanisław, będąc właścicielem kilku innych majątków, nie mieszkał tutaj, wiadomo jednak, że w 1675 roku przekazał sianożęcia w Narunach na uposażenie klasztoru dominikanów w pobliskim Poławeniu. Później dobra te należały do rodzin Bałuczyńskich herbu Leliwa, Wilkomińskich i Ogińskich, poza tym że ci ostatni nie mieszkali w Narunach, sprzedali je w drugiej lub trzeciej dekadzie XIX wieku Onufremu Węcławowiczowi (1805–1880) herbu Wadwicz, sędziemu granicznemu guberni mińskiej, żonatemu z Filipiną Horwattówną (1805–1870) herbu Pobóg. Mieli oni czterech synów: Daniela, Henryka, Stanisława i Onufrego. Henryk i Onufry junior wzięli udział w powstaniu styczniowym, po jego upadku zostali aresztowani: Henryk został skazany na 3 lata, a Onufry dostał wyrok śmierci, później zmieniony w wyniku starań rodziny na 12 lat syberyjskiej katorgi. Onufry zmarł w Petersburgu w 1883 roku. Po śmierci Onufrego seniora Naruny (podobnie jak Burbiszki koło Onikszt) odziedziczył jego syn Henryk (1828–1897), żonaty z Marią Komarówną z Bejsagoły (1841–1897), a następnie – po śmierci Henryka – ich syn Zygmunt (1870–1927), dwukrotnie żonaty: ze Stefanią Marią Zdziechowską (1863–1915) herbu Rawicz, a następnie z Marią Węcławowicz (~1870–?), córką Ottona i Matyldy z Pac-Pomarnackich. Zygmunt Węcławowicz nie miał męskiego potomka, miał natomiast cztery córki (po dwie z każdego małżeństwa). Majątek należał do Zygmunta do 1923 roku, kiedy to po rozparcelowaniu jego większości w wyniku litewskiej reformy rolnej, pod naciskiem władz litewskich sprzedał jego resztki Litwinowi Adamanisowi, który był ich właścicielem do 1940 roku.
Około 1885 roku majątek Węcławowiczów liczył 740 dziesięcin ziemi. Poza tym majątkiem w Narunach był również majątek spokrewnionych z Węcławowiwczami Komarów. Za czasów Zygmunta istniała w majątku Węcławowiczów dobrze wyposażona chlewnia, duża owczarnia i stadnina koni.
Znani ludzie.
W Narunach najprawdopodobniej urodził się Józef Naronowicz-Naroński.
Pałac.
Przed objęciem majątku przez Henryka Węcławowicza istniał tu stary, parterowy, klasycystyczny dworek. Henryk zachował wybudowany w 1817 roku spichlerz, a w 1850 roku wzniósł między spichlerzem a starym dworem nową murowaną siedzibę. Był to parterowy dom zaprojektowany na planie prostokąta, wzniesiony na wysokich suterenach, znacznie wyższych od strony ogrodu (ze względu na pochyłość terenu), dziewięcioosiowy w elewacji frontowej. W środku tej elewacji był wgłębny portyk z dwiema kolumnami dźwigającymi belkowanie i attykę z okulusem, ozdobioną sztukateriami przedstawiającymi narzędzia rolnicze i roślinne girlandy. Do półkoliście zwieńczonych drzwi wejściowych prowadziły schody o ośmiu stopniach. Narożniki domu były boniowane. Po stronie ogrodowej na wysokim tarasie zbudowano dużą werandę. Z obu stron tarasu prowadziły schody do ogrodu. Dach werandy był podparty przez cztery czworograniaste filary, a jej ściany boczne miały duże, oszklone okna, po jednym z każdej strony.
Układ pomieszczeń był dwutraktowy, z korytarzem dzielącym trakty po lewej stronie. Za głównym wejściem był duży, kwadratowy przedpokój, po którego prawej stronie, w trakcie frontowym znajdowały się: duża jadalnia i kredens, a po lewej, w tym trakcie – dwa pokoje mieszkalne. W trakcie ogrodowym były: dwa salony, biblioteka i sypialnia.
Po pewnym czasie do prawego szczytu dobudowano dwukondygnacyjne skrzydło, pod kątem prostym do części parterowej, o takim samym wystroju jak korpus główny, jednak jego elewacje od frontu i od ogrodu znacznie wystawały przed elewacje frontową i ogrodową, tworząc kształt litery „T”. Były tu pokoje mieszkalne i gabinet. 
Przed I wojną światową na ścianach pałacu wisiały rodzinne portrety, m.in. Mikołaja Dawidowicza, Floriana Łundy i Franciszka Smuglewicza, pejzaże Salvatora Rosy, litografie Jana Kazimierza Wilczyńskiego i szkice autorów angielskich. Wisiały też pasy słuckie, stare makaty polskie i japońskie, gobeliny pochodzące z manufaktury w Burbiszkach koło Onikszt, założonej przez ojca Henryka, Onufrego Węcławowicza. Dębowe podłogi były pokryte dywanami pochodzącymi z tejże manufaktury.
Pokoje reprezentacyjne były wyposażone w meble z mahoniu w stylu empire. Znajdowały się tu stare srebra, w tym XVII-wieczne lichtarze i XVIII-wieczne kandelabry, wazy i tace zdobione wygrawerowanym herbem Wadwicz, cztery komplety nakryć stołowych dla 48 osób, także z herbami Węcławowiczów, Horwattów i Pac-Pomarnackich, dużo cennej porcelany, w tym wielonaczyniowe serwisy stołowe: saski, angielski i belgijski, oraz takie pojedyncze duże naczynia, jak wazony chińskie i wazy z Sèvres.
W bibliotece było m.in. 50 starodruków z XVI i XVII stulecia oraz około 6 tysięcy woluminów z okresu XVIII–XX wieku. Było tu też rodzinne archiwum: wśród dokumentów, oprócz papierów dotyczących spraw majątkowych i genealogicznych znajdowały się w nim dokumenty podpisane przez królów: Zygmunta III Wazy i Stanisława Augusta Poniatowskiego.
Dom był półkoliście otoczony przez kilkunastohektarowy park, schodzący do płynącej w pobliży Ławeny. Pod koniec XIX wieku został przekomponowany przez spokrewnionego z właścicielami Michała Komara i przez instruktora ogrodowego Zaleskiego. Aleje parkowe były obsadzone lipami, kasztanowcami oraz drzewami egzotycznymi, jak: jodły balsamiczne, orzechy szare, żywotniki czy modrzewie europejskie. Do rezydencji prowadziły dwie szerokie aleje: jedna była obsadzona kasztanowcami, lipami i świerkami, natomiast druga była ograniczona przez strzyżone żywopłoty. Obie aleje dochodziły do podjazdu w formie kolistego gazonu.
W 1915 roku pałac został zniszczony przez wojska niemieckie i rosyjskie, rozgrabiono jego wyposażenie. Udało się tylko zawieźć do Wilna i zachować kilka mebli i około 300 książek. Dużą część księgozbioru i obrazy odnaleziono w Moskwie, skąd w późniejszym czasie odzyskano tylko 18 płócien i przewieziono je do Wilna. Zaginęły one podczas II wojny światowej. Wtedy też pałac został ponownie częściowo zniszczony. Podczas przebudów i remontów (w latach 1959–1963 i w 1975 roku) usunięto sprzed elewacji ogrodowej werandę i taras. Obecnie w budynku mieszczą się biura i agendy urzędu gminnego. Na terenie folwarku zachowało się kilka obiektów gospodarczych, w tym m.in.: obora, stodoła, wędzarnia, chlew. Jednym z zachowanych obiektów jest wysoka, cylindryczna wieża pokryta stożkowym dachem z gontu, kiedyś będąca spichlerzem-lodownią.
Cały kompleks dworski, o powierzchni prawie 22 ha, objęty jest od 1992 roku ochroną jako zabytek o istotności regionalnej rejestru zabytków Litwy.
Majątek Naruny został opisany w 4. tomie "Dziejów rezydencji na dawnych kresach Rzeczypospolitej" Romana Aftanazego.

</doc>
<doc id="4938637" url="https://pl.wikipedia.org/wiki?curid=4938637" title="Radźki (Białoruś)">
Radźki (Białoruś)

Radźki (; ) – wieś na Białorusi, w obwodzie mińskim, w rejonie miadzielskim, w sielsowiecie Miadzioł.
Historia.
W czasach zaborów wieś w granicach Imperium Rosyjskiego.
W dwudziestoleciu międzywojennym wieś leżała w Polsce, w województwie wileńskim, w powiecie duniłowickim (od 1926 postawskim), w gminie Mańkowicze (od 1927 gmina Hruzdowo).
Według Powszechnego Spisu Ludności z 1921 roku zamieszkiwało tu 39 osób, 2 było wyznania rzymskokatolickiego, a 37 prawosławnego. Jednocześnie wszyscy mieszkańcy zadeklarowali polską przynależność narodową. Było tu 9 budynków mieszkalnych. W 1931 w 12 domach zamieszkiwały 72 osoby.
Miejscowość należała do parafii rzymskokatolickiej i prawosławnej w Hruzdowie. Podlegała pod Sąd Grodzki w Postawach i Okręgowy w Wilnie; właściwy urząd pocztowy mieścił się w Hruzdowie.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.

</doc>
<doc id="4938638" url="https://pl.wikipedia.org/wiki?curid=4938638" title="Owncloud">
Owncloud

ownCloud – usługa online do tworzenia i korzystania z usług hostingu plików. Funkcjonalnie posiada wiele podobieństw do znanego Dropboxa, Google Drive czy OneDrive. Aplikacja ownCloud napisana jest w języku PHP na licencji AGPLv3.

</doc>
<doc id="4938640" url="https://pl.wikipedia.org/wiki?curid=4938640" title="Romy Saalfeld">
Romy Saalfeld

Romy Saalfeld (ur. 14 grudnia 1960) – niemiecka wioślarka. Złota medalistka olimpijska z Moskwy.
Reprezentowała Niemiecką Republiką Demokratyczną. Zawody w 1980 były jej jedynymi igrzyskami olimpijskimi, triumfowała - pod nieobecność sportowców z części krajów tzw. Zachodu - w czwórce ze sternikiem. Na mistrzostwach świata zdobyła srebro w czwórce ze sternikiem w 1981. 

</doc>
<doc id="4938641" url="https://pl.wikipedia.org/wiki?curid=4938641" title="Palacios (miasto)">
Palacios (miasto)



</doc>
<doc id="4938642" url="https://pl.wikipedia.org/wiki?curid=4938642" title="Sibiu Cycling Tour 2020">
Sibiu Cycling Tour 2020

Sibiu Cycling Tour 2020 – 10. edycja wyścigu kolarskiego Sibiu Cycling Tour, która odbyła się w dniach od 23 do 26 lipca 2020 na liczącej ponad 488 kilometrów trasie. Impreza kategorii 2.1 należała do cyklu UCI Europe Tour 2020.

</doc>
<doc id="4938643" url="https://pl.wikipedia.org/wiki?curid=4938643" title="Parafia św. Katarzyny w Łężcach">
Parafia św. Katarzyny w Łężcach

Parafia św. Katarzyny w Łężcach – rzymskokatolicka parafia w Łężcach, należy do dekanatu wronieckiego. Powstała przed 1408. Parafię obsługuje proboszcz z parafii Św. Andrzeja Apostoła i Najświętszej Maryi Panny Wspomożenia Wiernych w Lutomiu.
Parafia wiejska składająca się z tylko z 1 wsi: Łężce.
Kościół parafialny, ufundowany w XIV wieku, spłonął w roku 1835, dlatego też wierni uczęszczają do kościoła parafialnego w Lutomiu.

</doc>
<doc id="4938644" url="https://pl.wikipedia.org/wiki?curid=4938644" title="Stegostoma fasciatum">
Stegostoma fasciatum



</doc>
<doc id="4938646" url="https://pl.wikipedia.org/wiki?curid=4938646" title="Kościół św. Augustyna w Różance">
Kościół św. Augustyna w Różance

Kościół świętego Augustyna – rzymskokatolicki kościół parafialny należący do parafii pod tym samym wezwaniem (dekanat Włodawa diecezji siedleckiej).
Świątynia została wzniesiona w latach 1908–1913, dzięki staraniom i funduszom państwa Augusta i Róży Zamoyskich, właścicieli Różanki. Swój wkład mieli również okoliczni chłopi. Projekt został sporządzony przez warszawskiego architekta Ksawerego Dionizego de Makowo-Makowskiego. Na początku to on sprawował nadzór nad budową, potem zastąpił go Zygmunt Zdański, architekt gubernialny z Siedlec. Od 1910 trwała przerwa w pracach budowlanych, ponieważ zmodyfikowano projekt Makowskiego bez konsultacji z nim. Ten zaskarżył Zamoyskiego do sądu. Prace zostały wznowione dopiero w 1912 roku, ale szły one bardzo wolno. Po rezygnacji Makowskiego (według jego planów pociągnięty wzwyż został tylko kawałek muru) kierownictwo nad projektem i pracami budowlanymi przejął Jan Olearski, architekt powiatowy z Radzynia Podlaskiego.
Prace wykończeniowe trwały jeszcze do 1915 roku. W czasie I wojny światowej świątynia poważnie ucierpiała od pocisków artyleryjskich i groziła zawaleniem. W 1919 roku została erygowana parafia. Dopiero w 1929 roku został przeprowadzony generalny remont. W tym czasie zostało zbudowane także murowane ogrodzenie. Wyposażanie kościoła trwało aż do II wojny światowej. Otrzymał on wówczas neogotyckie ołtarze, ławy, ambonę, chrzcielnicę itd. Podczas II wojny świątynia nie została uszkodzona.
Budowla jest murowana, wzniesiona z cegły i wsparta na cokole wykonanym z piaskowca. Kościół jest trzynawowy w typie hali (czyli wszystkie nawy mają jednakową wysokość), jego prezbiterium jest zwrócone w stronę zachodnią. Jego bryła tworzona jest przez: wysoką, frontową wieżę, niższego od niej o połowę, prostokątnego w rzucie korpusu, jeszcze niższego i węższego kwadratowego prezbiterium o trójbocznym zamknięciu oraz dobudowanych do jego boków niewielkich budyneczków zakrystii (od strony południowej) i skarbczyka (od strony północnej).
Wyposażenie świątyni prawie w całości reprezentuje styl neogotycki. W ołtarzu głównym są umieszczone późnobarokowe rzeźby Świętych Apostołów Piotra i Pawła (z około połowy XVIII wieku) oraz kopia obrazu Matki Boskiej Kodeńskiej. Do starszego wyposażenia należy także jeszcze m.in. rokokowy prospekt organowy (z około połowy XVIII wieku) przywieziony po II wojnie światowej z Dolnego Śląska oraz obraz Matki Boskiej z Dzieciątkiem, w typie Śnieżnej, w promienistej glorii adorowanej przez Orła Polskiego (namalowany około połowy XVIII wieku), płaskorzeźbiony i ryty na desce, charakteryzujący się polichromowanymi twarzami, umieszczony w ramie regencyjno-rokokowej, zwieńczonej zamkniętą koroną.

</doc>
<doc id="4938647" url="https://pl.wikipedia.org/wiki?curid=4938647" title="Rowy (rejon postawski)">
Rowy (rejon postawski)

Rowy – dawna kolonia. Tereny na których leżała znajdują się obecnie na Białorusi, w obwodzie witebskim, w rejonie postawskim, w sielsowiecie Nowosiółki.
Historia.
W czasach zaborów w granicach Imperium Rosyjskiego.
W dwudziestoleciu międzywojennym wieś a następnie kolonia leżał w Polsce, w województwie wileńskim, w powiecie duniłowickim (od 1926 postawskim), w gminie Mańkowicze (od 1927 gmina Hruzdowo) a następnie w gminie Łuczaj.
Według Powszechnego Spisu Ludności z 1921 roku zamieszkiwało tu 65 osób, 52 było wyznania rzymskokatolickiego a 13 prawosławnego. Jednocześnie wszyscy mieszkańcy zadeklarowali polską przynależność narodową. Było tu 12 budynków mieszkalnych. W 1931 w 12 domach zamieszkiwało 59 osób.
Miejscowość należała do parafii rzymskokatolickiej w Łuczaju i prawosławnej w Postawach. Podlegała pod Sąd Grodzki w Postawach i Okręgowy w Wilnie; właściwy urząd pocztowy mieścił się w Łuczaju.

</doc>
<doc id="4938649" url="https://pl.wikipedia.org/wiki?curid=4938649" title="Czatyr-kul">
Czatyr-kul



</doc>
<doc id="4938651" url="https://pl.wikipedia.org/wiki?curid=4938651" title="Ctenocharidotis">
Ctenocharidotis

Ctenocharidotis – rodzaj chrząszczy z rodziny stonkowatych i podrodziny tarczykowatych.
Chrząszcze te mają czułki o trzecim członie wyraźnie krótszym od poprzedniego. Głowa ich ma wąski, mniej więcej tak szeroki jak długi nadustek o kompletnych liniach bocznych zbiegających się w trójkąt z wierzchołkiem położonych wyraźnie przed szczytem nadustka. Stopy wszystkich par odnóży mają grzebieniowane pazurki, przy czym grzebyki owe są bardzo krótkie, jedynie trochę wystające poza krawędź pazurka.
Rodzaj neotropikalny. Wszyscy jego przedstawiciele występują w Brazylii, a pojedynczy gatunek znany jest ponadto z Paragwaju.
Takson ten wprowadzony został w 1926 roku przez Franza Spaetha, natomiast gatunek typowy wyznaczono w 1952 roku w publikacji pod redakcją Waltera Douglasa Hincksa. Zalicza się do niego 8 opisanych gatunków:

</doc>
<doc id="4938653" url="https://pl.wikipedia.org/wiki?curid=4938653" title="Kirsten Wenzel">
Kirsten Wenzel

Kirsten Wenzel (ur. 27 lutego 1961) – niemiecka wioślarka (sterniczka). Złota medalistka olimpijska z Moskwy.
Reprezentowała Niemiecką Republiką Demokratyczną. Zawody w 1980 były jej jedynymi igrzyskami olimpijskimi, triumfowała – pod nieobecność sportowców z części krajów tzw. Zachodu – w czwórce ze sternikiem. W tej samej konkurencji była pierwsza na mistrzostwach świata w 1978, zdobyła również dwa srebrne medale w 1979 i 1981. W 1982 i 1983 sięgnęła po brąz światowego czempionatu w ósemce.
Jej mąż Rainer Strohbach także był medalistą olimpijskim.

</doc>
<doc id="4938654" url="https://pl.wikipedia.org/wiki?curid=4938654" title="Palmirski Szlak Łącznikowy">
Palmirski Szlak Łącznikowy

 Palmirski Szlak Łącznikowy to turystyczny szlak pieszy na terenie Kampinoskiego Parku Narodowego doprowadzający turystów do Cmentarza w Palmirach.
Opis.
Szlak łączący Truskaw z miejscami związanymi z wydarzeniami z lat 1939-1944: rejonem Pociechy i Krzyżem Jerzyków oraz miejscem pamięci Cmentarz w Palmirach. Między Pociechą a Cmentarzem w Palmirach szlak przechodzi przez Obszar ochrony ścisłej Sieraków

</doc>
<doc id="4938664" url="https://pl.wikipedia.org/wiki?curid=4938664" title="Rubież (sielsowiet Juńki)">
Rubież (sielsowiet Juńki)

Rubież – dawny folwark. Tereny na których leżał znajdują się obecnie na Białorusi, w obwodzie witebskim, w rejonie postawskim, w sielsowiecie Juńki.
Historia.
W czasach zaborów w granicach Imperium Rosyjskiego.
W dwudziestoleciu międzywojennym folwark leżał w Polsce, w województwie wileńskim, w powiecie duniłowickim (od 1926 postawskim), w gminie Mańkowicze (od 1927 gmina Hruzdowo).
Według Powszechnego Spisu Ludności z 1921 roku zamieszkiwało tu 16 osób, 15 było wyznania rzymskokatolickiego a 1 prawosławnego. Jednocześnie wszyscy mieszkańcy zadeklarowali polską przynależność narodową. Był tu 1 budynek mieszkalny. W 1931 w 3 domach zamieszkiwało 40 osób.
Miejscowość należała do parafii rzymskokatolickiej w Postawach i prawosławnej w Mańkowiczach. Podlegała pod Sąd Grodzki w Postawach i Okręgowy w Wilnie; właściwy urząd pocztowy mieścił się w Mańkowicze.

</doc>
<doc id="4938665" url="https://pl.wikipedia.org/wiki?curid=4938665" title="Budynek przy ul. Kościuszki 4 w Toruniu">
Budynek przy ul. Kościuszki 4 w Toruniu

Budynek przy ul. Kościuszki 4 w Toruniu – dawna szkoła powszechna, obecnie budynek biurowy w Toruniu.
Lokalizacja.
Budynek znajduje się w zachodniej części dzielnicy Mokre, przy ul. Kościuszki 4, w sąsiedztwie dawnej Fabryki Maszyn i Kotłów, Odlewni Żelaza i Stali "Born&amp;Schutze".
Historia.
Budynek powstał pod koniec XIX wieku. W okresie międzywojennym działała tu prywatna koedukacyjna Szkoła Powszechna im. św. Teresy, której dyrektorem była dr Zofia Szczepkowska. Po II wojnie światowej budynek ponownie zaczął pełnić funkcje oświatowe, stając się szkołą powszechną z niewielkim internatem. 
W późniejszym okresie istniała tu tylko bursa dla uczniów szkół średnich. Po 1989 roku w obiekcie władze miasta ulokowały Miejskie Schronisko dla Bezdomnych Mężczyzn z 45 miejscami noclegowymi, które działało do 2011 roku.

</doc>
<doc id="4938666" url="https://pl.wikipedia.org/wiki?curid=4938666" title="Czernidłak łodygowy">
Czernidłak łodygowy

Czernidłak łodygowy ("Coprinopsis friesii" (Quél.) P. Karst.) – gatunek grzybów należący do rodziny kruchaweczkowatych ("Psathyrellaceae").
Systematyka.
Pozycja w klasyfikacji według Index Fungorum: "Coprinopsis, Psathyrellaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy opisał go w 1872 r. Lucien Quélet nadając mu nazwę "Coprinus friesii". W 1874 r. Elias Fries przeniósł go do rodzaju "Coprinus" (czernidłak). W 1872 r. Peter Darbishire Orton opisał go jako "Coprinus rhombisporus". W wyniku badań filogenetycznych prowadzonych na przełomie XX i XXI wieku mykolodzy ustalili, że rodzaj "Coprinus" jest polifiletyczny i rozbili go na kilka rodzajów. Obecną, uznaną przez Index Fungorum nazwę nadali temu gatunkowi Redhead, Vilgalys i Moncalvo w 2001 r.
Polską nazwę zaproponował Władysław Wojewoda w 1983 r. dla synonimu "Coprinus friesii". Po przeniesieniu do rodzaju "Coprinellus" nazwa ta stała się niespójna z obecną nazwą naukową.
Występowanie i siedlisko.
W publikacji W. Wojewody w 2003 r. podano 5 stanowisk "Coprinopsis erythrocephala" na terenie Polski. Według W. Wojewody częstość występowania tego gatunku i stopień zagrożenia nie są dokładniej znane. Nowsze stanowiska podaje internetowy atlas grzybów. Jest w nim zaliczony do gatunków rzadkich i wartych objęcia ochroną.
Saprotrof. Występuje w lasach i zaroślach, zwłaszcza w towarzystwie dębów. Rozwija się na martwej trawie, liściach szuwaru lub łodygach próchniejących roślin zielnych, w wilgotnych miejscach, często wczesnym latem.

</doc>
<doc id="4938667" url="https://pl.wikipedia.org/wiki?curid=4938667" title="Coprinopsis friesii">
Coprinopsis friesii



</doc>
<doc id="4938668" url="https://pl.wikipedia.org/wiki?curid=4938668" title="Coprinus friesii">
Coprinus friesii



</doc>
<doc id="4938669" url="https://pl.wikipedia.org/wiki?curid=4938669" title="Petr Borkovec">
Petr Borkovec

Petr Borkovec (ur. 17 kwietnia 1970 w Louňovicach pod Blaníkem) – czeski poeta, tłumacz i publicysta. Redaktor czasopisma literacko-kulturowego "Souvislosti" od 1992 do 2016. W latach 2005–2015 wykładał na Josef Škvorecky Literaturakademie. Tłumaczy głównie dramaty antyczne, dwudziestowieczną poezję rosyjską oraz klasyczną poezję koreańską.
Życiorys.
Petr Borkovec urodził się w 1970 roku w Louňovicach pod Blaníkem. Ukończył gimnazjum im. Johannesa Keplera. Następnie studiował literaturę na Uniwersytecie Karola. Studiów tych jednak nie ukończył. Swój pierwszy zbiór poezji – "Prostírání do tichého" wydał w roku 1990. Debiut poety cieszył się uznaniem krytyków, którzy cenili dojrzałość autora i jego znajomość języka. Rok później ukazał się zbiór "Poustevna, věštírna, loutkárna""." W 1994 opublikowano tom poetycki "Ochoz", za który Borkovec otrzymał w nagrodę Jiříego Ortena. Kolejne dwie publikacje: "Mezi oknem, stolem a postelí" oraz "Polní práce" nie cieszyły się tak przychylnym zdaniem krytyków, jak poprzednie. Obydwa tomy zebrały mieszane recenzje.
W roku 2002 w zbiorze "A.B.A.F" wydano nowe wiersze Borkoveca. Po roku ukazał się zbiorek "Needle-book", który reprezentuje zupełnie inny styl niż poprzednie.
W 2004 Petr Borkovec opublikował tom "Nadelbuch", a w 2005 napisał kilka nowych wierszy do zbioru retrospektywnego "Vnitrozemí", który zawierał również utwory z wcześniejszych zbiorów. Następnie wyjechał do Berlina, gdzie napisał "Berlínský sešit / Zápisky ze Saint-Nazaire".
W roku 2012 ukazały się "Milostné básně", które w 2015 zostały wznowione i poszerzone o dziesięć wierszy. Zmieniono również tytuł na "Wernisch".
Rok 2014 Borkovec przeznaczył na pracę nad książką "Zlodějíček", która została wydana w tym samym roku.
Pisze również dla dzieci, czego przykładem jest zbiorek wierszy "Všechno je to na zahradě".
Aktualnie mieszka w Černošicach.
Twórczość.
Zbiory poezji:
"Prostírání do tichého", Pražská Imaginace, 1990
"Poustevna, věštírna, loutkárna", Mladá Fronta, 1991
"Ochoz", Mladá Fronta, 1994
"Mezi oknem, stolem a postelí", Český Spisovatel, 1996
"Přĺvoz", Edition Thanhäuser, 1998
"Polní práce", Mladá Fronta, 1998
"A.B.A.F", Opus, 2002
"Needle-book", Paseka, 2003
"Nadelbuch", 2004
"Vnitrozemí", Fra, 2005
"Berlínský sešit / Zápisky ze Saint-Nazaire", Agite/ Fra, 2008
"Jedna věta", Revolver Revue, 2011
"Milostné básně", Fra, 2012
"Kolmý déšť", Torst, 2013
"Herbář k čemusi horšímu", Fra, 2018
Jego wiersze znalazły się również w zbiorze "Nejlepší české básně 2015", w czasopiśmie "Literatura na świecie" (w marcu i kwietniu 2020) i w czasopiśmie "Rita Baum" (2003 rok).
Eseje:
"Zlodějíček", Fra, 2014
Zbiory opowiadań:
"Lido di Dante", Fra, 2017
Twórczość dla dzieci:
"Všechno je to na zahradě", Běžíliška, 2014
"O čem sní", Běžíliška, 2016 (napisane razem z Andreą Tachezym)
Przekłady poezji rosyjskiej:
"U řek babylonských" – antologia poezji rosyjskiej, 1996 (przekład zbiorowy)
"Ut pictura poesis" – przekład wierszy Vladimira Nabokova, 2002 (przetłumaczone wraz z Jaroslavem Kabíčkiem)
"Těžká lyra" – antologia Vladislava Chodasevicia, Heavy Lyre, 2004
"Verše do alba" – przekład wierszy Jurija Odarchenki, 2006
"Bylo, byli, byla, byl…" – przekład wierszy Jewgienija Reina, 2006
Przekłady dramatów antycznych:
"Król Edyp" – przekład tragedii Sofoklesa, 1999 (przetłumaczone wraz z Matyášem Havrdą)
"Oresteja" – przekład tragedii Ajschylosa, 2002
Przekłady klasycznej poezji koreańskiej:
"Jasná luna v prázdných horách" – antologia wierszy koreańskich, 2001 (przetłumaczone wraz z Vladimírem Puckiem)

</doc>
<doc id="4938670" url="https://pl.wikipedia.org/wiki?curid=4938670" title="Surma (woreda)">
Surma (woreda)



</doc>
<doc id="4938673" url="https://pl.wikipedia.org/wiki?curid=4938673" title="Rektorat samodzielny Najświętszego Serca Pana Jezusa w Łopuszce Małej">
Rektorat samodzielny Najświętszego Serca Pana Jezusa w Łopuszce Małej

Rektorat samodzielny Najświętszego Serca Pana Jezusa w Łopuszce Małej − samodzielny rektorat rzymskokatolicki znajdujący się w archidiecezji przemyskiej w dekanacie Kańczuga. Jest prowadzona przez księży diecezjalnych. 

</doc>
<doc id="4938675" url="https://pl.wikipedia.org/wiki?curid=4938675" title="Port lotniczy Berlin-Brandenburg">
Port lotniczy Berlin-Brandenburg



</doc>
<doc id="4938681" url="https://pl.wikipedia.org/wiki?curid=4938681" title="Nowa Rudnia">
Nowa Rudnia

Nowa Rudnia – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie postawskim, w sielsowiecie Duniłowicze.
Historia.
W czasach zaborów w granicach Imperium Rosyjskiego.
W dwudziestoleciu międzywojennym zaścianek leżał w Polsce, w województwie wileńskim, w powiecie duniłowickim (od 1926 postawskim), w gminie Mańkowicze (od 1927 gmina Hruzdowo).
Według Powszechnego Spisu Ludności z 1921 roku zamieszkiwało tu 15 osób, 4 było wyznania rzymskokatolickiego, 3 prawosławnego, a 8 mojżeszowego. Jednocześnie wszyscy mieszkańcy zadeklarowali polską przynależność narodową. Był tu 1 budynek mieszkalny. W 1931 w 1 domu zamieszkiwały 24 osoby.
Miejscowość należała do parafii rzymskokatolickiej i prawosławnej w Hruzdowie. Podlegała pod Sąd Grodzki w Postawach i Okręgowy w Wilnie; właściwy urząd pocztowy mieścił się w Hruzdowie.

</doc>
<doc id="4938682" url="https://pl.wikipedia.org/wiki?curid=4938682" title="Stożek Perkuna">
Stożek Perkuna

Stożek Perkuna – forma wulkaniczna znajdująca się na wzgórzu Ciasnota (401 m n.p.m.) na Pogórzu Izerskim.
Położenie.
Stożek Perkuna znajduje się na wzgórzu Ciasnota na Pogórzu Izerskim, w województwie dolnośląskim, powiecie lubańskim, gminie Leśna, w pobliżu miejscowości Grabiszyce.
Charakterystyka.
Stożek Perkuna zbudowany jest z bazanitu lub nefelinitu.
Układ skał najlepiej widoczny jest od strony zachodniej, gdzie obserwujemy dwie struktury bazanitu: dolna o nieco grubszych kolumnach i górna o drobniejszych.
Istnieją dwie teorie, wyjaśniające powstanie tego tworu: jedna mówiąca, że jest to dajka, a więc żyła bazaltu, która wcisnęła się niezgodnie pomiędzy starsze utwory i druga, głosząca, że jest to czop wulkaniczny o dwóch generacjach law – pomiędzy starszą, o grubszych kolumnach miałaby wcisnąć się lawa rzadsza, bardziej mobilna i szybciej stygnąca (stąd drobniejsze kolumny).
Obiekt posiada także ciekawe walory botaniczne. Duża ekspozycja słoneczna oraz ciemna barwa mocno nagrzewających się słupów sprawia, że Stożek Perkuna porasta roślinność kserotermiczna (ciepłolubna), z przedstawicielami takich roślin jak rojniki, goździki, róże, głóg. Natomiast zacienioną stronę północną porasta m.in. paproć – podrzeń żebrowiec, wawrzynek wilczełyko oraz kilka gatunków bardzo małych paproci tzw. zanokcic np. zanokcica murowa, skalna, północna.
Stożek Perkuna jest jednym z najlepszych punktów widokowych Pogórza Izerskiego.
W 1954 r. został objęty ochroną jako pomnik przyrody.

</doc>
<doc id="4938686" url="https://pl.wikipedia.org/wiki?curid=4938686" title="Anita Östlund">
Anita Östlund

Anita Östlund (ur. 30 stycznia 2001 w Odessie) – szwedzka łyżwiarka figurowa pochodzenia rosyjskiego, startująca w konkurencji solistek. Uczestniczka igrzysk olimpijskich (2018), uczestniczka mistrzostw świata i Europy, medalistka zawodów międzynarodowych oraz dwukrotna mistrzyni Szwecji (2018, 2020).
Jej matka pochodzi z Rosji. Potrafi mówić w języku rosyjskim.

</doc>
<doc id="4938691" url="https://pl.wikipedia.org/wiki?curid=4938691" title="Carlo d’Ordonez">
Carlo d’Ordonez

Carlo d’Ordonez, Karl von Ordonez, także Ordoñez, Ordonetz, Odronitz, Ordoniz, Ordonne (ur. 19 kwietnia 1734 w Wiedniu, zm. 6 września 1786 tamże) – austriacki kompozytor i skrzypek pochodzenia hiszpańskiego.
Życiorys.
Pochodził z hiszpańskiej rodziny należącej do arystokracji. Niewiele wiadomo na temat jego młodości i wczesnego życia. Od 1758 roku był zatrudniony jako urzędnik w administracji dolnoaustriackiej. Komponował od początku lat 50. XVIII wieku, jego utwory były znane i krążyły w licznych drukach po całej Europie. Współzałożyciel i członek orkiestry Tonkünstler-Societät. Uczestniczył w wykonaniu kwartetów Josepha Haydna u ambasadora angielskiego lorda Stormonda w Wiedniu w 1773 roku. Po 1783 roku ze względu na postępującą gruźlicę wycofał się z życia publicznego, zmarł w biedzie.
Twórczość.
Skomponował około 70 symfonii (w tym m.in. "Sinfonia périodique" i "Sinfonia solenne"), około 35 kwartetów smyczkowych, 20 triów, koncerty i liczne utwory kameralne, kantatę "Der alte Wienierische Tandelmarkt" (1779), marionetkową parodię "Alcesty" Glucka (wyst. Esterház 1775) i singspiel "Diesmal hat der Mann den Willen" (wyst. Wiedeń 1778). Swoją twórczością przyczynił się do rozwoju wczesnoklasycznej muzyki instrumentalnej, poszukiwał nowych środków wyrazu i dążył do stworzenia nowej faktury. We wczesnym okresie swojej twórczości pisał symfonie o budowie 3-częściowej, później tworzył także 4-częściowe.

</doc>
<doc id="4938692" url="https://pl.wikipedia.org/wiki?curid=4938692" title="Karl von Ordonez">
Karl von Ordonez



</doc>
<doc id="4938693" url="https://pl.wikipedia.org/wiki?curid=4938693" title="Arcfox Alpha-T">
Arcfox Alpha-T

Arcfox Alpha-T – elektryczny samochód osobowy typu crossover klasy średniej produkowany pod chińską marką Arcfox od 2020 roku.
Historia i opis modelu.
Studyjną zapowiedzią pierwszego crossovera chińskiego startupu Arcfox był prototyp ECF Concept, którego premiera odbyła się w marcu 2019 roku podczas Geneva Motor Show. Produkcyjny model pod nazwą Arcfox Alpha-T został zaprezentowany ponad rok później, w maju 2020 roku.
Pod kątem stylistycznym samochód otrzymał klasyczne dla crossovera proporcje z opływowym pasem przednim, charakteryzującym się agresywnie zarysowanymi reflektorami, chowanymi klamkami w drzwiach i dwubarwnym malowaniem nadwozia. Port do ładowania samochodu umieszczono w przednim lewym błotniku.
Sprzedaż.
Arcfox zlecił produkcję modelu Alpha-T partnerstwu między chińskim BAIC, a kanadyjską Magną. Rozpoczęła się ona w połowie 2020 roku, z kolei sprzedaż ograniczona wyłącznie do lokalnego rynku chińskiego zaczęła się w sierpniu tego samego roku. 
Dane techniczne.
Układ elektryczny Arcfoksa Alpha-T tworzy bateria o pojemności 93,6 kWh, razem z silnikiem elektrycznym rozwijając maksymalną moc 218 KM. Według chińskiej procedury pomiaru, zasięg pojazdu na jednym ładowaniu wynosi 653 kilometry. Nie jest to wskaźnik równoznaczny z europejską procedurą WLTP - według jej techniki, zasięg pojazdu to ok. 500 kilometrów.

</doc>
<doc id="4938694" url="https://pl.wikipedia.org/wiki?curid=4938694" title="Ctenocassida">
Ctenocassida

Ctenocassida – rodzaj chrząszczy z rodziny stonkowatych i podrodziny tarczykowatych.
Chrząszcze te mają ciało o zwykle wydłużonym obrysie, którego boki są równoległe lub niemal równoległe. Czułki o trzecim członie tak długim jak poprzedni lub dłuższym od poprzedniego, a członie szóstym wyraźnie szerszym i bardziej owłosionym od piątego. Ostatnie sześć członów czułków ma matowo czarny oskórek. Głowa ma szeroki, wyraźnie szerszy niż dłuższy nadustek o niekompletnych lub całkiem zanikłych liniach bocznych. Pokrywy mają wciśniętą część dyskową. Stopy wszystkich par odnóży mają grzebieniowane pazurki, przy czym grzebyki owe są duże i sięgają co najmniej do połowy długości pazurka.
Rodzaj neotropikalny. Jego przedstawiciele występują w Brazylii, Paragwaju oraz Urugwaju.
Takson ten wprowadzony został w 1926 roku przez Franza Spaetha, natomiast gatunek typowy wyznaczono w 1952 roku w publikacji pod redakcją Waltera Douglasa Hincksa. Zalicza się do niego 15 opisanych gatunków:

</doc>
<doc id="4938696" url="https://pl.wikipedia.org/wiki?curid=4938696" title="Konta (specjalna woreda)">
Konta (specjalna woreda)



</doc>
<doc id="4938697" url="https://pl.wikipedia.org/wiki?curid=4938697" title="Rektorat samodzielny św. Michała Archanioła w Przemyślu">
Rektorat samodzielny św. Michała Archanioła w Przemyślu

Rektorat samodzielny św. Michała Archanioła w Przemyślu – samodzielny rektorat rzymskokatolicki znajdujący się w Przemyślu, należący do dekanatu Przemyśl I w archidiecezji przemyskiej. Powstał 16 września 1986 roku. 

</doc>
<doc id="4938699" url="https://pl.wikipedia.org/wiki?curid=4938699" title="Rusiny (obwód witebski)">
Rusiny (obwód witebski)

Rusiny (; ) – wieś na Białorusi, w obwodzie witebskim, w rejonie postawskim, w sielsowiecie Juńki.
Historia.
W czasach zaborów wieś prywatna w granicach Imperium Rosyjskiego.
W dwudziestoleciu międzywojennym wieś leżała w Polsce, w województwie wileńskim, w powiecie duniłowickim (od 1926 postawskim), w gminie Mańkowicze (od 1927 gmina Hruzdowo).
Według Powszechnego Spisu Ludności z 1921 roku zamieszkiwało tu 256 osób, 14 było wyznania rzymskokatolickiego a 242 prawosławnego. Jednocześnie 3 mieszkańców zadeklarowało polską a 253 białoruską przynależność narodową. Było tu 48 budynków mieszkalnych. W 1931 w 50 domach zamieszkiwało 255 osób.
Miejscowość należała do parafii rzymskokatolickiej w Hruzdowie i prawosławnej w Mańkowiczach. Podlegała pod Sąd Grodzki w Postawach i Okręgowy w Wilnie; właściwy urząd pocztowy mieścił się w Mańkowiczach.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.

</doc>
<doc id="4938701" url="https://pl.wikipedia.org/wiki?curid=4938701" title="Mari Akiya">
Mari Akiya



</doc>
<doc id="4938703" url="https://pl.wikipedia.org/wiki?curid=4938703" title="Taylor-Schechter 12.182">
Taylor-Schechter 12.182

Taylor-Schechter 12.182 (T-S 12.182; TM 62326; LDAB 3490; Rahlfs 2005) – rękopis zapisany na pergaminie w formie kodeksu. Jest to palimpsest zawierający kopię Hexapli autorstwa Orygenesa. Paleograficznie rękopis jest datowany na VII wiek n.e. Jest to najstarsza znana kopia Hexapli.
Historia.
Zachowany fragment powstał w Egipcie. Został opublikowany przez Charlesa Taylora w pracy "Hebrew-Greek Cairo Genizah palimpsests from the Taylor-Schechter collection" (Cambridge 1900).
Na liście rękopisów Septuaginty według klasyfikacji Alfreda Rahlfsa rękopis ten jest oznaczany numerem 2005.
Opis.
Jest to palimpsest zapisany na pergaminie w formie kodeksu. Zawiera kilka wersetów Psalmu 22 (num. LXX: Psalm 21). Rękopis zawiera Psalm 22:15-18 na stronie recto, oraz Psalm 22:19-24 i 25-28 na stronie verso. Są to jedynie środkowe kolumny Hexapli (od 2 do 5 – grecka transliteracja tekstu hebrajskiego, tekst Akwilii, tekst Symmachusa i Septuaginta).
Tetragram ΠΙΠΙ.
Rękopis został napisany w języku greckim, w dialekcie koine. Na uwagę zasługuje forma zapisu tetragramu. Imię Boże zostało zapisane greckimi literami ΠΙΠΙ („PIPI”).
Przechowywanie.
Rękopis jest przechowywany w Bibliotece Uniwersytetu Cambridge jako część kolekcji "Taylor-Schechter Cairo Genizah Collection" (Biblioteka Uniwersytetu Cambridge T-S 12.182).

</doc>
<doc id="4938704" url="https://pl.wikipedia.org/wiki?curid=4938704" title="Sven Wollter">
Sven Wollter

Sven Wollter (ur. 11 stycznia 1934 w Göteborgu, zm. 10 listopada 2020 w Luleå) – szwedzki aktor teatralny i filmowy, pisarz, działacz polityczny. Był jednym z najbardziej znanych szwedzkich aktorów, dwukrotnie został nagrodzony nagrodą jako najlepszy szwedzki aktor. W swoim rodzinnym kraju stał się szeroko znany dzięki roli syna Madame Flod, Gustena w adaptacji "Ludu Hemsö" w szwedzkiej telewizji Augusta Strindberga w 1966 roku. Rozpoznawalność przyniosła mu również rola w filmie Bo Widerberga "Człowiek na dachu". Międzynarodowi widzowie najbardziej go znają z roli Victora w filmie Andrieja Tarkowskiego "Ofiara", a dla szerszej widowni telewizyjnej jako emerytowany detektyw główny inspektor Van Veeteren w kinowych adaptacjach powieści policyjnych Håkana Nessera.
Życiorys.
Urodził się w Göteborgu w Szwecji. Był synem redaktora Kjella Wolltera (1884–1950) i Elsy, z domu Ekwall (1905–1980). Po studiach w szkole Göteborgs stadsteater 1953–1957, pracował w kilku mniejszych szwedzkich teatrach, takich jak Pionjärteatern 1954 i 1958 oraz Bygdeteatern 1959. Później był zatrudniony w Riksteatern 1960–1961, Norrköpings stadsteater 1961–1963, Vasateatern 1964 –1966 i Szwedzki Teatr Telewizji 1966–1967. Następnie wrócił do Teatru Miejskiego w Göteborgu, gdzie występował w latach 1967–1983, a następnie w Folkteatern i Gävleborg 1983–1986, a od 1986 r. W Sztokholmie w Teatrze Miejskim.
Zagrał w wielu filmach, takich jak "Ofiara" Andrieja Tarkowskiego (1986), "Człowiek na dachu" Bo Widerberga (1976) i "Człowiek z Majorki" (1984), "Dom Aniołów" Colina Nutleya (1992) i "Jerozolima" Bille'a Augusta (1996). na podstawie powieści Selmy Lagerlöf. Za role w "Człowieku z Majorki" zdobył nagrodę dla najlepszego aktora na 20. Guldbagge Awards.
Wystąpił w serialach telewizyjnych, takich jak "Hemsöborna" (1966), opartej na powieści Augusta Strindberga z 1887 roku o tym samym tytule i "Raskens" (1976), opartej na powieści Vilhelma Moberga z 1927 roku. Wollter zagrał w hollywoodzkich produkcjach, takich jak "13 wojownik" Johna McTiernana (1999), w którym zagrał wodza Wikingów.
Zaangażowanie polityczne.
Był aktywny w szwedzkim ruchu komunistycznym od młodości i był wieloletnim członkiem skrajnej Szwedzkiej Partii Komunistycznej. Jego działalność obejmowała zespół teatralny Fria Proteatern oraz odnoszący sukcesy Tältprojektet, The Tent Project, spektakl muzyczny oparty na historii szwedzkiej klasy robotniczej, która podróżowała po kraju latem 1977 roku. W 2018 roku otrzymał kontrowersyjną Nagroda Lenina w wysokości 100 000 koron szwedzkich (około 10 000 euro), nagroda kulturalna im. Włodzimierza Lenina.
Życie prywatne.
Miał pięcioro dzieci; Ylva (1962–1992) i Stina Wollter (ur. 1964) wraz z Annie Jenhoff, Lina Wollter wraz z Evabritt Strandberg, Karl Seldahl (ur. 1975) wraz z Viveką Seldahl i najmłodszym dzieckiem Magnusem. Od 2003 roku aż do śmierci był żonaty z Lisą Wede.
Zmarł w 10 listopada 2020 roku w wyniku powikłań spowodowanych przez COVID-19, którym zaraził się podczas wizyty w Sztokholmie. Przed zarażeniem się koronawirusem u Wolltera zdiagnozowano POChP według jego córki Stiny Wollter. Miał 86 lat.

</doc>
<doc id="4938705" url="https://pl.wikipedia.org/wiki?curid=4938705" title="Zabieg Morinagi">
Zabieg Morinagi



</doc>
<doc id="4938709" url="https://pl.wikipedia.org/wiki?curid=4938709" title="Cteisella">
Cteisella

Cteisella – rodzaj chrząszczy z rodziny stonkowatych i podrodziny tarczykowatych.
Chrząszcze te mają ciało o obrysie zazwyczaj okrągławym lub owalnym, rzadko posiadającym równoległe boki. Czułki mają trzeci człon tak długi jak poprzedni lub dłuższy od poprzedniego, a człon szósty nieco węższy i znacznie gładszy od siódmego. Ostatnie pięć członów czułków ma matowo czarny, owłosiony oskórek. Głowa ma szeroki, wyraźnie szerszy niż dłuższy nadustek o niekompletnych lub całkiem zanikłych liniach bocznych. Pokrywy mają część dyskową zazwyczaj równomiernie wypukłą, sporadycznie wciśniętą. Stopy wszystkich par odnóży mają grzebieniowane pazurki, przy czym grzebyki owe są duże i sięgają co najmniej do połowy długości pazurka.
Zarówno osobniki dorosłe jak i larwy są fitofagami żerującymi na roślinach z rodziny powojowatych.
Rodzaj neotropikalny. Jego przedstawiciele występują od Panamy, Trynidadu, Wenezueli i Gujany Francuskiej przez Kolumbię, Boliwię, Peru, Brazylię i Paragwaj po północną Argentynę.
Takson ten wprowadzony został w 1896 roku przez Juliusa Weise, natomiast gatunek typowy wyznaczył w 1914 roku Franz Spaeth. Zalicza się do niego 21 opisanych gatunków:

</doc>
<doc id="4938710" url="https://pl.wikipedia.org/wiki?curid=4938710" title="Myszojelenie">
Myszojelenie



</doc>
<doc id="4938711" url="https://pl.wikipedia.org/wiki?curid=4938711" title="Maylin Hausch">
Maylin Hausch



</doc>
<doc id="4938712" url="https://pl.wikipedia.org/wiki?curid=4938712" title="John Kerr (łyżwiarz)">
John Kerr (łyżwiarz)



</doc>
<doc id="4938713" url="https://pl.wikipedia.org/wiki?curid=4938713" title="Rylki">
Rylki

Rylki (; ) – wieś na Białorusi, w obwodzie witebskim, w rejonie postawskim, w sielsowiecie Nowosiółki.
Historia.
W czasach zaborów wieś w granicach Imperium Rosyjskiego.
W dwudziestoleciu międzywojennym wieś leżała w Polsce, w województwie wileńskim, w powiecie duniłowickim (od 1926 postawskim), w gminie Mańkowicze (od 1927 gmina Hruzdowo).
Według Powszechnego Spisu Ludności z 1921 roku zamieszkiwały tu 63 osoby, 19 było wyznania rzymskokatolickiego a 44 prawosławnego. Jednocześnie 14 mieszkańców zadeklarowało polską a 49 białoruską przynależność narodową. Było tu 12 budynków mieszkalnych. W 1931 w 14 domach zamieszkiwało 68 osób.
Miejscowość należała do parafii rzymskokatolickiej i prawosławnej w Hruzdowie. Podlegała pod Sąd Grodzki w Postawach i Okręgowy w Wilnie; właściwy urząd pocztowy mieścił się w Hruzdowie.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.

</doc>
<doc id="4938714" url="https://pl.wikipedia.org/wiki?curid=4938714" title="Janecka">
Janecka

Osoby o tym nazwisku:

</doc>
<doc id="4938715" url="https://pl.wikipedia.org/wiki?curid=4938715" title="Osiedle Adama">
Osiedle Adama

Osiedle Adama − osiedle mieszkaniowe w Katowicach, na terenie jednostki pomocniczej Giszowiec, na południe od zabytkowego osiedla patronackiego. Zostało ono wybudowane w latach 80. XX wieku w związku z budową kopalni węgla kamiennego "Staszic". Wcześniej, bo w II połowie XIX wieku na tym terenie funkcjonowała kopalnia "Pepita", a także znajdowało się odbudowane po II wojnie światowej lodowisko. Osiedle w 2007 roku liczyło około 2,9 tysięcy mieszkańców.
Historia.
Początki działalności w rejonie osiedla Adama związane są z kopalnią "Pepita", w której wydobywano węgiel kamienny. Znajdowała się w rejonie obecnej ul. Adama. Została ona nadana 26 września 1855 roku, natomiast nie wiadomo, do kiedy prowadzono w niej wydobycie. Na północ od osiedla Adama, w latach 1907–1910 powstało osiedle patronackie Giszowiec, wybudowane z inicjatywy ówczesnego dyrektora generalnego spółki Georg von Giesches Erben – Antona Uthemanna.
Na mapie z około 1921 roku, w północno-zachodniej części przyszłego osiedla, znajdowała się wozownia, do której docierało odgałęzienie linii kolei wąskotorowej. W latach 50 XX wieku w centralnej części przyszłego osiedla znajdowało się lodowisko. Lodowisko te po II wojnie światowej zostało odbudowane przez klub sportowy RKS "Siła" Giszowiec. Drużyna hokejowa "Siły" w 1946 roku została mistrzem Śląska i zdobyła trzecie miejsce w mistrzostwach Polski.
Rozwój budownictwa mieszkaniowego w rejonie Giszowca, w tym osiedla Adama, związane jest z uruchomioną 20 lipca 1964 roku kopalnią węgla kamiennego "Staszic". Wzrost liczby pracowników spowodował konieczność budowy nowego osiedla, dlatego zdecydowano o wyburzeniu zabytkowego osiedla Giszowiec, uratowane od całkowitej likwidacji w jednej trzeciej. Pierwsze bloki na osiedlu Adama, które były budowane poza terenem zabytkowego osiedla, powstały w 1980 roku. Przy ich budowie nie przyjęto zaleceń konserwatorskich, które wskazywało, by przy nowej zabudowie uwzględnić sąsiedztwo starych domów pod względem gabarytów zabudowy, a także by zachować istniejącą sieć ulic. W połowie lat 80 XX wieku powstały bloki przy ul. Adama 3, 5, 7, 9, 11, 13 i 15. Z lat 80. XX wieku pochodzi znaczna większość domów jednorodzinnych znajdujących się po zachodniej stronie ul. Adama, a także północny pawilon w środkowej części osiedla. W 1985 roku oddano do użytku przedszkole nr 91 na osiedlu, a w latach 2000–2003 pawilony przy ul. Adama 1–1b.
Na początku XXI wieku problemem osiedla Adama była rywalizacja pseudokibiców zwaśnionych klubów sportowych – GKS Katowice oraz KS Ruch Chorzów. Celem rozwiązania problemu a także by zapobiec dalszym aktom wandalizmu, mieszkańcy zgłosili do budżetu obywatelskiego projekt zakładający budowę monitoringu na osiedlu. Po wygraniu w głosowaniu, na początku sierpnia 2016 roku miasto Katowice ogłosiło przetarg na montaż pięciu kamer miejskiego monitoringu w rejonie ulicy Adama. Prace nad ich instalacją wykonano do końca roku. 2 października 2019 roku ogłoszono przetarg na przebudowę i rozbudowę oświetlenia ulicznego na osiedlu Adama, które również zostało zrealizowane w ramach budżetu obywatelskiego.
Charakterystyka.
Osiedle Adama znajduje się w południowej części jednostki pomocniczej Giszowiec, wzdłuż ulicy Adama. Ulica ta krzyżuje się na północy z ulicą Górniczego Stanu oraz ulicą Przyjazną. Na południu łączy osiedle z dzielnicą Wesoła w Mysłowicach. Jest do droga klasy lokalnej. Najbliższy przystanek autobusowy zlokalizowany jest na ulicy Przyjaznej i ulicy Górniczego Stanu – Giszowiec Przyjemna, z którego odjeżdżają autobusy na zlecenie Zarządu Transportu Metropolitalnego. W listopadzie 2020 roku odjeżdżało z niego 8 linii autobusowych ze stanowiska 1, z drugiego stanowiska 9. Łączyły one osiedle Adama z większością dzielnic Katowic, a także z sąsiednimi miastami, w tym z Mikołowem, Mysłowicami i Siemianowicami Śląskimi.
Budynki na osiedlu Adama są w zarządzie Administracji Staszic, będącej częścią Śląsko-Dąbrowskiej Spółki Mieszkaniowej. Osiedle to w skali całych Katowic charakteryzuje się największą intensywnością zabudowy.
Na osiedlu, przy ulicy Adama 1b zlokalizowane jest Biuro Śląskiej Okręgowej Izby Inżynierów Budownictwa, a przy ulicy Adama 33 zlokalizowane jest Miejskie Przedszkole nr 91 z Oddziałami Integracyjnymi przy Zespole Szkolno-Przedszkolnym nr 13 w Katowicach. Poza tym zlokalizowane są tu przedsiębiorstwa różnego typu, w tym sklepy spożywcze czy oddział PKO Banku Polskiego. Wierni rzymskokatoliccy są zrzeszeni w parafii św. Stanisława Kostki.

</doc>
<doc id="4938716" url="https://pl.wikipedia.org/wiki?curid=4938716" title="Mizieliński">
Mizieliński

Osoby o tym nazwisku:

</doc>
<doc id="4938717" url="https://pl.wikipedia.org/wiki?curid=4938717" title="Mizielińska">
Mizielińska

Osoby o tym nazwisku:

</doc>
<doc id="4938718" url="https://pl.wikipedia.org/wiki?curid=4938718" title="Uglicki">
Uglicki

Osoby o tym nazwisku:

</doc>
<doc id="4938719" url="https://pl.wikipedia.org/wiki?curid=4938719" title="Kazimierz Papciak">
Kazimierz Papciak

Kazimierz Franciszek Papciak, SSCC (ur. 1959 w Wodzisławiu Śląskim) – polski duchowny rzymskokatolicki; nauczyciel akademicki; teolog i socjolog, specjalizujący się w etyce społecznej i politycznej w ramach katolickiej nauce społecznej; profesor nadzwyczajny PWT we Wrocławiu; członek Komitetu Nauk Teologicznych PAN w kadencji 2015-2019; członek rady programowej Powszechnego Uniwersytetu Nauczania Chrześcijańsko-Społecznego w Warszawie od 2021; członek Sekcji Wykładowców Katolickiej Nauki Społecznej.
Biografia.
Urodził się w 1959 roku w Wodzisławiu Śląskim. Po ukończeniu szkoły podstawowej i średniej zdecydował się na wstąpienie do Zgromadzenia Najświętszych Serc Jezusa i Maryi oraz Wieczystej Adoracji Najświętszego Sakramentu Ołtarza (sercanie biali). Pierwsze śluby złożył w 1979 roku. W 1985 roku ukończył studia teologiczne na Papieskim Wydziale Teologicznym we Wrocławiu z tytułem zawodowym magistra. W tym samym roku otrzymał święcenia kapłańskie z rąk ówczesnego arcybiskupa metropolity wrocławskiego kard. Henryka Gulbinowicza. Studia specjalistyczne z teologii moralnej (zakończone dyplomem licencjata rzymskiego w 1988 roku) i katolickiej nauki społecznej w Akademii Teologii Katolickiej (obecnie UKSW) w Warszawie oraz w Instytucie Katolickim w Paryżu. W 1992 roku Rada Wydziału Kościelnych Nauk Historycznych i Społecznych ATK nadała mu stopień naukowy doktora nauk humanistycznych w zakresie socjologii w specjalności chrześcijańskie nauki społeczne na podstawie pracy pt. "Stolica Apostolska i ONZ w kontekście etosu międzynarodowego", której promotorem był ks. prof. Helmut Juros. Do 1999 roku pracował jako adiunkt przy Katedrze Teorii Państwa i Polityki Międzynarodowej na Wydziale Nauk Historycznych i Społecznych Uniwersytetu Kardynała Stefana Wyszyńskiego w Warszawie.
Ze względu na pełnioną funkcję Rektora Wyższego Seminarium Duchownego Zgromadzenia Najświętszych Serc i konieczność rezydowania we Wrocławiu, w 1999 roku zakończył pracę naukowo-dydaktyczną w ATK w Warszawie i rozpoczął wykłady na Papieskim Wydziale Teologicznym we Wrocławiu. W 2013 roku na Papieskim Wydziale Teologicznym we Wrocławiu uzyskał stopień naukowy doktora habilitowanego nauk teologicznych na podstawie dorobku naukowego i rozprawy nt. "Nowy etos Starego Kontynentu. Chrześcijaństwo wobec Europy". Aktualnie jest profesorem nadzwyczajnym oraz kierownikiem Katedry Katolickiej Nauki Społecznej i Etyki Politycznej w Instytucie Filozofii Chrześcijańskiej i Nauk Społecznych Papieskiego Wydziału Teologicznego we Wrocławiu. Promotor ponad 60 prac magisterskich z zakresu nauki społecznej Kościoła. Autor publikacji z szeroko pojętej etyki politycznej, filozofii i teologii polityki: aksjologii i ewolucji współczesnego etosu społecznego, aksjologicznych i deontologicznych podstaw polityki i demokracji, procesów globalizacji i regionalizacji, roli Kościoła w przestrzeni publicznej, polityki międzynarodowej Stolicy Apostolskiej.

</doc>
<doc id="4938720" url="https://pl.wikipedia.org/wiki?curid=4938720" title="Sarapony">
Sarapony

Sarapony (; ) – wieś na Białorusi, w obwodzie witebskim, w rejonie postawskim, w sielsowiecie Nowosiółki.
Historia.
W czasach zaborów wieś w granicach Imperium Rosyjskiego.
W dwudziestoleciu międzywojennym wieś leżała w Polsce, w województwie wileńskim, w powiecie duniłowickim (od 1926 postawskim), w gminie Mańkowicze (od 1927 gmina Hruzdowo).
Według Powszechnego Spisu Ludności z 1921 roku zamieszkiwało tu 61 osób, 38 było wyznania rzymskokatolickiego, a 23 prawosławnego. Jednocześnie 47 mieszkańców zadeklarowało polską, a 14 białoruską przynależność narodową. Było tu 12 budynków mieszkalnych. W 1931 w 10 domach zamieszkiwały 62 osoby.
Miejscowość należała do parafii rzymskokatolickiej i prawosławnej w Hruzdowie. Podlegała pod Sąd Grodzki w Postawach i Okręgowy w Wilnie; właściwy urząd pocztowy mieścił się w Hruzdowie.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.

</doc>
<doc id="4938723" url="https://pl.wikipedia.org/wiki?curid=4938723" title="Fijałkowska">
Fijałkowska

Osoby o tym nazwisku:

</doc>
<doc id="4938724" url="https://pl.wikipedia.org/wiki?curid=4938724" title="Fijałkowski">
Fijałkowski

Osoby o tym nazwisku:

</doc>
<doc id="4938725" url="https://pl.wikipedia.org/wiki?curid=4938725" title="Niemczewski">
Niemczewski

Osoby o tym nazwisku:

</doc>
<doc id="4938728" url="https://pl.wikipedia.org/wiki?curid=4938728" title="Hala targowa w Mławie">
Hala targowa w Mławie

Hala targowa w Mławie, Mławska Hala Targowa, jatki miejskie, hala rzeźnicza – hala z 1905 roku zbudowana przy ulicy F. Żwirki 22 w Mławie.
Historia.
W 1905 r., na północ od rynku, wybudowano dla potrzeb lokalnego handlu halę targową. Zaprojektowana została przez Stefana Usakiewicza. Miała zastąpić wysłużone jatki rzeźnicze mieszczące się przy ul. Warszawskiej.
Budynek jatek miejskich oddany do użytku został w roku 1912. 
Hala rzeźnicza po I Wojnie Światowej była uszkodzona, kiedy to zniszczono kwadratową wieżyczkę nad wejściem po lewej stronie.
18 lutego 1992 roku wpisana do rejestru zabytków jako A-258.
Współcześnie.
Właścicielem hali jest PPS „Spójnia”. Do dziś pełni swoje funkcje usługowe jako Mławska Hala Targowa.
Znaczenie.
Hala jest unikatowa w architekturze Mazowsza. Budynek stanowi jeden z ważniejszych obiektów dokumentujących historię rozwoju miasta. To eklektyczne połączenie form barokowych i renesansowych, z drewnianą więźbą dachową. Budynek był świadectwem zamożności i świetności miasta. Na początku XX w. takiego obiektu nie posiadały obecnie większe miasta mazowieckie Ciechanów i Płock.
Usytuowanie.
Hala jest usytuowana na zamknięciu perspektywy ulicy Stefana Żeromskiego. Budynek jest usytuowany po północnej stronie ulicy Franciszka Żwirki, szczytem do niej.
Układ budynku.
W hali mieściło się 36 jatek mięsnych oraz sklepy rybne. Od frontu znajdowały się cztery sklepy. Główne wejście prowadziło do wnętrza, gdzie po obu stronach rozplanowane były 24 jatki rzeźnicze z lodowniami w piwnicy oraz 23 stoły do sprzedaży mięsa. Jatki po lewej stronie wynajmowali – rzeźnicy chrześcijanie, natomiast po prawej – żydzi. W okresie powojennym od strony zachodniej dobudowano do nich nową, mniejszą halę.
Konstrukcja.
Ściany były wymurowane z cegły spojonej zaprawą wapienną na kamienno-ceglanym fundamencie. Otwarta, drewniana więźba dachowa pokrytą blachą ocynkowaną, z krokwiami wspartymi na 14 drewnianych słupach, wzmocnionych 7 łukami odciążającymi. W górnej partii konstrukcji dachowej usytuowane zostały stolce z mieczami wspierające belkę podciągu, na której oparte zostały jętki usztywniające najwyższy poziom krokwi.
Elewacje ponad częścią przyziemną, widoczne ponad poprzedzającymi przedsionkami, przeprute zostały w partii środkowej dużym oknem termalnym.

</doc>
<doc id="4938730" url="https://pl.wikipedia.org/wiki?curid=4938730" title="Andrade (ujednoznacznienie)">
Andrade (ujednoznacznienie)

Osoby o tym nazwisku:

</doc>
<doc id="4938732" url="https://pl.wikipedia.org/wiki?curid=4938732" title="Gutsche">
Gutsche

Osoby o tym nazwisku:

</doc>
<doc id="4938733" url="https://pl.wikipedia.org/wiki?curid=4938733" title="Mycosphere">
Mycosphere

Mycosphere – międzynarodowe, recenzowane czasopismo naukowe, które szybko publikuje wysokiej jakości artykuły z zakresu biologii grzybów. "Mycosphere" publikuje w trybie otwartego dostępu (open access) oferując bezpłatny dostęp do publikacji społeczności mykologicznej. Wszystkie manuskrypty przed akceptacją zostaną poddane wzajemnej ocenie. Zostają zachowane prawa autorskie. Czasopismo wydawane jest w Chinach przez Guizhou Key Laboratory of Agricultural Biotechnology. Artykuły w języku angielskim.
Czasopismo wychodzi od 2010 roku. Wszystkie roczniki i numery czasopisma są dostępne w internecie. Pełne artykuły są dostępne online bez logowania.
ISSN: 20777019, 20777000

</doc>
<doc id="4938735" url="https://pl.wikipedia.org/wiki?curid=4938735" title="Heksatlenek tetrafosforu">
Heksatlenek tetrafosforu

Heksatlenek tetrafosforu, nazwa Stocka: tlenek fosforu(III), – nieorganiczny związek chemiczny z grupy tlenków kwasowych, w którym fosfor występuje na III stopniu utlenienia. Wzór empiryczny tego związku to , który nie odzwierciedla jego prawdziwej struktury, z czterema atomami fosforu i sześcioma atomami tlenu w cząsteczce ().
Otrzymywanie.
Uzyskuje się go poprzez kontrolowane utlenianie fosforu mieszaniną tlenu (75%) i azotu pod zmniejszonym ciśnieniem w temp. ok. :
Tworzy się także podczas spalania fosforu przy ograniczonym dostępie powietrza. Można go stosunkowo łatwo oddzielić od tworzącego się również dzięki znacznie większej lotności.
Nie można go otrzymać przez dehydratację (mimo że jest bezwodnikiem tego kwasu).
Właściwości.
Właściwości atomowe.
Jego cząsteczka zbudowana jest z czterech atomów fosforu i sześciu atomów tlenu tworzących symetryczny układ przestrzenny typu adamantanu, podobnie jak ; natomiast jest monomerem.
Właściwości fizyczne.
Tworzy miękkie, woskowate, białe kryształy. Jego gęstość wynosi 2,13 g/cm³. Jest związkiem lotnym; topi się w temp. 23,8 °C, a wrze w .
Właściwości chemiczne.
Ogrzewany długi czas w zatopionej ampułce w 210 °C ulega dysproporcjonowaniu do czerwonego fosforu i tetratlenku difosforu:
W wyższych temperaturach (do 400 °C) obok fosforu tworzą się mieszaniny różnych tlenków.
Reaguje powoli z zimną wodą, dając kwas fosfonowy:
Z gorącą wodą reakcja ma przebieg gwałtowny i odmienny, z dysproporcjonowaniem do czerwonego fosforu, fosforowodoru, kwasu fosforowego i innych związków.
W reakcji z kwasem chlorowodorowym wydziela i trichlorek fosforu.
Reaguje, często gwałtownie, z wieloma substancjami organicznymi i nieorganicznymi. Jest związkiem palnym. Po ogrzaniu na powietrzu ulega samozapłonowi w 70 °C (jeżeli jest zanieczyszczony fosforem elementarnym, samozapłon następuje w temperaturze pokojowej). Z bromem i chlorem i jodemtworzy halogenki fosforu.
Szkodliwość.
Jest silnie trujący.

</doc>
<doc id="4938739" url="https://pl.wikipedia.org/wiki?curid=4938739" title="Microctenochira">
Microctenochira

Microctenochira – rodzaj chrząszczy z rodziny stonkowatych i podrodziny tarczykowatych.
Chrząszcze te mają zwykle wzór na grzbietowej stronie ciała, nie formujący jednak nigdy regularnych pasów na pokrywach; rzadziej wierzch pokryw jest jednobarwnie żółty. Głowa ma nadustek o zazwyczaj niewyniesionej przedniej krawędzi, natomiast jego linie boczne mogą być nieobecne lub delikatne, dobrze widoczne w co najwyżej nasadowej połowie. Stopy przedniej pary odnóży mają pazurki zaopatrzone w ząbek u nasady, zaś stopy pozostałych par odznaczają się grzebieniowanymi pazurkami.
Rodzaj głównie neotropikalny. Jego przedstawiciele występują od południowej części Stanów Zjednoczonych po północną Argentynę.
Takson ten wprowadzony został w 1926 roku przez Franza Spaetha. Zalicza się do niego 110 opisanych gatunków:

</doc>
<doc id="4938743" url="https://pl.wikipedia.org/wiki?curid=4938743" title="Sawicze (rejon postawski)">
Sawicze (rejon postawski)

Sawicze (; ) – wieś na Białorusi, w obwodzie witebskim, w rejonie postawskim, w sielsowiecie Juńki.
Historia.
W czasach zaborów wieś w granicach Imperium Rosyjskiego.
W dwudziestoleciu międzywojennym wieś leżała w Polsce, w województwie wileńskim, w powiecie duniłowickim (od 1926 postawskim), w gminie Mańkowicze (od 1927 gmina Hruzdowo).
Według Powszechnego Spisu Ludności z 1921 roku zamieszkiwało tu 216 osób, 111 było wyznania rzymskokatolickiego a 105 prawosławnego. Jednocześnie 93 mieszkańców zadeklarowało polską a 123 białoruską przynależność narodową. Było tu 40 budynków mieszkalnych. W 1931 w 43 domach zamieszkiwało 205 osób.
Miejscowość należała do parafii rzymskokatolickiej w Hruzdowie i prawosławnej w Mańkowiczach. Podlegała pod Sąd Grodzki w Postawach i Okręgowy w Wilnie; właściwy urząd pocztowy mieścił się w Mańkowiczach.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.

</doc>
<doc id="4938747" url="https://pl.wikipedia.org/wiki?curid=4938747" title="Erika Kraft">
Erika Kraft

Erika Kraft (ur. 18 listopada 1931) – niemiecka łyżwiarka figurowa reprezentująca RFN, startująca w konkurencji solistek. Uczestniczka igrzysk olimpijskich (1952), uczestniczka mistrzostw świata i Europy, mistrzyni RFN (1951).

</doc>
<doc id="4938753" url="https://pl.wikipedia.org/wiki?curid=4938753" title="Yvette Monreal">
Yvette Monreal

Yvette Monreal (ur. 9 lipca 1992 w Los Angeles) – amerykańska aktorka, która wystąpiła m.in. w filmie "" i serialu "Stargirl".

</doc>
<doc id="4938755" url="https://pl.wikipedia.org/wiki?curid=4938755" title="Parafia Matki Bożej Nieustającej Pomocy w Nizinach">
Parafia Matki Bożej Nieustającej Pomocy w Nizinach

Parafia Matki Bożej Nieustającej Pomocy w Nizinach − parafia rzymskokatolicka znajdująca się w archidiecezji przemyskiej w dekanacie Żurawica.
Historia.
Niziny należały wcześniej do parafii w Walawie. 18 czerwca 1981 roku mieszkańcy Nizin podjęli decyzję o budowie kościoła. Budowę rozpoczęto latem 1982 roku. 9 czerwca 1982 na placu kościelnym ustawiono krzyż, który został poświęcony przez ks. dziekana Stanisława Burczyka z Żurawicy. 27 sierpnia 1982 roku rozpoczęła się budowa kościoła według projektu inż. arch. Józefa Olecha z Przemyśla. 11 września 1983 roku bp Ignacy Tokarczuk dokonał wmurowania kamienia węgielnego. 24 grudnia 1983 roku odprawiono pierwszą mszę św. „Pasterkę”.
13 października 1983 roku bp Ignacy Tokarczuk dokonał poświęcenia kościoła. On też konsekrował świątynię 14 września 1986 roku. Kościół jako filialny obsługiwany był przez księży z Sośnicy i Walawy. 
Duchowni sprawujący posługę duszpasterską w Nizinach na przestrzeni 25 lat to: ks. Józef Świerczek, ks. Stanisław Żukowski, księża z Żurawicy. ks. Stefan Kołodziej, ks. Stanisław Stodolak, ks. Antoni Bieszczad, ks. Jan Sowa, ks. Henryk Pszona, ks.Stanisław Tokarz, ks. Antoni Krzysik, ks. Jan Syrylak (1998–2005), ks. Andrzej Kudyba (od 2005 rektor kościoła). Wraz z objęciem administrowania kościoła w Nizinach przez ks. Andrzeja Kudybę, Niziny otrzymały status rektoratu, a następnie parafii.
8 kwietnia 2007 dekretem abpa Józefa Michalika została erygowana parafia "pw. Matki Bożej Nieustającej Pomocy", której proboszczem został wcześniejszy rektor, ks. Andrzej Kudyba. 
Polichromie wnętrza kościoła i 14 stacji wykonał artysta plastyk z Krakowa, Zygmunt Wielgus.
Na terenie parafii jest 955 wiernych (w tym: Niziny – 923, Chałupki Dusowskie – 32).
Parafia regularnie wydaje gazetkę (tygodnik) „Nieustającej Westchnienie...”.

</doc>
<doc id="4938756" url="https://pl.wikipedia.org/wiki?curid=4938756" title="Parafia Matki Bożej Pocieszenia w Nizinach">
Parafia Matki Bożej Pocieszenia w Nizinach



</doc>
<doc id="4938757" url="https://pl.wikipedia.org/wiki?curid=4938757" title="Helga Dudzinski">
Helga Dudzinski

Helga Rosa Maria Dudzinski (ur. 4 czerwca 1929 w Monachium, zm. 28 października 2022 tamże) – niemiecka łyżwiarka figurowa reprezentująca RFN, startująca w konkurencji solistek. Uczestniczka igrzysk olimpijskich (1952), uczestniczka mistrzostw świata i Europy, dwukrotna mistrzyni RFN (1949, 1950).

</doc>
<doc id="4938758" url="https://pl.wikipedia.org/wiki?curid=4938758" title="Michał (Aniszczenko)">
Michał (Aniszczenko)

Michał, imię świeckie Mychajło Aniszczenko (ur. 18 września 1976 w Chabarowsku) – ukraiński biskup prawosławny, zwierzchnik stauropigii Patriarchatu Konstantynopolitańskiego na Ukrainie, patriarszy egzarcha Kijowa.
Życiorys.
Jest synem wojskowego, pochodzącego z Wołynia. Po powrocie na ojcowiznę rodzina zamieszkała w Łucku.
W 1994 r. wstąpił do Wołyńskiego Seminarium Duchownego Ukraińskiego Kościoła Prawosławnego Patriarchatu Moskiewskiego, które ukończył po czterech latach. W marcu 1997 r. otrzymał z rąk arcybiskupa łuckiego i wołyńskiego Nifonta święcenia diakońskie, a w grudniu tego samego roku – kapłańskie. Również w 1997 r. został postrzyżony w riasofor z imieniem Michał, ku czci św. Michała, pierwszego metropolity kijowskiego.
Po ukończeniu seminarium pełnił przez dziewięć lat posługę w soborze Wszystkich Świętych Ziemi Wołyńskiej w Łucku. W tym czasie studiował korespondencyjnie na Prawosławnym Uniwersytecie Humanistycznym św. Tichona w Moskwie. Był też wykładowcą oraz sekretarzem Rady Naukowej Wołyńskiego Seminarium Duchownego.
W 2007 r. został skierowany przez metropolitę kijowskiego i całej Ukrainy Włodzimierza na studia na Uniwersytecie Ateńskim, które ukończył w 2012 r. Następnie przez kilka lat studiował teologię i prawo kościelne w Instytucie Wyższych Studiów Teologicznych przy Prawosławnym Centrum Patriarchatu Konstantynopolitańskiego w Chambésy oraz na uniwersytetach w Genewie i we Fryburgu.
W latach 2011–2019 był proboszczem parafii św. Alipiusza Słupnika w Antalyi. W 2013 r. otrzymał z rąk patriarchy konstantynopolitańskiego Bartłomieja godność archimandryty.
W styczniu 2019 r. postanowieniem Świętego Synodu, został mianowany zwierzchnikiem stauropigii Patriarchatu Konstantynopolitańskiego na Ukrainie i patriarszym egzarchą Kijowa. Uroczyste wprowadzenie na urząd miało miejsce 2 lutego tego samego roku w cerkwi św. Andrzeja w Kijowie; ceremonii przewodniczył metropolita gallski Emanuel w asyście przełożonego Klasztoru Ksenofonta archimandryty Aleksego i innych mnichów ze Świętej Góry Athos.
6 października 2020 r. archimandryta Michał otrzymał nominację na biskupa komańskiego. Chirotonii, która odbyła się 8 listopada tego samego roku w cerkwi Świętych Archaniołów w Stambule, przewodniczył patriarcha konstantynopolitański Bartłomiej; współkonsekratorami byli m.in. dwaj hierarchowie z Kościoła Prawosławnego Ukrainy.
Włada językami ukraińskim, rosyjskim, greckim, tureckim, angielskim i francuskim.

</doc>
<doc id="4938760" url="https://pl.wikipedia.org/wiki?curid=4938760" title="Alida Stoppelman">
Alida Stoppelman



</doc>
<doc id="4938761" url="https://pl.wikipedia.org/wiki?curid=4938761" title="Jeziernica (obwód brzeski)">
Jeziernica (obwód brzeski)



</doc>
<doc id="4938762" url="https://pl.wikipedia.org/wiki?curid=4938762" title="Bogdan Giemza">
Bogdan Giemza

Bogdan Giemza, SDS (ur. 1957 r. w Chęcinach) – polski duchowny rzymskokatolicki, salwatorianin, w latach 1997-2003 prowincjał Polskiej Prowincji Salwatorianów, teolog specjalizujący się w teologii pastoralnej; nauczyciel akademicki.
Biografia.
Urodził się w 1957 roku w Chęcinach na Kielecczyźnie, gdzie kolejno ukończył szkołę podstawową oraz Technikum Mechaniczne. Niedługo potem zdecydował się wstąpić do zakonu salwatorianów. Odbył studia wyższe z zakresu teologii na Katolickim Uniwersytecie Lubelskim zakończone uzyskaniem w 1989 roku magisterium. Wkrótce potem kontynuował dalszą naukę w ramach studiów doktoranckich na macierzystej uczelni. W 1995 roku otrzymał stopień naukowy doktora nauk teologicznych w zakresie teologii pastoralnej, na podstawie pracy pt. "Miesięczny Dzień Kapłański i szerzenie jego praktyki przez salwatorianów prowincji polskiej. Studium historyczno-pastoralne", której promotorem był ks. prof. Romuald Rak.
W latach 1997-2003 przez dwie kadencje był prowincjałem Polskiej Prowincji Salwatorianów. Jest wykładowcą w Wyższym Seminarium Duchownym Salwatorianów w Bagnie koło Obornik Śląskich, w latach 2006-2009 był jego rektorem. Ponadto był adiunktem przy Katedrze Teologii Pastoralnej w Instytucie Teologii Pastoralnej w Papieskim Wydziale Teologicznym we Wrocławiu. W 2013 roku Rada Wydziału Papieskiego Wydziału Teologicznego nadała mu tytuł naukowy doktora habilitowanego, na podstawie rozprawy nt. "Apostolski wymiar życia konsekrowanego w nauczaniu Jana Pawła II. Studium teologiczno-pastoralne". Obecnie na uczelni tej jest profesorem nadzwyczajnym, kierownikiem Katedry Teologii Pastoralnej Szczegółowej na Instytucie Historii Kościoła i Teologii Pastoralnej, jak i również kierownikiem studiów doktoranckich.
Dorobek naukowy.
Zainteresowania naukowe Bogdana Giemzy związane są z zagadnieniami dotyczącymi teologii pastoralnej, teologii oraz ortopraksji życia konsekrowanego. Jest on redaktorem naczelnym "Studia Salvatoriana Polonica". Do jego najważniejszych prac należą: 

</doc>
<doc id="4938764" url="https://pl.wikipedia.org/wiki?curid=4938764" title="Makumba (utwór muzyczny)">
Makumba (utwór muzyczny)

Makumba – utwór muzyczny polskiego zespołu Big Cyc, wydany w 1996 i umieszczony na ósmym albumie studyjnym grupy pt. "Z gitarą wśród zwierząt". Piosenkę skomponowali Jacek Jędrzejak, Jarosław Lis i Roman Lechowicz, a jej tekst napisał Krzysztof Skiba.
28 czerwca 1996 utwór zadebiutował na "Liście przebojów Programu Trzeciego", zajmując 48. miejsce. 4 października 1996 dotarł na pierwsze miejsce notowania.
Do utworu został zrealizowany oficjalny teledysk, w którym tytułową rolę zagrał Joel Pedro Muianga, trener fitnessu pochodzący z Mozambiku. Z kolei rolę chłopca odegrał Tytus Szyluk, raper znany dziś jako Belmondo.

</doc>
<doc id="4938766" url="https://pl.wikipedia.org/wiki?curid=4938766" title="Maja Bošković-Stulli">
Maja Bošković-Stulli

Maja Bošković-Stulli (ur. 9 listopada 1922 w Osijeku – zm. 14 sierpnia 2012 w Zagrzebiu) – chorwacka slawistka i folklorystka. Historyk literatury i badaczka literatury ustnej.
Życiorys.
Pochodziła z rodziny żydowskiej, była córką Dragutina Karla i Ivanki Janki Boškoviciów. Miała siostrę, Magdę. Wszyscy jej najbliżsi zginęli w czasie wojny. W 1943 wstąpiła do partyzantki. Studiowała slawistykę w Zagrzebiu, Kazaniu, Leningradzie i Belgradzie. Studia ukończyła w 1950, doktoryzowała się w 1961 w stolicy Chorwacji pisząc pracę zatytułowaną "Narodna predaja o vladarevoj tajni". W latach 1952–1979 zatrudniona w Instytucie Etnologii i Folklorystyki (wówczas Instytut Sztuki Ludowej). Brała udział w wielu krajowych i międzynarodowych konferencjach i sympozjach, w tym w Centrum Międzyuczelnianym w Dubrowniku. Przez wiele lat była redaktorem naczelnym, a następnie stałym członkiem redakcji czasopisma „Narodna umjetnost”. W latach 1963-73 była dyrektorem Instytutu Etnologii i Folklorystyki. W 1990 roku otrzymała nagrodę za całokształt twórczości. W latach 2000–2012 była pełnoprawnym członkiem Chorwackiej Akademii Nauki i Sztuki. W 2005 roku Bošković-Stulli została uznana za jedną z 35 najważniejszych kobiet w historii Chorwacji.
Zmarła 14 sierpnia 2012 roku w Zagrzebiu. Została pochowana na Cmentarzu Mirogoj.

</doc>
<doc id="4938767" url="https://pl.wikipedia.org/wiki?curid=4938767" title="Sielkowo">
Sielkowo

Sielkowo (; ) – wieś na Białorusi, w obwodzie mińskim, w rejonie miadzielskim, w sielsowiecie Miadzioł.
Historia.
W czasach zaborów wieś w granicach Imperium Rosyjskiego.
W dwudziestoleciu międzywojennym wieś leżała w Polsce, w województwie wileńskim, w powiecie duniłowickim (od 1926 postawskim), w gminie Mańkowicze (od 1927 gmina Hruzdowo).
Według Powszechnego Spisu Ludności z 1921 roku zamieszkiwało tu 29 osób, 3 było wyznania rzymskokatolickiego, a 26 prawosławnego. Jednocześnie wszyscy mieszkańcy zadeklarowali białoruską przynależność narodową. Było tu 7 budynków mieszkalnych. W 1931 w 10 domach zamieszkiwały 33 osoby.
Miejscowość należała do parafii rzymskokatolickiej w m. Miadzioł Stary i prawosławnej w Mańkowiczach. Podlegała pod Sąd Grodzki w Postawach i Okręgowy w Wilnie; właściwy urząd pocztowy mieścił się w Mańkowiczach.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.

</doc>
<doc id="4938768" url="https://pl.wikipedia.org/wiki?curid=4938768" title="Borki (rejon łuniniecki)">
Borki (rejon łuniniecki)

Borki (; ) – wieś na Białorusi, w obwodzie brzeskim, w rejonie łuninieckim, w sielsowiecie Dworzec.

</doc>
<doc id="4938772" url="https://pl.wikipedia.org/wiki?curid=4938772" title="Droga krajowa D208 (Chorwacja)">
Droga krajowa D208 (Chorwacja)

Droga krajowa D208 () – krótka droga krajowa na terenie Chorwacji. W całości przebiega przez żupanię medzimurską, łącząc Słowenię z drogą krajową D3 w miejscowości Nedelišće.

</doc>
<doc id="4938776" url="https://pl.wikipedia.org/wiki?curid=4938776" title="Wiczyn">
Wiczyn

Wiczyn (; ) – wieś na Białorusi, w obwodzie brzeskim, w rejonie łuninieckim, w sielsowiecie Dworzec, nad Cną i przy drodze magistralnej .
Znajduje się tu parafialna cerkiew prawosławna pw. Świętej Trójcy z 1996 r.
W XIX-wiecznym Słowniku geograficznym Królestwa Polskiego wieś wymieniana jest pod nazwą "Wietczyna". W źródłach z okresu międzywojennego pod obecną nazwą.
W dwudziestoleciu międzywojennym leżał w Polsce, w województwie poleskim, w powiecie łuninieckim, do 18 kwietnia 1928 w gminie Kożangródek, następnie w gminie Łuniniec. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4938777" url="https://pl.wikipedia.org/wiki?curid=4938777" title="Simonki">
Simonki

Simonki (; ) – wieś na Białorusi, w obwodzie witebskim, w rejonie postawskim, w sielsowiecie Juńki.
Historia.
W czasach zaborów w granicach Imperium Rosyjskiego.
W dwudziestoleciu międzywojennym wieś leżała w Polsce, w województwie wileńskim, w powiecie duniłowickim (od 1926 postawskim), w gminie Mańkowicze (od 1927 gmina Hruzdowo) a następnie w gminie Postawy.
Według Powszechnego Spisu Ludności z 1921 roku zamieszkiwały tu 32 osoby, wszystkie były wyznania prawosławnego i zadeklarowały białoruską przynależność narodową. Były tu 4 budynki mieszkalne. W 1931 w 15 domach zamieszkiwały 62 osoby.
Miejscowość należała do parafii rzymskokatolickiej i prawosławnej w Postawach. Podlegała pod Sąd Grodzki w Postawach i Okręgowy w Wilnie; właściwy urząd pocztowy mieścił się w Postawach.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.

</doc>
<doc id="4938779" url="https://pl.wikipedia.org/wiki?curid=4938779" title="Głaz Galla Anonima">
Głaz Galla Anonima

Głaz Galla Anonima – pomnik wzniesiony we Wrocławiu na terenie I Liceum Ogólnokształcącego, dawny pomnik Korpusu Friesena.
Pierwotnie był to Pomnik Korpusu Karla Friesena, wykonany przez rzeźbiarza Richarda Schipkego z głazu narzutowego i odsłonięty w 1913 r. Znajdował się na nim wykuty napis (dzisiaj zatarty, ale częściowo widoczny): "Dem Freiheitskämpfer Friesen geweiht vom Turngau Breslau, 1813–1913" oraz medalion z brązu z profilem Friesena. W 1967 r. pomnik został przeniesiony z placu Westerplatte na dziedziniec I Liceum Ogólnokształcącego, gdzie na miejsce brązowego medalionu wstawiono prostokątną tablicę metalową autorstwa Władysława Tumkiewicza z napisem: "Gallowi Anonimowi kronikarzowi zarania naszych dziejów, przyjacielowi patriotyzmu, rzecznikowi rozdziału władzy kościelnej i świeckiej, piewcy piękna Dolnego Śląska i bohaterstwa oręża polskiego w walce z naporem germańskim. Na przełomie 1000lecia Państwa Polskiego, w 25 rocznicę powstania PPR pomnik ten w czynie społecznym ufundowała młodzież I Liceum Ogólnokształcącego im. Generała Karola Świerczewskiego, Koło ZMS, Koło Przyjaciół ZBOWID, koło miłośników Wrocławia, Wrocław 1967 roku".

</doc>
<doc id="4938783" url="https://pl.wikipedia.org/wiki?curid=4938783" title="Stary Odwach w Szczecinie">
Stary Odwach w Szczecinie

Stary Odwach – obiekt wojskowy, który w latach 1674–1869 stał w zachodniej pierzei szczecińskiego Rynku Siennego, po lewej stronie od Ratusza Staromiejskiego. Budynek w ostatnich latach istnienia miał adres "Heumarkt 13""."
Historia.
Budynek odwachu wzniesiono w 1674 roku, kiedy to miasto znajdowało się we władaniu Królestwa Szwecji. Powstał on w miejscu funkcjonującego w Średniowieczu miejsca straceń. W 1713 królowa Szwecji Ulryka Eleonora Wittelsbach sprzedała Szczecin władcy Królestwa Prus Fryderykowi Wilhelmowi I. Z rozkazu króla odwach uległ przebudowie latach 1738–1740. Stał się wówczas jednopiętrowym, bezstylowym budynkiem mieszczącym areszt, mieszkanie oficera i wartownię. W 1833 w sąsiedztwie odwachu wzniesiono gmach giełdy.
Stary Odwach zburzono przypuszczalnie w 1869 roku.

</doc>
<doc id="4938784" url="https://pl.wikipedia.org/wiki?curid=4938784" title="Dziatły (obwód brzeski)">
Dziatły (obwód brzeski)

Dziatły (; ) – wieś na Białorusi, w obwodzie brzeskim, w rejonie łuninieckim, w sielsowiecie Dworzec, nad Śmiercią.

</doc>
<doc id="4938788" url="https://pl.wikipedia.org/wiki?curid=4938788" title="Kupauszczyna">
Kupauszczyna

Kupauszczyna (; ) – wieś na Białorusi, w obwodzie brzeskim, w rejonie łuninieckim, w sielsowiecie Dworzec.

</doc>
<doc id="4938791" url="https://pl.wikipedia.org/wiki?curid=4938791" title="Alicja Kotowska">
Alicja Kotowska



</doc>
<doc id="4938793" url="https://pl.wikipedia.org/wiki?curid=4938793" title="Rejon trubczewski">
Rejon trubczewski

Rejon trubczewski () – jednostka administracyjna wchodząca w skład Obwodu briańskiego w Rosji.
Centrum administracyjnym rejonu jest miasto Trubczewsk, a najważniejszą jego rzeką jest Desna. W granicach rejonu usytuowane są miejscowości: "Biełaja Bieriozka" (centrum administracyjne osiedla miejskiego) oraz centra administracyjne wiejskich osiedli: "Gorodcy", "Sielec", "Siemiaczki", "Tielec", "Usoch", "Jurowo".

</doc>
<doc id="4938796" url="https://pl.wikipedia.org/wiki?curid=4938796" title="Łodzina (Białoruś)">
Łodzina (Białoruś)

Łodzina (; ) – wieś na Białorusi, w obwodzie brzeskim, w rejonie łuninieckim, w sielsowiecie Dworzec, nad Śmiercią.

</doc>
<doc id="4938799" url="https://pl.wikipedia.org/wiki?curid=4938799" title="Piotr Szawernowski">
Piotr Szawernowski

Piotr Szawernowski (ur. w Witebsku, zm. 27 lipca 1896 w Sankt Petersburgu) – generał-lejtnant marynarki wojennej Imperium Rosyjskiego.
Życiorys.
Po nauce w Szkolnym Ekipażu Floty, w 1851 wszedł w skład korpusu inżynierów floty w stopniu chorążego. Początkowo pracował w porcie wojennym w Rewlu. W 1860 powierzono mu budowę latarni morskich na wybrzeżu Bałtyku. w latach 1861–1862 przebywał służbowo w Anglii i Francji, gdzie zapoznawał się z budową i urządzeniem latarni morskich. Zamówił wtedy w Anglii laternę z aparaturą świetlną do rewalskiej latarni. W Wielkiej Brytanii bywał jeszcze kilkakrotnie, zamawiając i odbierając urządzenia do kolejnych latarni.
W 1875 został przeniesiony z portu w Rewlu do Sankt Petersburga, gdzie pracował w Wydziale Budownictwa Morskiego Komitetu Technicznego. W latach 1878 -1883 był tam kierownikiem biura konstrukcyjnego. W 1883 został samodzielnym budowniczym latarni na morzach Czarnym i Azowskim. W 1886 objął stanowisko głównego inżyniera budowniczego na tym samym terenie.
W 1891 odszedł na emeryturę.
Życie prywatne.
Pochodził z rodziny szlacheckiej herbu Leliwa. Był synem asesora kolegialnego, urzędnika Sądu Powiatowego w Witebsku. Miał troje dzieci: Włodzimierza Kajetana, Marię i Mieczysława Piotra. 
Pochowany został w Sankt Petersburgu.

</doc>
<doc id="4938807" url="https://pl.wikipedia.org/wiki?curid=4938807" title="Máté Szepsi Laczkó">
Máté Szepsi Laczkó

Máté Szepsi Laczkó (węg. "Szepsi Laczkó Máté"; słow. "Matej Lacko" albo "Matej Szepsi-Lacko"; ur. 1576 w Moldava nad Bodvou, zm. 20 stycznia 1633 w Erdőbénye) – węgierski kalwiński duchowny, nauczyciel, kronikarz, winiarz. Wynalazca procesu produkcji tokaju aszú. Drugi człon jego nazwiska ("Szepsi") pochodzi od węgierskiej nazwy jego rodzinnego miasta.
Życiorys.
Uczył się w gimnazjum kalwińskim w Sárospatak. W latach 1603–1607 był nauczycielem we wsi Olaszliszka, a nstępnie pracował jako nauczyciel w Koszycach. Od 1608 r., dzięki stypendium przyznanemu mu przez Mihály’a Lorántffy’ego, studiował teologię na uniwersytecie w Wittenberdze, gdzie był opiekunem innych studentów węgierskich. W okresie 1610-1612 uczył w szkole w Erdőbénye. W latach 1612–1614 kontynuował studia w Hanau. W roku 1614 objął funkcję nadwornego duszpasterza w magnackiej rodzinie Lórantffych w Erdőbénye w regionie tokajskim, gdzie jednocześnie zajmował się edukacją córki gospodarzy, Zuzanny. Gdy ta w 1616 r. wyszła za mąż za Jerzego Rakoczego, objął posadę proboszcza w Erdőbénye.
Z racji swoich zamiłowań do uprawy winorośli objął również nadzór nad winnicami swoich chlebodawców oraz nad produkcją wina. W 1631 r., w związku z zagrożeniem najazdem tureckim, w winnicy „Orémus” koło Sátoraljaújhely opóźnił się termin zbioru winnych gron tak, że zebrano je dopiero po pierwszych październikowych przymrozkach. W międzyczasie część gron została zaatakowana przez szarą pleśń (Botrytis cinerea). Laczkó polecił po zbiorze oddzielić owoce zarażone pleśnią, osobno wytłoczyć z nich sok i odstawić. Dopiero po paru dniach, gdy uznał, że fermentacja „zarażonych” owoców postępuje w dobrym kierunku, pozwolił wlać nastawę do pozostałej części moszczu.
Próba tak uzyskanego wina, dokonana na początku następnego roku, wykazała jego wyjątkową jakość. Próbkę swej produkcji Laczkó wysłał na Wielkanoc 1632 r. Zuzannie Lórantffy (wówczas już księżnej Siedmiogrodu). Ta miała podobno zachwycić się nowym gatunkiem wina i przykazała, by odtąd wyrabiać je w jak największej ilości. Dopracowany i skodyfikowany następnie proces stał się podstawą receptury produkcji słynnych win tokajskich typu aszú.
Po wyjściu Zuzanny za mąż i objęciu przez Máté Laczkó funkcji proboszcza w Erdőbénye podjął on próbę spisania kroniki tej części królestwa węgierskiego. W oparciu o starsze zapiski i informacje pozyskane od innych sięgnął w niej wstecz do 1521 r., zaś lata 1603–1624 opisał szczegółowo z własnych doświadczeń. Owa "Kronikajá" (napisana po łacinie i po węgiersku) niewydana za życia autora, stanowi dziś cenne źródło wiedzy o tamtych czasach.

</doc>
<doc id="4938809" url="https://pl.wikipedia.org/wiki?curid=4938809" title="Biblioteka Narodowa Uzbekistanu">
Biblioteka Narodowa Uzbekistanu

Biblioteka Narodowa Uzbekistanu – biblioteka narodowa działająca w Taszkencie stolicy Uzbekistanu.
Historia.
Biblioteka została otwarta w maju 1870 roku jako biblioteka publiczna. Jej zbiory liczące 2200 woluminów powstały dzięki darowiznom takich instytucji jak Ministerstwo Edukacji czy Rosyjskie Towarzystwo Geograficzne. O pomoc w jej utworzeniu do rosyjskich towarzystw zwrócił się 16 sierpnia 1867 roku gubernator gubernator Turkiestanu. W 1920 roku otrzymała status biblioteki państwowej. W 1948 roku została nazwana imieniem Ali Szer Nizamaddin Nawoi.12 kwietnia 2002 Rada Ministrów Uzbekistanu przyjęła uchwałę o utworzeniu Biblioteki Narodowej im. Ali Szer Nizamaddina Nawoi. Biblioteka jest członkiem międzynarodowych organizacji bibliotecznych takich jak: IFLA, Eurasian Library Association i inne. 
Zbiory.
Zbiory liczące w momencie powstania 2200 woluminów rozrastały się i w 1925 roku liczyły 140 000 woluminów. Od 1920 roku biblioteka miała prawo do otrzymywania egzemplarza obowiązkowego publikacji z Turkiestanu. Po zakończeniu II wojny światowej, aby uzupełnić zbiory biblioteka nawiązała współpracę z bibliotekami w Bułgarii, Węgrzech, Niemieckiej Republice Demokratycznej, Polsce, Rumunii i Czechosłowacji, Wielkiej Brytanii, Stanach Zjednoczonych, Francji, Republiki Federalnej Niemiec, Japonii i innymi. Z państw należących do bloku wschodniego napływały darowizny. W 1948 roku powstał dział wydawnictw rzadkich i starodruków liczący ponad 2000 woluminów. W jego zbiorach jest ponad 16 000 woluminów cennych druków i rękopisów, a całość kolekcji liczy 250 000 woluminów. Obecnie (2011) zbiory biblioteki liczą 10 milionów woluminów. 
Budynek.
W 1948 roku biblioteka otrzymała nowy 3-piętrowy budynek z czytelnią dla 350 czytelników. W 2011 roku została otwarta w centrum Taszkientu nowa siedziba biblioteki o powierzchni 38 000 m², którego projekt opracował M.G. Burlakov. W budynku znalazło się 13 czytelni, ponad 200 publicznych terminali komputerowych i centrum konferencyjne na 1200 miejsc.

</doc>
<doc id="4938811" url="https://pl.wikipedia.org/wiki?curid=4938811" title="Katie Stevens">
Katie Stevens

Katie Stevens (ur. 8 grudnia 1992 w Connecticut) – amerykańska aktorka, która wystąpiła m.in. w serialach "Faking It", "Dziewczyny nad wyraz".

</doc>
<doc id="4938813" url="https://pl.wikipedia.org/wiki?curid=4938813" title="Ute Steindorf">
Ute Steindorf

Ute Steindorf (ur. 26 sierpnia 1957) – niemiecka wioślarka. Złota medalistka olimpijska z Moskwy.
Reprezentowała Niemiecką Republiką Demokratyczną. Zawody w 1980 były jej jedynymi igrzyskami olimpijskimi, triumfowała - pod nieobecność sportowców z części krajów tzw. Zachodu - w dwójce bez sternika. Partnerowała jej Cornelia Klier. W tej samej konkurencji była pierwsza na mistrzostwach świata w 1978 i 1979. W ósemce zdobyła złoto w 1977 i brąz w 1982. 

</doc>
<doc id="4938814" url="https://pl.wikipedia.org/wiki?curid=4938814" title="Lubożerdzie">
Lubożerdzie

Lubożerdzie (; ) – wieś na Białorusi, w obwodzie brzeskim, w rejonie łuninieckim, w sielsowiecie Dworzec.
W pobliżu znajduje się przystanek kolejowy Lubożerdzie, położony na linii Homel – Łuniniec – Żabinka.
Historia.
Przed II wojną światową folwark. W XIX-wiecznym Słowniku geograficznym Królestwa Polskiego opisywane jako "głucha, zapadła, bezludna miejscowość".
W dwudziestoleciu międzywojennym leżały w Polsce, w województwie poleskim, w powiecie łuninieckim, do 18 kwietnia 1928 w gminie Kożangródek, następnie w gminie Łuniniec. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4938819" url="https://pl.wikipedia.org/wiki?curid=4938819" title="Roman Słupek">
Roman Słupek

Roman Słupek, SDS (ur. 25 września 1971 r. w Wodzisławiu Śląskim) - polski duchowny rzymskokatolicki, salwatorianin teolog specjalizujący się w teologii fundamentalnej; nauczyciel akademicki.
Biografia.
Urodził się w 1971 roku w Wodzisławiu Śląskim, gdzie spędził dzieciństwo i wczesną młodość. Ukończył tam kolejno Szkołę Podstawową nr 2 i Technikum Górnicze, w którym pomyślnie zdał egzamin maturalny w 1991 roku. Następnie zdecydował się wstąpić do zakonu salwatorianów. W ramach nowicjatu w 1992 roku złożył pierwsze śluby zakonne, a w 1996 roku śluby wieczyste. Jednocześnie rozpoczął studia filozoficzno-teologiczne w Wyższym Seminarium Duchownym Salwatorianów w Bagnie koło Obornik Śląskich. Ukończył je w 1998 roku zdobyciem magisterium. W tym samym roku w sanktuarium i bazylice Św. Jadwigi Śląskiej w Trzebnicy otrzymał święcenia kapłańskie z rąk kard. Henryka Gulbinowicza. Bezpośrednio potem został skierowany na studia specjalistyczne z zakresu teologii fundamentalnej na Katolicki Uniwersytet Lubelski, które ukończył w 2002 roku. Rok później Rada Wydział Teologicznego Katolickiego Uniwersytetu Lubelskiego Jana Pawła II nadała mu stopień naukowy doktora nauk teologicznych, na podstawie pracy pt. "Kolegialność Kościoła według Yves'a Congara", której promotorem był ks. prof. Marian Rusecki.
W latach 2002-2009 pełnił funkcję ojca duchownego w Wyższym Seminarium Duchownym Salwatorianów w Bagnie. W latach 2009-2012 pełnił urząd konsultora prowincjalnego ds. formacji w Krakowie. Jednocześnie od 2002 roku prowadzi wykłady z teologii fundamentalnej i religiologii w bagnieńskim seminarium oraz jako adiunkt na Papieskim Wydziale Teologicznym we Wrocławiu we Wrocławiu (od 2007 roku). W 2017 roku na Rada Wydziału Papieskiego Wydziału Teologicznego we Wrocławiu nadała mu tytuł naukowy doktora habilitowanego nauk teologicznych w zakresie teologii fundamentalnej, na podstawie rozprawy nt. "Credo et credimus Ecclesiam. Eklezjalność wiary chrześcijańskiej w nauczaniu papieskim przełomu xx i XXI wieku (Jan Paweł II, Benedykt XVI, Franciszek)". W 2018 roku objął funkcję rektora Wyższego Seminarium Duchownego Salwatorianów w Bagnie.
Dorobek naukowy.
Zainteresowania naukowe Romana Słupka związane są z zagadnieniami dotyczącymi teologii fundamentalnej. Do jego najważniejszych prac należą:

</doc>
<doc id="4938823" url="https://pl.wikipedia.org/wiki?curid=4938823" title="Pole (Białoruś)">
Pole (Białoruś)

Pole (; ) – wieś na Białorusi, w obwodzie brzeskim, w rejonie łuninieckim, w sielsowiecie Dworzec.

</doc>
<doc id="4938824" url="https://pl.wikipedia.org/wiki?curid=4938824" title="Cornelia Klier">
Cornelia Klier

Cornelia Klier (ur. 19 marca 1957) – niemiecka wioślarka. Złota medalistka olimpijska z Moskwy.
Reprezentowała Niemiecką Republiką Demokratyczną. Zawody w 1980 były jej jedynymi igrzyskami olimpijskimi, triumfowała - pod nieobecność sportowców z części krajów tzw. Zachodu - w dwójce bez sternika. Partnerowała jej Ute Steindorf. W tej samej konkurencji była pierwsza na mistrzostwach świata w 1978 i 1979. W ósemce zdobyła złoto w 1977. 

</doc>
<doc id="4938828" url="https://pl.wikipedia.org/wiki?curid=4938828" title="Rejon krasnogorski (obwód briański)">
Rejon krasnogorski (obwód briański)

Rejon krasnogorski () – jednostka administracyjna wchodząca w skład Obwodu briańskiego w Rosji.
Centrum administracyjnym rejonu jest osiedle typu miejskiego Krasnaja Gora, a najważniejsze jego rzeki to "Biesiedź" i "Wichołka". W granicach rejonu usytuowane są miejscowości (centra administracyjne wiejskich osiedli): "Koludy", "Łotaki", "Lubowszo", "Makariczi", "Jałowka", "Pieriełazy".

</doc>
<doc id="4938830" url="https://pl.wikipedia.org/wiki?curid=4938830" title="Simany">
Simany

Simany (; ) – wieś na Białorusi, w obwodzie witebskim, w rejonie postawskim, w sielsowiecie Nowosiółki.
Historia.
W czasach zaborów wieś w granicach Imperium Rosyjskiego.
W dwudziestoleciu międzywojennym wieś leżała w Polsce, w województwie wileńskim, w powiecie duniłowickim (od 1926 postawskim), w gminie Mańkowicze (od 1927 gmina Hruzdowo).
Według Powszechnego Spisu Ludności z 1921 roku zamieszkiwało tu 100 osób, 73 było wyznania rzymskokatolickiego a 27 prawosławnego. Jednocześnie 9 mieszkańców zadeklarowało polską a 91 białoruską przynależność narodową. Było tu 20 budynków mieszkalnych. W 1931 w 23 domach zamieszkiwało 123 osoby.
Miejscowość należała do parafii rzymskokatolickiej i prawosławnej w Hruzdowie. Podlegała pod Sąd Grodzki w Postawach i Okręgowy w Wilnie; właściwy urząd pocztowy mieścił się w Hruzdowie.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.

</doc>
<doc id="4938831" url="https://pl.wikipedia.org/wiki?curid=4938831" title="Karl Friedrich Friesen">
Karl Friedrich Friesen

Karl Friedrich Friesen (ur. 25 września 1784 w Magdeburgu, zm. 16 marca 1814 w Lalobbe) – niemiecki żołnierz i jeden z najważniejszych propagatorów gimnastyki.
Życiorys.
Studiował na Akademii Architektury w Berlinie, współpracował z A. Humboldtem, a w latach 1810–1812 wspólnie z F. Jahnem tworzył podstawy niemieckiej gimnastyki, m.in. otwierał sale gimnastyczne i kryte baseny oraz powierzono mu kierownictwo berlińskiego stowarzyszenia gimnastycznego. W 1813 r. pomagał w organizowaniu "freikorpsów" (korpusów ochotników) jako adiutant majora von Lützow. Po klęsce w starciu z wojskami Napoleona został pojmany i rozstrzelany przez Francuzów w Lalobbe w Ardenach. W 1843 r. został uroczyście pochowany na cmentarzu wojskowym w Berlinie. Był często opisywany w literaturze niemieckiej (m.in. Ernst Moritz Arndt).

</doc>
<doc id="4938838" url="https://pl.wikipedia.org/wiki?curid=4938838" title="Coprinopsis jonesii">
Coprinopsis jonesii

Coprinopsis jonesii (Peck) Redhead, Vilgalys &amp; Moncalvo) – gatunek grzybów należący do rodziny kruchaweczkowatych ("Psathyrellaceae").
Systematyka.
Pozycja w klasyfikacji według Index Fungorum: "Coprinopsis, Psathyrellaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy opisał go w 1895 r. Charles Horton Peck nadając mu nazwę "Coprinus jonesii". W wyniku badań filogenetycznych prowadzonych na przełomie XX i XXI wieku mykolodzy ustalili, że rodzaj "Coprinus" jest polifiletyczny i rozbili go na kilka rodzajów. Obecną, uznaną przez Index Fungorum nazwę nadali temu gatunkowi Redhead, Vilgalys i Moncalvo w 2001 r.
Synonimy:
Występowanie.
"Coprinopsis jonesii" występuje na całym świecie i jest dość częsty. W Polsce nie był jednak wymieniany. Prawdopodobnie ze względu na podobieństwo do niektórych innych gatunków był błędnie identyfikowany. Po raz pierwszy jego występowanie w Polsce opisał B. Gierczyk. Podaje 7 jego stanowisk: w Puszczy Bukowej koło Gryfina, na Uroczysku Marcelin koło Poznania, rezerwacie Huberta koło Dąbrówki, koło wsi Huta Brudzka, we wsi Złoty Potok koło Częstochowy, koło wsi Bliżyn, we wsi Wołosate w Bieszczadach. 
Zazwyczaj występuje samotnie na spaleniskach, zrębkach, odpadkach warzywnych, pryzmach słomy i resztkach roślinnych zmieszanych z łajnem, czasem na samym łajnie.

</doc>
<doc id="4938841" url="https://pl.wikipedia.org/wiki?curid=4938841" title="Mintuci">
Mintuci

Mintuci (Ainu ミントゥチ; także "mintuci kamuj," w lit. japońskiej pojawia się także forma ) – nadprzyrodzone stworzenie z mitologii Ajnów, pół-człowiek-pół-bestia, duch żywiołu wody. Słowo „mintuci” jest prawdopodobnie związane z japońskim słowem "", oznaczającym smoka (również związanego z żywiołem wody). Często opisywany jako wyglądający jak kappa.
Według legend, kiedy Japończycy w okresie Edo przybyli na Hokkaido w celu nawiązania stosunków handlowych z Ajnami, na ich statki wkradł się . Wybuch ospy spowodował śmierć wielu Ajnów. Okikurumi (według innych wersji sami Ajnowie) zrobił 61 kukieł z łodyg piołunu i wysłał je do walki z demonem. Wszystkie kukły z wyjątkiem jednej utonęły, a tej niezatopionej udało się pokonać demona ospy. Kukły stały się bóstwami „mintuci”, pomagającymi ludziom w przypadku choroby lub przeciwności losu .
Mintuci były opisywane jako stwory mające na głowie łyse plamy, fioletowoczerwoną skórę i nogi ptaka lub żaby. Ręce mintuci, tak jak u kappy, były połączone wewnątrz, więc po wyrwaniu jednej, druga sama za nią wypadała. Mintuci z różnych regionów mają swoje własne charakterystyczne cechy: mintuci z rzeki Ishikari są całkowicie łyse, zarówno samice, jak i samce. Mintuci z miasta Ikeda z niziny Tokachi wyglądają jak mali starcy lub staruszki.
Mintuci, zgodnie z popularnymi przekonaniami, kontrolują ryby i mogą przynosić szczęście rybakom w zamian za ofiarę w postaci topielca. Mintuci przypisuje się również zdolności do zwiększania liczby łowów podczas polowań. Istnieją legendy, że adoptowane mintuci pod postacią dziewczynki stawały się przyczyną dobrobytu adoptującej rodziny. Dobrobyt miasta Asahikawa i rzeki Saru był tłumaczony ochroną ze strony mintuci .
Podobnie jak kappy, mintuci mogą polować na ludzi i zwierzęta gospodarskie, wciągając je pod wodę, śledzić ludzi, i opętywać kobiety, które potem uwodziły mężczyzn.

</doc>
<doc id="4938849" url="https://pl.wikipedia.org/wiki?curid=4938849" title="Dekanat Orzysz">
Dekanat Orzysz



</doc>
<doc id="4938850" url="https://pl.wikipedia.org/wiki?curid=4938850" title="Testy A/B">
Testy A/B



</doc>
<doc id="4938858" url="https://pl.wikipedia.org/wiki?curid=4938858" title="Śliżewo">
Śliżewo

Śliżewo (; ) – wieś na Białorusi, w obwodzie witebskim, w rejonie postawskim, w sielsowiecie Juńki.
Historia.
W czasach zaborów w granicach Imperium Rosyjskiego.
W dwudziestoleciu międzywojennym wieś leżała w Polsce, w województwie wileńskim, w powiecie duniłowickim (od 1926 postawskim), w gminie Mańkowicze (od 1927 gmina Hruzdowo).
Według Powszechnego Spisu Ludności z 1921 roku zamieszkiwało tu 75 osób, 51 było wyznania rzymskokatolickiego a 24 prawosławnego. Jednocześnie 31 mieszkańców zadeklarowało polską a 44 białoruską przynależność narodową. Było tu 18 budynków mieszkalnych. W 1931 w 15 domach zamieszkiwało 70 osób.
Miejscowość należała do parafii rzymskokatolickiej i prawosławnej w Hruzdowie. Podlegała pod Sąd Grodzki w Postawach i Okręgowy w Wilnie; właściwy urząd pocztowy mieścił się w Hruzdowie.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.

</doc>
<doc id="4938859" url="https://pl.wikipedia.org/wiki?curid=4938859" title="Cmentarz Ata-Bejit">
Cmentarz Ata-Bejit



</doc>
<doc id="4938861" url="https://pl.wikipedia.org/wiki?curid=4938861" title="Medrano">
Medrano

Osoby o tym nazwisku:

</doc>
<doc id="4938863" url="https://pl.wikipedia.org/wiki?curid=4938863" title="Krasotkin">
Krasotkin

Osoby o tym nazwisku:

</doc>
<doc id="4938865" url="https://pl.wikipedia.org/wiki?curid=4938865" title="Garza">
Garza

Osoby o tym nazwisku:

</doc>
<doc id="4938866" url="https://pl.wikipedia.org/wiki?curid=4938866" title="Słabkowszczyzna">
Słabkowszczyzna

Słabkowszczyzna – dawna wieś. Tereny, na których leżała, znajdują się obecnie na Białorusi, w obwodzie mińskim, w rejonie miadzielskim, w sielsowiecie Miadzioł.
Historia.
W czasach zaborów w granicach Imperium Rosyjskiego.
W dwudziestoleciu międzywojennym wieś leżała w Polsce, w województwie wileńskim, w powiecie duniłowickim (od 1926 postawskim), w gminie Mańkowicze (od 1927 gmina Hruzdowo).
Według Powszechnego Spisu Ludności z 1921 roku zamieszkiwało tu 27 osób, wszystkie były wyznania rzymskokatolickiego. Jednocześnie 6 mieszkańców zadeklarowało polską przynależność narodową, a 21 białoruską. Było tu 5 budynków mieszkalnych. W 1931 w 4 domach zamieszkiwało 18 osób.
Miejscowość należała do parafii rzymskokatolickiej w m. Miadzioł Stary. Podlegała pod Sąd Grodzki w Postawach i Okręgowy w Wilnie; właściwy urząd pocztowy mieścił się w Hruzdowie.

</doc>
<doc id="4938870" url="https://pl.wikipedia.org/wiki?curid=4938870" title="Jutta Ploch">
Jutta Ploch

Jutta Ploch-Schenk (ur. 13 stycznia 1960) – niemiecka wioślarka. Złota medalistka olimpijska z Moskwy.
Reprezentowała Niemiecką Republiką Demokratyczną. Zawody w 1980 były jej jedynymi igrzyskami olimpijskimi, triumfowała - pod nieobecność sportowców z części krajów tzw. Zachodu - w czwórce podwójnej ze sternikiem. W tej samej konkurencji była druga na mistrzostwach świata w 1981 i 1982, zdobyła również złoto światowego czempionatu w dwójce podwójnej w 1983. 

</doc>
<doc id="4938876" url="https://pl.wikipedia.org/wiki?curid=4938876" title="Zatoka Van Diemena">
Zatoka Van Diemena

Zatoka Van Diemena () – zatoka Morza Timor, u północnego wybrzeża Terytorium Północnego w Australii.
Od otwartego morza oddziela ją Wyspa Melville’a i półwysep Cobourg. Od strony północnej zatokę łączy z morzem cieśnina Dundas. Od zachodu cieśnina Clarence łączy ją z zatoką Beagle. Do Zatoki Van Diemena uchodzą rzeki South Alligator, East Alligator i Mary.
W 1644 roku zatokę odkrył holenderski żeglarz Abel Tasman, który nadał jej nazwę na cześć gubernatora Antonio van Diemena.

</doc>
<doc id="4938880" url="https://pl.wikipedia.org/wiki?curid=4938880" title="Helga Schultze-Hösl">
Helga Schultze-Hösl

Helga Schultze-Hösl (z domu Schultze; ur. 2 lutego 1940 w Berlinie, zm. 12 września 2015) – niemiecka tenisistka. Finalistka wielkoszlemowego French Championships 1964 w grze podwójnej, reprezentantka kraju w Pucharze Federacji, finalistka tych rozgrywek z 1966 i 1970 roku. Pięciokrotna mistrzyni Niemiec w latach 1964, 1967, 1970, 1973–1974. Jej ulubioną nawierzchnią była ceglana mączka, na której wygrała wszystkie swoje tytuły w grze pojedynczej.
Kariera tenisowa.
Helga Schultze miała silny forhend i często posługiwała się drop-shotem, z biegiem lat poprawiła także bekhend i serwis. Po raz pierwszy na światowych kortach zaistniała na początku lat 60., a w pierwszym finale wystąpiła już w październiku 1961 roku w Casablance. Pół roku wcześniej triumfowała w zawodach deblowych w Wiesbaden. Na początku kwietnia 1962 roku triumfowała w turniejach na ziemnych kortach we Francji – w Antibes i Cannes. W obu finałach pokonała Deidre Catt. W Cannes wystąpiła również w finale debla (w parze ze Zsuzsą Körmöczy uległy Christiane Mercelis i Renate Ostermann 6:4, 3:6, 2:6). Dwa miesiące później, w Wiesbaden, znowu wystąpiła w finałach obu konkurencji, gdzie finał singla przegrała z Darlene Hard 2:6, 4:6, a w grze podwójnej triumfowała.
W maju 1964 roku w ćwierćfinale w Berlinie pokonała trzecią rakietę świata Lesley Turner 6:1, 9:7. Decydujący mecz turnieju Schultze przegrała już jednak z Margaret Smith 2:6, 1:6. W tym samym miesiącu rozpoczął się wielkoszlemowy French Championships, w którym niemiecka tenisistka osiągnęła swój najlepszy rezultat zarówno w grze pojedynczej, jak i podwójnej. W czwartej rundzie pokonała rozstawioną z numerem 4. Nancy Richey, w ćwierćfinale wyeliminowała Jan Lehane (piąta w turnieju), by osiągnąć półfinał, w którym została powstrzymana ponownie przez Smith (1) 3:6, 6:4, 2:6. W zawodach deblowych wystąpiła z Normą Baylon. W trzeciej rundzie wyeliminowały Richey i Karen Susman 10:8, 3:6, 6:2, a w półfinale Marię Bueno i Robyn Ebbern 6:3, 1:6, 6:3, dzięki czemu awansowały do pierwszego finału turnieju wielkoszlemowego w karierze (dla obu tenisistek był to debiut na tym etapie tej rangi zawodów). Mecz mistrzowski został jednak zdominowany przez najlepszy duet lat sześćdziesiątych: Margaret Smith i Lesley Turner – 3:6, 0:6.
Ponad miesiąc po tym osiągnięciu udało się Schultze po raz pierwszy wygrać grę pojedynczą i podwójną w jednym turnieju. Miało to miejsce w Brunszwiku, gdzie w singlu pokonała w finale Helgę Niessen 3:6, 8:6, 6:2, a w deblu u boku Heide Schildknecht ograły ponownie Niessen i Renate Ostermann 6:1, 1:6, 6:2. Na drugi taki rezultat musiała czekać aż do kwietnia 1971 roku (triumf w Palermo).
W kwietniu 1965 roku wygrała w grze pojedynczej w dużym turnieju w Nicei. W półfinale wyeliminowała Gail Sherriff, która z kolei zrewanżowała się Niemce w finale gry podwójnej. Tydzień później podczas zawodów w Monte Carlo pokonała w półfinale Judy Tegart 8:6, 6:2, ale w meczu mistrzowskim musiała uznać wyższość młodszej o dwa lata Françoise Durr 5:7, 3:6. Wygrała za to rywalizację gry mieszanej po walkowerze od finałowych przeciwników Judy Tegart–Allan Stone. Jak się później okazało, był to ostatni triumf w tej kategorii w karierze Schultze. Miesiąc później na French Championships została rozstawiona z numerem ósmym. Przegrała jednak już w czwartej rundzie ze swoją partnerką deblową Normą Baylon 6:1, 4:6, 2:6. W grze podwójnej z Baylon doszły do ćwierćfinału, w którym uległy, drugi raz w ciągu ponad miesiąca, siostrom Sherriff – Carol i Gail 2:6, 8:10. Podczas Wimbledonu w 1965 roku w grze podwójnej w parze z Eddą Buding osiągnęła fazę półfinałową, w której uległa Françoise Durr i Jeanine Lieffrig 4:6, 5:7. W lipcu 1966 roku w drodze po tytuł w Gstaad w półfinale zrewanżowała się pierwszej rakiecie turnieju – Durr 1:6, 8:6, 6:2. W meczu mistrzowskim ograła swoją deblową partnerkę Sonję Pachtę 6:1, 6:1. W walce o tytuł w grze podwójnej niemiecko–austriacka para oddała spotkanie walkowerem Robercie Beltrame i Durr.
W maju 1967 podczas French Championships w czwartej rundzie wyeliminowała rozstawioną z numerem piątym Rosie Casals 6:1, 6:4. W czerwcu 1968 roku wygrała swój pierwszy tytuł w singlu w Erze Open. W Berlinie w dwóch ostatnich rundach pokonała australijskie tenisistki Lesley Turner Bowrey 6:2, 6:1 i Margaret Smith Court 6:1, 7:5. W finale debla wraz z Helgą Niessen nie sprostały Smith Court i Virginii Wade 4:6, 3:6.
W lipcu 1970 roku pokonała swoją najczęstszą rywalkę tenisową Helgę Niessen 6:1, 6:3 w decydującym meczu w Düsseldorfie. Miesiąc później w Hamburgu w ćwierćfinale ograła Judy Tegart Dalton 7:9, 6:1, 6:3, w kolejnym meczu Kerry Melville 6:3, 3:6, 6:4, a w finale ponownie Helgę Niessen 6:3, 6:3, odnosząc największy sukces w singlowej karierze. Tydzień później po raz trzeci ograła Niessen w finale w Brunszwiku. W listopadzie tego roku otrzymała najwyższe wyróżnienie przyznawane niemieckim sportowcom Srebrny Liść Laurowy.
W maju 1974 roku w Hamburgu Schultze-Hösl przegrała w ćwierćfinale ze wschodzącą gwiazdą tenisa, dwukrotnie młodszą od siebie, Martiną Navrátilovą 6:7, 1:6. Porażkę z młodą reprezentantką Czechosłowacji Niemka powetowała sobie w grze podwójnej. W parze z Raquel Giscafré w finałowym meczu ograła Navrátilovą i Renátę Tomanovą 6:3, 6:2. Dwa miesiące później w Gstaad odniosła ostatnie zwycięstwo turniejowe w karierze. W wieku 34 lat 5 miesięcy i 6 dni pokonała Leę Pericoli 4:6, 6:4, 6:3, stając się najstarszą triumfatorką turnieju tenisowego w Erze Open (rekord Helgi Schultze pobiła trzy miesiące później Maria Bueno: triumf w Tokio w październiku 1974 roku w wieku 34 lat 11 miesięcy i 26 dni).
Karierę zakończyła po sezonie 1974, ale pojawiła się jeszcze raz w rozgrywkach w październiku 1978 roku – przegrała w drugiej rundzie singla w Barcelonie.
Życie prywatne.
Helga Schultze urodziła się w Berlinie, ale wkrótce rodzina przeniosła się na Śląsk. Po zakończeniu II wojny światowej przeprowadzili się do Hanau, gdzie młoda tenisistka zaczęła stawiać pierwsze kroki w tym sporcie. Słynęła ze swojej urody i wdzięku. Została wyróżniona miejscem na okładce magazynu Sports Illustrated z 27 sierpnia 1962 roku, a pod jej zdjęciem widniał podpis „Najpiękniejsza w świecie tenisa”.
Helga Schultze w trakcie trwania kariery tenisowej, 16 lipca 1968 roku, wyszła za mąż za Ernsta Hösla. Latem 1972 roku urodziła drugą córkę Stephanie. Schultze ponownie wyszła za mąż w połowie grudnia 1988 roku, za Davida Martina Thaw. Po zakończeniu kariery tenisowej napisała kilka książek o tenisie, w tym autobiografię w 2013 roku, i o zdrowym odżywianiu. Zmarła 12 września 2015 roku po długiej chorobie nowotworowej.
Historia występów wielkoszlemowych.
Turniej Australian Open odbył się dwukrotnie w 1977 roku (styczeń i grudzień), za to nie został rozegrany w 1986.

</doc>
<doc id="4938882" url="https://pl.wikipedia.org/wiki?curid=4938882" title="Helga Schultze">
Helga Schultze



</doc>
<doc id="4938883" url="https://pl.wikipedia.org/wiki?curid=4938883" title="Helga Hösl">
Helga Hösl



</doc>
<doc id="4938885" url="https://pl.wikipedia.org/wiki?curid=4938885" title="Helga Hoesl">
Helga Hoesl



</doc>
<doc id="4938889" url="https://pl.wikipedia.org/wiki?curid=4938889" title="Smycz (Białoruś)">
Smycz (Białoruś)

Smycz (; ) – wieś na Białorusi, w obwodzie witebskim, w rejonie postawskim, w sielsowiecie Juńki.
Historia.
W czasach zaborów ówczesny folwark w granicach Imperium Rosyjskiego.
W dwudziestoleciu międzywojennym majątek i leśniczówka leżały w Polsce, w województwie wileńskim, w powiecie duniłowickim (od 1926 postawskim), w gminie Mańkowicze (od 1927 gmina Hruzdowo).
Według Powszechnego Spisu Ludności z 1921 roku zamieszkiwało tu 71 osób, 66 było wyznania rzymskokatolickiego a 5 prawosławnego. Jednocześnie 61 mieszkańców zadeklarowało polską przynależność narodową, 9 białoruską a 1 inną. Było tu 7 budynków mieszkalnych. W 1931 w 7 domach zamieszkiwało 41 osób.
Miejscowość należała do parafii rzymskokatolickiej i prawosławnej w Hruzdowie. Podlegała pod Sąd Grodzki w Postawach i Okręgowy w Wilnie; właściwy urząd pocztowy mieścił się w Hruzdowie.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.

</doc>
<doc id="4938890" url="https://pl.wikipedia.org/wiki?curid=4938890" title="Order Świętego Henryka">
Order Świętego Henryka



</doc>
<doc id="4938891" url="https://pl.wikipedia.org/wiki?curid=4938891" title="Oni zmienili świat">
Oni zmienili świat

Oni zmienili świat (ang. "The scientists who have changed the world") – brytyjska seria wydawnicza złożona z dwunastu pozycji książkowych zawierających ilustrowane biografie znanych naukowców i wynalazców, ukazująca się od 1990 do 1993 roku nakładem wydawnictwa Exley Publications Ltd w Wotford. Polska edycja serii złożona z dziesięciu pozycji książkowych ukazała się latach od 1991 do 1993 nakładem wydawnictwa Spółdzielnia Wydawnicza „Czytelnik” w Warszawie. Każda z książek stanowi bogato ilustrowaną biografię wybranej postaci ze świata nauki przeznaczoną dla młodych czytelników.
Seria ukazała się również w tłumaczeniach na inne języki, między innymi: chiński, duński, hiszpański, indonezyjski, japoński, koreański, malajski, niemiecki, portugalski, tajski, węgierski. Wersje w różnych językach posiadają różny zestaw bohaterów i czasami wykraczają poza świat nauki i techniki, np. wersja hiszpańska zawiera biografię takich osób jak Lech Wałęsa, Mahatma Gandhi, Matka Teresa z Kalkuty, czy Martin Luther King.
Cześć pozycji z serii została wznowiona w ramach serii "Giants of Science" nakładem wydawnictwa Blackbirch Press w latach 1999-2003 w Woodbridge, CT, USA.
Format i cechy charakterystyczne serii.
Książki w ramach serii zostały wydane jako 64 stronicowe albumy w formacie 150x215 (nieco większe od zeszytu A5), z zastosowaniem oprawy twardej lakierowanej. Cechą charakterystyczną serii są czarne okładki oraz portrety bohaterów umieszczone w kwadratowej ramce na pierwszej okładce. Nad portretem znajduje się wyśrodkowane nazwisko bohatera (w wersji anglojęzycznej wyśrodkowane jest imię i nazwisko jednocześnie), a poniżej nazwa jego największego osiągnięcia. Logotyp "ONI ZMIENILI ŚWIAT" został umieszczony pomiędzy nazwiskiem bohatera i portretem - oddzielony czerwonymi poziomymi liniami.
Każda z książek składa się z:
Druk i oprawa książek został zrealizowany na Węgrzech.

</doc>
<doc id="4938893" url="https://pl.wikipedia.org/wiki?curid=4938893" title="Konflikt w Tigraju">
Konflikt w Tigraju

Konflikt w Tigraju – konflikt wewnętrzny w Etiopii pomiędzy siłami rządowymi a władzami regionu Tigraj trwający od listopada 2020 do listopada 2022.
Tło.
Od zakończenia wojny domowej w Etiopii krajem rządził Etiopski Ludowo-Rewolucyjny Front Demokratyczny, będący koalicją kilku mniejszych partii. Wybijającym się ugrupowaniem oraz trzonem koalicji był Tigrajski Ludowy Front Wyzwolenia, którego członkowie, często weterani wojny domowej, zajmowali prominentne stanowiska w rządzie i dominowali na arenie krajowej. Od momentu wyboru na premiera Abiya Ahmeda Aliego, wywodzącego się z ludu Oromo, TLFW zaczął tracić na znaczeniu. Tigrajscy urzędnicy skarżyli się na marginalizowanie oraz niesłuszne oskarżenia o korupcję. Oliwy do ognia dolał sam premier, gdy lata 1991–2018 nazwał „27-leciem ciemności”. Dodatkowo pod koniec 2019 roku powołał do życia nową partię, mającą zastąpić istniejącą koalicję. W skład partii weszło większość ugrupowań koalicyjnych, jednakże TLFW nie zgodził się na połączenie i po raz pierwszy od 1991 znalazł się poza rządem. Napięcia pomiędzy rządem a władzami TLFW zaczęły narastać we wrześniu 2020, gdy władze Tigraju zdecydowały się przeprowadzić regionalne referendum pomimo sprzeciwu premiera, wynikającego z trwania pandemii koronawirusa. 3 listopada parlament federalny zaproponował uznanie TLFW za organizację terrorystyczną.
Tigrajczycy stanowią około 7% ludności Etiopii. Region Tigraj jest piątym pod względem wielkości regionem administracyjnym Etiopii, zaś stolica regionu Mekelie (310 tysięcy mieszkańców) jest czwartym pod względem ludności miastem państwa. Jest to region górzysty, z najwyższym szczytem sięgającym prawie 4 tysięcy metrów. Jednocześnie jest położony blisko granicy z Erytreą, przez co wielu Tigrajczyków posiada doświadczenie wojskowe. Oceniano, że TFLW mógł zmobilizować nawet 250 tysięcy ludzi jako żołnierzy i milicjantów; Etiopia w 2020 roku dysponowała siłami zbrojnymi liczącymi 140 tysięcy żołnierzy.
Przebieg konfliktu.
4 listopada premier Abiy Ahmed Ali poinformował o rozpoczęciu interwencji militarnej, jako odpowiedź rządu na zajęcie bazy wojskowej przez zbrojne ramię TFLW. Przejęta miała zostać baza wojskowa w ponad 300-tysięcznym Mekelie, położonym niedaleko granicy z Erytreą. Premier informował, że siły TFLW przejęły m.in. składy amunicji artyleryjskiej. W regionie ogłoszony został stan wyjątkowy na okres sześciu miesięcy. Zamknięte zostały wszystkie lotniska oraz węzły komunikacyjne. Zablokowany został dostęp do Internetu oraz sieci telefonicznej. Na prośbę rządu etiopskiego, Sudan zamknął granicę z Etiopią, odcinając Tigraj od pomocy z zewnątrz. Dwa dni później premier Ali poinformował o rozpoczęciu nalotów na region.
8 listopada służby prasowe powiązane z rządem poinformowały o zwolnieniu szefa MSZ, szefa sztabu armii oraz szefa wywiadu. Nowym szefem sztabu został generał-porucznik Birhanu Jula Gelalcha. 9 listopada źródła wojskowe poinformowały o „setkach zabitych”. Przedstawiciele wojskowi poinformowali o ponad 500 ofiarach po stronie sił Tigraju. 9 listopada pracownicy Amnesty International informowali o możliwej masakrze, która miała dokonać się w miejscowości Mai-Kadra. Zasztyletowanych zostało „dziesiątki, a może setki” osób. Dwa dni później Amharowie zamordowali dwudziestu Tigrajczyków w miejscowości Humera. W tym czasie strona rządowa informowała już o 550 zabitych po stronie Tigraju.
12 listopada premier Ali poinformował o „wyzwoleniu zachodniego Tigraju”. Jednocześnie stwierdził, że znaleziono ciała żołnierzy etiopskich zabitych przez wojska Tigraju. Dzień później władze Tigraju poinformowały o ostrzelaniu rakietowym dwóch lotnisk w regionie Amhara. Zaatakowane zostały porty lotnicze w Gondra i Bahyr Dar. Podczas ataku zginąć miały dwie osoby, zaś 15 zostało rannych.
14 listopada pociski rakietowe spadły w pobliżu lotniska w Asmarze, stolicy sąsiedniej Erytrei. Przywódca TFLW Debretsion Gebremichael powiedział w rozmowie z dziennikarzami Reutersa, że miała to być odpowiedź na pomoc Erytrei dla etiopskich sił rządowych. Jednocześnie zdementował pogłoski o wkroczeniu wojsk TFLW do Erytrei. Dodatkowo władze TFLW oskarżyły Zjednoczone Emiraty Arabskie o wysłanie nad terytorium konfliktu bezzałogowych statków powietrznych z miejscowości Asab w Erytrei, które miały wspomagać siły rządowe. Tego samego dnia wojska rządowe wkroczyły do miasta Alamata, położonego w zachodniej części Tigraju. Oddzialy TFLW uciekły z miasta, według sił rządowych zabierając ze sobą około 10 tysięcy cywilów.
17 listopada premier Ali ogłosił wejście interwencji w decydująca fazę po tym, jak siły rządowe rozpoczęły marsz na Mekelie. 22 listopada rząd Etiopii ogłosił ultimatum, dając Tigrajowi 72 godziny na poddanie się. 26 listopada, po upływie ultimatum, wojska rządowe uderzyły na stolicę Tigraju. Wg miejscowych lekarzy w silnym ostrzale artyleryjskim zginęło 27 osób, a 100 zostało rannych. Mekelie padło 28 listopada; wówczas władze Etiopii ogłosiły koniec operacji wojskowej w Tigraju.
Po zakończeniu operacji.
Wraz z oficjalnym zakończeniem operacji w Tigraju, władze etiopskie zapowiedziały ściganie przywódców TFLW.
15 grudnia w incydencie na granicy etiopsko-sudańskiej zginęło czterech żołnierzy Sudanu. Po tym zajściu Sudan przystąpił do koncentracji wojsk przy granicy z Etiopią, obsadzając całą granicę do 25 grudnia.
Sytuacja humanitarna.
Niestabilna sytuacja polityczna w sąsiednich państwach oraz trwające od lat konflikty, spowodowały, że Etiopia stała się jednym z największych ośrodków azylowych dla uchodźców na świecie. Na początku 2020 roku w kraju przebywało 735 204 uchodźców, głównie z Sudanu Południowego. Tigraj był jednym z regionów, który gościł większą liczbę uchodźców. Wybuch konfliktu odwrócił diametralnie rolę: to obywatele Etiopii stali się uchodźcami. Według danych UNHCR z 13 listopada, ponad 14,5 tys. dzieci, kobiet oraz mężczyzn uciekło przed wojną do Sudanu Południowego. Dodatkowo wielu Etiopczyków opuściło swoje domy i przedostało się w głąb kraju, gdzie nie toczą się walki. Jednocześnie znacznie pogorszyła się sytuacja 96 tysięcy uchodźców z Erytrei przebywających w Tigraju. 17 listopada dane UNHCR mówiły już o 27 000 uchodźców. Ponad 600 osób, głównie obcokrajowców z organizacji międzynarodowych, zostało przewiezionych w dwóch transportach z Tigraju do Addis Abeby.

</doc>
<doc id="4938898" url="https://pl.wikipedia.org/wiki?curid=4938898" title="Smycz (osada wojskowa)">
Smycz (osada wojskowa)

Smycz – dawna osada wojskowa. Tereny na których leżała znajdują się obecnie na Białorusi, w obwodzie witebskim, w rejonie postawskim, w sielsowiecie Juńki.
Historia.
W dwudziestoleciu międzywojennym osada leżała w Polsce, w województwie wileńskim, w powiecie duniłowickim (od 1926 postawskim), w gminie Mańkowicze (od 1927 gmina Hruzdowo).
W 1931 w 10 domach zamieszkiwało 51 osób.
Miejscowość należała do parafii rzymskokatolickiej i prawosławnej w Hruzdowie. Podlegała pod Sąd Grodzki w Postawach i Okręgowy w Wilnie; właściwy urząd pocztowy mieścił się w Hruzdowie.

</doc>
<doc id="4938899" url="https://pl.wikipedia.org/wiki?curid=4938899" title="Dyrie Daua">
Dyrie Daua



</doc>
<doc id="4938905" url="https://pl.wikipedia.org/wiki?curid=4938905" title="Satu Mare (gmina w okręgu Suczawa)">
Satu Mare (gmina w okręgu Suczawa)

Satu Mare – gmina w Rumunii, w okręgu Suczawa. Obejmuje miejscowości Satu Mare i Țibeni. W 2011 roku liczyła 3594 mieszkańców.

</doc>
<doc id="4938908" url="https://pl.wikipedia.org/wiki?curid=4938908" title="Satu Mare (okręg Suczawa)">
Satu Mare (okręg Suczawa)

Satu Mare – wieś w Rumunii, w okręgu Suczawa, w gminie Satu Mare. W 2011 roku liczyła 2398 mieszkańców. 

</doc>
<doc id="4938910" url="https://pl.wikipedia.org/wiki?curid=4938910" title="Korona Kocich Gór">
Korona Kocich Gór

Korona Kocich Gór – jednodniowy wyścig kolarski rozgrywany od 2013 corocznie na Wzgórzach Trzebnickich.
Wyścig rozgrywany jest od 2013. Pierwsze dwie edycje odbyły się poza kalendarzem UCI. Następnie w latach 2015–2017 należał on do cyklu UCI Europe Tour z kategorią 1.2. W 2018 wyścig ponownie rozegrano poza kalendarzem UCI, a w 2019 po raz czwarty znalazł się on w cyklu UCI Europe Tour z kategorią 1.2. Podobnie miało być również rok później, jednak ostatecznie wśród mężczyzn przeprowadzono tylko rywalizację w kategoriach juniorskich.
Lista zwycięzców.
Opracowano na podstawie:

</doc>
<doc id="4938911" url="https://pl.wikipedia.org/wiki?curid=4938911" title="Medome nigra">
Medome nigra

Medome nigra – gatunek chrząszcza z rodziny kusakowatych i podrodziny żarlinków (Paederinae).
Gatunek ten opisany został w 2015 roku przez Guillaume’a de Rougemonta.
Chrząszcz o ciele długości od 4 do 4,2 mm (co czyni go największym w rodzaju), ubarwiony czarno z cegalstymi odnóżami i głaszczkami, rudoceglastymi czułkami i żuwaczkami oraz czarniawoszarymi tergitami odwłoka. Powierzchnia pokryw jest u niego błyszcząca, delikatnie punktowana, przy czym odległości między punktami są nie mniejsze od ich średnic. Wycięcie na siódmym sternicie samca ma nieco asymetryczne boki i duży, klinowaty płatek pośrodku, wcięcie na ósmym jest większe niż u innych gatunków rodzaju, a wcięcie na dziewiątym szerokie i płytkie. Edeagus wyposażony jest w klinowaty wyrostek przedwierzchołkowy. 
Owad orientalny, znany z Mjanmy i Tajlandii. Zasiedla ściółkę leśną. Holotyp odłowiono na wysokości około 1000 m n.p.m..

</doc>
<doc id="4938912" url="https://pl.wikipedia.org/wiki?curid=4938912" title="Medome schawalleri">
Medome schawalleri

Medome schawalleri – gatunek chrząszcza z rodziny kusakowatych i podrodziny żarlinków (Paederinae).
Gatunek ten opisany został w 2015 roku przez Guillaume’a de Rougemonta. Epitet gatunkowy nadano na cześć Wolfganga Schawallera, który odłowił holotyp.
Chrząszcz o ciele długości około 3,8 mm, ubarwionym czarno z cegalstymi odnóżami i głaszczkami, rudoceglastymi czułkami oraz lekko zarudzonymi przednimi i tylnymi krawędziami pokryw. Powierzchnia pokryw jest matowa, prawie pomarszczona, grubo i gęsto punktowana. Odwłok ma ciemno owłosione tergity. Wycięcie na siódmym sternicie samca jest małe i zaokrąglone, na ósmym małe i prawie trójkątne, a na dziewiątym duże i prawie trójkątne. Duży edeagus wyposażony jest w klinowaty wyrostek wierzchołkowy. 
Owad endemiczny dla Nepalu, znany wyłącznie z dystryktu Dailekh, z wysokości 1600 m n.p.m..

</doc>
<doc id="4938913" url="https://pl.wikipedia.org/wiki?curid=4938913" title="Sokołowo (rejon postawski)">
Sokołowo (rejon postawski)

Sokołowo – dawny majątek i kolonia. Tereny na których leżały znajdują się obecnie na Białorusi, w obwodzie witebskim, w rejonie postawskim, w sielsowiecie Juńki.
Historia.
W czasach zaborów ówczesny folwark leżał w granicach Imperium Rosyjskiego.
W dwudziestoleciu międzywojennym majątek i kolonia leżały w Polsce, w województwie wileńskim, w powiecie duniłowickim (od 1926 postawskim), w gminie Mańkowicze (od 1927 gmina Hruzdowo).
Według Powszechnego Spisu Ludności z 1921 roku majątek zamieszkiwało tu 28 osób, 17 było wyznania rzymskokatolickiego a 11 prawosławnego. Jednocześnie 13 mieszkańców zadeklarowało polską a 15 białoruską przynależność narodową. Były tu 3 budynki mieszkalne. Wykaz miejscowości rozróżnia kolonię i majątek Sokołowo. W 1931 majątek w 5 domach zamieszkiwało 38 osób a kolonię w 2 domach 10 osób.
Miejscowość należała do parafii rzymskokatolickiej i prawosławnej w Hruzdowie. Podlegała pod Sąd Grodzki w Postawach i Okręgowy w Wilnie; właściwy urząd pocztowy mieścił się w Hruzdowie.

</doc>
<doc id="4938915" url="https://pl.wikipedia.org/wiki?curid=4938915" title="Port lotniczy Dyrie Daua">
Port lotniczy Dyrie Daua



</doc>
<doc id="4938916" url="https://pl.wikipedia.org/wiki?curid=4938916" title="Pseudorapisma">
Pseudorapisma

Pseudorapisma – wymarły rodzaj sieciarek z rodziny Parakseneuridae. Znany z jury środkowej. Jego skamieniałości znajdowane się na terenie Chin.
Owady te miały podługowate przednie skrzydła o długości od 50 do 70 mm, cechujące się dużą płytką barkową. W użyłkowaniu obu par skrzydeł zaznaczały się odseparowane w częściach wierzchołkowych żyłki tylna subkostalna i przednia radialna. W skrzydle tylnym przednia żyłka kubitalna była grzebykowato rozgałęziona w części znaczniej bardziej dosiebnej niż miejsce rozgałęzienia tylnej żyłki medialnej.
Rodzaj i wszystkie znane gatunki opisali w 2012 roku Yang Qiang, Władimir Makarkin i Ren Dong. Należą tu:

</doc>
<doc id="4938917" url="https://pl.wikipedia.org/wiki?curid=4938917" title="Țibeni">
Țibeni

Țibeni – wieś w Rumunii, w okręgu Suczawa, w gminie Satu Mare. W 2011 roku liczyła 1196 mieszkańców. 

</doc>
<doc id="4938918" url="https://pl.wikipedia.org/wiki?curid=4938918" title="Pseudorapisma angustipenne">
Pseudorapisma angustipenne



</doc>
<doc id="4938919" url="https://pl.wikipedia.org/wiki?curid=4938919" title="Pseudorapisma jurassicum">
Pseudorapisma jurassicum



</doc>
<doc id="4938920" url="https://pl.wikipedia.org/wiki?curid=4938920" title="Pseudorapisma maculatum">
Pseudorapisma maculatum



</doc>
<doc id="4938924" url="https://pl.wikipedia.org/wiki?curid=4938924" title="Siminicea (gmina)">
Siminicea (gmina)

Siminicea – gmina w Rumunii, w okręgu Suczawa. Obejmuje miejscowości Grigorești i Siminicea. W 2011 roku liczyła 2710 mieszkańców.

</doc>
<doc id="4938925" url="https://pl.wikipedia.org/wiki?curid=4938925" title="Cryphoeca">
Cryphoeca

Cryphoeca – rodzaj pająków z rodziny topikowatych.
Pająki te mają oczy osadzone blisko siebie, te środkowych par rozmieszczone na planie szerszego z tyłu trapezu. Oczy pary przednio-środkowej są ciemne i dwukrotnie węższe niż pary przednio-bocznej. Oczy pozostałych par są jasne. W widoku od przodu oczy pary środkowej leżą wyżej niż pary bocznej tego samego rzędu. Wysokość nadustka jest mniejsza od średnicy oka pary przednio-bocznej. Szczękoczułki mają 3 zęby i 2 małe ząbki na tylnych krawędziach rowków na kły jadowe oraz 1 ząb i 2 ząbki na ich przednich krawędziach. Krótkie i przysadziste odnóża kroczne mają po trzy trichobotria na każdej stopie. Brak jest na ostatniej parze odnóży grzebieni przędnych. Opistosomę (odwłok) charakteryzuje brak sitka przędnego i zastąpienie stożeczka około 10 szczecinkami. Tylna para kądziołków przędnych jest nieco dłuższa niż przednia i ma pierwszy człon około pięciokrotnie dłuższy niż drugi człon.
Takson ten rozprzestrzeniony jest w Europie, palearktycznej Azji oraz nearktycznej Ameryce Północnej. W Polsce występują "C. carpathica" i "C. sylvicola" (zobacz: ).
Rodzaj ten wprowadzony został w 1870 roku przez Tamerlana Thorella. Dawniej zaliczany był do lejkowcowatych. W 1967 roku Pekka Lehtinen przeniósł go do Hahniidae. W 2015 roku Murphy i Roberts umieścili go w osobnej rodzinie Cicurinidae. W 2017 roku został na podstawie analizy filogenetycznej przeniesiony do topikowatych przez Warda Wheelera. Do rodzaju tego należy 12 opisanych gatunków:

</doc>
<doc id="4938928" url="https://pl.wikipedia.org/wiki?curid=4938928" title="Getaway (Into My Imagination)">
Getaway (Into My Imagination)

Getaway (Into My Imagination) – debiutancki album polskiej piosenkarki Viki Gabor, wydany 4 września 2020 nakładem wytwórni Universal Music Polska.
W standardowej wersji albumu pojawiło się 10 utworów, natomiast wydanie "deluxe" rozszerzono o dwa dodatkowe utwory: „Spotlight” i „That's What She Said”.
Płyta w pierwszym tygodniu sprzedaży uplasowała się na szóstym miejscu oficjalnej listy sprzedaży (OLiS). Dwa miesiące po premierze uzyskała certyfikat złotej za sprzedaż w Polsce ponad 15 tys. sztuk.

</doc>
<doc id="4938929" url="https://pl.wikipedia.org/wiki?curid=4938929" title="Bonez MC">
Bonez MC

Bonez MC, właściwie John-Lorenz Moser (ur. 23 grudnia 1985 w Hamburgu) – niemiecki raper i producent muzyczny.
Bonez jest członkiem hip-hopowej grupy 187 Strassenbande, w której w skład wchodzą tacy raperzy jak: Gzuz, Maxwell, LX, Sa4 oraz graficiarz Frost. W różnych okresach członkami byli tacy raperzy jak: AchtVier, Mosh36 i Hasuna.
W 2012 roku Bonez MC wydał swój debiutancki solowy album "Krampfhaft Kriminell". W 2013 roku miał wspólną EPkę z Kontra K, a następnie kolejny album we współpracy z Gzuzem o nazwie "High und Hungrig". 30 stycznia 2015 roku 187 Strassenbande wypuściło album "High &amp; Hungrig 2."
Bonez MC jest jednym z najbardziej utytułowanych niemieckich artystów muzycznych, trzy z jego wspólnych albumów mają status złotej płyty, a jeden platynowy
Jest znany ze swojej współpracy z RAF Camora i Gzuzem. Jego największymi singlami, które odniosły większy sukces są "Palmen aus Plastik, Ohne mein Team" i "Mörder" we współpracy z RAF Camora.
Nagrody.
Na Hiphop.de Awards
W 1Live Krone
Na Juice Awards

</doc>
<doc id="4938930" url="https://pl.wikipedia.org/wiki?curid=4938930" title="Grigorești (Rumunia)">
Grigorești (Rumunia)

Grigorești – wieś w Rumunii, w okręgu Suczawa, w gminie Siminicea. W 2011 roku liczyła 346 mieszkańców. 

</doc>
<doc id="4938931" url="https://pl.wikipedia.org/wiki?curid=4938931" title="Anna Szwedyczka">
Anna Szwedyczka

Anna Szwedyczka (zm. 12 marca 1678 w Lublinie) – jedyna domniemana czarownica skazana w Lublinie na spalenie żywcem na stosie. Do jej historii nawiązuje sztuka "Klątwy" w reżyserii Marcina Libery.
Proces.
Szwedyczka pochodziła ze Starej Soli. W marcu 1678 została postawiona przed sądem pod zarzutem czarów. Jej sprawę rozpatrywał Trybunał Koronny w Lublinie, ale na jego zlecenie częścią czynności procesowych (m.in. przeprowadzeniem tortur) zajmował się lubelski sąd miejski (wójtowsko‑ławniczy) pod przewodnictwem wójta Jana Rafanga. Oskarżenie przeciwko kobiecie wniósł podczaszy dobrzyński Karol Gołuchowski herbu Leliwa, który posądzał ją o nasłanie diabłów na swoją żonę.
W czasie procesu Szwedyczkę przetrzymywano w podziemiach lubelskiego ratusza. Początkowo nie przyznawała się do winy. Poddana 9 marca torturom przyznała, że od lat zajmowała się zarówno lecznictwem (potrafiła uleczyć m.in. epilepsję), jak i czarami. Miała też na swoich usługach młodego diabła, który nosił imię Iwan, i odwiedzał ją nawet w więzieniu. 
Trzykrotnie rozciągana i przypalana ogniem Szwedyczka potwierdziła, że diabła na panią Gołuchowską nasłała z polecenia szlachcica Bireckiego, od którego miała otrzymać za to 10 złotych. W ten sam sposób uśmierciła także zmarłego niedawno wójta lubelskiego ("żeby pomarł, żebym od niego miała pokój, żeby go udusił o godzinie wtórej z południa na ratuszu w izbie sądowej"). Opowiedziała również o kilku innych czarownicach, z którymi spotykała się na sabatach na Łysej Górze w pobliżu Starej Soli. Były wśród nich mieszczka Kruszyńska z Sambora, Lisia z Bilicu, Łysa ze Stychoi oraz Szeptycka, zajmująca się m.in. odnajdywaniem zaginionych i skradzionych przedmiotów. Ona także miała utrzymywać własnego diabła (o imieniu Hawryło). Czarami zajmowała się ponoć też siostrzenica Szeptyckiej, Anna Miklaszewska, oraz żona Bireckiego, Gabriela. 
Sąd skazał Szwedyczkę na karę śmierci przez spalenie żywcem na stosie. Tuż przed egzekucją kobieta zaprzeczyła, aby Birecki z żoną mieli cokolwiek wspólnego ze śmiercią pani Gołuchowskiej. Odwołała też część zeznań dotyczących powołanych przez nią podczas przesłuchania kobiet. Wyrok wykonano w Lublinie 12 marca 1678, prawdopodobnie na miejscu straceń za miastem. Była to najsurowsza kara nałożona na domniemaną czarownicę spośród wszystkich znanych wyroków w sprawach o czary rozpatrywanych przez lubelski wymiar sprawiedliwości.
Źródła i literatura.
Oryginalne protokoły z procesu Szwedyczki przechowywane są w Archiwum Państwowym w Lublinie (Akta miasta Lublina, sygn. 144, k. 35–37), a ich odpisy wydała drukiem w 1947 Mirosława Dąbrowska‑Zakrzewska (Zakrzewska-Dubasowa). O sprawie tej pisała też w 2019 Magdalena Kowalska-Cichy w książce "Magia i procesy o czary w staropolskim Lublinie". Wspominał o niej również pisarz Zbigniew Włodzimierz Fronczek w swojej pracy "Z toporem przez wieki. Legendy, podania, sensacje Lubelszczyzny i Podlasia". Według niego Szwedyczka miała nasłać diabła na mieszkańców podlubelskich wiosek, a w jej procesie przesłuchano licznych świadków. Zachowane dokumenty nie potwierdzają jednak tych informacji (m.in. nie zawierają żadnych protokołów z zeznaniami świadków).
Nawiązania w kulturze.
Historię skazanej za czary kobiety przypomnieli twórcy spektaklu "Klątwy" według dramatu "Klątwa" Stanisława Wyspiańskiego, który miał swoją premierę 14 stycznia 2017 na deskach Teatru im. J. Osterwy w Lublinie. Tekst do niego napisał Artur Pałyga, a przedstawienie wyreżyserował Marcin Liber. W rolę Szwedyczki wcieliła się Jowita Stępniak. 
Rekonstrukcja procesu i egzekucji Szwedyczki pojawiała się w drugiej części spektaklu. Widzowie mogli oglądać wówczas, jak do stojącej pośrodku wyrysowanego kredą pentagramu kobiety jej prześladowcy "wykrzykują oskarżenia i wyroki w imię Boga, Honoru, Ojczyzny i… piekła". Po przesłuchaniu bohaterkę wprowadzano na szczyt ułożonego z beczek stosu, który po chwili oblewano benzyną. Następnie jeden z aktorów biegał wśród widzów krzycząc i próbując namówić ich do podpalenia stosu. Napięcie w kluczowych momentach przedstawienia budowały też inne sceny, m.in. te ukazujące relacje Szwedyczki z Księdzem (granym przez Krzysztofa Olchawę).

</doc>
<doc id="4938933" url="https://pl.wikipedia.org/wiki?curid=4938933" title="Siminicea">
Siminicea

Siminicea – wieś w Rumunii, w okręgu Suczawa, w gminie Siminicea. W 2011 roku liczyła 2364 mieszkańców. 

</doc>
<doc id="4938934" url="https://pl.wikipedia.org/wiki?curid=4938934" title="Sokoły (Białoruś)">
Sokoły (Białoruś)

Sokoły (; ) – wieś na Białorusi, w obwodzie witebskim, w rejonie postawskim, w sielsowiecie Nowosiółki.
Historia.
W czasach zaborów wieś w granicach Imperium Rosyjskiego.
W dwudziestoleciu międzywojennym wieś a następnie kolonia leżała w Polsce, w województwie wileńskim, w powiecie duniłowickim (od 1926 postawskim), w gminie Mańkowicze (od 1927 gmina Hruzdowo).
Według Powszechnego Spisu Ludności z 1921 roku zamieszkiwało tu 58 osób, 27 było wyznania rzymskokatolickiego a 31 prawosławnego. Jednocześnie 31 mieszkańców zadeklarowało polską a 27 białoruską przynależność narodową. Było tu 12 budynków mieszkalnych. W 1931 w 14 domach zamieszkiwało 77 osób.
Miejscowość należała do parafii rzymskokatolickiej i prawosławnej w Hruzdowie. Podlegała pod Sąd Grodzki w Postawach i Okręgowy w Wilnie; właściwy urząd pocztowy mieścił się w Hruzdowie.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.

</doc>
<doc id="4938939" url="https://pl.wikipedia.org/wiki?curid=4938939" title="Ryszard Herba">
Ryszard Herba

Ryszard Herba (ur. 19 września 1963 w Oławie) – polski aktor.
Życiorys.
W dzieciństwie uczęszczał na zajęcia aktorsko-muzyczne w teatrze Kalambur we Wrocławiu. Początkowo przez rok studiował instrumentalistykę na Akademii Muzycznej im. Karola Lipińskiego we Wrocławiu. Następnie ukończył studia na Akademii Sztuk Teatralnych im. Stanisława Wyspiańskiego w Krakowie (filia we Wrocławiu) na wydziale aktorskim. Popularność przyniosła mu rola złomiarza Stefana Roleckiego w serialu "Lombard. Życie pod zastaw". Potrafi grać na mandolinie.
Życie prywatne.
Od 1992 roku jest w związku małżeńskim ze śpiewaczką operową Bożeną Radziejewicz, z którą ma syna Mikołaja (ur. 1993) oraz córkę Joannę (ur. 1996).

</doc>
<doc id="4938940" url="https://pl.wikipedia.org/wiki?curid=4938940" title="Tekkaman Blade II">
Tekkaman Blade II



</doc>
<doc id="4938942" url="https://pl.wikipedia.org/wiki?curid=4938942" title="Grigorești">
Grigorești



</doc>
<doc id="4938943" url="https://pl.wikipedia.org/wiki?curid=4938943" title="Janusz Cygański">
Janusz Cygański

Janusz Aleksander Cygański (ur. 1951 w Suszu) – polski historyk i muzealnik, w latach 1987–2013 dyrektor Muzeum Warmii i Mazur w Olsztynie, w latach 2013–2019 kierownik Muzeum Zamkowego w Kwidzynie.
Życiorys.
Urodził się w 1951 w Suszu, w powiecie iławskim. W 1965 ukończył suską szkołę podstawową. W 1969 zdał maturę w IX Liceum Ogólnokształcącym w Iławie. W 1975 ukończył historię na Uniwersytecie Mikołaja Kopernika w Toruniu, natomiast w 1982 – roczne, podyplomowe Studium Konserwacji Zabytków na Wydziale Architektury Politechniki Warszawskiej. Po ukończeniu studiów odbył przeszkolenie wojskowe w Szkole Oficerów Rezerwy w Elblągu i Olsztynie. W 1976 podjął pracę w Urzędzie Wojewódzkiego Konserwatora Zabytków w Olsztynie. Od 1982 przez 6 lat pełnił funkcję dyrektora Muzeum Budownictwa Ludowego Park Etnograficzny w Olsztynku. 15 października 1987 roku objął stanowisko dyrektora Muzeum Warmii i Mazur w Olsztynie, gdzie pracował do lutego 2013. Od października 2013 do stycznia 2019 był kierownikiem Muzeum Zamkowego w Kwidzynie (oddział Muzeum Zamkowego w Malborku).
Od 1975 jest żonaty z Elżbietą. Ma dwójkę dzieci Piotra i Katarzynę.
Działalność.
Działa na rzecz ochrony dziedzictwa kulturowego na Warmii i Mazurach. Jak dyrektor Muzeum kreował obraz tej placówki jako otwartej, „przyjaznej” dla zwiedzających i aktywnej kulturalnie, jednocześnie pełniącej funkcje edukacyjne. W swojej pracy wychodził poza statutowe zadania placówki muzealniczej, prowadził szereg działań zmierzających do przekształcenia Muzeum Warmii i Mazur w centrum kultury. Działał na rzecz rozwoju muzeów w regionie Warmii i Mazur. Rozwinął współpracę z pracownią konserwacji zabytków Uniwersytetu Mikołaja Kopernika w Toruniu. Pod jego kierunkiem w Muzeum Warmii i Mazur poza stałą działalnością wystawienniczą organizowane były cykle tematyczne, m.in.:

</doc>
<doc id="4938944" url="https://pl.wikipedia.org/wiki?curid=4938944" title="Philonthus laminatus">
Philonthus laminatus

Philonthus laminatus – gatunek chrząszcza z rodziny kusakowatych i podrodziny kusaków.
Gatunek ten został opisany w 1799 roku przez Christiana Creutzera jako "Staphylinus laminatus".
Chrząszcz o wydłużonym ciele długości od 8 do 10 mm. Głowę ma w zarysie zaokrągloną, węższą od przedplecza, z delikatną mikrorzeźbą pośrodku czoła. Czułki mają przedostatni człon o szerokości trochę większej od długości. Przedplecze jest zwężone ku przodowi, pośrodku bez punktów i mikrorzeźby, w każdym rzędzie grzbietowym ma po jednym punkcie położonym blisko przedniego brzegu. Pokrywy są nie krótsze od przedplecza, gęsto punktowane, zwykle z metalicznie zielonym lub niebieskozielonym połyskiem, ale u jednej z form ciemnobrunatne. Piąty tergit odwłoka cechuje wyraźna, biała, błoniasta obwódka na tylnej krawędzi. Samiec ma aparat kopulacyjny symetryczny, obrócony o kąt prosty wokół osi podłużnej, zaopatrzony w paramerę z czterema szczecinkami i czarnymi, ziarenkowatymi plamkami po wewnętrznej stronie szczytu.
Owad znany z prawie całej Europy, Rosji, Gruzji, Turcji i Iranu. W Europie rozprzestrzeniony od krajów śródziemnomorskich po koło podbiegunowe. Bytuje pod kamieniami i rozkładającymi się szczątkami organicznymi, gdzie poluje na larwy muchówek.

</doc>
<doc id="4938945" url="https://pl.wikipedia.org/wiki?curid=4938945" title="Jarosław Lpiniak">
Jarosław Lpiniak



</doc>
<doc id="4938947" url="https://pl.wikipedia.org/wiki?curid=4938947" title="Pętla (2020)">
Pętla (2020)



</doc>
<doc id="4938949" url="https://pl.wikipedia.org/wiki?curid=4938949" title="Philonthus splendens">
Philonthus splendens

Philonthus splendens – gatunek chrząszcza z rodziny kusakowatych i podrodziny kusaków.
Gatunek ten został opisany w 1793 roku przez Johana Christiana Fabriciusa jako "Staphylinus splendens".
Chrząszcz o wydłużonym ciele długości od 10 do 15 mm. Głowę ma czarną, w zarysie czworokątną, nie węższą od przedplecza, znacznie szerszą niż dłuższą, pozbawioną mikrorzeźby pośrodku czoła. Czułki mają barwę brunatnoczarną z brunatą nasadą drugiego członu, a przedostatni człon o szerokości znacznie większej od długości. Głaszczki są brunatnoczarne. Przedplecze jest czarne, niezwężone ku przodowi, pośrodku bez punktów i mikrorzeźby, w każdym rzędzie grzbietowym ma po jednym punkcie położonym blisko przedniego brzegu. Pokrywy są nie krótsze od przedplecza, grubo i stosunkowo gęsto punktowane, z brązowym połyskiem. Piąty tergit odwłoka cechuje wyraźna, biała, błoniasta obwódka na tylnej krawędzi. Samiec ma aparat kopulacyjny symetryczny, obrócony o kąt prosty wokół osi podłużnej, zaopatrzony w paramerę z czterema szczecinkami i czarnymi, ziarenkowatymi plamkami po wewnętrznej stronie szczytu.
Owad znany z prawie całej Europy, sięgający od krajów śródziemnomorskich na południu daleko poza koło podbiegunowe na północy. Ponadto znany z Algierii, Rosji, Gruzji, Turcji, Kazachstanu, Turkmenistanu, Chin i Korei. W Europie rozprzestrzeniony od krajów śródziemnomorskich po koło podbiegunowe. Bytuje w rozkładających się szczątkami organicznych, w tym na dużych truchłach i w odchodach bydła. Spotykany także przy soku wypływającym z drzew.

</doc>
<doc id="4938951" url="https://pl.wikipedia.org/wiki?curid=4938951" title="Oni Zmienili Świata">
Oni Zmienili Świata



</doc>
<doc id="4938952" url="https://pl.wikipedia.org/wiki?curid=4938952" title="Mixtape 7">
Mixtape 7

Mixtape 7 – siódmy album studyjny DJ-a Decksa. Wydawnictwo ukazało się 9 października 2020 roku nakładem wytwórni muzycznej StoproRap. Za mastering na albumie odpowiadał Michał "Eprom" Baj, natomiast za miksowanie nagrań byli odpowiedzialni Voskovy &amp; Mac Kay. Oprawa graficzna albumu została wykonana przez Forin Studio.
W lutym 2023 nagrania uzyskały certyfikat złotej płyty.

</doc>
<doc id="4938960" url="https://pl.wikipedia.org/wiki?curid=4938960" title="Nemzeti Bajnokság I w piłce siatkowej mężczyzn (2020/2021)">
Nemzeti Bajnokság I w piłce siatkowej mężczyzn (2020/2021)

Nemzeti Bajnokság I 2020/2021 − 76. sezon mistrzostw Węgier w piłce siatkowej zorganizowany przez Węgierski Związek Piłki Siatkowej ("Magyar Röplabda Szövetség", MRSZ). Zainaugurowany został 18 września 2020 roku.
Nemzeti Bajnokság I w sezonie 2020/2021 składał się z 15 drużyn. Do rozgrywek dołączyły trzy kluby z Nemzeti Bajnokság II: i z grupy zachodniej oraz z grupy wschodniej.
Rozgrywki obejmowały fazę zasadniczą, drugą fazę oraz fazę play-off.
W sezonie 2020/2021 w eliminacjach do Ligi Mistrzów Węgry reprezentował , natomiast w Pucharze Challenge – .
Drużyny uczestniczące.
Uwaga:

</doc>
<doc id="4938961" url="https://pl.wikipedia.org/wiki?curid=4938961" title="Nemzeti Bajnokság I w piłce siatkowej mężczyzn 2020/2021">
Nemzeti Bajnokság I w piłce siatkowej mężczyzn 2020/2021



</doc>
<doc id="4938969" url="https://pl.wikipedia.org/wiki?curid=4938969" title="Orniany Pierwsze">
Orniany Pierwsze

Orniany Pierwsze () – wieś na Litwie, w rejonie malackim okręgu uciańskiego, 28 km na południowy wschód od miasta Malaty, nad rzeczką Ornianką wypływającą z jeziora Oryna.
Historia.
Własność.
W XV wieku była tu królewszczyzna. W 1498 roku książę Aleksander Jagiellończyk ufundował tu kościół. Był tu również zbór protestancki, nie wiadomo, kiedy ufundowany i kiedy zniesiony. Na początku XVI wieku król Zygmunt Stary podarował te dobra Narbuttom. Późniejszymi właścicielami były rodziny Radziwiłłów i Szwykowskich. W 1756 roku Orniany i pobliskie Podbrodzie stały się własnością Michała Józefa Massalskiego (1697–1768), a następnie jego syna – biskupa Ignacego Jakuba Massalskiego (1727–1794). W 1792 roku majątek kupił Michał Kostrowicki herbu Bajbuza, po nim jego właścicielem był jego syn Kajetan Kostrowicki (~1780–?), który w 1837 roku w swoim testamencie zapisał Orniany swoim synom, Michałowi i Aleksandrowi. W 1859 roku od Kostrowickich Orniany, wraz z 45 jeziorami, kupił hr. Jan Witold Tyszkiewicz (1831–1892), marszałek szlachty powiatu wileńskiego, który mieszkał na stałe w Wace. Orniany i Wakę odziedziczył jego syn hr. Jan Józef Tyszkiewicz (1867–1903), który Ornianę oddał w dzierżawę. Podział schedy po zmarłym Janie Józefie nastąpił dopiero w 1930 roku i wtedy Orniany otrzymał Michał Zygmunt Tyszkiewicz (1903–1974), najmłodszy z czwórki jego dzieci, który był właścicielem majątku do II wojny światowej. Michał Tyszkiewicz był mężem Hanki Ordonówny.
Nazwa.
Do majątku, którego centrum był pałac Orniany, należało wiele okolicznych wsi i folwarków. Pałac i okoliczny park były usytuowane nad rzeczką Ornianką (Orynką). Wśród folwarków należących do majątku był w XIX wieku folwark Orniany, odległy o około 1700 m na północny zachód od rezydencji, określony w Słowniku geograficznym Królestwa Polskiego (tom 7., 1886) jako „wieś włościańska" (18 dymów, 181 mieszkańców katolickich, w 1864 roku 64 dusze rewizyjne). W latach 30. XX wieku istniała tu tylko jedna wieś, a dwór Orniany nie był wsią (co jest również widoczne na mapie WIG z 1932 roku). W czasach radzieckich wokół byłej rezydencji, wtedy siedziby kołchozu rybackiego (rybchozu), powstała również wieś, która otrzymała nazwę "Orniany Pierwsze" (lub po prostu "Orniany"), a stara wieś włościańska obecnie nosi nazwę Orniany Drugie ().
XIX, XX i XXI wiek.
W latach 80. XIX wieku majątek Tyszkiewiczów liczył kilkanaście wsi i folwarków oraz ziemie dochodzące i obejmujące część miasteczka Podbrodzie. W majątku były m.in. 32 jeziora. Majątek Orniany wraz z przylegającymi folwarkami zajmował powierzchnię 860 hektarów.
Pod koniec XIX wieku ichtiolog Michał Girdwoyń założył tu gospodarstwo rybne. Po II wojnie światowej na terenie majątku działał (rybchoz).
W 1912 roku uruchomiono tu wiejską szkołę podstawową. 
W okresie międzywojennym w Ornianach stacjonowała kompania graniczna KOP „Orniany”.
W latach 1948–1998 tutejsza szkoła była kolejno siedmio-, ośmio- i dziewięcioklasowa. W 1955 roku otwarto bibliotekę.
We wsi stoi kaplica katolicka i działa poczta.
Pałac.
Michał Kostrowicki wzniósł tu w 1800 roku klasycystyczny pałac. Zaprojektował go znany architekt wileński Wawrzyniec Gucewicz (1753–1798). Pałac był budynkiem parterowym, piętnastoosiowym, na wysokich suterenach, na planie wydłużonego prostokąta. Był przykryty dachem czterospadowym. Przed pięcioosiową centralną częścią elewacji frontowej na podwyższonym tarasie zbudowano portyk o sześciu toskańskich kolumnach, podpierających belkowanie ozdobione fryzem z tryglifami oraz duży trójkątny przyczółek z kartuszem herbowym. Elewacja ogrodowa wyglądała tak samo, z takim samym portykiem.
Układ pomieszczeń w pałacu był dwutraktowy. Główne drzwi wejściowe prowadziły do obszernej sieni, za którą – w trakcie ogrodowym – znajdowała się duża sala balowa. Pomieszczenia reprezentacyjne, salony i saloniki znajdowały się w części centralnej, po obu stronach sieni i sali balowej, dalej zaplanowano pokoje mieszkalne i gospodarcze.
Przed elewacją frontową znajdował się rozległy gazon, na którym rosło kilka dużych drzew. Po przeciwnej stronie znajdowała się murowana brama wjazdowa. Po obu stronach pałacu zbudowano dwa identyczne, parterowe budynki, z dwunastokolumnowymi podcieniami. Jeden z nich był oficyną (albo stajnią), obecnie w całkowitej ruinie, drugi – spichlerzem.
Pałac otaczał 10-hektarowy park angielski.
W czasie, gdy majątek był dzierżawiony, pałac ulegał dewastacji, dopiero Michał Zygmunt hr. Tyszkiewicz w 1930 roku poddał pałac renowacji, którą prowadził architekt Antoni Leopold Dygat.
Po II wojnie światowej pałac oszpecono, zmieniając całkowicie układ pomieszczeń oraz skuwając dekoracyjne fryzy z obu elewacji i kartusz herbowy zdobiący fronton od strony podjazdu. Remont przeprowadzono w 1954 roku. W pałacu umieszczono szkołę podstawową i pocztę. Przez długi czas pałac niszczał. Na początku XXI wieku nabyła go osoba prywatna i zaczęła powoli przywracać go do stanu pierwotnego.
Do dziś zachowało się pięć budynków (poza pałacem, oficyną/stajnią i spichlerzem, jeszcze kuźnia, domki stróżów i dwa kamienne słupy bramy wiodącej na teren rezydencji od wschodu). Cały kompleks dworski, o powierzchni prawie 21 ha, objęty jest od 1993 roku ochroną jako zabytek o istotności regionalnej rejestru zabytków Litwy.
Majątek Orniany został opisany w 4. tomie "Dziejów rezydencji na dawnych kresach Rzeczypospolitej" Romana Aftanazego.

</doc>
<doc id="4938970" url="https://pl.wikipedia.org/wiki?curid=4938970" title="Soroczyno (rejon postawski)">
Soroczyno (rejon postawski)

Soroczyno (; ) – wieś na Białorusi, w obwodzie witebskim, w rejonie postawskim, w sielsowiecie Juńki.
Historia.
W czasach zaborów wieś i dobra w granicach Imperium Rosyjskiego.
W dwudziestoleciu międzywojennym dwie wsie i zaścianek a następnie wieś, leśniczówka i smolarnia leżały w Polsce, w województwie wileńskim, w powiecie duniłowickim (od 1926 postawskim), w gminie Mańkowicze (od 1927 gmina Hruzdowo).
Według Powszechnego Spisu Ludności z 1921 roku zamieszkiwało:
Wykaz miejscowości wyróżnia wieś, smolarnię i leśniczówkę. W 1931 zamieszkiwało:
Miejscowości należały do parafii rzymskokatolickiej w Hruzdowie i prawosławnej w Mańkowiczach. Podlegały pod Sąd Grodzki w Postawach i Okręgowy w Wilnie; właściwy urząd pocztowy mieścił się w Mańkowiczach.
Po agresji ZSRR na Polskę w 1939 roku miejscowości znalazły się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.

</doc>
<doc id="4938972" url="https://pl.wikipedia.org/wiki?curid=4938972" title="Ferdinand Feyerick">
Ferdinand Feyerick

Ferdinand Feyerick (ur. 27 stycznia 1865 w Gandawie, zm. 12 września 1920 tamże) – belgijski szermierz, brązowy medalista podczas Letnich Igrzysk Olimpijskich w 1908 r. w Londynie.
Kariera.
Ferdinand Feyerick brał udział w letnich igrzyskach olimpijskich w 1908 r. w Londynie jako reprezentant Belgii. W drużynie z Paulem Anspachem, Fernandem de Montignym, François Romem, Fernandem Bosmansem, Désiré Beaurainem i Victorem Willemsem zdobyli brązowy medal.
Jego syn Robert był oliijczykiem w 1920 i 1924 w szermierce.

</doc>
<doc id="4938974" url="https://pl.wikipedia.org/wiki?curid=4938974" title="Orniany">
Orniany



</doc>
<doc id="4938978" url="https://pl.wikipedia.org/wiki?curid=4938978" title="Benzyna surowa">
Benzyna surowa

Benzyna surowa – mieszanina ciekłych węglowodorów prostych i cyklicznych. Jest bardzo lotna i łatwopalna, stosowana głównie jako rozpuszczalnik.
Rodzaje.
Typ lekki – zawierający od 5 do 6 atomów węgla w każdej cząsteczce.
Typ ciężki – zawierających od 7 do 9 atomów węgla w każdej cząsteczce.
Zastosowanie.
Głównym zastosowaniem jej jest jako rozpuszczalnik ciężkich paliw takich jak mazut.
Dawniej wykorzystywano jako paliwo w silnikach i lampach, dziś wykorzystuje ją się w niektórych zapalniczkach lub palnikach.
Znajduje również zastosowanie przy produkcji tworzyw sztucznych.

</doc>
<doc id="4938982" url="https://pl.wikipedia.org/wiki?curid=4938982" title="Mixtape 3654">
Mixtape 3654

Mixtape 3654 – mixtape DJ-a Decksa, wydany z okazji 20-lecia działalności muzycznej. Wydawnictwo ukazało się 14 grudnia 2018 roku nakładem wytwórni muzycznej My Music.

</doc>
<doc id="4938984" url="https://pl.wikipedia.org/wiki?curid=4938984" title="Szabany (rejon postawski)">
Szabany (rejon postawski)

Szabany (; ) – wieś na Białorusi, w obwodzie witebskim, w rejonie postawskim, w sielsowiecie Komaje.
Historia.
W czasach zaborów wieś w granicach Imperium Rosyjskiego.
W dwudziestoleciu międzywojennym wieś leżała w Polsce, w województwie wileńskim, w powiecie duniłowickim (od 1926 postawskim), w gminie Mańkowicze (od 1927 gmina Hruzdowo).
Według Powszechnego Spisu Ludności z 1921 roku zamieszkiwało tu 55 osób, 22 było wyznania rzymskokatolickiego a 33 prawosławnego. Jednocześnie 17 mieszkańców zadeklarowało polską a 38 białoruską przynależność narodową. Było tu 10 budynków mieszkalnych. W 1931 w 17 domach zamieszkiwało 91 osób.
Miejscowość należała do parafii rzymskokatolickiej w Hruzdowie i prawosławnej w Mańkowiczach. Podlegała pod Sąd Grodzki w Postawach i Okręgowy w Wilnie; właściwy urząd pocztowy mieścił się w Mańkowiczach.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.

</doc>
<doc id="4938988" url="https://pl.wikipedia.org/wiki?curid=4938988" title="Gambela (miasto)">
Gambela (miasto)



</doc>
<doc id="4938993" url="https://pl.wikipedia.org/wiki?curid=4938993" title="Moldtelecom">
Moldtelecom

Moldtelecom – mołdawski dostawca usług telekomunikacyjnych. Jest dominującym dostawcą telefonii stacjonarnej i internetu mobilnego w kraju.
Przedsiębiorstwo zostało założone w 1993 roku.

</doc>
<doc id="4938995" url="https://pl.wikipedia.org/wiki?curid=4938995" title="Szlak Borowy">
Szlak Borowy

 Szlak Borowy to turystyczny szlak pieszy w północnej części Kampinoskiego Parku Narodowego.
Opis.
Szlak łącznikowy doprowadzający turystów od przystanku PKS w Nowinach na teren Kampinoskiego Parku Narodowego.
W Piaskach Królewskich polana wypoczynkowa i pozostałości dawnej kolejki wąskotorowej. Przy węźle szlaków w Krzywej Górzej opuszczona leśniczówka KPN i obszar ochrony ścisłej Krzywa Góra

</doc>
<doc id="4938998" url="https://pl.wikipedia.org/wiki?curid=4938998" title="Formula Regional European Championship">
Formula Regional European Championship

Formula Regional European Championship – seria wyścigowa rozgrywana od 2019 roku według przepisów Formuły 3.
Historia.
Po utworzeniu Mistrzostw Świata Formuły 3 w 2019 roku FIA zadecydowała o powołaniu niższej kategorii w hierarchii europejskich wyścigów – Formula Regional European Championship. Organizatorem zawodów został ACI. Wszyscy zawodnicy serii korzystają z identycznych samochodów marki Tatuus. W 2021 roku połączono Formula Regional European Championship i Formuła Renault Eurocup, tworząc serię pod nazwą Formula Regional European Championship by Alpine.

</doc>
<doc id="4939002" url="https://pl.wikipedia.org/wiki?curid=4939002" title="Axiata Group Berhad">
Axiata Group Berhad

Axiata Group Berhad – malezyjski konglomerat telekomunikacyjny z siedzibą w Kuala Lumpur. Jest właścicielem kilku azjatyckich marek telekomunikacyjnych: Celcom (Malezja), XL (Indonezja), Dialog (Sri Lanka), Robi (Bangladesz), Smart (Kambodża), Ncell (Nepal).
Przedsiębiorstwo zostało założone w 1992 roku.

</doc>
<doc id="4939003" url="https://pl.wikipedia.org/wiki?curid=4939003" title="Cerkiew świętych Kosmy i Damiana w Skwirtnem">
Cerkiew świętych Kosmy i Damiana w Skwirtnem



</doc>
<doc id="4939008" url="https://pl.wikipedia.org/wiki?curid=4939008" title="Adolf Dux">
Adolf Dux

Adolf Dux (ur. 25 października 1822 r. w Pozsony – zm. 20 listopada 1881 r. w Budapeszcie – węgierski pisarz, tłumacz i publicysta pochodzenia żydowskiego.
Urodził się jako Abraham Dukes. Był kuzynem Leopolda Dukesa.
Szkołę średnią ukończył w Bratysławie, tu też ukończył studia prawnicze. Zatrudnił się początkowo jako współpracownik „Pressburger Zeitung” (1847-1849). W latach 1849-1852 mieszkał i studiował w Wiedniu, gdzie uzyskał tytuł doktora filozofii. W 1852 r. wrócił do Bratysławy, gdzie pracował jako nauczyciel miejskiej szkoły realnej i ponownie pisał dla „Pressburger Zeitung”. Od 1855 r. nieprzerwanie aż do śmierci mieszkał w Budapeszcie, gdzie pracował dla „Pester Lloyd”.
Był uważany za jednego z najbardziej utalentowanych i najpłodniejszych pisarzy i publicystów węgierskich swojej epoki.
Zasłynął pierwszymi przekładami węgierskich poetów i pisarzy na język niemiecki. To Dux jako pierwszy wprowadził Sándora Petőfiego do literatury niemieckiej, tłumacząc tom jego wybranych wierszy ("Ausgewählte Gedichte von Petőfi", Wien 1846). Przetłumaczył także węgierską tragedię "Bánk bán" Józsefa Katony (Leipzig 1858), utwór "A karthauzi" Józsefa Eötvösa (niem. "Der Karthäuser", 7. wyd. Wien 1878) oraz szereg innych utworów poetyckich i prozatorskich takich pisarzy jak Mór Jókai, Mihály Vörösmarty czy János Arany.
Z prac oryginalnych opublikował kilka nowel, wydanych pod tytułem "Deutsch-Ungarisches" (Wien 1871). Inne teksty, głównie literaturoznawcze i kulturalno-historyczne, ukazały się pod tytułem "Aus Ungarn" (Leipzig 1880).

</doc>
<doc id="4939011" url="https://pl.wikipedia.org/wiki?curid=4939011" title="Dialog Axiata">
Dialog Axiata

Dialog Axiata PLC – przedsiębiorstwo telekomunikacyjne funkcjonujące na Sri Lance. Należy do malezyjskiego konglomeratu telekomunikacyjnego Axiata Group.
Przedsiębiorstwo zostało założone w 1993 roku.

</doc>
<doc id="4939012" url="https://pl.wikipedia.org/wiki?curid=4939012" title="Tatraea">
Tatraea

Tatraea Svrček – rodzaj grzybów z rodziny tocznikowatych ("Helotiaceae").
Charakterystyka.
Grzyby owocnikowe o drobnych, miseczkowatych owocnikach (apotecjach). Hypotecjum grube, ciemno zabarwione, utworzone z komórek izodiametrycznych. Brzeżek (ekscypulum) posiada strukturę złożoną z cylindrycznych bezbarwnych strzępek. Komórki zewnętrzne ekscypulum duże, kuliste lub kanciaste, cienkie, bezbarwne lub jasnobrązowe.
Systematyka i nazewnictwo.
Pozycja w klasyfikacji według Index Fungorum: "Helotiaceae, Helotiales, Leotiomycetidae, Leotiomycetes, Pezizomycotina, Ascomycota, Fungi".
Początkowo przedstawiciele tego rodzaju opisywani byli pod nazwami "Helotium macrosporium" Peck 1874 (następnie "Rutstroemia macrospora" (Peck) Kanouse in Wehmeyer 1940) i "Helotium dumbirense" Velen. 1934.

</doc>
<doc id="4939013" url="https://pl.wikipedia.org/wiki?curid=4939013" title="Trójkąt średnioboczny">
Trójkąt średnioboczny



</doc>
<doc id="4939016" url="https://pl.wikipedia.org/wiki?curid=4939016" title="Sybille Reinhardt">
Sybille Reinhardt

Sybille Reinhardt (ur. 20 października 1957) – niemiecka wioślarka. Złota medalistka olimpijska z Moskwy.
Reprezentowała Niemiecką Republiką Demokratyczną. Zawody w 1980 były jej jedynymi igrzyskami olimpijskimi, triumfowała - pod nieobecność sportowców z części krajów tzw. Zachodu - w czwórce podwójnej ze sternikiem. W tej samej konkurencji była pierwsza na mistrzostwach świata w 1977 i 1979. 

</doc>
<doc id="4939017" url="https://pl.wikipedia.org/wiki?curid=4939017" title="Giełda Papierów Wartościowych w Kolombo">
Giełda Papierów Wartościowych w Kolombo

Giełda Papierów Wartościowych w Kolombo ( – CSE) – giełda papierów wartościowych w Sri Lance; zlokalizowana w mieście Kolombo. Powstała w 1985 r. jako Colombo Securities Exchange; od 1990 r. funkcjonuje pod nazwą Colombo Stock Exchange.

</doc>
<doc id="4939019" url="https://pl.wikipedia.org/wiki?curid=4939019" title="Colombo Stock Exchange">
Colombo Stock Exchange



</doc>
<doc id="4939022" url="https://pl.wikipedia.org/wiki?curid=4939022" title="Cypryjska Giełda Papierów Wartościowych">
Cypryjska Giełda Papierów Wartościowych

Cypryjska Giełda Papierów Wartościowych ( – CSE) – giełda papierów wartościowych na Cyprze; zlokalizowana w stolicy kraju – Nikozji. Powstała w 1996 roku.

</doc>
<doc id="4939023" url="https://pl.wikipedia.org/wiki?curid=4939023" title="Cyprus Stock Exchange">
Cyprus Stock Exchange



</doc>
<doc id="4939029" url="https://pl.wikipedia.org/wiki?curid=4939029" title="Axiata">
Axiata



</doc>
<doc id="4939032" url="https://pl.wikipedia.org/wiki?curid=4939032" title="Wyższe Seminarium Duchowne Salwatorianów w Bagnie">
Wyższe Seminarium Duchowne Salwatorianów w Bagnie

Wyższe Seminarium Duchowne Salwatorianów w Bagnie – uczelnia wyznaniowa, należąca do Prowincji Polskiej zakonu Towarzystwa Boskiego Zbawiciela (Salwatorianów), zlokalizowana przy ulicy Ziołowej 51 w Bagnie. Jego głównym zadaniem jest przygotowanie kleryków na sześcioletnich studiach filozoficzno-teologicznych do pracy kapłańskiej w zakonie. Seminarium duchowne powstało w 1953 roku i od 1993 roku jest afiliowane do Papieskiego Wydziału Teologicznego we Wrocławiu.
Informacje ogólne.
Seminarium duchowne prowadzi własne studium filozofii i teologii. Wykłady odbywają się w zabytkowej części kompleksu klasztornego, w którym dostępna jest dla studentów biblioteka z księgozbiorem liczącym ponad 33 tysiące książek i 8 tysięcy czasopism. Od 2007 roku bagnieńskie seminarium wydaje własne czasopismo naukowe "Studia Salvatoriana Polonica". Od początku jego istnienia jego mury opuściło i otrzymało święcenia kapłańskie ponad 500 zakonników. Oprócz działalności formacyjno-edukacyjnej dla młodzieży zakonnej w zabudowaniach klasztornych odbywają się również wydarzenia kulturalno-edukacyjne dla gości z zewnątrz, w tym m.in.: wakacyjny plener malarski i wernisaż, otwarte wykłady gościnne, spotkania integracyjne dla społeczności lokalnej, spotkania wolontariuszy misyjnych oraz ruchów młodzieżowych. W roku akademickim 2020/2021 w wyższym seminarium duchownym studiuje 20 alumnów.
Władze.
Od 1 lipca 2018 roku Wyższemu Seminarium Duchownemu Salwatorianów przewodzą:
Historia.
Salwatorianie przybyli do Bagna koło Obornik Śląskich w 1930 roku, kiedy to Prowincja Niemiecka tego zakonu odkupiła od banku ziemskiego dawną posiadłość rodziny Kisslingów, sprzedaną przez Conrada Kisslinga. Zakonnicy zaadaptowali ten obiekt do celów edukacyjnych, umieszczając w nim swój międzynarodowy nowicjat oraz prowadząc studia z filozofii dla kleryków. Wielu z nich podjęło później pracę na terenie Chin i Ameryki Łacińskiej. Placówka ta nosiła niemiecką nazwę "Salvatorkolleg Heinzendorf". W czasie II wojny światowej władze hitlerowskie odebrały zakonnikom w większości posiadłość, pozostawiając do ich dyspozycji wyłącznie dom położony na skraju przypałacowego parku. Przed zakończeniem działań wojennych niemieccy salwatorianie opuścili Bagno, a na miejscu pozostał o Feliks Sierny z Prowincji Polskiej Salwatorian. Dzięki jego działalności udało się ocalić cały kompleks przed nadciągającą ze wschodu Armią Czerwoną.
W 1946 roku do Bagna przybyli kolejni salwatorianie z Prowincji Polskiej, zakładając w tym miejscu nowicjat zakonny. Z kolei w 1953 roku w zabudowaniach pałacowych powołano do życia Wyższe Seminarium Duchowne Salwatorianów. Dzięki staraniom władz zakonu zostało ono w 1993 roku afiliowane do Papieskiego Wydziału Teologicznego we Wrocławiu.
Siedziba.
Wyższe Seminarium Duchowne Salwatorian mieście się w Bagnie przy ulicy Ziołowej 51 na terenie dawnego kompleksu szlacheckiego. Jego główną stanowi barokowy pałac powstały w latach 1720–1734, jak podają przekazy na miejscu warowni, której początki sięgały XIII wieku i zostały zniszczone w trakcie wojny trzydziestoletniej. Najstarsza zachodnia część pałacu została zbudowana z inicjatywy hr. Henryka Leopolda von Seher-Thos i jego żony Joanny Fryderyki von Wentzky. Posiadłość ta przez blisko dwa stulecia co najmniej dziewięciokrotnie zmieniała właścicieli. W 1905 roku dobra te za sumę około 1,5 miliona marek kupił wrocławski przemysłowiec i browarnik Georg Kissling, przenosząc się tu siedem lat później wraz z całą rodziną. Dokonał restauracji dotychczasowego gmachu oraz dobudował w 1913 roku nowe wschodnie neobarokowe skrzydło zwane dzisiaj „Nowym Zamkiem”. W 1922 roku po śmierci ojca dobra te objął w posiadanie Conrad Kissling, który z powodów ekonomicznych sprzedał je Śląskiemu Towarzystwu Kredytowo-Ziemskiego z siedzibą we Wrocławiu, od którego te zostały następnie nabyte w 1930 roku przez zakon salwatorianów.
Pałac zbudowany jest na planie nieregularnego wieloboku z ryzalitami oraz wewnętrznym dziedzińcem. Skrzydła jedno- i dwutraktowe, piętrowe, zostały nakryte dachami dwuspadowymi z attykami i szczytami. Obok pałacu zachował się także park krajobrazowy z kilkoma gatunkami starodrzewu.

</doc>
<doc id="4939035" url="https://pl.wikipedia.org/wiki?curid=4939035" title="XL Axiata">
XL Axiata

PT XL Axiata Tbk (dawniej Excelcomindo) – indonezyjski dostawca usług telefonii komórkowej. Należy do malezyjskiego koncernu telekomunikacyjnego Axiata Group Berhad.
Przedsiębiorstwo zostało założone w 1989 roku.
XL Axiata jest jednym z głównych operatorów telefonii komórkowej w Indonezji. W 2016 roku operator miał 41 mln abonentów.

</doc>
<doc id="4939037" url="https://pl.wikipedia.org/wiki?curid=4939037" title="Parafia Bożego Ciała w Dawidgródku">
Parafia Bożego Ciała w Dawidgródku

Parafia Bożego Ciała w Dawidgródku – rzymskokatolicka parafia znajdująca się w diecezji pińskiej, w dekanacie pińskim, na Białorusi.
Historia.
Pierwszy kościół katolicki w Dawidgródku wzniesiono w 1624 z fundacji księcia Jana Albrechta Radziwiłła. Był on wielokrotnie przebudowany i odnawiany. Po pożarze z 1890 postanowiono wznieść murowaną świątynię ukończoną w 1909. Obecny kościół powstał w 1936.
Po II wojnie światowej Dawidgródek znalazł się w granicach Związku Sowieckiego. Władze komunistyczne znacjonalizowały kościół, który w kolejnych latach służył jako dom kultury. W 2017 został on zwrócony w złym stanie, a następnie wyremontowany. 21 października 2017 biskup piński Antoni Dziemianko konsekrował kościół.

</doc>
<doc id="4939055" url="https://pl.wikipedia.org/wiki?curid=4939055" title="Henri Anspach">
Henri Anspach

Henri Lucien Ernest Eugène Anspach (ur. 10 lipca 1882 w Brukseli, zm. 29 marca 1979 w Górnej Garonnie) – belgijski malarz i szermierz, złoty medalista podczas Letnich Igrzysk Olimpijskich w 1912 r. w Sztokholmie.
Kariera.
Henri Anspach był artystą, ale też szermierzem. Studiował w Królewskiej Akademii Sztuk Pięknych w Liège. Był uczniem Léona Frédérica. W 1910 r. brał udział w Wystawie Światowej w Brukseli, następnie przeniósł się do Paryża, gdzie wystawiał w Salon des Artistes Français (1913), a następnie w Salon d'Automne (1920).
W 1912 r. brał udział w letnich igrzyskach olimpijskich w Sztokholmie jako reprezentant Belgii. Zdobył złoty medal w drużynie z Paulem Anspachem, Victorem Willemsem, Robertem Hennetem, Jakiem Ochsem i Gastonem Salmonem.
W 1918 r. osiadł w Górnej Garonnie, kilkakrotnie wystawiał w Salon des Indépendants w Paryżu oraz w Salon d'Automne w 1928 r..

</doc>
<doc id="4939061" url="https://pl.wikipedia.org/wiki?curid=4939061" title="Sojuz MS-14">
Sojuz MS-14

Sojuz MS-14 – bezzałogowy lot testowy statku Sojuz do Międzynarodowej Stacji Kosmicznej, sprawdzający zdatność rakiety Sojuz-2.1a. Misja Sojuza MS-14 odbywała się między 22 sierpnia a 6 września 2019 roku UTC. Był to pierwszy lot bez człowieka załogowej kapsuły Sojuz od 33 lat.
Powodem bezzałogowej próby była awaria statku bezzałogowego Progress M-27M wystrzelonego przy pomocy Sojuza-2.1a 28 kwietnia 2015 roku i podejrzenia nieprawidłowego działania trzeciego stopnia rakiety. Lot bezzałogowy pozwolił też na przetestowanie nowych systemów startu i lądowania w kapsułach linii Sojuz MS, m.in. nowego cyfrowego systemu kontroli lądowania zastępującego poprzednie rozwiązanie analogowe. Ostateczny sukces misji Sojuza MS-14 dał zielone światło do wykorzystania Sojuzów-2.1a do lotów załogowych w 2020 roku, 16 lat od debiutu tego wariantu rakiety.
Przebieg misji.
Start z kazachskiego Bajkonuru nastąpił 22 sierpnia 2018 03:38 UTC (05:38 CEST). Dokowanie do MSK pierwotnie miało nastąpić 24 sierpnia, próba połączenia się jednak nie powiodła z powodu awarii systemu Kurs i została przerwana o 05:36 UTC około 60 metrów od celu. 26 sierpnia wykonano relokację kapsuły Sojuza MS-13 z trzyosobową załogą na pokładzie (Aleksandr Skworcow, Luca Parmitano oraz Andrew Morgan), przenosząc tamten statek i cumując go do modułu Poisk i zwalniając węzeł cumowniczy na końcu modułu serwisowego Zwiezda. Cumowanie nastąpiło w drugiej próbie 27 sierpnia o 03:08 UTC. 
Kapsuła odcumowała 6 września 2019 o 18:14 UTC i wylądowała tego samego dnia w kazachskim stepie o 21:32 UTC, 147 km na południowy wschód od Żezkazganu.
Ładunek.
Na pokładzie kapsuły znajdowało się około 670 kg ładunku użytecznego, w tym 234 kg żywności, 127,7 kg środków higienicznych i czystości oraz ponad 270 kg ładunku naukowego, w tym testowany rosyjski humanoidalny robot Skybot F-850 (“Fiodor”). Obok robota, na pokładzie Sojuza MS-14 wrócił na Ziemię szereg eksperymentów; łącznie sprowadzono ponad 200 kilogramów. 
W ładunku znalazł się także teleskop obserwujący światło ultrafioletowe Mini-EUSO z budowany w ramach szerszego programu JEM-EUSO. Instrument został sfinansowany przez Włoską Agencję Kosmiczną (ASI) w ramach współpracy włosko-rosyjskiej i następnie obserwujący Ziemię z modułu Zwiezda.

</doc>
<doc id="4939064" url="https://pl.wikipedia.org/wiki?curid=4939064" title="Aneta Wojdyło">
Aneta Wojdyło

Aneta Wojdyło z d. Jarosławska – polska inżynier technologii żywności i żywienia, profesor nauk rolniczych, prorektor Uniwersytetu Przyrodniczego we Wrocławiu (2020–2024).
Życiorys.
Aneta Wojdyło w 2003 na Akademii Rolniczej we Wrocławiu uzyskała stopień doktora na podstawie rozprawy pt. „Zastosowanie polifenoli jako naturalnych przeciwutleniaczy w układzie modelowym i w żywności” (promotor – Jan Oszmiański). W 2011 habilitowała się na Uniwersytecie Przyrodniczym we Wrocławiu na podstawie dorobku naukowego, w tym dzieła „Ocena możliwości zastosowania owoców pigwy pospolitej w produkcji przetworów o wysokiej zawartości polifenolii i aktywności przeciwutleniającej”. W 2016 otrzymała tytuł profesora nauk rolniczych.
Zawodowo związana z Katedrą Technologii Owoców, Warzyw i Nutraceutyków Roślinnych Wydziału Biotechnologii i Nauk o Żywności Uniwersytetu Przyrodniczego we Wrocławiu. Prorektor ds. nauki i współpracy z zagranicą (kadencja 2020–2024).
Wśród wypromowanych przez nią doktorantów znalazł się (2014), Paulina Nowicka (2015).
Członkini Komitetu Nauki o Żywieniu Człowieka Polskiej Akademii Nauk oraz Rady Narodowego Centrum Nauki w kadencji 2018–2022.

</doc>
<doc id="4939072" url="https://pl.wikipedia.org/wiki?curid=4939072" title="Pro Evolution Soccer 2016">
Pro Evolution Soccer 2016

Pro Evolution Soccer 2016 – gra komputerowa, piętnasta część serii "Pro Evolution Soccer", wydana przez japońskiego producenta Konami. Europejska premiera na konsole Playstation 3, Playstation 4, Xbox 360, Xbox One oraz komputery osobiste miała miejsce 17 września 2015. W Polsce wydawcą była firma CDP.
Rozgrywka.
Do gry wprowadzono szereg usprawnień i modyfikacji względem wersji z lat poprzednich. Ulepszono silnik Fox Engine oraz lepiej odwzorowano wygląd piłkarzy. Zastosowano również poprawki pod względem fizyki piłki i jej zachowania na boisku oraz dopracowano system kolizji zawodników podczas wzajemnej walki. Zmieniono także wygląd menu oraz tryb "Master League". W grze zaimplementowano 22 stadiony, w tym 11 mających swoje odpowiedniki w prawdziwym świecie. Również funkcja o nazwie "myClub" doczekał się modyfikacji, których celem jest podniesienie jakości rozgrywki wieloosobowej. 
Zachowano licencje na Ligę Mistrzów oraz Ligę Europejską. 
Wersja demonstracyjna.
W sierpniu 2015 twórcy udostępnili do rozgrywki wersję demonstracyjną gry dla posiadaczy konsol PlayStation 3 i PlayStation 4 oraz Xbox 360 i Xbox One. Użytkownicy komputerów PC otrzymali taką możliwość miesiąc później. Demo pozwala na wybór 5 klubów, którymi są: AS Roma, Bayern Monachium, Corinthians, Juventus i Palmeiras oraz 2 reprezentacji narodowych: Brazylii i Francji. Gracze mogą przeprowadzać mecze trwające 7 lub 10 minut na dwóch stadionach: Juventus Stadium i Arena Corinthians oraz korzystać z opcji ustawień poziomu trudności i zmiany warunków pogodowych.
Oceny gry.
Ze względu na gorszą jakość gry w wersji PC niż na konsole ósmej generacji oceniono każdą z nich osobno. Tytuł zdobył 76/100 pkt według Metacritic w odmianie na komputery osobiste oraz 87/100 pkt w wersji na Playstation 4.

</doc>
<doc id="4939074" url="https://pl.wikipedia.org/wiki?curid=4939074" title="Troodos">
Troodos



</doc>
<doc id="4939075" url="https://pl.wikipedia.org/wiki?curid=4939075" title="Dolina Marathasa">
Dolina Marathasa



</doc>
<doc id="4939077" url="https://pl.wikipedia.org/wiki?curid=4939077" title="Klasztor Troodhitissa">
Klasztor Troodhitissa



</doc>
<doc id="4939080" url="https://pl.wikipedia.org/wiki?curid=4939080" title="Joshua W. Alexander">
Joshua W. Alexander

Joshua Willis Alexander (ur. 22 stycznia 1852 w Cincinnati, zm. 27 lutego 1936 w Gallatin) – amerykański polityk, członek Partii Demokratycznej, sekretarz handlu.
Działalność polityczna.
Od 1883 do 1887 zasiadał w stanowej Izbie Reprezentantów Missouri. W okresie od 4 marca 1907 do 15 grudnia 1919 przez siedem kadencji był przedstawicielem 3. okręgu wyborczego w stanie Missouri w Izbie Reprezentantów Stanów Zjednoczonych. Od 16 grudnia 1919 do 4 marca 1921 był sekretarzem handlu w gabinecie prezydenta Wilsona.

</doc>
<doc id="4939086" url="https://pl.wikipedia.org/wiki?curid=4939086" title="Parafia Matki Bożej Królowej w Drohiczynie">
Parafia Matki Bożej Królowej w Drohiczynie

Parafia Matki Bożej Królowej w Drohiczynie – rzymskokatolicka parafia znajdująca się w diecezji pińskiej, w dekanacie pińskim, na Białorusi.
Historia.
Parafia w Drohiczynie została erygowana w 1928. Początkowo nosiła wezwanie Najświętszej Maryi Panny Królowej Korony Polskiej. W okresie międzywojennym należała do dekanatu Kobryń diecezji pińskiej. Brak danych o losach parafii w okresie komunizmu. Przedwojenny drewniany kościół nie zachował się.

</doc>
<doc id="4939087" url="https://pl.wikipedia.org/wiki?curid=4939087" title="Kolegium jezuitów w Lublinie">
Kolegium jezuitów w Lublinie

Kolegium jezuitów w Lublinie – uczelnia jezuicka prowadzona w Lublinie w latach 1582–1773, stanowiąca ośrodek katolickiej kontrreformacji. Dysponowała własnym zapleczem, w tym drukarnią. Jej tradycję kontynuuje I Liceum Ogólnokształcące im. Stanisława Staszica w Lublinie. 
Historia.
Idea założenia kolegium w Lublinie wyszła od ks. Piotra Skargi, rektora kolegium wileńskiego. Kolegium zostało ufundowane w 1581 przez starostę bolesławskiego Bernarda Maciejowskiego i starostę stężyckiego Mikołaja Zebrzydowskiego. Uczelnia zaczęła działać w 1586. Należała do prowincji polskiej jezuitów, a od 1756 do prowincji małopolskiej.
Założenie kolegium w miało przeciwdziałać szerzeniu się kalwinizmu, anabaptyzmu, socynianizmu, które były coraz popularniejsze w regionie. Kolegium stało się ośrodkiem katolickiej kontrreformacji. Zorganizowano również kilka publicznych dysput teologicznych, w której starli się jezuici i socynianie.
Dysponowało ono własną apteką oraz drukarnią (od 1688), młynami, browarem i gorzelniami. Część budynków kolegium spłonęła w pożarze miasta 10 marca 1752. W 1757 otwarto przy nim konwikt szlachecki.
W 1773, wraz z kasatą zakonu jezuitów majątek kolegium przeszedł na własność Komisji Edukacji Narodowej, która powierzyła go zakonowi trynitarzy, pod warunkiem jego odnowienia i utrzymania. Warunki te zakon spełnił w 1786, kiedy to dodatkowo przekazano mu byłą bibliotekę jezuitów. Po upadku Księstwa Warszawskiego umiejscowiono tu rosyjskie gimnazjum. Do jego tradycji nawiązuje I Liceum Ogólnokształcące im. Stanisława Staszica w Lublinie

</doc>
<doc id="4939089" url="https://pl.wikipedia.org/wiki?curid=4939089" title="Plotek">
Plotek

Plotek – portal plotkarski należący do Agora SA, prowadzony przez redaktor naczelną Wiktorię Jakubowską i jej zastępcę Justynę Michalską.
W lipcu 2020 roku portal miał 5 milionów "realnych użytkowników" i ponad 44 miliony wyświetleń, co dawało mu zasięg 18,5% (rok wcześniej odpowiednio: 4,9 miliona "realnych użytkowników" i 57 milionów odsłon).
Na portalu piszą, oprócz ww. Jakubowskiej i Michalskiej: Karolina Bodura, Robert Głowacki, Kinga Molenda, Berenika Olesińska, Cezary Wiśniewski i Anna Wójtowicz.
Jesienią 2020 na Plotku wystartował publicystyczny program własny Plotkersi, w którym prezenterzy Cezary Wiśniewski i Aleksandra „Guova" Głowińska prowadzą wywiady z celebrytami i influencerami.

</doc>
<doc id="4939093" url="https://pl.wikipedia.org/wiki?curid=4939093" title="Robert Hennet">
Robert Hennet

Robert Joseph Charles Hennet (ur. 22 stycznia 1886 w Schaerbeek, zm. 2 lutego 1957 w Saint-Gilles) – belgijski szermierz, złoty medalista podczas Letnich Igrzysk Olimpijskich w 1912 r. w Sztokholmie.
Kariera.
Robert Hennet brał udział w letnich igrzyskach olimpijskich w 1912 w Sztokholmie jako reprezentant Belgii. Zdobył złoty medal w drużynie z Paulem Anspachem, Victorem Willemsem, Henrim Anspachem, Jakiem Ochsem i Gastonem Salmonem.

</doc>
<doc id="4939105" url="https://pl.wikipedia.org/wiki?curid=4939105" title="Midnight (minialbum)">
Midnight (minialbum)

[12:00] (czyt. „Midnight”) – czwarty minialbum południowokoreańskiego girlsbandu Loona, wydany 19 października 2020 roku przez wytwórnię Blockberry Creative i dystrybuowany przez Kakao M. Płytę promował singel „Why Not?”. Było to także drugie wydawnictwo grupy bez liderki Haseul, która przerwała aktywności w zespole, aby skupić się na swoim zdrowiu. Sprzedał się w nakładzie egzemplarzy w Korei Południowej (stan na październik 2020).
Minialbum ukazał się w czterech edycjach fizycznych i jednej cyfrowej.

</doc>
<doc id="4939115" url="https://pl.wikipedia.org/wiki?curid=4939115" title="Yun Il-lok">
Yun Il-lok

Yun Il-lok (ur. 7 marca 1992 w Gwangju) – południowokoreański piłkarz występujący na pozycji napastnika we francuskim klubie Montpellier HSC oraz w reprezentacji Korei Południowej.
Kariera klubowa.
Gyeongnam FC.
Jest wychowankiem akademii Gyeongnam FC. W 2011 roku został przeniesiony do pierwszej drużyny. W klubie zadebiutował 13 marca 2011 w meczu K League 1 przeciwko Ulsan Hyundai FC (1:0). Pierwszą bramkę dla drużyny zdobył 3 kwietnia 2011 w meczu ligowym przeciwko Incheon United FC (2:1). W sezonie 2011 wraz z zespołem dotarł do półfinału ostatniej edycji Pucharu Ligi Korei Południowej, po którym odpadli z turnieju po porażce z klubem Ulsan Hyundai FC (4:2). W sezonie 2012 jego drużyna dotarła do finału rozgrywek o Puchar Korei Południowej, w którym przegrała z Pohang Steelers (1:0).
FC Seoul.
W 2013 roku zmienił barwy klubowe na FC Seoul. Zadebiutował 26 lutego 2013 w meczu fazy grupowej Azjatyckiej Ligi Mistrzów przeciwko Jiangsu Sainty (5:1), w którym zdobył dwie bramki. W K League 1 zadebiutował 2 marca 2013 w meczu przeciwko Pohang Steelers (2:2). Pierwszą bramkę w lidze zdobył 1 czerwca 2013 w meczu przeciwko Jeonnam Dragons (3:0). W sezonie 2013 jego drużyna dotarła do finału Azjatyckiej Ligi Mistrzów, w którym ostatecznie przegrała przez zasadę przewagi bramek w meczach wyjazdowych po dwumeczu z Guangzhou Evergrande (2:2) i (1:1). W sezonie 2014 jego klub dotarł do finału Pucharu Korei Południowej, w którym przegrał z Seongnam FC (0:0, k. 2:4). W tym samym sezonie klub FC Seoul dotarł do półfinału Azjatyckiej Ligi Mistrzów, przegranego po dwumeczu z Western Sydney Wanderers FC (0:0) i (2:0). W sezonie 2015 wraz z drużyną zdobył Puchar Korei Południowej, po zwycięstwie w finale z Incheon United FC (3:1). W sezonie 2016 jego klub zajął pierwsze miejsce w tabeli K League 1 i zdobył tytuł mistrza Korei Południowej. W tym samym sezonie FC Seoul dotarł do finału Pucharu Korei Południowej, w którym przegrał po dwumeczu z Suwon Samsung Bluewings (2:1) i (2:1, k. 9:10).
Yokohama F. Marinos.
7 stycznia 2018 podpisał kontrakt z Yokohama F. Marinos. W barwach klubu zadebiutował 25 lutego 2018 w meczu J1 League przeciwko Cerezo Osaka (1:1). W sezonie 2018 wraz z drużyną dotarł do finału Pucharu Ligi Japońskiej, w którym przegrał z zespołem Shonan Bellmare (1:0).
Jeju United FC.
10 lutego 2019 udał się na roczne wypożyczenie do drużyny Jeju United FC. W klubie zadebiutował 29 marca 2019 w meczu K League 1 przeciwko Ulsan Hyundai FC (2:1). Pierwszą bramkę zdobył 27 kwietnia 2019 w meczu ligowym przeciwko Sangju Sangmu FC (2:3). 10 lipca 2019 w meczu ligowym przeciwko swojemu byłemu klubowi – FC Seoul, zdobył hat tricka (4:2). W sezonie 2019 jego zespół zajął ostatnie miejsce w lidze i spadł do niższej klasy rozgrywkowej.
Montpellier HSC.
17 stycznia 2020 podpisał kontrakt z Montpellier HSC. W barwach klubowych zadebiutował 5 lutego 2020 w meczu Ligue 1 przeciwko FC Metz (1:1).
Kariera reprezentacyjna.
W 2013 roku otrzymał powołanie do reprezentacji Korei Południowej. Zadebiutował 20 lipca 2013 w meczu fazy grupowej Pucharu Azji Wschodniej 2013 przeciwko reprezentacji Australii (0:0). Pierwszą bramkę zdobył 28 lipca 2013 w meczu towarzyskim przeciwko reprezentacji Japonii (1:2). W 2014 roku wraz z reprezentacją Korei Południowej U-23 zdobył złoty medal na Igrzyskach Azjatyckich 2014. Następnie w 2017 z pierwszą kadrą zdobył Puchar Azji Wschodniej 2017, a dwa lata później powtórzył ten sukces zdobywając Puchar Azji Wschodniej 2019.

</doc>
<doc id="4939116" url="https://pl.wikipedia.org/wiki?curid=4939116" title="The Best of 1990-2000">
The Best of 1990-2000



</doc>
<doc id="4939122" url="https://pl.wikipedia.org/wiki?curid=4939122" title="Krzysztof Stanisławski">
Krzysztof Stanisławski

Krzysztof Stanisławski (ur. 19 września 1956 w Warszawie) – polski kulturoznawca, krytyk sztuki i kurator wystaw. W latach 1995-1999 dyrektor Państwowej Galerii Sztuki w Sopocie, od 1 października 2020 dyrektor Centrum Sztuki Współczesnej „Znaki Czasu” w Toruniu.
Życiorys.
Absolwent kulturoznawstwa i filologii polskiej na Uniwersytecie Warszawskim, jest krytykiem sztuki i filmu oraz niezależnym kuratorem wystaw i przeglądów filmowych, redaktor „Sztuki”, „Projektu” i „Art &amp; Business”. Autor ponad 30 autorskich książek o sztuce i filmie, w tym "Współczesna sztuka Litwy – Od nowa" (Bydgoszcz 2009), "Współczesna sztuka białoruska – Od nowa" (Warszawa 2012), "Once Upon a Time. Art of Polish Animation" (Warszawa 2016). Od 1987 zorganizował ponad 100 wystaw sztuki współczesnej w kraju i za granicą: w Europie, USA, Afryce i Azji. Jest autorem ponad 1500 tekstów publikowanych w prasie polskiej i zagranicznej, jurorem międzynarodowych konkursów, kierował Galerią Notoro w Warszawie i Państwową Galerią Sztuki w Sopocie, pracował także w Centrum Sztuki Współczesnej Zamek Ujazdowski w Warszawie. W 2020 otrzymał od ministra kultury, dziedzictwa narodowego i sportu prof. Piotra Glińskiego nominację na 4-letnią kadencję dyrektora Centrum Sztuki Współczesnej „Znaki Czasu” w Toruniu.

</doc>
<doc id="4939130" url="https://pl.wikipedia.org/wiki?curid=4939130" title="Kolegium jezuitów">
Kolegium jezuitów



</doc>
<doc id="4939136" url="https://pl.wikipedia.org/wiki?curid=4939136" title="Atlético Marte">
Atlético Marte



</doc>
<doc id="4939138" url="https://pl.wikipedia.org/wiki?curid=4939138" title="Beast (Marvel)">
Beast (Marvel)

Beast (urodzony jako Henry McCoy; pl. "Bestia", znany również pod pseudonimami: Kreature, Mutate #666 i Requiem) – fikcyjna postać (superbohater), znany z rozmaitych cykli komiksowych publikowanych przez Marvel Comics. Twórcami postaci są scenarzysta Stan Lee i scenarzysta/rysownik Jack Kirby. Mutant, jeden z rdzennych członków grupy X-Men.
Zdolności.
Beast w swojej pokrytej futrem postaci ma niepospolicie wielkie stopy i dłonie z palcami, które zakończone są imponująco długimi szponami. Ma również nadludzką siłę, zręczność i wytrzymałość oraz szybkość. Jako mutant posiada szereg umiejętności do których należą też silnie wyostrzone zmysły, możliwość lepszego widzenia w półmroku w sposób podobny do kotów, oraz niewielkie umiejętności samoleczenia.
Posiada również świetnie wyuczoną walkę wręcz oraz posługuje się swoimi zdolnościami akrobatycznymi. Jest znawcą branży genetyki i biochemii oraz posiada obszerną wiedzę naukową. 

</doc>
<doc id="4939144" url="https://pl.wikipedia.org/wiki?curid=4939144" title="Marek Maślaniec">
Marek Maślaniec

Marek Maślaniec (ur. 11 marca 1979 w Niepołomicach) – polski rzeźbiarz, absolwent Akademii Sztuk Pięknych im. Jana Matejki w Krakowie.
Życiorys.
W 1999 roku ukończył Państwowe Liceum Sztuk Plastycznych w Krakowie. W latach 2001–2006 studiował na Akademii Sztuk Pięknych im. Jana Matejki w Krakowie w pracowni prof. Bogusza Salwińskiego. W 2019 otrzymał medal „Pro Patria”.
Realizacje i projekty.
Jako współautor z żoną Agnieszką Świerzowicz-Maślaniec:

</doc>
<doc id="4939148" url="https://pl.wikipedia.org/wiki?curid=4939148" title="Krasnopróchniak długoczułki">
Krasnopróchniak długoczułki

Krasnopróchniak długoczułki ("Hesperus rufipennis") – gatunek chrząszcza z rodziny kusakowatych i podrodziny kusaków. Zamieszkuje Europę i Afrykę Północą.
Gatunek ten został opisany po raz pierwszy w 1802 roku przez Johanna L.C.C. Gravenhorsta jako "Staphylinus rufipennis".
Chrząszcz o ciele długości od 8,5 do 10 mm, ubarwionym błyszcząco czarno z czerwonymi pokrywami, czarnobrunatnymi z czerwonobrunatną nasadą i wierzchołkiem czułkami oraz żółtobrunatnymi odnóżami i głaszczkami. Jego duża, czworokątna w zarysie głowa ma silnie punktowaną powierzchnię. Czułki mają drugi człon węższy od pierwszego i nie szerszy od trzeciego. Głaszczki szczękowe mają ostatni człon dwukrotnie dłuższy niż poprzedni. Niewiele węższe od pokryw przedplecze zwęża się ku tyłowi i ma powierzchnię, z wyjątkiem gładkiego pasa środkowego silnie i niezbyt gęsto punktowaną. Śródpiersie ma szeroki, zaokrąglony u szczytu wyrostek międzybiodrowy.
Kusakowaty ten zasiedla stare drzewa liściaste, zwłaszcza dęby i topole, bytując w ich dziuplastych pniach, pniakach, pod odstającą korą oraz wśród mchów i listowia u ich podstawy. Szczególnie chętnie zamieszkuje mursz zawilgocony wyciekającym z owych drzew sokiem. Spotykany jest wczesną wiosną i jesienią.
Owad zachodniopalearktyczny, znany z Francji, Luksemburga, Niemiec, Szwajcarii, Austrii, Włoch, Polski, Czech, Słowacji, Węgier, Ukrainy, Chorwacji, Bośni i Hercegowiny, Serbii, Czarnogóry, Rumunii i Maroka. Na „Czerwonej liście gatunków zagrożonych Republiki Czeskiej” umieszczony został jako krytycznie zagrożony wyginięciem.

</doc>
<doc id="4939149" url="https://pl.wikipedia.org/wiki?curid=4939149" title="Krasnopróchniak">
Krasnopróchniak

Krasnopróchniak ("Hesperus") – rodzaj chrząszczy z rodziny kusakowatych i podrodziny kusaków.
Rodzaj ten został wprowadzony w 1874 roku przez Charlesa Adolphe’a Alberta Fauvela.
Chrząszcze o wydłużonym ciele. Duża, czworokątna w zarysie, silnie punktowana głowa zaopatrzona jest w głaszczki szczękowe o bardzo długim ostatnim członie. Szerokość przedplecza jest trochę większa niż pokryw, a jego kształt ku tyłowi zwężony. W okolicy przednich kątów przedplecza leży duży punkt szczecinkowy oddalony od brzegu epipleury przedtułowia o prawie trzykrotność swojej średnicy. Śródpiersie ma szeroki, zaokrąglony na szczycie wyrostek międzybiodrowy. Tylna para odnóży ma stopy o pierwszym członie nieco dłuższym niż dwa kolejne razem wzięte i tak długim jak ostatni. Odwłok samca cechuje się trójkątnie wykrojoną tylną krawędzią szóstego sternitu.
Przedstawiciele rodzaju występują we wszystkich krainach zoogeograficznych, włącznie z Oceanią. Do fauny Polski zalicza się tylko krasnopróchniak długoczułki (zobacz też: kusakowate Polski).
Należy tu ponad 200 opisanych gatunków:

</doc>
<doc id="4939153" url="https://pl.wikipedia.org/wiki?curid=4939153" title="Czernidłak omączony">
Czernidłak omączony

Czernidłak omączony ("Coprinopsis laanii" (Kits van Wav.) Redhead, Vilgalys &amp; Moncalvo) – gatunek grzybów należący do rodziny kruchaweczkowatych ("Psathyrellaceae").
Systematyka.
Pozycja w klasyfikacji według Index Fungorum: "Coprinopsis, Psathyrellaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy opisała go w 1968 r. dr Kits van Waveren nadając mu nazwę "Coprinus laanii". W wyniku badań filogenetycznych prowadzonych na przełomie XX i XXI wieku mykolodzy ustalili, że rodzaj "Coprinus" jest polifiletyczny i rozbili go na kilka rodzajów. Obecną, uznaną przez Index Fungorum nazwę nadali temu gatunkowi Redhead, Vilgalys i Moncalvo w 2001 r.
Polską nazwę zaproponował Władysław Wojewoda w 2003 r. dla synonimu "Coprinus laanii". Po przeniesieniu do rodzaju "Coprinellus" nazwa ta stała się niespójna z obecną nazwą naukową.
Występowanie.
Podano występowanie "Coprinopsis laanii" w kilku krajach Europy i na Nowej Zelandii. W Polsce do 2003 r. podano jedno tylko stanowisko w Tatrzańskim Parku Narodowym w 2002 r.. Nowsze stanowiska podaje internetowy atlas grzybów. Jest w nim zaliczony do gatunków zagrożonych i wartych objęcia ochroną.
Saprotrof. Występuje w lasach, na resztkach próchniejącego drewna, wśród mchów.

</doc>
<doc id="4939154" url="https://pl.wikipedia.org/wiki?curid=4939154" title="Coprinopsis laanii">
Coprinopsis laanii



</doc>
<doc id="4939155" url="https://pl.wikipedia.org/wiki?curid=4939155" title="Coprinus laanii">
Coprinus laanii



</doc>
<doc id="4939166" url="https://pl.wikipedia.org/wiki?curid=4939166" title="Super Mario Bros. 35">
Super Mario Bros. 35

Super Mario Bros. 35 to platformowa gra 2D z wieloma graczami, opublikowana w roku 2020 z elementami battle royale. Wydana przez Nintendo gra powstała z okazji 35-lecia "Super Mario Bros." Została wydana na Nintendo Switch jako darmowa gra do pobrania dla członków usługi Nintendo Switch Online 1 października 2020 r. i była dostępna do 31 marca 2021 r. Gra opiera się na klasycznej platformówce "Super Mario Bros.", w której 35 graczy rywalizuje w czasie rzeczywistym w formacie battle royale. Wrogowie pokonani przez graczy są wysyłani do innych przeciwników przy użyciu jednej z czterech opcji celowania. Gra zawiera power-upy, które można uzyskać wydając zebrane monety na „ruletkę z przedmiotami” oraz licznik czasu, który można wydłużyć, pokonując wrogów i kończąc poziomy. Krytycy przyznali "Super Mario Bros. 35" mieszane opinie, chwaląc unikalną koncepcję gry, polegającą na połączeniu "Super Mario Bros." z rozgrywką w trybie battle royale, jednocześnie krytykując powtarzalność i prostotę gry.
Odbiór gry.
"Super Mario Bros. 35" otrzymało „mieszane lub przeciętne recenzje”, według witryny agregującej recenzje Metacritic. Witryna obliczyła ocenę 75/100 na podstawie 29 recenzji.

</doc>
<doc id="4939172" url="https://pl.wikipedia.org/wiki?curid=4939172" title="Nawrócony (film)">
Nawrócony (film)

Nawrócony – polski średniometrażowy film fabularny zrealizowany w 1947 roku. Film nigdy nie wszedł na ekrany kin.
Scenariusz filmu został oparty na noweli Bolesława Prusa pt. "Nawrócony". Jako przyczynę braku rozpowszechniania filmu wskazuje się fakt, że jego reżyser Jerzy Zarzycki był podczas II wojny światowej żołnierzem Armii Krajowej.

</doc>
<doc id="4939173" url="https://pl.wikipedia.org/wiki?curid=4939173" title="Galeria Kaskada">
Galeria Kaskada

Galeria Kaskada – budynek handlowo-usługowo-gastronomiczny położony przy alei Niepodległości 36 w Szczecinie, w dzielnicy Śródmieście. Jest to jeden z największych tego typu obiektów w województwie zachodniopomorskim.
Opis.
Centrum Handlowe Galeria Kaskada została oddana do użytku 28 września 2011 roku przy alei Niepodległości 36 na miejscu 3 innych budynków: Zakładów Przemysłu Odzieżowego „Odra”, teatru lalek Pleciuga i spalonego 27 kwietnia 1981 roku kombinatu gastronomicznego „Kaskada”. Budynek składa się z 3 rotund zakończonych kopułami – każda w innym kolorze: niebieska jak dżinsy z wyżej wymienionych zakładów, czerwony jak kurtyna w teatrze Pleciuga i żółty jak szampan i zabawa w dawnej Kaskadzie. Obiekt przypomina kształtem wcześniej istniejący kombinat. Galeria Kaskada ma powierzchnię ponad 100 000 m². Na 43 000 m² powierzchni sprzedaży mieści się 140 markowych sklepów, 1000 miejsc parkingowych (w tym parking na dachu), siłownia Calypso, stacja ładowania samochodów elektrycznych oraz myjnia bezdotykowa „Johnny Washer”.
Podczas prac budowlanych znaleziono relikty XVII-wiecznego muru obronnego, fragment nowożytnych szczecińskich fortyfikacji obronnych. Mur został zachowany i jego odcinek można podziwiać w podziemiach Kaskady.

</doc>
<doc id="4939177" url="https://pl.wikipedia.org/wiki?curid=4939177" title="Czernidłak wełnistotrzonowy">
Czernidłak wełnistotrzonowy

Czernidłak wełnistotrzonowy ("Coprinopsis macrocephala" (Berk.) Redhead, Vilgalys &amp; Moncalvo) – gatunek grzybów należący do rodziny kruchaweczkowatych ("Psathyrellaceae").
Systematyka.
Pozycja w klasyfikacji według Index Fungorum: "Coprinopsis, Psathyrellaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy opisał go w 1836 r. Miles Joseph Berkeley nadając mu nazwę "Agaricus macrocephalus". W tym samym roku przeniósł go do rodzaju "Coprinus". W wyniku badań filogenetycznych prowadzonych na przełomie XX i XXI wieku mykolodzy ustalili, że rodzaj "Coprinus" jest polifiletyczny i rozbili go na kilka rodzajów. Obecną, uznaną przez Index Fungorum nazwę nadali temu gatunkowi Redhead, Vilgalys i Moncalvo w 2001 r.
Synonimy:
Polską nazwę zaproponował Władysław Wojewoda w 2003 r. dla synonimu "Coprinus laanii". Po przeniesieniu do rodzaju "Coprinellus" nazwa ta stała się niespójna z obecną nazwą naukową.
Morfologia.
Owocnik o wysokości 10–15 cm.
Występowanie.
W. Wojewoda w 2003 r. w swoim opracowaniu podaje 5 stanowisk "Coprinopsis macrocephala" na terenie Polski. Nowsze stanowiska podaje internetowy atlas grzybów. Jest w nim zaliczony do gatunków zagrożonych i wartych objęcia ochroną.
Saprotrof. Rozwija się na łajnie zmieszanym ze słomą, na odpadach organicznych, zgniłych odpadach warzywnych, stertach gnijącej słomy, a nawet na czystym łajnie bydlęcym i końskim.

</doc>
<doc id="4939181" url="https://pl.wikipedia.org/wiki?curid=4939181" title="Giovanni de' Bardi">
Giovanni de' Bardi



</doc>
<doc id="4939183" url="https://pl.wikipedia.org/wiki?curid=4939183" title="Presbytini">
Presbytini

Cercopithecini – plemię ssaków naczelnych z podrodziny gerez (Colobinae) w obrębie rodziny koczkodanowatych (Cercopithecidae).
Zasięg występowania.
Plemię obejmuje gatunki występujące w południowej i południowo-wschodniej Azji.
Systematyka.
Do plemienia należą następujące rodzaje:

</doc>
<doc id="4939195" url="https://pl.wikipedia.org/wiki?curid=4939195" title="Coprinopsis macrocephala">
Coprinopsis macrocephala



</doc>
<doc id="4939197" url="https://pl.wikipedia.org/wiki?curid=4939197" title="Coprinus macrocephalus">
Coprinus macrocephalus



</doc>
<doc id="4939205" url="https://pl.wikipedia.org/wiki?curid=4939205" title="Percy Hobson">
Percy Hobson

Percival Francis Hobson (ur. 5 listopada 1943 w Bourke, zm. 4 stycznia 2022 w Melbourne) – australijski lekkoatleta, specjalista skoku wzwyż, mistrz igrzysk Imperium Brytyjskiego i Wspólnoty Brytyjskiej.
Kariera sportowa.
Zwyciężył w skoku wzwyż na igrzyskach Imperium Brytyjskiego i Wspólnoty Brytyjskiej w 1962 w Perth, wyprzedzając swego rodaka Charlesa Portera i Antona Norrisa z Barbadosu. Był to pierwszy złoty medal zdobyty na wielkiej imprezie międzynarodowej przez Aborygena. Hobson ustanowił wówczas swój najlepszy wynik w karierze – 2,108 m.
Hobson był mistrzem Australii w skoku wzwyż, w sezonie 1961/1962 i wicemistrzem w sezonie 1962/1963.

</doc>
<doc id="4939214" url="https://pl.wikipedia.org/wiki?curid=4939214" title="Gustav Kunze">
Gustav Kunze

Gustav Kunze (ur. 4 października 1793 w Lipsku, zm. 30 kwietnia 1851 tamże) – niemiecki lekarz i przyrodnik.
W 1813 roku Kunze rozpoczął studia na Uniwersytecie w Lipsku, a w 1819 r. uzyskał doktorat z medycyny. Już w trakcie studiów odbywał wycieczki naukowe po Niemczech, podczas których obserwował i zbierał grzyby. Wyniki swoich badań opisał w 1817 r. w dziele "Mykologische Hefte". W 1815 r. pisał artykuły o gąbkach do różnych czasopism. W 1818 r. czasopismo "Neue Schriften der Naturforschenden Gesellschaft zu Halle" opublikowało jego pracę o owadach.
Kunze był członkiem wielu towarzystw i organizacji botanicznych. W 1817 roku został członkiem Wernerian Natural History Society w Edynburgu, w 1818 r. Towarzystwa Botanicznego w Ratyzbonie, w 1819 r. Towarzystwa Przyrodników w Moskwie, a w następnych latach w ponad 20 innych towarzystw naukowych w Niemczech, Francji, Belgii, Szwecji i we Włoszech. W 1820 r. został członkiem Leopoldiny. W 1818 był współzałożycielem Towarzystwa Przyrodniczego w Lipsku, a od 1822 jego sekretarzem. W tym samym roku został profesorem nadzwyczajnym medycyny, a kilka lat później kuratorem i bibliotekarzem w Vereinten Gehlerschen Medicinische Bibliothek w Lipsku. Pełnił tę funkcję do 1848 r. W 1835 r. został docentem, a w 1845 r. profesorem zwyczajnym botaniki. W 1837 r. objął kierownictwo Ogrodu Botanicznego przy Uniwersytecie w Lipsku.
Przy nazwach naukowych utworzonych przez niego taksonów dodawane jest jego nazwisko Kunze.

</doc>
<doc id="4939220" url="https://pl.wikipedia.org/wiki?curid=4939220" title="Klementyna Śliwińska">
Klementyna Śliwińska

Klementyna Śliwińska (ur. 6 listopada 1892 w Śmiglu, zm. 22 maja 1980 w Poznaniu) – polska automobilistka, uczestniczka rajdów, propagatorka sportu samochodowego, publicystka motoryzacyjna, pierwsza Poznanianka i Wielkopolanka, która uzyskała prawo jazdy.
Życiorys.
Była córką wydawcy i drukarza, Leonarda Falkowskiego. Prowadzenia samochodu nauczyła się od kierowcy ojca, Stanisława Nogajczyka, na samochodzie NAG. Prawo jazdy zdobyła w 1914, mimo że podczas egzaminu potrąciła krowę. W 1924 wyszła za mąż za literata, Leona Śliwińskiego. W tym samym roku przyjęto ją do Wielkopolskiego Klubu Automobilistów i Motocyklistów. Na jej wniosek nazwę organizacji zmieniono na Automobilklub Wielkopolski, bowiem poprzednia nazwa, niezgodnie z prawdą, sugerowała przyjmowanie wyłącznie mężczyzn. Prowadziła działania propagujące automobilizm wśród kobiet. Była właścicielką poznańskiego salonu aut marki NAG, a potem marki Praga (Plac Wolności). W rajdach startowała na samochodach Praga Picolo. Wypożyczała auta Praga Grand Janowi Kiepurze, gdy ten występował w Poznaniu. Zleciła wykonanie filmu reklamowego tej marki. W 1922 otrzymała koncesję na uruchomienie pierwszych w Poznaniu regularnych linii autobusowych pod nazwą Poznańskie Autobusy S.A. 17 czerwca 1926 wystartowała w I Rajdzie Pań. Brała też udział w gymkhanach. Rywalizowała z mężczyznami. W 1927 wygrała poznańską gymkhanę, wyprzedzając dziewiętnastu innych zawodników. Startowała w samochodowych konkursach piękności. W 1930, wraz z siostrą Ojcumiłą, zajęła drugie miejsce w rajdzie "Zjazd nad morze", gdzie należało przebyć jak największą odległość w ciągu 72 godzin. Pokonując 2143 km przegrała o 20 km z Janem Średnickim. Karierę przerwał jej wybuch II wojny światowej, po której nie powróciła już do sportu. Zajmowała się natomiast działalnością publicystyczną w dziedzinie motoryzacji. Publikowała m.in. w „Stolicy”, „Tygodniu”, „Motorze” i „Przekroju”. Pamiątki po niej gromadzi Muzeum Historii Miasta Poznania. Pochowana została na cmentarzu junikowskim.
Upamiętnienie.
W styczniu 2020 jej imieniem nazwano skwer na Wildzie w Poznaniu, u zbiegu ulic Hetmańskiej i Traugutta. Na Torze Poznań rozgrywany jest kobiecy rajd jej imienia.

</doc>
<doc id="4939223" url="https://pl.wikipedia.org/wiki?curid=4939223" title="Slatina (gmina)">
Slatina (gmina)

Slatina – gmina w Rumunii, w okręgu Suczawa. Obejmuje miejscowości Slatina, Găinești i Herla. W 2011 roku liczyła 4821 mieszkańców.

</doc>
<doc id="4939227" url="https://pl.wikipedia.org/wiki?curid=4939227" title="Anton Rosén">
Anton Rosén

Anton Rosén (ur. 21 sierpnia 1991 w Aveście) – szwedzki żużlowiec.
W lidze brytyjskiej reprezentant klubów: Newcastle (2013-2015) oraz King's Lynn (2015). W lidze polskiej starował w barwach klubu Kolejarz Rawicz (2010-2014).
Brązowy medalista drużynowych mistrzostwa świata juniorów (Gniezno 2012). Dwukrotny srebrny medalista drużynowych mistrzostw Europy juniorów (Holsted 2009, Divišov 2010). Pięciokrotny finalista młodzieżowych indywidualnych mistrzostw Szwecji (najlepszy wynik: Målilla 2010 – VIII miejsce). Finalista indywidualnych mistrzostw Szwecji (Målilla 2011 – XIV miejsce). Zdobywca IV miejsca w turnieju o Puchar Burmistrza Rawicza (2012).

</doc>
<doc id="4939228" url="https://pl.wikipedia.org/wiki?curid=4939228" title="Anton Rosen">
Anton Rosen



</doc>
<doc id="4939249" url="https://pl.wikipedia.org/wiki?curid=4939249" title="Găinești (okręg Suczawa)">
Găinești (okręg Suczawa)

Găinești – wieś w Rumunii, w okręgu Suczawa, w gminie Slatina. W 2011 roku liczyła 1953 mieszkańców. 

</doc>
<doc id="4939251" url="https://pl.wikipedia.org/wiki?curid=4939251" title="Herla">
Herla

Herla – wieś w Rumunii, w okręgu Suczawa, w gminie Slatina. W 2011 roku liczyła 1543 mieszkańców. 

</doc>
<doc id="4939252" url="https://pl.wikipedia.org/wiki?curid=4939252" title="Victor Palovaara">
Victor Palovaara

Victor Palovaara (ur. 31 stycznia 1994 w Karlstadzie) – szwedzki żużlowiec.
W lidze brytyjskiej reprezentant klubów: Glasgow (2014, 2015), Newcastle (2016) oraz Edinburgh (2018, 2019).
Finalista indywidualnych mistrzostw świata juniorów (2015 – IX miejsce). Brązowy medalista drużynowych mistrzostwa świata juniorów (Slangerup 2014). Trzykrotny medalista drużynowych mistrzostw Europy juniorów: dwukrotnie srebrny (Divišov 2010, Pilzno 2015) oraz brązowy (Lendava 2011). Dwukrotny srebrny medalista młodzieżowych indywidualnych mistrzostw Szwecji (Nyköping 2014, Hallstavik 2015). W latach 2014–2020 sześciokrotny finalista indywidualnych mistrzostw Szwecji (najlepszy wynik: Hallstavik 2019 – VI miejsce).

</doc>
<doc id="4939253" url="https://pl.wikipedia.org/wiki?curid=4939253" title="Kimaru Songok">
Kimaru Songok

Kimaru Songok (ur. w 1936 w dystrykcie Nandi) – kenijski lekkoatleta, płotkarz, dwukrotny olimpijczyk.
Kariera sportowa.
Zdobył srebrny medal w biegu na 440 jardów przez płotki na igrzyskach Imperium Brytyjskiego i Wspólnoty Brytyjskiej w 1962 w Perth, przegrywając jedynie z Kenem Roche z Australii, a wyprzedzając Bensona Ishiepai z Ugandy. Na tych samych igrzyskach zajął 5. miejsce w sztafecie 4 × 440 jardów i odpadł w półfinale biegu na 440 jardów. Odpadł w eliminacjach biegu na 400 metrów przez płotki na igrzyskach olimpijskich w 1964 w Tokio.
Zwyciężył w biegu na 400 metrów przez płotki na igrzyskach afrykańskich w 1965 w Brazzaville. Odpadł w eliminacjach biegów na 120 jardów przez płotki i na 440 jardów przez płotki na igrzyskach Imperium Brytyjskiego i Wspólnoty Brytyjskiej w 1966 w Kingston oraz biegu na 110 metrów przez płotki i biegu na 400 metrów przez płotki na igrzyskach olimpijskich w 1968 w Meksyku.
Zwyciężył w mistrzostwach Afryki Wschodniej w biegu na 440 jardów przez płotki w 1961 w Nakuru oraz w biegach na 120 jardów przez płotki na 440 jardów przez płotki w 1968 w Dar es Salaam.
Rekordy życiowe.
Rekordy życiowe Kimaru Songoka:

</doc>
<doc id="4939254" url="https://pl.wikipedia.org/wiki?curid=4939254" title="Straja (gmina)">
Straja (gmina)

Straja – gmina w Rumunii, w okręgu Suczawa. Obejmuje tylko jedną miejscowość Straja. W 2011 roku liczyła 5094 mieszkańców.

</doc>
<doc id="4939257" url="https://pl.wikipedia.org/wiki?curid=4939257" title="Straja (okręg Suczawa)">
Straja (okręg Suczawa)

Straja – wieś w Rumunii, w okręgu Suczawa, w gminie Straja. W 2011 roku liczyła 5049 mieszkańców. 

</doc>
<doc id="4939262" url="https://pl.wikipedia.org/wiki?curid=4939262" title="Karashina">
Karashina

Karashina – osiedle typu miejskiego w Uzbekistanie, w wilajecie kaszkardyjskim. Stolica tumanu Dehqonobod. W 2002 roku zamieszkane przez 8,4 tys. osób.

</doc>
<doc id="4939266" url="https://pl.wikipedia.org/wiki?curid=4939266" title="Indywidualne Mistrzostwa Szwecji na Żużlu 2018">
Indywidualne Mistrzostwa Szwecji na Żużlu 2018

Indywidualne Mistrzostwa Szwecji na Żużlu 2018 – cykl turniejów żużlowych, mających wyłonić najlepszych żużlowców szwedzkich w sezonie 2018. Tytuł wywalczył Fredrik Lindgren.
Finał.
 
 
 
 
 

</doc>
<doc id="4939268" url="https://pl.wikipedia.org/wiki?curid=4939268" title="Gudrun Theuerkauff">
Gudrun Theuerkauff

Gudrun Vorbrich-Theuerkauff (ur. 8 kwietnia 1937) – niemiecka florecistka. Brązowa medalistka olimpijska z Tokio.
Brała udział w czterech igrzyskach olimpijskich (IO 60, IO 64, IO 68, IO 72). W 1964 w barwach olimpijskiej reprezentacji Niemiec zdobyła brąz w drużynie. Tworzyły ją również Heidi Schmid, Rosemarie Scherberger i Helga Mees.

</doc>
<doc id="4939271" url="https://pl.wikipedia.org/wiki?curid=4939271" title="Ladislav Šomšák">
Ladislav Šomšák

Ladislav Šomšák (ur. 3 marca 1932 w Nálepkovie, zm. 2 grudnia 2005) – słowacki pisarz, profesor nadzwyczajny geobotaniki Uniwersytetu Karola w Pradze.
Ladislav Šomšák urodził się w miejscowości Nálepkovo, czyli ówczesnym Vondrišel. Po ukończeniu szkoły pracował jako robotnik leśny, a następnie od 1953 do 1958 studiował biologię na Wydziale Nauk Uniwersytetu Karola. W 1963 uzyskał habilitację, rok później zaś został profesorem nadzwyczajnym geobotaniki. W 1983 został doktorem nauk technicznych, a rok później został profesorem zwyczajnym botaniki. Był również nauczycielem akademickim.

</doc>
<doc id="4939277" url="https://pl.wikipedia.org/wiki?curid=4939277" title="Co gryzie panią L?">
Co gryzie panią L?

Co gryzie Panią L? – trzeci album Lanberry wydany 23 października 2020 roku nakładem wytwórni Universal Music Polska.
Na płycie znalazło się 11 utworów, w tym dotychczasowe single Lanberry ("Zew", "Tracę", "Plan awaryjny"). Za produkcję muzyczną płyty odpowiadają Bartosz Dziedzic, Patryk Kumór, Dominik Buczkowski, Maciej Wasio, Dry Skull, Paweł Krawczyk oraz znani z grupy Linia Nocna Mikołaj Trybulec i Mimi Wydrzyńska.

</doc>
<doc id="4939279" url="https://pl.wikipedia.org/wiki?curid=4939279" title="Jürgen Theuerkauff">
Jürgen Theuerkauff

Jürgen Theuerkauff (ur. 8 września 1934, zm. 5 września 2022) – niemiecki szermierz, florecista i szablista. Brązowy medalista olimpijski z Rzymu.
Brał udział w trzech igrzyskach olimpijskich (IO 60, IO 64, IO 68). W 1960 w barwach olimpijskiej reprezentacji Niemiec zdobył brąz w drużynie. Tworzyli ją również Jürgen Brecht, Timothäus Gerresheim i Eberhard Mehl. W tej konkurencji był srebrnym medalistą mistrzostw świata w 1959.
Jego żona Gudrun także była florecistką i medalistką olimpijską.

</doc>
<doc id="4939281" url="https://pl.wikipedia.org/wiki?curid=4939281" title="Tomasz Paul">
Tomasz Paul

Tomasz Paul (ur. 30 listopada 1880 w Mszczyczynie, zm. 20 października 1939 w Książu Wielkopolskim) – major piechoty Wojska Polskiego, kawaler Orderu Virtuti Militari.
Życiorys.
Urodził się w rodzinie Jana i Małgorzaty z Peisertów. Ukończył szkołę powszechną w Dolsku, następnie trzyletnią szkołę podoficerską w Kwidzynie, skąd w 1901 został przydzielony do pruskiego 155 pułku piechoty w Ostrowie Wielkopolskim. Po dziesięcioletniej czynnej służbie przeszedł do cywila w stopniu sierżanta. Pracował jako asystent sądowy w Sądzie Okręgowym we Wrocławiu. Po wybuchu I wojny światowej został zmobilizowany do 46 pułku piechoty armii niemieckiej. Do końca listopada 1918 pełnił obowiązki oficera przy sztabie pułku. Po przyjeździe do Dolska przyłączył się do powstańców wielkopolskich. W stopniu porucznika służył w 12 Pułku Strzelców Wielkopolskich, który 10 lutego 1920 został przemianowany na 70 Pułk Piechoty. Uczestniczył w wojnie polsko-bolszewickiej, m.in. jako dowódca batalionu piechoty pod Wilejką, Połockiem, Głodowem i Przemiarowem. 3 maja 1922 został zweryfikowany w stopniu kapitana ze starszeństwem z 1 czerwca 1919 i 493. lokatą w korpusie oficerów piechoty. 10 lipca 1922 został zatwierdzony na stanowisku pełniącego obowiązki komendanta kadry batalionu zapasowego w Pleszewie. 1 grudnia 1924 został mianowany majorem ze starszeństwem z 15 sierpnia 1924 i 148. lokatą w korpusie oficerów piechoty. W tym czasie nadal pełnił służbę w 70 pp ale bez konkretnej funkcji. W maju 1925 był dowódcą II batalionu, a następnie został przydzielony do Korpusu Kadetów Nr 3 w Rawiczu. W kwietniu 1926 został przeniesiony do 68 Pułku Piechoty we Wrześni na stanowisko dowódcy I batalionu. W 1928 był już w stanie spoczynku i mieszkał w Dolsku.
20 października 1939 został rozstrzelany w publicznej egzekucji przeprowadzonej na Rynku w Książu Wielkopolskim przez pluton specjalny SS. Został pochowany we wspólnej mogile ofiar kaźni na miejscowym cmentarzu parafialnym.

</doc>
<doc id="4939288" url="https://pl.wikipedia.org/wiki?curid=4939288" title="Eberhard Mehl">
Eberhard Mehl

Eberhard Mehl (ur. 20 kwietnia 1935, zm. 29 marca 2002) – niemiecki szermierz, florecista. Brązowy medalista olimpijski z Rzymu.
Brał udział w dwóch igrzyskach olimpijskich (IO 60, IO 64). W 1960 w barwach olimpijskiej reprezentacji Niemiec zdobył brąz w drużynie. Tworzyli ją również Jürgen Brecht, Timothäus Gerresheim i Jürgen Theuerkauff.

</doc>
<doc id="4939296" url="https://pl.wikipedia.org/wiki?curid=4939296" title="Model Duluth">
Model Duluth

Model Duluth (także: ang. "Domestic Abuse Intervention Project", skr. DAIP) – amerykański, psychoedukacyjny model zwalczania przemocy domowej.
Model został opracowany w 1981 w amerykańskiej miejscowości Duluth w stanie Minnesota, choć impulsem dla jego powstania było pojawienie się w jednym z domów dla ofiar przemocy domowej 19-letniej kobiety, która zastrzeliła agresywnego męża w 1980. Program wdraża i realizuje organizacja pozarządowa z Duluth, która jest również odpowiedzialna za monitorowanie wyników. Model rozpowszechniony jest we wszystkich stanach na terenie USA, gdzie wpisano go do obowiązujących porządków prawnych. Również w Europie (także w Polsce) dostępne są różne adaptacje DAIP. 
Głównym założeniem modelu jest współdziałanie w konkretnym przypadku wszelkich zainteresowanych instytucji, mogących zwalczać przemoc domową. Dzięki temu możliwa jest maksymalnie skuteczna interwencja względem ofiary, ale i sprawcy przemocy. W toku działania poszczególne organy i instytucje harmonijnie i interdyscyplinarnie współpracują ze sobą. Każdy z podmiotów w pełni i korzysta ze swoich prerogatyw. W efekcie ofiara jest od razu skutecznie chroniona przed dalszą przemocą, a na sprawcę nakładane są adekwatne sankcje. Blokuje się wywieranie dalszych aktów przemocy i pociąga do odpowiedzialności karnej sprawcę. W DAIP przemoc domowa jest konsekwentnie nazywana przestępstwem lub czynem kryminalnym, a nie np. "zdarzeniem" lub "problemem". Taka perspektywa radykalnie zwiększa skuteczność działania poszczególnych instytucji. Celem nadrzędnym jest ochrona ofiary i jej uwolnienie od sprawcy przemocy. Drugim celem jest prawne ukaranie agresora, jak również zaoferowanie mu sesji terapeutycznych (antyprzemocowych) trwających 26 tygodni. Sąd nakazuje sprawcy, w trakcie postępowania karnego, udział w treningu antyprzemocowym. Według badań 68% sprawców przemocy po takiej terapii w ciągu następnych ośmiu lat nie powtórzyło przestępstwa. Podczas treningów kontrolowane są: regularność uczęszczania, rzeczywiste zaangażowanie, współpraca z terapeutą i aktywność. Nacisk kładziony jest na zdyscyplinowanie agresora i otwarcie go na konsekwentną pracę nad swoimi deficytami osobowościowymi.
Według twórców metody Duluth przemoc domowa ma charakter patriarchalny i wynika z instrumentalnego traktowania kobiet przez mężczyzn, którym winne być one podporządkowane. Krytycy modelu podnoszą jego zbyt feministyczną orientację i dogmatyczne traktowanie w nim mężczyzny jako głównego sprawcy przemocy domowej, co zbyt dalece abstrahuje od dynamizmu relacji wewnątrzmałżeńskich.

</doc>
<doc id="4939300" url="https://pl.wikipedia.org/wiki?curid=4939300" title="Port lotniczy Berlin (ujednoznacznienie)">
Port lotniczy Berlin (ujednoznacznienie)



</doc>
<doc id="4939301" url="https://pl.wikipedia.org/wiki?curid=4939301" title="Dekanat Orzysz - św. Jana Pawła II">
Dekanat Orzysz - św. Jana Pawła II



</doc>
<doc id="4939302" url="https://pl.wikipedia.org/wiki?curid=4939302" title="Francisco José Tigerino Dávila">
Francisco José Tigerino Dávila

Francisco José Tigerino Dávila (ur. 18 października 1963 w Chinandega) – nikaraguański duchowny katolicki, biskup diecezjalny Bluefields od 2021.
Życiorys.
Prezbiterat.
Święcenia kapłańskie otrzymał 5 stycznia 2002 i został inkardynowany do diecezji León. Pracował głównie jako duszpasterz parafialny. W latach 2009–2012 był ojcem duchownym w krajowym seminarium w Managui, a w latach 2018–2020 był jego rektorem.
Episkopat.
12 listopada 2020 papież Franciszek mianował go ordynariuszem diecezji Bluefields. Sakry biskupiej udzielił mu kardynał Leopoldo Brenes – arcybiskup Mangui.

</doc>
<doc id="4939307" url="https://pl.wikipedia.org/wiki?curid=4939307" title="Mistrzostwa Europy U-21 w Piłce Nożnej 2021 (eliminacje)">
Mistrzostwa Europy U-21 w Piłce Nożnej 2021 (eliminacje)

Eliminacje do Mistrzostw Europy U-21 w piłce nożnej rozpoczęły się 18 marca 2019, a zakończyły się 17 listopada 2020. Eliminacje mają na celu wyłonienie czternastu drużyn, które obok gospodarzy reprezentacji Węgier oraz Słowenii zagrają w turnieju finałowym. Piłkarze urodzeni po 1 stycznia 1998 roku są dopuszczeni do gry.
Format eliminacji.
Pierwotny plan eliminacji zakładał zakończenie rywalizacji w grupach do 13 października 2020 roku. 9 zwycięzców grup i najlepszy zespół z drugiego miejsca miały bezpośrednio awansować do turnieju. Pozostałe 8 drużyn z drugich miejsc rywalizowałoby w dwumeczu, zaplanowanym na listopad 2020 roku. o pozostałe 4 miejsca na turnieju. Ze względu na pandemie COVID-19 spotkania zaplanowane na marzec 2020 roku nie odbyły się, w związku z czym UEFA musiała wyznaczyć nowe terminy rywalizacji. Zrezygnowano z rozgrywania baraży, a awans na mistrzostwa uzyska 9 zwycięzców grup i 5 najlepszych drużyn z drugich miejsc.
Losowanie grup.
Do udziału w eliminacjach zgłosiły się 53 federacje krajowe, czyli wszystkie z wyjątkiem: Węgier i Słowenii, które są gospodarzami turnieju finałowego. Drużyny zostały podzielone na pięć koszyków po dziewięć reprezentacji i jeden koszyk ośmiozespołowy. W pierwszych ośmiu grupach znalazło się po jednej drużynie z koszyków A-F, a w ostatniej tylko drużyny z koszyków A-E. Ze względów politycznych w jednej grupie nie mogły znaleźć się reprezentacje Hiszpanii i Gibraltaru oraz Serbii i Kosowa. Losowanie zostało przeprowadzone dnia 11 grudnia 2018 w Nyonie.
Faza grupowa.
W przypadku równej liczby punktów, zespoły są klasyfikowane według następujących zasad.
Dodatkowo ze względu na pandemię COVID-19 wprowadzono dodatkowe regulacje dotyczące rozegranych meczów:
Legenda do tabelek
Klasyfikacja zespołów z drugich miejsc.
"Zasady ustalania kolejności w tabeli zespołów z drugich miejsc:"
W przypadku grup sześciozespołowych wyniki osiągnięte w meczach przeciwko drużynie z ostatniego miejsca w tabeli nie będą wliczane do klasyfikacji.

</doc>
<doc id="4939312" url="https://pl.wikipedia.org/wiki?curid=4939312" title="José Ortiz">
José Ortiz

José Rafael „Piculín” Ortiz Rijos (ur. 25 października 1963 w Aibonito) – portorykański koszykarz występujący na pozycjach silnego skrzydłowego lub środkowego, multimedalista międzynarodowych imprez koszykarskich.

</doc>
<doc id="4939322" url="https://pl.wikipedia.org/wiki?curid=4939322" title="Miejska Biblioteka Publiczna w Świętochłowicach">
Miejska Biblioteka Publiczna w Świętochłowicach

Miejska Biblioteka Publiczna im. Juliusza Ligonia w Świętochłowicach – biblioteka publiczna, samorządowa instytucja kultury. Została wpisana do księgi rejestrowej instytucji kultury w Świętochłowicach pod nr III w dniu 21 września 1992 roku, uzyskując tym samym osobowość prawną. 
Historia.
Miejska Biblioteka Publiczna w Świętochłowicach powstała w 1948 roku. Jej powstanie wiąże się ze społeczną zbiórką książek, którą zaraz po zakończeniu II wojny światowej zorganizowali bibliotekarze, członkowie Towarzystwa Czytelni Ludowych: Gertruda Mańka i Teofil Pieczyk. W dniu 4 maja 1948 roku nastąpiło otwarcie Biblioteki Zarządu Miejskiego w lokalu, znajdującym się obecnie przy ulicy Katowickiej 36 w Świętochłowicach. Uruchomiono wtedy wypożyczalnię i czytelnię. We wrześniu 1949 roku bibliotekę przemianowano na Miejską Bibliotekę Publiczną, w następnym roku bibliotekę przeniesiono do lokalu przy ulicy Bytomskiej 6a.
W 1949 roku uruchomiono także biblioteki w gminach Lipiny i Chropaczów, które w 1951 roku zostały przyłączone do Świętochłowic. Z chwilą przyłączenia tych gmin stały się one dzielnicami miasta, zaś ich biblioteki filiami Miejskiej Biblioteki Publicznej. W ten sposób powołano do życia filię nr 1 w Lipinach i filię nr 2 w Chropaczowie. 
Kolejne lata przyniosły rozbudowę sieci filii Biblioteki. W roku 1955 powstała filia nr 3 w okolicach Szybu Marcina, w 1965 roku filia nr 4 na osiedlu Waryńskiego (obecnie osiedle Ustronie), w 1976 utworzono filię nr 5 przy ulicy Bytomskiej, w 1983 roku powstała filia nr 6 na Lipinach. W roku 1984 powstała filia nr 7 w Chropaczowie; w tym też roku filia nr 2 została przeniesiona do lokalu na osiedlu „Na Wzgórzu”, gdzie oprócz dużej wypożyczalni i czytelni otwarto również Dział Muzyczny. 
W roku 1975 centralę Biblioteki przeniesiono do nowego budynku przy ulicy Świerczewskiego 1d (jest to obecnie ul. Konstytucji 1997 roku). Była to nowoczesna placówka biblioteczna, zawierająca czytelnię na 32 miejsca, Dział Informacji Bibliotecznej oraz Dział Gromadzenia i Opracowywania Zbiorów. 
26 lutego 1976 roku, decyzją wojewody katowickiego, nadano Miejskiej Bibliotece Publicznej imię Juliusza Ligonia.
W 1994 roku Biblioteka przystąpiła do komputeryzacji zbiorów bibliotecznych. Zakupiono wtedy system biblioteczny SIB, który w 2001 roku został zastąpiony systemem SOWA. W 2012 roku Biblioteka zakupiła nowoczesny zintegrowany system biblioteczny SOWA2/MARC21, rok później uruchomiono pierwszą elektroniczną wypożyczalnię w Bibliotece Centralnej. 
Współczesność.
Placówki
Obecnie sieć biblioteczna Miejskiej Biblioteki Publicznej w Świętochłowicach składa się z 6 placówek: Biblioteki Centralnej (ul. Plebiscytowa 3), Filii nr 1 (ul. Chorzowska 37), Filii nr 2 (ul. Łagiewnicka 55), Filii nr 4 (ul. Romana Dmowskiego 21/23), Filii nr 5 (pl. Krauzego 1), Filii nr 6 (ul. Chorzowska 73). Wypożyczalnie elektroniczne działają we wszystkich filiach Biblioteki.
Zbiory
Biblioteka gromadzi i udostępnia zbiory z zakresu literatury pięknej dla dorosłych, dzieci i młodzieży, literatury popularnej i popularnonaukowej oraz literatury w językach obcych. Ponadto gromadzi i udostępnia czasopisma.. 
Obok zbiorów w formie papierowej, biblioteka udostępnia także publikacje w formie elektronicznej poprzez platformę IBUK Libra, pliki do odtwarzania na czytakach i w standardzie DAISY oraz na płytach CD.
Zajęcia stałe
Dla dzieci:
Dla dorosłych:
Ponadto Biblioteka prowadzi spotkania z członkami Polskiego Związku Niewidomych w Bibliotece Centralnej oraz spotkania w ramach Warsztatów Terapii Zajęciowej i z udziałem uczestników Środowiskowego Domu Samopomocy - te dwa ostatnie działania odbywają się w Bibliotece Centralnej i Filii nr 2.
Stowarzyszenie Przyjaciół Biblioteki
Stowarzyszenie Przyjaciół Miejskiej Biblioteki Publicznej w Świętochłowicach powstało 21 listopada 2000 roku. Celem Stowarzyszenia jest wspieranie działalności Biblioteki poprzez zakup zbiorów bibliotecznych (książki i prenumerata czasopism) oraz współfinansowanie imprez czytelniczych organizowanych przez Bibliotekę. Członkiem Stowarzyszenia może zostać każdy czytelnik MBP.

</doc>
<doc id="4939325" url="https://pl.wikipedia.org/wiki?curid=4939325" title="Smartfren">
Smartfren

PT Smartfren Telecom Tbk (dawniej PT Mobile-8 Telecom) – indonezyjskie przedsiębiorstwo telekomunikacyjne, będące dostawcą dostępu do internetu oraz usług telefonii komórkowej. 
Przedsiębiorstwo zostało założone w 2002 roku. Należy do koncernu Sinar Mas Group.
Operator Smartfren liczy 12,5 mln abonentów i jest jednym z głównych operatorów telefonii komórkowej w Indonezji.

</doc>
<doc id="4939332" url="https://pl.wikipedia.org/wiki?curid=4939332" title="Surya Citra Media">
Surya Citra Media

PT Surya Citra Media Tbk (znane jako Surya Citra Media lub SCM) – indonezyjskie przedsiębiorstwo mediowe z siedzibą w Dżakarcie. Zostało założone w 1999 roku i należy do koncernu Elang Mahkota Teknologi.
Jest właścicielem dwóch ogólnokrajowych kanałów telewizyjnych – SCTV i Indosiar.

</doc>
<doc id="4939341" url="https://pl.wikipedia.org/wiki?curid=4939341" title="Bitwa o Imphal">
Bitwa o Imphal

Bitwa o Imphal – starcie militarne stoczone w regionie miasta Imphal, stolicy stanu Manipur w północno-wschodnich Indiach pomiędzy marcem a czerwcem 1944 roku. Cesarska Armia Japońska próbowała zniszczyć siły alianckie pod Imphal i najechać na Indie w swojej ostatniej ofensywie w Azji w czasie II wojny światowej, ale została odparta i zepchnięta do Birmy z dużymi stratami. Wraz z toczoną w tym samym czasie bitwą o Kohimę, bitwa ta stała się punktem zwrotnym w trwającej od 1941 roku kampanii birmańskiej. Japońskie niepowodzenia pod Kohimą i Imphalem były największymi porażkami armii japońskiej w dotychczasowym biegu wojny i kosztowały Japończyków wiele ofiar poniesionych nie tylko w walkach, ale też w wyniku głodu, chorób i wycieńczenia, których doświadczyli żołnierze podczas odwrotu.
Tło sytuacyjne.
W marcu 1943 roku japońskie dowództwo w Birmie zostało zreorganizowane. Nowa kwatera główna, Armia Obszaru Birmy, została przekazana pod dowództwo gen. por. Masakazu Kawabe. Jedną z podległych jej formacji, odpowiedzialną za środkową część frontu naprzeciwko Imphalu i Assam, była 15 Armia. Gen. por. Renya Mutaguchi został wyznaczony do dowodzenia tą armią w marcu 1943 roku i od chwili objęcia dowództwa stanowczo opowiadał się za nową inwazją na Indie. Motywy tego stanowiska wydają się niepewne. Mutaguchi odegrał znaczącą rolę w kilku zwycięstwach Japonii od czasu incydentu na moście Marco Polo w 1937 roku i wierzył, że jego przeznaczeniem jest wygranie bitwy decydującej o wyniku wojny. Mógł również zostać sprowokowany przez pierwszą wyprawę Czinditów, rajd za japońskimi liniami rozpoczęty przez Brytyjczyków pod dowództwem Orde Wingate na początku 1943 roku. Alianci szeroko nagłośnili w propagandzie udane aspekty wyprawy Wingate'a, ukrywając swoje straty spowodowane chorobami i wycieńczeniem, co prawdopodobnie doprowadziło Mutaguchiego i niektórych jego współpracowników do niedocenienia trudności terenowych, z którymi będą musieli się później zmierzyć.
Na początku 1944 roku Japończycy toczyli wojnę na kilku frontach. Zostali zepchnięci przez Amerykanów na środkową i południowo-zachodnią część Pacyfiku, a ich statki handlowe były atakowane przez alianckie łodzie podwodne i samoloty. W Azji Południowo-Wschodniej utrzymywali swoje linie przez cały poprzedni rok, lecz alianci przygotowywali kilka ofensyw z Indii i chińskiej prowincji Junnan do Birmy. W szczególności miasto Imphal w Manipur na granicy z Birmą zostało umocnione jako znacząca baza logistyczna aliantów, z lotniskami, obozami wojskowymi i składami zaopatrzenia. Imphal był połączony z jeszcze większą bazą w Dimapur w dolinie rzeki Brahmaputra drogą, która wiła się na odległości 160 km przez strome i zalesione wzgórza Naga.
Japońskie plany ofensywne.
Mutaguchi planował wykorzystać zdobycie Imphalu, aby dostać się do doliny Brahmaputry. Spowodowałoby to przerwanie alianckich linii komunikacyjnych w północnej Birmie, gdzie kierowane przez Amerykanów Dowództwo Północnego Obszaru Bojowego próbowało zbudować drogę Ledo łączącą Indie i Chiny drogą lądową oraz z lotniskami zaopatrującymi armię chińskich nacjonalistów pod przywództwem Czang Kaj-szeka przez most powietrzny nad Himalajami. Chociaż sztaby Armii Obszaru Birmy i Południowej Ekspedycyjnej Grupy Armii (naczelne dowództwo sił japońskich w południowo-wschodniej Azji i na południowym Pacyfiku) miały zastrzeżenia co do skali proponowanej operacji Mutaguchiego, ostatecznie przekonał ich jego osobisty upór. Ostatecznie premier Hideki Tōjō oraz Imperialna Kwatera Generalna zatwierdziły plan.
Mutaguchi zamierzał odizolować i zniszczyć alianckie jednostki na ich wysuniętych pozycjach, a następnie zdobyć Imphal. Jego plan nazwano U-Go, lub operacją C. W szczegółach:
Pod naciskiem Subhasa Czandry Bosego, przywódcy Azad Hind (ruchu, który usiłował siłą obalić brytyjskie panowanie w Indiach przy wsparciu Japonii), Indyjska Armia Narodowa wniosła znaczący wkład w przyszłą operację. Pierwotnie Japończycy zamierzali używać kolaboracyjnych hinduskich jednostek tylko do rozpoznania i propagandy.
Wszyscy dowódcy dywizji Mutaguchiego w jakimś stopniu nie zgadzali się z tym planem. Sato nie ufał motywom Mutaguchiego, a Yanagida otwarcie szydził ze swojego szorstkiego przełożonego, nazywając go „głupcem”. Yamauchi był już bardzo chory i miał skłonności do fatalizmu. Ich główne zastrzeżenia dotyczyły podaży. Mutaguchi zakładał, że sukces zostanie osiągnięty w ciągu trzech tygodni, ale odpowiednie dostawy zapasów na front po tym okresie można było uzyskać tylko wtedy, gdyby Japończycy zajęli składy zaopatrzenia aliantów, ponieważ deszcze monsunowe, które zwykle padały od połowy maja, musiały spowodować to, że szlaki zaopatrzeniowe od rzeki Czinduin staną się prawie niemożliwe do przebycia. Ryzyko, jakie podejmował Mutaguchi, przynosiło efekty w przeszłości, ale nie można było powtórzyć tych sukcesów, biorąc pod uwagę niemal całkowitą przewagę w powietrzu aliantów na tym obszarze oraz poprawę morale i wyszkolenia żołnierzy brytyjskich i indyjskich. Mutaguchi zaproponował stosowanie racji żywnościowych jak za czasów Czyngis-chana, przeprawiając stada bawołów i bydła zebrane w całej północnej Birmie przez Czinduin jako porcje mięsa idące na własnych kopytach. Jednak większość zwierząt padła po drodze z braku paszy, a ich mięso zgniło wiele kilometrów od żołnierzy, których miały posilić.
Plan Mutaguchiego zawierał także inne słabości, które ujawniły się w miarę postępów kampanii. Japończycy zakładali, że Brytyjczycy nie będą w stanie używać czołgów na stromych wzgórzach porośniętych dżunglą wokół Imphalu. Dla ułatwienia ruchu wojsk i zaopatrzenia Japończycy zostawili w tyle większość swojej artylerii polowej, główną broń przeciwpancerną. W rezultacie ich żołnierze prawie nie mieli broni do walki z czołgami.
Opierając się na swoich doświadczeniach z kampanii na Malajach i w Singapurze oraz podczas japońskiego podboju Birmy na początku 1942 roku, Mutaguchi oceniał wojska brytyjskie i indyjskie jako z natury gorsze. Żołnierze wroga, których spotykał na początku wojny, byli na ogół słabo wyszkoleni i źle dowodzeni. Jednak po dwóch latach walk alianci w dużej mierze przezwyciężyli problemy administracyjne i organizacyjne, które sparaliżowały ich wczesne wysiłki w Birmie, a ich wojska były znacznie lepiej wyszkolone i zmotywowane.
Alianckie przygotowania obronne.
Imphal był utrzymywany przez IV Korpus pod dowództwem gen. por. Geoffry'ego Scoonesa. Korpus był częścią 14 Armii dowodzonej przez gen. por. Williama Slima. Ponieważ alianci planowali jako pierwsi przystąpić do ofensywy, jednostki korpusu zostały odrzucone prawie do rzeki Czinduin i rozdzielone, przez co były narażone na całkowitą izolację i otoczenie.
Indyjskie dywizje składały się z personelu brytyjskiego i indyjskiego. W każdej brygadzie był co do zasady jeden brytyjski, jeden gurkhijski i jeden batalion indyjski, chociaż dwa brygady (37 Brygada w 23 Dywizji i 63 Brygada w 17 Dywizji) składały się w całości z jednostek gurkhijskich. Każda dywizja była wspierana przez dwa pułki artylerii polowej (zwykle brytyjskiej) i jeden pułk indyjskiej artylerii górskiej.
Preludium.
Pod koniec lutego został przeprowadzony lokalny japoński kontratak na indyjski XV Korpus w Arakanie, przy użyciu tej samej taktyki, jaką proponował Mutaguchi. Atak nie powiódł się, gdy alianckie samoloty zrzuciły na spadochronach zaopatrzenie swoim żołnierzom, pozwalając im utrzymać się na pozycjach, podczas gdy atakującym Japończykom skończyły się zapasy. Od tego momentu alianci mieli w coraz większym stopniu polegać na swoich samolotach transportowych. Japończycy nieoczekiwanie napotkali też kilka indyjskich czołgów, przeciwko którym słabo wyposażona piechota była bez szans. Planowanie operacji U-Go było już jednak zbyt daleko zaawansowane, aby uwzględnić te zmiany.
Podczas gdy Japończycy przygotowywali się do ataku, alianci rozpoczęli fazę powietrznodesantową (operacja Thursday) drugiej wyprawy Czinditów 5 marca 1944 roku. Japońscy oficerowie, tacy jak gen. mjr Noburo Tazoe, dowodzący jednostkami Sił Powietrznych Armii Japońskiej w Birmie, wezwał Mutaguchiego do zrezygnowania z nowej ofensywy i przerzucenia wojsk, aby zabezpieczyć japońskie tyły przed Czinditami. Mutaguchi odrzucił jednak te obawy, twierdząc, że za kilka tygodni zajmie bazy lotnicze, z których zaopatrywano Czinditów.
Początkowe fazy bitwy.
Kiedy otrzymali informacje, że zbliża się duża, japońska ofensywa, Slim i Scoones planowali wycofać swoje wysunięte dywizje na równinę Imphalu i zmusić Japończyków do walki na krańcu ich nadmiernie wydłużonych i trudnych linii zaopatrzeniowych. Jednak źle ocenili datę ataku Japończyków i siłę, której użyją przeciwko niektórym celom. Wojska japońskie zaczęły przekraczać rzekę Czinduin 8 marca. Scoones wydał swoim wysuniętym oddziałom rozkaz wycofania się do Imphalu dopiero 13 marca.
Tamu – Shenam.
Indyjska 20 Dywizja utrzymywała Tamu nad rzeką Czinduin, a także w Moreh niedaleko na północ, gdzie utworzono duży skład zaopatrzenia. 20 marca doszło do starcia między sześcioma czołgami M3 Grant 3 Pułku Carabiniers i sześcioma czołgami Typ 95 Ha-Go prowadzącymi natarcie Grupy Bojowej Yamamoto z południa. Lekkie japońskie czołgi zostały zniszczone. Pełniący obowiązki dowódcy dywizji Douglas Gracey był przeciwny wycofaniu się, ale 25 marca otrzymał rozkaz odłączenia części swojej dywizji, aby zapewnić rezerwę dla IV Korpusu. Ponieważ dywizja była zbyt słaba, by utrzymać Tamu i Moreh jednocześnie, alianci wycofali się na Shenam Saddle, kompleks wzgórz, przez które przebiegała droga Imphal – Tamu. Skład w Moreh został podpalony, aby nie oddać go Japończykom, zabito też 200 sztuk bydła. Dywizja wycofywała się bez większych trudności, głównie dlatego, że dwa bataliony Grupy Bojowej Yamamoto z japońskiej 15 Dywizji (2. batalion 51 Pułku i 3. batalion 60 Pułku) zostały opóźnione w Indaw w północnej Birmie przez Czinditów i nie mogły zostać przerzucone na front.
Tiddim – Bishenpur.
Dalej na południe indyjska 17 Dywizja została odcięta przez japońską 33 Dywizję. Patrole z dywizji i "V Force" (nieregularnych sił złożonych z opłacanych miejscowych mieszkańców i partyzantów) ostrzegły Cowana o japońskich siłach zbliżających się na tyły dywizji już 8 marca, pozwalając mu przegrupować dywizję, aby chronić jej tyły. 13 marca japoński 215 Pułk zaatakował składowisko zaopatrzenia w miejscu oznaczonym Milestone 109, 32 km za pozycjami czołgów Cowana, podczas gdy japoński 214 Pułk zajął Tongzang i grzbiet zwany Tuitum Saddle po drugiej stronie drogi, kilka kilometrów za głównymi pozycjami indyjskiej 17 Dywizji.
Dywizja indyjska zaczęła się wycofywać 14 marca. W Tuitum Saddle japoński 214 Pułk nie był w stanie prawidłowo okopać się, zanim 15 marca zaatakowała go indyjska 48 Brygada Piechoty. Japończycy ponieśli ciężkie straty i zostali zmuszeni do opuszczenia pozycji. Skład zaopatrzenia w Milestone 109 został odzyskany przez wojska indyjskie 25 marca. Cowan podjął kroki, aby zabezpieczyć najbardziej wrażliwy punkt na tyłach swojej dywizji, most na rzece Manipur. Tylna straż dywizji przekroczyła bezpiecznie rzekę 26 marca, wysadzając za sobą most. Dywizja zabrała także większość pojazdów, żywności i amunicji z magazynu w Milestone 109 przed wznowieniem odwrotu.
Zarówno dywizja japońska, jak i indyjska poniosły ciężkie straty. Yanagida, dowódca japońskiej 33 Dywizji, był już wcześniej pesymistą i najwyraźniej zdenerwowała go zniekształcona wiadomość radiowa, która sugerowała, że jeden z jego pułków został zniszczony w Tongzang. Dlatego nie naciskał na pościg za 17 Dywizją i pomimo upomnień ze strony Mutaguchiego, postępował ostrożnie.
Scoones został jednak zmuszony do wysłania większości swojej jedynej rezerwy, indyjskiej 23 Dywizji Piechoty, na pomoc 17 Dywizji. Dwie dywizje, zaopatrzone w zrzuty spadochronowe z samolotów alianckich, powróciły na równinę Imphalu, do której dotarły 4 kwietnia.
Sangshak – Litan.
W tym samym czasie Imphal był narażony na ataki japońskiej 15 Dywizji. Jedyna siła, która pozostawiono do osłaniana północnych podejść do bazy, indyjska 50 Brygada Spadochronowa, została brutalnie pokonana w bitwie pod Sangshak przez pułk japońskiej 31 Dywizji w drodze do Kohimy. Japoński 60 Pułk przeciął główną drogę kilka kilometrów na północ od Imphalu 28 marca, podczas gdy 51 Pułk posuwał się na Imphal z północnego wschodu, w dół doliny rzeki Iril i szlakiem od Litanu, 37 km na północny wschód od Imphalu.
Jednak wcześniejszy atak dywersyjny przeprowadzony przez japońską 55 Dywizję w Arakanie już się nie powiódł. Adm. Louis Mountbatten, naczelny dowódca sił alianckich w Azji Południowo-Wschodniej, podjął kroki w celu odłączenia części samolotów przydzielonych do mostu powietrznego dla Chin i przeznaczania ich do operacji we wschodnich Indiach. Slim był w stanie użyć tych maszyn do przeniesienia doświadczonej bojowo indyjskiej 5 Dywizji Piechoty, w tym całej jej artylerii i pierwszoliniowych środków transportu (jeepów i mułów) drogą powietrzną z Arakanu na centralną część frontu. Przerzut dywizji został zakończony w zaledwie jedenaście dni. Jedna brygada i pułk artylerii górskiej skierowano do Dimapur w dolinie Brahmaputry, lecz pozostałe dwie brygady, artyleria polowa i kwatera główna dywizji udały się do Imphalu. Wysunięte oddziały dywizji walczyły na północ i wschód od Imphalu od 3 kwietnia.
Góry Czin.
Na lewym skrzydle wojsk japońskich, Brygada Subhas z Indyjskiej Armii Narodowej, dowodzona przez Shaha Nawaza Khana, dotarła pod koniec marca do krawędzi gór Czin poniżej Tiddim i Fort White. Z tej pozycji 2. batalion wysłał pojedyncze kompanie w celu odciążenia sił japońskich pod Falam i Hakha, skąd z kolei siły Khana wysyłały patrole i zastawiły zasadzki na miejscowych partyzantów dowodzonych przez brytyjskiego oficera, ppłk. Oatesa, biorąc pewną liczbę jeńców. W połowie maja siły pod dowództwem adiutanta Khana, Mahbooba „Boobie” Ahmeda, zaatakowały i zajęły twierdzę Klang Klang na szczycie wzgórza. W międzyczasie 3. batalion przeniósł się do obszaru Fort White – Tongzang, spodziewając się przedwczesnego zniszczenia indyjskiej 7 Dywizji Piechoty gen. mjr. Franka Messervy'ego w Arakanie, co pozwoliłoby jej przyjąć nowych, hinduskich ochotników.
Podczas wczesnej części ofensywy, Grupa Bahadur z Indyjskiej Armii Narodowej najwyraźniej odniosła pewien sukces w nakłanianiu żołnierzy British Indian Army do dezercji.
Pat.
Od początku kwietnia Japończycy atakowali równinę Imphalu z kilku kierunków:
Bishenpur.
Japońska 33 Dywizja zaatakowała od południa w Bishenpur, gdzie przecięła drugorzędną trasę z Silcharu na równinę. Rajd komandosów doprowadził na zniszczenia wiszącego mostu, przez co trasa silcharska stała się bezużyteczna. Indyjskie 17 i 23 Dywizje przegrupowywały się po odwrocie, a Bishenpur było utrzymywane tylko przez indyjską 32 Brygadę Piechoty (odłączoną od 20 Dywizji). Japończycy przedarli się przez wzgórza na zachód od Bishenpur, niemal izolując Brytyjczyków w wiosce, ale bardzo ucierpieli od brytyjskiego ognia artyleryjskiego. Ich wysunięte oddziały zostały zatrzymane przez brak zaopatrzenia zaledwie 16 km od Imphalu. Inne siły japońskie posuwające się bezpośrednio drogą Tiddim – Imphal zostały zatrzymane w Potsangbam 3,2 km na południe od Bishenpur, gdy oddziały indyjskiej 17 Dywizji ponownie dołączyły do walki.
Yanagida, dowódca japońskiej 33 Dywizji, nadmiernie rozwścieczył Mutaguchiego swoją ostrożnością. Ostatecznie pod koniec miesiąca został zwolniony ze stanowiska.
Shenam – Palel.
Grup Bojowa Yamamoto zaatakowała przełęcz Shenam, bronioną przez główne oddziały indyjskiej 20 Dywizji, na głównej drodze z Tamu do Imphalu. Była to jedyna utwardzona droga w rejonie, z której mogli korzystać Japończycy, i dlatego ważne było dla nich przebicie się w tym miejscu, aby czołgi Grupy Bojowej Yamamoto i ciężka artyleria mogły zaatakować główne umocnienia wokół samego Imphalu. Zaledwie kilka kilometrów na północ od przełęczy znajdowało się lotnisko Palel, jedno z dwóch lotnisk na równinie przystosowane do pracy w każdych warunkach pogodowych, niezbędne dla obrońców.
Japoński atak 4 kwietnia był chaotyczny; piechota nie była gotowa do wsparcia czołgów i dwanaście japońskich maszyn zostało zniszczonych na drodze przez brytyjskie działa przeciwpancerne. Od 8 do 22 kwietnia toczyły się ciężkie walki o pięć szczytów, które górowały nad drogą na wschód od przełęczy. Japończycy zdobyli kilka z nich, lecz indyjskie i brytyjskie kontrataki pozwoliły odzyskać część utraconych wzgórz. Straty po obu stronach były wysokie.
Po nieudanej próbie przebicia się drogą, Yamamoto wysłał żołnierzy przez nierówny teren na północ od przełęczy, aby zaatakowali lotnisko Palel. Brygada Gandhiego lub 2 Pułk Partyzancki Indyjskiej Armii Narodowej, składająca się z dwóch batalionów dowodzonych przez Inayata Kiyaniego, wziął udział w tym ataku. 28 kwietnia Hindusi zaatakowali Palel. Próbowali skłonić niektórych hinduskich żołnierzy armii brytyjskiej do poddania się, ale obrońcy stawili opór po początkowym wahaniu się. Inny oddział kolaboracyjnej armii indyjskiej niszczył alianckie instalacje wojskowe wokół lotniska Palel, ale wycofał się po tym, jak nie udało mu się połączyć z jednostkami japońskimi. Brygadzie Gandhiego brakowało racji żywnościowych, ponieważ niosła ze sobą zapasy tylko na jeden dzień, a ponadto straciła 250 żołnierzy w wyniku ostrzału artyleryjskiego po wycofaniu się z Palel.
Kanglatongbi – Nungshigum.
Japońska 15 Dywizja otoczyła Imphal od północy. Jej 60 Pułk zdobył brytyjski skład zaopatrzenia w Kanglatongbi na głównej drodze Imphal – Dimapur, kilka kilometrów na północ od Imphal, lecz magazyn został wcześniej opróżniony z żywności i amunicji.
Pojedynczy batalion z japońskiego 51 Pułku (dowodzony przez płk. Kimio Omoto) zajął kluczowy grzbiet Nungshigum, który góruje nad głównym pasem startowym w Imphalu. Stanowiło to poważne zagrożenie dla IV Korpusu i dlatego 13 kwietnia indyjska 5 Dywizja przeprowadziła kontratak, wspierany przez naloty z powietrza, zmasowany ostrzał artyleryjski i czołgi M3 Lee ze szwadronu B 3 Pułku Carabiniers. Japończycy spodziewali się, że zbocza są zbyt strome, aby czołgi mogły na nie wjechać, i rzeczywiście czołgi Lee nigdy wcześniej nie zostały wykorzystane na takich pochyłościach w warunkach bojowych. Japoński pułk miał jednak bardzo mało skutecznej broni przeciwpancernej, a jego wojska zostały wyparte z grzbietu z ciężkimi stratami. Atakujący również mocno ucierpieli; każdy oficer 3 Pułku Carabiniers i każdy atakujący żołnierz z 1. batalionu 17 Pułku Dogra został zabity lub ranny.
Aliancka kontrofensywa.
Północ.
Do 1 maja wszystkie japońskie ataki ustały. Slim i Scoones rozpoczęli kontrofensywę przeciwko japońskiej 15 Dywizji. Ta dywizja była najsłabszą z japońskich formacji i jeśli zostałaby pokonana, oznaczałoby to przerwanie oblężenia (po odbiciu Kohimy). Przebieg kontrataku był powolny. Rozpoczynały się deszcze monsunowe, co utrudniło poruszanie się. IV Korpus cierpiał również na niedobory zaopatrzenia. Chociaż racje żywnościowe i posiłki były dostarczane do Imphalu drogą powietrzną, amunicję artyleryjską trzeba było oszczędzać.
Indyjska 5 Dywizja (do której dołączyła indyjska 89 Brygada Piechoty, mająca zastąpić brygadę wysłaną na Kohimę) oraz 23 Dywizja (później zastąpiona przez 20 Dywizję) próbowały zająć strome zbocza, takie jak Mapao Spur, utrzymywane przez Japończyków, ale okazało się, że są one prawie nie do zdobycia. Artyleria aliancka zwykle nie była w stanie trafić japońskich pozycji na przeciwnych zboczach, a piechota aliantów częsta szturmowała szczyty grzbietów tylko po to, by chwilę później zostać stamtąd wyparta ostrzałem moździerzy i granatami ręcznymi rzucanymi z pozycji na zajętym przez wroga przeciwległym stoku. IV Korpus przegrupował się. Indyjska 23 Dywizja przejęła obronę przełęczy Shenam, podczas gdy od końca maja 5 Dywizja koncentrowała się na natarciu na północ od Sengmai główną drogą przez Kanglatongi, podczas gdy indyjska 20 Dywizja posuwała się wzdłuż torów i rzeki Iril w kierunku Litan i Ukhrul, zagrażając liniom zaopatrzeniowym japońskiej 15 Dywizji.
W tym czasie Japończycy byli już u kresu swojej wytrzymałości. Ani 31 Dywizja, która walczyła pod Kohimą, ani 15 Dywizja nie otrzymały wystarczających zapasów od początku ofensywy, a ich wojska przymierały głodem. Gen. por. Sato, dowódca 31 Dywizji, zarządził odwrót pod koniec maja, aby jego dywizja mogła znaleźć jakąś żywność. Pozwoliło to indyjskiemu XXXIII Korpusowi wypędzić Japończyków z Kohimy i posunąć się na południe.
Oddziały japońskiej 15 Dywizji zostały zmuszone do porzucenia swoich pozycji obronnych, aby szukać zapasów w okolicznych wioskach lub na japońskich liniach komunikacyjnych. Mutaguchi zwolnił śmiertelnie chorego Yamauchiego (zastępując go gen. por. Uichi Shibatą), ale to nie zmieniło sytuacji. Po pokonaniu tylnych straży Grupy Miyazaki (samodzielnego oddziału wydzielonego z 31 Dywizji) i wyparciu japońskiego 60 Pułku z jego straconych pozycji na drodze Dimapur – Imphal, czołowe oddziały IV i XXXIII Korpusu spotkały się 22 czerwca na Milestone 109, 16 km na północ od Imphalu, a oblężenie Imphalu zostało ostatecznie zniesione.
Południe.
Na południe od Imphalu indyjska 17 Dywizja wróciła do linii, stając naprzeciwko japońskiej 33 Dywizji. W pierwszej połowie maja miało miejsce kilka japońskich ataków powietrznych na Bishenpur i ciężkie walki o wioskę Potsangbam 3,2 km na południe, w których Brytyjczycy stracili 12 czołgów. Ocalałe załogi 3 Pułku Carabiniers zostały później ewakuowane z Imphalu w celu odtworzenia jednostki w Indiach.
Gen. mjr Cowan planował przełamać impas na tym froncie, wysyłając indyjską 48 Brygadę Piechoty szerokim, lewym łukiem na tyły japońskiej dywizji, podczas gdy indyjska 63 Brygada Piechoty zaatakowała ich frontalnie. Tymczasowy dowódca japońskiej dywizji (jej szef sztabu, gen. mjr Tetsujiro Tanaka) planował w tym samym czasie dokonać infiltracji przez front indyjskiej 17 Dywizji, aby przejąć ważne cele pośrodku indyjskich pozycji. Oba manewry zostały uruchomione prawie jednocześnie.
Gurkhowie z indyjskiej 48 Brygady przecięli drogę za Japończykami 18 maja, ale 63 Brygada nie była w stanie się do nich przebić, w wyniku czego 48 Brygada została zmuszona do przebicia się z powrotem przez pozycje japońskie, aby powrócić do dywizji, ponosząc ciężkie straty. W międzyczasie część żołnierzy Tanakiego (214 Pułk) 20 maja zdobyła wzgórza w pobliżu kwatery głównej 17 Dywizji. Z powodu wtargnięcia na ich tyły oddziałów alianckich Japończycy nie byli jednak w stanie wzmocnić swoich wysuniętych oddziałów, a w ciągu następnego tygodnia odizolowane oddziały japońskie zostały wyparte ze swoich pozycji w środku sektora indyjskiej dywizji, co spowodowało zniszczenie wielu jednostek japońskich.
Nowy, silny dowódca, gen. por. Nobuo Tanaka, 22 maja objął dowództwo nad 33 Dywizją i zarządził powtarzające się ataki, które zredukowały wiele batalionów jego dywizji do zaledwie garstki ludzi. W czerwcu otrzymał posiłki (pułk z 53 Dywizji i niewielki oddział z 14 Pułku Czołgów), które wykorzystał je do kolejnego ataku. Po początkowym sukcesie świeży pułk poniósł ciężkie straty w wyniku ostrzału artyleryjskiego. Do końca czerwca 33 Dywizja poniosła tyle ofiar, że nie mogła już dalej prowadzić działań bojowych.
Grupa Bojowa Yamamoto również poniosła ciężkie straty, ale przed wycofaniem się, w pierwszym tygodniu lipca przeprowadziła dwa skromne rajdy na lotnisko Palel, niszcząc kilka samolotów na ziemi i w hangarach.
Operacje Indyjskiej Armii Narodowej.
Pod koniec maja 1 i 2 Pułk Partyzancki Indyjskiej Armii Narodowej (ten ostatni dowodzony przez Malika Munawara Khana Awana) został przekierowany na Kohimę. Hindusi ruszyli na północ przez japońskie tyły, ale zanim dotarli do Ukhrul, Japończycy już się wycofali. Zamiast tego kolaboranci zdecydowali się zaatakować Imphal. W Imphalu obie jednostki hinduskie walczące po przeciwnych stronach ucierpiały z powodu dezercji, ale nie na taką skalę, jakiej spodziewało się dowództwo brytyjskie.
Koniec bitwy.
Japończycy zdali sobie sprawę, że operację należy przerwać już w maju. Gen. por. Hikosaburo Hata, zastępca szefa Sztabu Generalnego, odbył pod koniec kwietnia wizytę w kwaterze głównej Armii Południowej. Kiedy wrócił do Tokio, pesymistycznie relacjonował wynik operacji na dużym spotkaniu sztabowym z premierem Hideki Tōjō, ale ten odrzucił jego obawy, ponieważ ich źródłem był młodszy oficer sztabowy (mjr Masaru Ushiro, w dowództwie Armii Obszaru Birmy). Wiadomości zostały wysłane z Imperialnej Kwatery Głównej, wzywając, aby operacja trwała do końca.
Gen. por. Kawabe udał się na północ z Rangunu, aby osobiście monitorować sytuację 25 maja. Kilku oficerów, z którymi rozmawiał, było przekonanych o powodzeniu operacji, jeśli uda się zapewnić posiłki, lecz w rzeczywistości ukrywało swoje straty i powagę sytuacji. Na spotkaniu Mutaguchiego i Kawabe 6 czerwca obaj użyli "haragei", niewerbalnej formy komunikacji za pomocą gestów, ekspresji i tonu głosu, aby wyrazić przekonanie, że sukces jest niemożliwy, ale żaden z nich nie chciał wziąć na siebie odpowiedzialności za rozkaz odwrotu. Kawabe niedługo potem zachorował na czerwonkę i być może fizycznie był niezdolny do służby. Mimo to zarządził powtarzające się ataki, stwierdzając później, że Bose był kluczem do przyszłości Japonii i Indii.
Mutaguchi rozkazał japońskiej 31 Dywizji, która wycofała się z Kohimy w obliczu zagrożenia głodem, aby dołączyła do 15. Dywizji w ponownym ataku na Imphal z północy. Żaden oddział nie wykonał rozkazu, nie będąc w stanie do niego przystąpić. Kiedy Mutaguchi zdał sobie sprawę, że żadna z jego formacji nie wykonuje rozkazów ataku, ostatecznie nakazał przerwanie ofensywy 3 lipca. Japończycy, w wielu przypadkach zredukowani do zdezorganizowanych grupek maruderów, cofnęli się za rzekę Czinduin, porzucając artylerię, środki transportu i wielu żołnierzy zbyt ciężko rannych lub chorych, aby mogli chodzić. Alianci odzyskali Tamu pod koniec lipca. Znaleźli tam 550 niepogrzebanych japońskich zwłok, a pośród nich leżących 100 umierających rannych.
Analiza.
Straty.
Japońska porażka pod Kohimą i Imphalem była największą do tego czasu klęską armii japońskiej w II wojnie światowej. Atakujący ponieśli 54 879 ofiar, w tym 13 376 zabitych (plus 920 ofiar we wcześniejszych walkach pod Assam). Większość tych strat była wynikiem głodu, chorób i wycieńczenia.
Alianci stracili 12 603 ludzi.
Następstwa.
Japończycy stracili również prawie wszystkie z 12 000 koni pociągowych i mułów w swoich jednostkach transportowych oraz 30 000 sztuk bydła wykorzystywanego jako zwierzęta juczne lub chodzące racje żywnościowe oraz wiele ciężarówek i innych pojazdów. Utrata zwierząt jucznych miała sparaliżować kilka ich oddziałów również w następnym roku. Mutaguchi podczas bitwy zwolnił wszystkich dowódców swoich dywizji. Na końcu zarówno on, jak i Kawabe zostali całkowicie pozbawieni dowództwa.
W grudniu Slim i trzej dowódcy jego korpusów (Scoones, Christison i Stopford) otrzymali szlachectwo od wicekróla Lorda Wavella podczas ceremonii w Imphalu przed frontem pułków szkockich, gurkhijskich i pendżabskich. Slim został odznaczony Orderem Łaźni, pozostali Orderem Imperium Brytyjskiego.
Operacje lotnicze nad Imphalem.
W połowie 1944 roku lotnictwo alianckie cieszyło się niekwestionowaną przewagą powietrzną nad Birmą. Ostatni poważny wysiłek sił powietrznych armii japońskiej miał miejsce nad Arakanem w lutym i marcu, w wyniku czego Japończycy ponieśli poważne straty. Podczas bitew Imphal i Kohimę byli w stanie wykonać zaledwie sześć znaczących nalotów.
IV Korpus cieszył się bliskim wsparciem lotniczym ze strony maszyn 221 Grupy RAF. Brytyjskie bombowce bombardujące i średnie bombowce ostrzeliwały i bombardowały koncentracje sił wroga, polowe składy zaopatrzenia, transport, drogi i mosty aż do rzeki Czinduin. Monsun, który występował co roku od maja do września, w żaden sposób nie zmniejszył aktywności lotnictwa. Third Tactical Air Force RAF zwiększyła swój wskaźnik lotów do 24 000 podczas najgorszych czterech miesięcy monsunu, prawie sześć razy więcej niż poprzedniego roku o tej samej porze.
Jednak największy wkład w zwycięstwo aliantów miały zarówno brytyjskie, jak i amerykańskie samoloty transportowe. Alianci mogli przewozić ludzi, sprzęt i zapasy na lądowiska w Imphalu (a także w Pallel, aż do nadejścia deszczów monsunowych), więc miasto, choć odcięte od lądu, nie było pozbawione zaopatrzenia. Pod koniec bitwy lotnictwo alianckie przetransportowało 19 000 ton zaopatrzenia i 12 000 ludzi do Kohimy i Imphalu oraz ewakuowało 13 000 rannych i 43 000 członków personelu niebojowego. Wśród zapasów przewiezionych podczas oblężenia było ponad milion galonów paliwa, ponad tysiąc worków z pocztą i 40 milionów papierosów. Z uwagi na to, że kilka tysięcy mułów zostało wykorzystanych do zaopatrzenia odległych placówek, np. indyjskiej 17 Dywizji na szlaku Bishenpur, podczas oblężenia dostarczano również paszę dla zwierząt. Samoloty alianckie mogły zrzucać amunicję, racje żywnościowe, a nawet wodę pitną dla okrążonych jednostek.
Na początku bitwy Dowództwo Azji Południowo-Wschodniej dysponowało 76 samolotami transportowymi (głównie C-47 Skytrain), ale wiele z nich było zaangażowanych w zaopatrywanie sił nacjonalistycznych Czang Kaj-szeka w Chinach za pośrednictwem mostu powietrznego. Nawet adm. Louis Mountbatten, naczelny dowódca, nie miał uprawnień do dysponowania którymkolwiek z tych samolotów, ale w kryzysie w czasie bitwy w połowie marca zrobił to, kierując do Indii 20 samolotów C-46 Commando. Był wspierany w tych wysiłkach przez amerykańskich oficerów z kwatery głównej Amerykańskiego Teatru Chiny-Birma-Indie.
Cmentarz wojenny.
Po wojnie Komisja Grobów Wojennych Wspólnoty Narodów utworzyła Cmentarz Wojenny w Imphalu i Cmentarz Wojenny w Kohimie dla upamiętnienia żołnierzy brytyjskich i indyjskich poległych w tych bitwach.

</doc>
<doc id="4939343" url="https://pl.wikipedia.org/wiki?curid=4939343" title="JakTV">
JakTV

JakTV – indonezyjska stacja telewizyjna o charakterze informacyjnym, emitująca z obszaru metropolitarnego Dżakarty. Należy do przedsiębiorstwa Mahaka Media. Została uruchomiona w 2005 roku.

</doc>
<doc id="4939346" url="https://pl.wikipedia.org/wiki?curid=4939346" title="Kolegium jezuitów w Rydze">
Kolegium jezuitów w Rydze

Kolegium jezuitów w Rydze – uczelnia jezuicka prowadzona w Rydze w latach 1582–1773. 
Historia.
Kolegium powstało po zwycięstwie Rzeczypospolitej w w wojnie z Rosją (1577–1582) i odzyskaniu Inflant.
Kolegium powstało w 1582 z fundacji króla Stefana Batorego. W jego powstaniu czynny udział jako inicjator i organizator brał ks. Piotr Skarga, rektor kolegium wileńskiego.
Uczelnia powstała na terenie zdominowanym przez ludność protestancką i sprowadzenie do Rygi jezuitów od początku spotykało się z jej oporem. Już w pierwszym roku faktycznej działalności (1584) wybuchły rozruchy miejskie, a tłumy wdarły się do budynków kolegium. Niepokoje trwały do roku następnego, a jezuici zostali usunięci z zajmowanych przez siebie budynków. W 1589 sejm nakazał ich powrót, jednak wobec utrzymującej się wrogości mieszkańców Rygi, stało się to dopiero w 1591. Zaczęto się też zastanawiać nad przeniesieniem kolegium do Wenden (dziś: Kieś).
Ryga została zdobyta 25 września 1621 przez wojska szwedzkie na początku wojny polsko-szwedzkiej. Król Gustaw Adolf obsadził kolegium wojskiem, jezuitów wypędził, a majątek zakonu przejął na rzecz skarbu szwedzkiego, co oznaczało koniec działalności kolegium.

</doc>
<doc id="4939348" url="https://pl.wikipedia.org/wiki?curid=4939348" title="SEA Today">
SEA Today

SEA Today (Southeast Asia Today) – indonezyjska stacja telewizyjna o charakterze informacyjnym, emitująca treści w języku angielskim. Jej właścicielem jest Telkom Indonesia. Została uruchomiona w 2020 roku.

</doc>
<doc id="4939357" url="https://pl.wikipedia.org/wiki?curid=4939357" title="Mahaka Media">
Mahaka Media

PT Mahaka Media Tbk (znane jako Mahaka Media) – indonezyjskie przedsiębiorstwo mediowe założone w 1992 roku. Jego siedziba mieści się w stolicy kraju – Dżakarcie.
Jego portfolio obejmuje m.in. dzienniki (Harian Indonesia, Harian Republika) oraz szereg kanałów telewizyjnych i stacji radiowych (Jak TV, Alif TV, Jak FM, Gen FM, Masima RadioNet, Prambors, Delta FM, Female Radio).
Jest także wydawcą magazynów i książek.
Mahaka Media zatrudnia ponad tysiąc ludzi i należy do największych koncernów mediowych w Indonezji.

</doc>
<doc id="4939368" url="https://pl.wikipedia.org/wiki?curid=4939368" title="Pedro Paterno">
Pedro Paterno

Pedro Alejandro Paterno y de Vera-Hidalgo (ur. 27 lutego 1857 w Manili, zm. 26 kwietnia 1911 tamże) – filipiński polityk, pisarz, poeta i dramaturg.
Życiorys.
Wokół daty rocznej jego urodzenia w źródłach można natrafić na pewne niejasności. Niektóre mówią o 1857, inne o 1858. Data dzienna (27 lutego) natomiast nie wzbudza kontrowersji. Urodził się w Santa Cruz w Manili, jako potomek bogatej, prominentnej rodziny o chińskich korzeniach.
Uczęszczał do prestiżowego Ateneo w rodzinnym mieście. Studiował filozofię i teologię na Uniwersytecie w Salamance, następnie zaś prawo na madryckim Uniwersytecie Complutense. Był zaangażowany w przybliżanie tematyki filipińskiej mieszkańcom współczesnej sobie Hiszpanii, między innymi w organizację madryckiej wystawy poświęconej archipelagowi (1887). Ceniony był za swoją bogatą twórczość literacką. Jego "Sampaguitas y otras poesías varias" (1880) czasem mylnie uznawany jest za pierwszą książkę poetycką w języku hiszpańskim pióra Filipińczyka, która zeszła z prasy drukarskiej. W 1885 opublikował "", pierwszą powieść w historii Filipin. Wśród jego istotnych prac wymienia się również późniejszą "Aurora social". Pozostawił po sobie również szereg publikacji etnograficznych, które jednakże, ze względu na szereg zawartych w nich zmyśleń i wyolbrzymień, nie cieszą się szczególnie dobrą opinią. Próbował swoich sił także w teatrze, opublikował dramaty "El mártir del Gólgota" (1888) "El último celaje" (1890) oraz (jako pierwszy Filipińczyk) opery "Alianza soñada" (1902) i "Magdapio" (1903).
W odróżnieniu od generalnie pozytywnie ocenianej spuścizny pisarskiej Paterny, jego aktywność polityczna do dziś jest przedmiotem kontrowersji. Często uważa się Paternę za pyszałka i koniunkturalistę, nierzadko również za zdrajcę. Niemniej przyznaje się też, że odegrał znaczącą rolę w historii tak pierwszej republiki filipińskiej, jak i w początkach okupacji amerykańskiej, w zasadzie jako polityczny pragmatyk. Pamiętany za swoją mediację między hiszpańskimi władzami kolonialnymi a filipińskimi rewolucjonistami i jej owoc, porozumienie z Biak-na-Bato (1897). Przewodniczył Kongresowi w Malolos (1898), krótko piastował także funkcję premiera filipińskiego rządu rewolucyjnego (1899). W kwietniu 1901 został schwytany przez Amerykanów i uwięziony. Wolność odzyskał dopiero po złożeniu obietnicy lojalności wobec nowych władz. W kolejnych latach wchodził w skład parlamentu terytorium, był również wiceprzewodniczącym Partido Nacionalista. Stopniowo w pełni zaangażował się w kolaborację z Amerykanami, posuwając się nawet do produkcji proamerykańskiej propagandy (w tym "Pagdating ni Taft", 1905). Opublikowane w 1907 tłumaczenie jednej ze swoich powieści na język angielski zadedykował Williamowi Taftowi.
Niezależnie od niekiedy monstrualnych rozmiarów swoich ambicji był w różnych okresach swojego życia uznawany raczej za bufona i ciekawostkę niż za rzeczywiście liczącego się gracza w walce o realną władzę. Jego przekonanie o książęcym pochodzeniu własnej rodziny czyniło z niego niekiedy obiekt zawoalowanych kpin, tak ze strony Hiszpanów, jak i Amerykanów. Za swoje wysiłki mediacyjne z 1897 żądał hiszpańskiego tytułu książęcego, miejsca w Senacie, a także znacznej sumy pieniędzy, zresztą bez najmniejszego skutku. Jakiś czas później Taft określił Paternę mianem "polityka ambitnego niczym szatan".
Jego żoną była pochodząca z hiszpańskiej Galicji Maria Luisa Piñeiro. Zmarł w Manili, padając ofiarą cholery. Pochowany został w stołecznym kościele San Agustin.
Odznaczony Krzyżem Orderu Izabeli Katolickiej (1893). W filipińskich filmach "Heneral Luna" z 2015 oraz "Goyo: The Boy General" (2018) w rolę Paterny wcielił się Leo Martinez. Mimo nieco dwuznacznej roli, jaką w historii Filipin odegrał, uhonorowano go w ojczyźnie, chociażby nazywając jego imieniem ulice przynajmniej w kilku miastach.

</doc>
<doc id="4939369" url="https://pl.wikipedia.org/wiki?curid=4939369" title="Alkenole">
Alkenole

Alekenole, hydroksyalkeny – grupa nienasyconych alkoholi będących pochodnymi alkenów. Zbudowane są z łańcucha węglowego, do którego przyłączona jest jedna grupa hydroksylowa i zawierającego jedno wiązanie podwójne pomiędzy atomami węgla. Wzór ogólny alkenoli to .

</doc>
<doc id="4939370" url="https://pl.wikipedia.org/wiki?curid=4939370" title="Elang Mahkota Teknologi">
Elang Mahkota Teknologi

PT Elang Mahkota Teknologi Tbk (znane jako Emtek) – indonezyjski konglomerat działający w branży technicznej, telekomunikacyjnej i mediowej. Przedsiębiorstwo zostało założone w 1983 roku, a jego siedziba mieści się w stolicy kraju – Dżakarcie. Należy do największych przedsiębiorstw mediowych w kraju.
Jest większościowym akcjonariuszem firmy mediowej Surya Citra Media, która jest m.in. operatorem stacji telewizyjnych SCTV i Indosiar.

</doc>
<doc id="4939372" url="https://pl.wikipedia.org/wiki?curid=4939372" title="Emtek">
Emtek



</doc>
<doc id="4939377" url="https://pl.wikipedia.org/wiki?curid=4939377" title="O Channel">
O Channel

O Channel – indonezyjska stacja telewizyjna o charakterze rozrywkowym, należąca do Elang Mahkota Teknologi. Została uruchomiona w 2004 roku.

</doc>
<doc id="4939385" url="https://pl.wikipedia.org/wiki?curid=4939385" title="Mirosław Borusiewicz">
Mirosław Borusiewicz

Mirosław Borusiewicz (ur. 1947 w Szczecinie) – polski socjolog kultury, doktor nauk humanistycznych (specjalność muzeologiczna). W latach 1997–2006 dyrektor Muzeum Sztuki w Łodzi.
Życiorys.
Absolwent socjologii kultury na Wydziale Ekonomiczno-Socjologicznym Uniwersytetu Łódzkiego, doktor nauk humanistycznych w zakresie historii (specjalność muzeologiczna) na Wydziale Nauk Historycznych i Społecznych UKSW w Warszawie. Członek Polskiego Komitetu Międzynarodowej Rady Muzeów ICOM.
Od 1975 roku związany z muzealnictwem, pracował w i Muzeum Historii Miasta Łodzi. W latach 1993–2006 był pełnomocnikiem ministra kultury i sztuki do spraw muzeów oraz wykładowcą w Studium Muzealniczym Uniwersytetu Warszawskiego. Autor licznych artykułów i rozpraw w wydawnictwach naukowych krajowych i zagranicznych. W roku 1994 założył Centrum Muzeologiczne, działające przy Muzeum Historii Miasta Łodzi. Jako jego kierownik zorganizował szereg krajowych i międzynarodowych konferencji oraz szkoleń dotyczących organizacji i finansowania muzeów. W tym samym czasie w konsultacji z prof. dr hab. Andrzejem Rottermundem napisał program dla Studium Muzealniczego, zorganizowanego przy Instytucie Historii Sztuki Uniwersytetu Warszawskiego oraz przez 9 lat pełnił tam funkcję wykładowcy, prowadząc zajęcia zarządzania muzeami. W latach 1997–2006 był dyrektorem Muzeum Sztuki w Łodzi.
Obecnie zajmuje się pracą naukową, jest współtwórcą programu muzeologii na WNH UKSW w Warszawie, aktywnie uczestniczy jako konsultant w pracach nad rozwojem kierunku i specjalizacji muzeologicznej na kierunku kulturoznawstwo. Przygotowuje także rozprawę habilitacyjną poświęconą znaczeniu działalności muzealnej i jej społecznemu rozumieniu, pod tytułem "Semantyka muzeów".
Działalność opozycyjna w PRL.
W 1980 roku był współzałożycielem związku i przewodniczącym Komisji Zakładowej NSZZ „Solidarność” w Muzeum Historii Miasta Łodzi oraz współzałożycielem Rady Kultury.
W ogólnopolskim strajku oświaty, służby zdrowia i kultury w Gdańsku przewodniczył rozmowom z komisją rządowa przy podstoliku kultury.
14 grudnia 1981 roku kierował strajkiem w Muzeum Historii Miasta Łodzi. Strajk został spacyfikowany przez ZOMO; Mirosław Borusiewicz zdołał się ukryć.
Od początku stanu wojennego kolportował książki i czasopisma niezależne które przywoził z Warszawy oraz otrzymywał od Mieczysława Kucnera, Pawła Lipskiego, Iwony Książek, Andrzeja Terleckiego, Ryszarda Kostrzewy, Mieczysława Góry, Jerzego Pinińskiego i Marcina Oko.
Autor tekstów m.in. w „Przedświcie” pod pseudonimem „Albin”. Brał udział w zbieraniu składek i rozdzielaniu pomocy finansowej i darów rzeczowych dla represjonowanych. W latach 1983–1987 wykorzystywał wycieczki organizowane przez Stowarzyszenie Historyków Sztuki do kolportowania wydawnictw bezdebitowych na terenie całego kraju. Autor antykomunistycznych piosenek popularnych w środowiskach żeglarskich.

</doc>
<doc id="4939387" url="https://pl.wikipedia.org/wiki?curid=4939387" title="Atrium Mosty">
Atrium Mosty

Atrium Mosty – centrum handlowe w Płocku, w województwie mazowieckim w Polsce.
Opis.
Atrium Mosty powstało w 2010 roku przy zbiegu ulicy Tysiąclecia 2A u zbiegu Przemysłowej oraz Bielskiej. Powstało ono na miejscu Płockiego Przedsiębiorstwa Robót Mostowych. Głównymi najemcami centrum są: Media Expert, Carry, Pepco, Smyk i CCC.

</doc>
<doc id="4939392" url="https://pl.wikipedia.org/wiki?curid=4939392" title="Lippo Group">
Lippo Group

Lippo Group () – międzynarodowy konglomerat zlokalizowany w Indonezji. Jego siedziba mieści się w stolicy kraju – Dżakarcie. Zajmuje się bankowością, finansami i innymi działalnościami, m.in. nieruchomościami, infrastrukturą i rozwojem miejskim.
Założycielem Lippo Group jest Mochtar Riady, indonezyjski przedsiębiorca pochodzenia chińskiego.
Grupa Lippo należy do największych firm deweloperskich w Indonezji i jest znana z projektów na dużą skalę, jak np. Lippo Village.

</doc>
<doc id="4939393" url="https://pl.wikipedia.org/wiki?curid=4939393" title="Parafia św. Kazimierza w Żłobinie">
Parafia św. Kazimierza w Żłobinie

Parafia św. Kazimierza w Żłobinie – rzymskokatolicka parafia znajdująca się w diecezji pińskiej, w dekanacie homelskim, na Białorusi. Parafię prowadzą księża pallotyni.
Historia.
W okresie zaborów istniała w Żłobinie kaplica katolicka będąca filią parafii w Antuszach. Świątynia została zniszczona w okresie władzy komunistów.
Parafia odrodziła się po upadku komunizmu. W latach 2012 - 2016 wybudowano nowy kościół pw. Najświętszej Maryi Panny Królowej Wszechświata. Konsekrował go 18 czerwca 2016 biskup piński Antoni Dziemianko.

</doc>
<doc id="4939409" url="https://pl.wikipedia.org/wiki?curid=4939409" title="United Airlines Tournament of Champions">
United Airlines Tournament of Champions

United Airlines Tournament of Champions – kobiecy turniej tenisowy organizowany corocznie w latach 1980–1986 w Orlando. Do turnieju kwalifikowały się tenisistki, które w mijającym roku wygrały co najmniej jeden turniej z pulą nagród minimum 20 000 $. W 1986 roku ostatnia edycja odbyła się w Marco Island. W 2009 roku turniej tej kategorii został wznowiony jako WTA Tournament of Champions. W Orlando w latach 1974–1975 rozgrywany był także inny turniej tenisowy – Barnett Bank Tennis Classic.

</doc>
<doc id="4939410" url="https://pl.wikipedia.org/wiki?curid=4939410" title="Sinar Mas Group">
Sinar Mas Group

Sinar Mas Group () – indonezyjski konglomerat z siedzibą w Dżakarcie. Został założony w 1938 roku. Zajmuje się przemysłem papierniczym, agrobiznesem i żywnością; działa także w branży komunikacyjnej i technicznej, branży nieruchomościowej i finansowej oraz w górnictwie i energetyce. Jest potentatem w sektorze plantacji palm olejowych.
Grupę Sinar Mas założył Eka Tjipta Widjaja, chińsko-indonezyjski przedsiębiorca i miliarder.

</doc>
<doc id="4939412" url="https://pl.wikipedia.org/wiki?curid=4939412" title="Sinar Mas">
Sinar Mas



</doc>
<doc id="4939414" url="https://pl.wikipedia.org/wiki?curid=4939414" title="Urmince">
Urmince

Urmince – wieś (obec) na Słowacji, w kraju nitrzańskim, w powiecie Topolczany na Nizinie Naddunajskiej.

</doc>
<doc id="4939415" url="https://pl.wikipedia.org/wiki?curid=4939415" title="Jarosław Suchan">
Jarosław Suchan

Jarosław Suchan (ur. 9 stycznia 1966 w Krakowie) – polski historyk sztuki, krytyk i kurator. W latach 1999–2002 dyrektor Galerii Sztuki Współczesnej „Bunkier Sztuki” w Krakowie, w latach 2006-2022 dyrektor Muzeum Sztuki w Łodzi.
Życiorys.
Absolwent historii sztuki Uniwersytetu Jagiellońskiego (1992). Karierę zawodową rozpoczynał w krakowskiej Galerii Starmach, gdzie pracował w latach 1991–1997. W 1993 zainicjował działalność Galerii Instytutu Bückleina. W latach 1999–2002 kierował Galerią Sztuki Współczesnej Bunkier Sztuki w Krakowie. W latach 2002–2006 wicedyrektor i główny kurator Centrum Sztuki Współczesnej Zamek Ujazdowski w Warszawie. W 2006 został dyrektorem Muzeum Sztuki w Łodzi. W 2014 Minister Kultury i Dziedzictwa Narodowego prof. Małgorzata Omilanowska powołała go na kolejną kadencję do 2021. 
Kurator lub współkurator wielu wystaw sztuki współczesnej i nowoczesnej, m.in. 
Dyrektor Festiwalu Młodej Sztuki novart.pl (Kraków, 2002). Autor licznych tekstów poświęconych awangardzie, modernizmowi, współczesnym praktykom artystycznym i krytyce instytucjonalnej publikowanych w kraju i za granicą, redaktor książek na temat twórczości Władysława Strzemińskiego, Tadeusza Kantora i polsko-żydowskiej awangardy.
Członek CIMAM (International Committee for Museums and Collections of Modern Art), Polskiej Sekcji AICA (Międzynarodowego Stowarzyszenia Krytyków Sztuki), członek prezydium Polskiego Komitetu Narodowego ICOM (Międzynarodowa Rada Muzeów) w kadencji 2018–2021, Rady do spraw Muzeów i Miejsc Pamięci Narodowej przy Ministrze Kultury i Dziedzictwa Narodowego w kadencji 2012–2015 oraz 2015–2018.

</doc>
<doc id="4939416" url="https://pl.wikipedia.org/wiki?curid=4939416" title="Szałkowszczyzna (Białoruś)">
Szałkowszczyzna (Białoruś)

Szałkowszczyzna (; ) – wieś na Białorusi, w obwodzie mińskim, w rejonie miadzielskim, w sielsowiecie Miadzioł.
Historia.
W czasach zaborów wieś w granicach Imperium Rosyjskiego.
W dwudziestoleciu międzywojennym wieś leżała w Polsce, w województwie wileńskim, w powiecie duniłowickim (od 1926 postawskim), w gminie Mańkowicze (od 1927 gmina Hruzdowo).
Według Powszechnego Spisu Ludności z 1921 roku zamieszkiwały tu 43 osób, 26 było wyznania rzymskokatolickiego, a 17 prawosławnego. Jednocześnie 8 mieszkańców zadeklarowało polską przynależność narodową, 5 białoruską, a 31 litewską. Było tu 8 budynków mieszkalnych. W 1931 w 21 domach zamieszkiwało 151 osób.
Miejscowość należała do parafii rzymskokatolickiej w Miadziole i prawosławnej w Mańkowiczach. Podlegała pod Sąd Grodzki w Postawach i Okręgowy w Wilnie; właściwy urząd pocztowy mieścił się w Mańkowiczach.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.

</doc>
<doc id="4939417" url="https://pl.wikipedia.org/wiki?curid=4939417" title="Veľké Dvorany">
Veľké Dvorany

Veľké Dvorany – wieś (obec) na Słowacji, w kraju nitrzańskim, w powiecie Topolczany na Nizinie Naddunajskiej.

</doc>
<doc id="4939419" url="https://pl.wikipedia.org/wiki?curid=4939419" title="Victor Colomban Dreyer">
Victor Colomban Dreyer

Victor Colomban Dreyer (ur. 15 lutego 1866 w Rosheim, zm. 7 maja 1944) – francuski duchowny rzymskokatolicki, misjonarz, wikariusz apostolski Rabatu i Kanału Sueskiego, arcybiskup tytularny, dyplomata papieski.
Był zakonnikiem. Źródła różnią się co do jego przynależności zakonnej. Wymieniane są Zakon Braci Mniejszych oraz Zakon Braci Mniejszych Kapucynów.
Życiorys.
25 lipca 1889 otrzymał święcenia prezbiteriatu i został kapłanem swojego zakonu.
27 czerwca 1923 papież Pius XI mianował go wikariuszem apostolskim Rabatu w Maroku Francuskim oraz biskupem tytularnym orthozjańskim. 16 sierpnia 1923 przyjął sakrę biskupią z rąk arcybiskupa paryskiego kard. Louisa-Ernesta Duboisa. Współkonsekratorami byli arcybiskup algierski Augustin-Fernand Leynaud oraz emerytowany wikariusz apostolski Centralnego Shaanxi Auguste-Jean-Gabriel Maurice OFM.
11 marca 1927 przeniesiony został na urząd wikariusza apostolskiego Kanału Sueskiego w Egipcie.
24 listopada 1928 otrzymał nominację na stanowisko delegata apostolskiego w Indochinach oraz dwa dni później arcybiskupstwo tytularne Adulis. Zrezygnował z tego urzędu w 19 listopada 1936.

</doc>
<doc id="4939420" url="https://pl.wikipedia.org/wiki?curid=4939420" title="Victor Colombanus Dreyer">
Victor Colombanus Dreyer



</doc>
<doc id="4939421" url="https://pl.wikipedia.org/wiki?curid=4939421" title="Veľké Ripňany">
Veľké Ripňany

Veľké Ripňany – wieś (obec) na Słowacji, w kraju nitrzańskim, w powiecie Topolczany na Nizinie Naddunajskiej.

</doc>
<doc id="4939422" url="https://pl.wikipedia.org/wiki?curid=4939422" title="Salim Group">
Salim Group

Salim Group – największy konglomerat w Indonezji. Został założony w październiku 1972 roku.
Do Salim Group należy m.in. firma Indofood Sukses Makmur (największy na świecie producent makaronu instant) oraz Bogasari (przedsiębiorstwo młynarskie).

</doc>
<doc id="4939424" url="https://pl.wikipedia.org/wiki?curid=4939424" title="Velušovce">
Velušovce

Velušovce – wieś (obec) na Słowacji, w kraju nitrzańskim, w powiecie Topolczany na Nizinie Naddunajskiej.

</doc>
<doc id="4939428" url="https://pl.wikipedia.org/wiki?curid=4939428" title="Vozokany (powiat Topolczany)">
Vozokany (powiat Topolczany)

Vozokany – wieś (obec) na Słowacji, w kraju nitrzańskim, w powiecie Topolczany na Nizinie Naddunajskiej.

</doc>
<doc id="4939429" url="https://pl.wikipedia.org/wiki?curid=4939429" title="Indofood">
Indofood

PT Indofood Sukses Makmur Tbk (znane jako Indofood) – indonezyjskie przedsiębiorstwo spożywcze założone w 1990 roku. Należy do krajowego konglomeratu Salim Group.
Jest właścicielem marki Indomie (zupki z makaronem instant).

</doc>
<doc id="4939430" url="https://pl.wikipedia.org/wiki?curid=4939430" title="Szczokotowo">
Szczokotowo

Szczokotowo – dawny folwark. Tereny na których leżał znajdują się obecnie na Białorusi, w obwodzie witebskim, w rejonie postawskim, w sielsowiecie Juńki.
Dawniej używana nazwa – Szczekotowo.
Historia.
W czasach zaborów w granicach Imperium Rosyjskiego.
W dwudziestoleciu międzywojennym folwark leżał w Polsce, w województwie wileńskim, w powiecie duniłowickim (od 1926 postawskim), w gminie Mańkowicze (od 1927 gmina Hruzdowo).
Według Powszechnego Spisu Ludności z 1921 roku zamieszkiwało tu 25 osób, 22 było wyznania rzymskokatolickiego a 33 prawosławnego. Jednocześnie 19 mieszkańców zadeklarowało polską a 6 białoruską przynależność narodową. Były tu 2 budynki mieszkalne. W 1931 w 4 domach zamieszkiwało 28 osób.
Miejscowość należała do parafii rzymskokatolickiej i prawosławnej w Hruzdowie. Podlegała pod Sąd Grodzki w Postawach i Okręgowy w Wilnie; właściwy urząd pocztowy mieścił się w Hruzdowie.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.

</doc>
<doc id="4939432" url="https://pl.wikipedia.org/wiki?curid=4939432" title="Indofood Sukses Makmur">
Indofood Sukses Makmur



</doc>
<doc id="4939433" url="https://pl.wikipedia.org/wiki?curid=4939433" title="Závada (powiat Topolczany)">
Závada (powiat Topolczany)

Závada – wieś (obec) na Słowacji, w kraju nitrzańskim, w powiecie Topolczany na Nizinie Naddunajskiej.

</doc>
<doc id="4939434" url="https://pl.wikipedia.org/wiki?curid=4939434" title="Franklin Clinton">
Franklin Clinton



</doc>
<doc id="4939436" url="https://pl.wikipedia.org/wiki?curid=4939436" title="Indywidualne Mistrzostwa Szwecji na Żużlu 2019">
Indywidualne Mistrzostwa Szwecji na Żużlu 2019

Indywidualne Mistrzostwa Szwecji na Żużlu 2019 – cykl turniejów żużlowych, mających wyłonić najlepszych żużlowców szwedzkich w sezonie 2019. Tytuł wywalczył Jacob Thorssell.
Finał.
 
 
 
 

</doc>
<doc id="4939438" url="https://pl.wikipedia.org/wiki?curid=4939438" title="Szczokoty">
Szczokoty

Szczokoty – dawna wieś. Tereny, na których leżała, znajdują się obecnie na Białorusi, w obwodzie mińskim, w rejonie miadzielskim, w sielsowiecie Miadzioł.
Dawniej używana nazwa – Szczekoty.
Historia.
W czasach zaborów w granicach Imperium Rosyjskiego.
W dwudziestoleciu międzywojennym wieś leżała w Polsce, w województwie wileńskim, w powiecie duniłowickim (od 1926 postawskim), w gminie Mańkowicze (od 1927 gmina Hruzdowo).
Według Powszechnego Spisu Ludności z 1921 roku zamieszkiwało tu 25 osób, 11 było wyznania rzymskokatolickiego, a 14 prawosławnego. Jednocześnie 20 mieszkańców zadeklarowało polską przynależność narodową, a 5 białoruską. Było tu 5 budynków mieszkalnych. W 1931 w 14 domach zamieszkiwały 74 osoby.
Miejscowość należała do parafii rzymskokatolickiej w Miadziole i prawosławnej w Mańkowiczach. Podlegała pod Sąd Grodzki w Postawach i Okręgowy w Wilnie; właściwy urząd pocztowy mieścił się w Mańkowiczach.

</doc>
<doc id="4939440" url="https://pl.wikipedia.org/wiki?curid=4939440" title="Korona Kocich Gór 2019">
Korona Kocich Gór 2019

Korona Kocich Gór 2019 – 7. edycja wyścigu kolarskiego Korona Kocich Gór, która odbyła się 23 czerwcaa 2019 na liczącej ponad 148 kilometrów trasie z Wielkiej Lipy do Skotnik. Impreza kategorii 1.2 była częścią UCI Europe Tour 2019.

</doc>
<doc id="4939448" url="https://pl.wikipedia.org/wiki?curid=4939448" title="Szynawszczyzna">
Szynawszczyzna

Szynawszczyzna – dawna kolonia. Tereny na których leżała znajdują się obecnie na Białorusi, w obwodzie witebskim, w rejonie postawskim, w sielsowiecie Nowosiółki.
Historia.
W czasach zaborów w granicach Imperium Rosyjskiego.
W dwudziestoleciu międzywojennym wieś a następnie kolonia leżała w Polsce, w województwie wileńskim, w powiecie duniłowickim (od 1926 postawskim), w gminie Mańkowicze (od 1927 gmina Hruzdowo).
Według Powszechnego Spisu Ludności z 1921 roku zamieszkiwało tu 98 osób, wszystkie były wyznania rzymskokatolickiego. Jednocześnie 96 mieszkańców zadeklarowało polską a 2 białoruską przynależność narodową. Było tu 17 budynków mieszkalnych. W 1931 w 16 domach zamieszkiwało 77 osób.
Miejscowość należała do parafii rzymskokatolickiej w Hruzdowie. Podlegała pod Sąd Grodzki w Postawach i Okręgowy w Wilnie; właściwy urząd pocztowy mieścił się w Hruzdowie.

</doc>
<doc id="4939449" url="https://pl.wikipedia.org/wiki?curid=4939449" title="Cornelius Anton Jan Abraham Oudemans">
Cornelius Anton Jan Abraham Oudemans

Cornelius Anton Jan Abraham Oudemans, także Corneille Antoine Jean Abraham Oudemans lub Cornelis Antonie Jan Abraham Oudemans (ur. 1825 w Amsterdamie, zm. 1906 w Arnhem) – holenderski lekarz i przyrodnik.
Był synem poety i filozofa Antoniego Oudemansa. W wieku siedmiu lat wraz z rodzicami wyjechał do Holenderskich Indii Wschodnich, gdzie jego ojciec był dyrektorem szkoły publicznej. W 1839 r. wrócił do Amsterdamu, gdzie ukończył studia klasyczne. Dwa lata później, w 1841 r. zaczął studiować medycynę na Uniwersytet w Lejdzie, w 1848 r. kontynuował studia w Paryżu i Wiedniu. Po ukończeniu studiów nauczał botaniki i był dyrektorem Ogrodu Botanicznego w Amsterdamie.
Był autorem publikacji zarówno z zakresu medycyny, jak i mykologii.
Przy nazwach naukowych utworzonych przez niego taksonów dodawany jest skrót jego nazwiska Oudem.

</doc>
<doc id="4939450" url="https://pl.wikipedia.org/wiki?curid=4939450" title="Hydroksyalkeny">
Hydroksyalkeny



</doc>
<doc id="4939452" url="https://pl.wikipedia.org/wiki?curid=4939452" title="Cornelis Antonie Jan Abraham Oudemans">
Cornelis Antonie Jan Abraham Oudemans



</doc>
<doc id="4939454" url="https://pl.wikipedia.org/wiki?curid=4939454" title="Corneille Antoine Jean Abraham Oudemans">
Corneille Antoine Jean Abraham Oudemans



</doc>
<doc id="4939456" url="https://pl.wikipedia.org/wiki?curid=4939456" title="Memoriał Grundmanna i Wizowskiego 2019">
Memoriał Grundmanna i Wizowskiego 2019

Memoriał Grundmanna i Wizowskiego 2019, oficjalnie Grand Prix Doliny Baryczy - XXIX Memoriał Grundmanna i Wizowskiego – 29. edycja wyścigu kolarskiego Memoriał Grundmanna i Wizowskiego, która odbyła się 22 czerwca 2019 na liczącej 162 kilometry trasie wokół Żmigrodu. Impreza kategorii 1.2 była częścią UCI Europe Tour 2019.

</doc>
<doc id="4939461" url="https://pl.wikipedia.org/wiki?curid=4939461" title="Franz Tunder">
Franz Tunder

Franz Tunder (ur. 1614 w Bannesdorfie na wyspie Fehmarn, zm. 5 listopada 1667 w Lubece) – niemiecki kompozytor i organista.
Życiorys.
Przypuszczalnie był uczniem Christiana Prussego, kantora w Burg auf Fehmarn. W 1632 roku przebywał w Kopenhadze. Od 1632 do 1641 roku był organistą na dworze księcia Fryderyka III w Gottorp. Studiował też w tym czasie u Johanna Heckelauera, ucznia Girolamo Frescobaldiego. Od 1641 roku pełnił funkcję organisty kościoła Mariackiego w Lubece. Od 1646 roku organizował też w mieście Abendmusiken, cykl cotygodniowych koncertów czwartkowych, w czasie których improwizowano na organach. Jego następcą na stanowisku organisty kościoła Mariackiego został zięć, Dietrich Buxtehude.
Twórczość.
Jego spuścizna zachowała się tylko fragmentarycznie, obejmuje 14 kompozycji na organy, 17 religijnych utworów wokalno-instrumentalnych i jedną symfonię. Preludia organowe Tundera, zawierające epizody toccatowe i odcinki fugowane, reprezentują styl typowy dla północnoniemieckiej szkoły organowej. W utworach wokalno-instrumentalnych, przeznaczonych na 1–6 głosów wokalnych, instrumenty i basso continuo, opierał się na tekstach i melodiach z chorału protestanckiego. Jego "Wend ab deinen Zorn" uznawane jest za jeden z pierwszych przykładów północnoniemieckiej kantaty chorałowej.

</doc>
<doc id="4939465" url="https://pl.wikipedia.org/wiki?curid=4939465" title="Stroiești (gmina w Rumunii)">
Stroiești (gmina w Rumunii)

Stroiești – gmina w Rumunii, w okręgu Suczawa. Obejmuje miejscowości Stroiești, Vâlcelele i Zaharești. W 2011 roku liczyła 3304 mieszkańców.

</doc>
<doc id="4939467" url="https://pl.wikipedia.org/wiki?curid=4939467" title="Erk Sens-Gorius">
Erk Sens-Gorius

Erk Sens-Gorius (ur. 25 stycznia 1946) – niemiecki szermierz, florecista. Złoty medalista olimpijski z Montrealu.
Reprezentował barwy RFN. Brał udział w dwóch igrzyskach olimpijskich (IO 72, IO 76). W 1976 zdobył złoto w drużynie. Tworzyli ją również Thomas Bach, Harald Hein, Klaus Reichert i Matthias Behr.

</doc>
<doc id="4939468" url="https://pl.wikipedia.org/wiki?curid=4939468" title="Stroiești (okręg Suczawa)">
Stroiești (okręg Suczawa)

Stroiești – wieś w Rumunii, w okręgu Suczawa, w gminie Stroiești. W 2011 roku liczyła 2414 mieszkańców. 

</doc>
<doc id="4939469" url="https://pl.wikipedia.org/wiki?curid=4939469" title="Lech Polcyn">
Lech Polcyn

Lech Polcyn (ur. 30 września 1964 w Białymstoku) – polski artysta wizualny, grafik, fotograf i malarz, wykładowca Akademii Sztuk Pięknych im. Jana Matejki w Krakowie.
Życiorys.
W latach 1979–1984 uczęszczał do Państwowego Liceum Sztuk Plastycznych w Supraślu. W latach 1985–1990 odbył studia na Wydziale Grafiki Akademii Sztuk Pięknych w Krakowie. Uzyskał dyplom z wyróżnieniem w Pracowni Miedziorytu Stanisława Wejmana. Był także uczniem Zbigniewa Łagockiego.
W 1990 został zatrudniony w Katedrze Fotografii krakowskiej ASP, gdzie od 1995 był asystentem w Pracowni Podstaw Fotografii prowadzonej przez Zbigniewa Zegana. Od 1998 roku prowadził z Agatą Pankiewicz Pracownię Fotografii. W 1997 współpracował jako asystent fotografii przy albumie pt. "Cantor Theather". W latach 1995–2006 jako fotograf realizował zlecenia komercyjne.
Od 1991 jego prace były prezentowane na ponad stu wystawach indywidualnych i zbiorowych w Polsce, USA, Francji, Niemczech, Austrii, Szwajcarii, Finlandii, Szwecji, Słowacji. Lech Polcyn otrzymał kilkanaście nagród i wyróżnień na wystawach międzynarodowych. Wystawiał m.in. w Muzeum Sztuki Współczesnej w Krakowie MOCAK, Muzeum Historii Fotografii w Krakowie, Galerii Sztuki Współczesnej BWA w Katowicach, Muzeum Rzeźby im. Xawerego Dunikowskiego w Królikarni, Centrum Sztuki Współczesnej Znaki Czasu, Biurze Wystaw Artystycznych w Tarnowie oraz Galerii Starmach, a także w ramach wydarzeń artystycznych takich jak Biennale Malarstwa Polskiego „Bielska Jesień” oraz Międzynarodowe Triennale Grafiki w Krakowie.
Był wykładowcą w Studium Teorii i Historii Obrazu w Krakowskiej Akademii Fotografii (2008–2009). W 2009 na Wydziale Grafiki Akademii Sztuk Pięknych w Krakowie uzyskał stopień doktora sztuk plastycznych w dyscyplinie artystycznej „sztuki piękne”. Od tego samego roku prowadzi Pracownię Fotografii numer 3 (cyfrowej) w Katedrze Filmu Animowanego, Fotografii i Mediów Cyfrowych Akademii Sztuk Pięknych w Krakowie. W 2010 uzyskał stopień adiunkta, a następnie profesora nadzwyczajnego na Wydziale Grafiki ASP w Krakowie. Od 2012 jest wykładowcą Instytutu Sztuki Państwowej Wyższej Szkoły Zawodowej w Tarnowie (w 2021 przemianowanej na Akademię Nauk Stosowanych w Tarnowie), gdzie również zajmuje stanowisko profesora nadzwyczajnego. W 2015 na Wydziale Grafiki Akademii Sztuk Pięknych w Krakowie uzyskał stopień doktora habilitowanego sztuk plastycznych na podstawie pracy "Przedmioty nie/rzeczywiste". W 2019 został członkiem Komisji Eksperckiej Polskiej Komisji Akredytacyjnej.
W latach 2011–2020 udzielił nieodpłatnej licencji Creative Commons na umieszczenie dwunastu fotografii polskich uczonych w Wikipedii.
Twórczość.
Lech Polcyn zajmuje się fotografią artystyczną (portret, autoportret, akt), malarstwem, grafiką artystyczną oraz projektowaniem graficznym.
Jednym z głównych motywów w jego twórczości jest „chaotyczna rzeczywistość” otaczająca artystę, ujmowana w prywatnym, intymnym wydaniu. W ocenie krytyczki Agnieszki Gniotek, chaos w tej twórczości ma „brać górę nad próbą porządkowania codzienności”. W sferze zainteresowań autora „znajdują się przedmioty codziennego użytku, sytuacje i uczucia rozgrywające się między dwojgiem ludzi, prywatne historie i kroniki domowe”.
W początkowym okresie Lech Polcyn tworzył przede wszystkim martwe natury i portrety. W kolejnych etapach jego twórczość ewoluowała w stronę „coraz większych uogólnień, budowania płaszczyzny płótna przy pomocy wyraźnie zaznaczonego konturu i określonej plamy barwnej, z pominięciem modelunku i światłocienia”. Coraz większym uproszczeniom ulegała forma, a także paleta kolorystyczna jego prac. Autor „gubił kolor”, tworząc kompozycje przy użyciu stonowanej palety, lub „niemal monochromatyczne”.
W konsekwencji kolejnych uproszczeń Lech Polcyn rozpoczął etap dzielenia kompozycji na mniejsze fragmenty. Fragmentacja uzyskała wymiar przestrzenny, prowadząc do powstania obiektów fotograficznych „w wyniku darcia odbitek barytowych, przerabiania ich na "masę fotograficzną", zamoczoną w kleju i formowaną lub zszywaną tak, aby przybrała kształt rzeczywistych przedmiotów czy fragmentów ciała”. Tak powstałe obiekty funkcjonują pod nadaną przez artystę nazwą „obiekty rzeczywistości”.
Wystawy i nagrody.
Wystawy indywidualne
Wystawy zbiorowe

</doc>
<doc id="4939470" url="https://pl.wikipedia.org/wiki?curid=4939470" title="Astra International">
Astra International

PT Astra International Tbk – indonezyjski konglomerat. Został założony w 1957 roku.
Prowadzi działalność w kilku branżach: motoryzacja; agrobiznes; sprzęt ciężki, górnictwo i energetyka; usługi finansowe, informatyka; infrastruktura i logistyka.
W 2012 roku koncern zatrudniał ponad 185 tys. osób w 170 firmach (w tym w spółkach zależnych, stowarzyszonych i współkontrolowanych).

</doc>
<doc id="4939476" url="https://pl.wikipedia.org/wiki?curid=4939476" title="Pertamina">
Pertamina

Pertamina – indonezyjski państwowy koncern naftowy. Został założony w 1957 r. pod nazwą Permina; po połączeniu z Pertamin (1968 r.) zmienił nazwę na Pertamina.

</doc>
<doc id="4939478" url="https://pl.wikipedia.org/wiki?curid=4939478" title="MNC Corporation">
MNC Corporation

PT MNC Investama Tbk (MNC Corporation, MNC Group) – indonezyjski konglomerat. Został założony w 1989 roku.
Zakres działalności MNC Corporation obejmuje media, usługi finansowe, energię i zasoby naturalne oraz inwestycje portfelowe.
Założycielem grupy jest Hary Tanoesoedibjo.

</doc>
<doc id="4939479" url="https://pl.wikipedia.org/wiki?curid=4939479" title="Philipp Heinrich Erlebach">
Philipp Heinrich Erlebach

Philipp Heinrich Erlebach (ochrzczony 25 lipca 1657 w Esens, zm. 17 kwietnia 1714 w Rudolstadt) – niemiecki kompozytor.
Życiorys.
Przypuszczalnie kształcił się na dworze wschodniofryzyjskim. W 1679 roku został członkiem kapeli na dworze książęcym w Rudolstadt, od 1681 roku pełnił tam funkcję kapelmistrza. Często wizytował inne dwory w Niemczech, przyjaźnił się z Johannem Philippem Kriegerem, w Mühlhausen akompaniował Albertowi Anthonowi. Do jego uczniów należał Johann Caspar Vogler.
Twórczość.
Spora część twórczości Erlebacha, znana z dwóch katalogów z Rudolstadt, przepadła w pożarze w 1735 roku. Zaginęły wszystkie jego oratoria i większość kantat, a z czterech oper zachowały się częściowo arie z dwóch. Z muzyki instrumentalnej zachowało się 6 uwertur, 6 sonat triowych i marsz. W kantatach Erlebacha widoczny jest wpływ twórczości Schütza, w muzyce instrumentalnej natomiast Lully’ego.

</doc>
<doc id="4939483" url="https://pl.wikipedia.org/wiki?curid=4939483" title="MNC Group">
MNC Group



</doc>
<doc id="4939495" url="https://pl.wikipedia.org/wiki?curid=4939495" title="Bacillus anthracis">
Bacillus anthracis



</doc>
<doc id="4939496" url="https://pl.wikipedia.org/wiki?curid=4939496" title="Annette Klug">
Annette Klug

Annette Klug (ur. 24 stycznia 1969) – niemiecka florecistka. Złota medalistka olimpijska z Seulu.
Reprezentowała barwy RFN. Zawody w 1988 były jej jedynymi igrzyskami olimpijskimi. Zdobyła złoto w drużynie. Tworzyły ją również Anja Fichtel, Sabine Bau i Zita Funkenhauser.

</doc>
<doc id="4939497" url="https://pl.wikipedia.org/wiki?curid=4939497" title="Szyrki">
Szyrki

Szyrki (; ) – wieś na Białorusi, w obwodzie witebskim, w rejonie postawskim, w sielsowiecie Juńki.
Historia.
W czasach zaborów wieś w granicach Imperium Rosyjskiego.
W dwudziestoleciu międzywojennym wieś a następnie kolonia leżała w Polsce, w województwie wileńskim, w powiecie duniłowickim (od 1926 postawskim), w gminie Mańkowicze (od 1927 gmina Hruzdowo) a następnie w gminie Postawy.
Według Powszechnego Spisu Ludności z 1921 roku zamieszkiwało tu 91 osób, wszystkie były wyznania prawosławnego i zadeklarowały białoruską przynależność narodową. Było tu 18 budynków mieszkalnych. W 1931 w 21 domach zamieszkiwało 120 osób.
Miejscowość należała do parafii rzymskokatolickiej i prawosławnej w Postawach. Podlegała pod Sąd Grodzki w Postawach i Okręgowy w Wilnie; właściwy urząd pocztowy mieścił się w Postawach.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.

</doc>
<doc id="4939502" url="https://pl.wikipedia.org/wiki?curid=4939502" title="Giełda Papierów Wartościowych w Kirgistanie">
Giełda Papierów Wartościowych w Kirgistanie

Giełda Papierów Wartościowych w Kirgistanie (; ; – KSE) – giełda papierów wartościowych w Kirgistanie; zlokalizowana w stolicy kraju – Biszkeku. Powstała w 1994 roku.

</doc>
<doc id="4939503" url="https://pl.wikipedia.org/wiki?curid=4939503" title="Kyrgyz Stock Exchange">
Kyrgyz Stock Exchange



</doc>
<doc id="4939504" url="https://pl.wikipedia.org/wiki?curid=4939504" title="Teklinopol">
Teklinopol

Teklinopol – dawny folwark. Tereny na których leżała znajdują się obecnie na Białorusi, w obwodzie witebskim, w rejonie postawskim, w sielsowiecie Nowosiółki.
Dawniej używana nazwa – Teklinapol.
Historia.
W czasach zaborów ówczesny folwark w granicach Imperium Rosyjskiego.
W dwudziestoleciu międzywojennym wieś leżał w Polsce, w województwie wileńskim, w powiecie duniłowickim (od 1926 postawskim), w gminie Mańkowicze (od 1927 gmina Hruzdowo).
Według Powszechnego Spisu Ludności z 1921 roku zamieszkiwały tu 43 osoby, wszystkie były wyznania prawosławnego i zadeklarowały polską przynależność narodową. Były tu 4 budynki mieszkalne. W 1931 w 4 domach zamieszkiwało 35 osób.
Miejscowość należała do parafii rzymskokatolickiej i prawosławnej w Hruzdowie. Podlegała pod Sąd Grodzki w Postawach i Okręgowy w Wilnie; właściwy urząd pocztowy mieścił się w Hruzdowie.

</doc>
<doc id="4939505" url="https://pl.wikipedia.org/wiki?curid=4939505" title="Arden Cho">
Arden Cho

Arden Lim Cho (ur. 16 sierpnia 1985 w Amarillo) – amerykańska aktorka i piosenkarka pochodzenia koreańskiego, która wystąpiła m.in. w serialu "Teen Wolf".

</doc>
<doc id="4939507" url="https://pl.wikipedia.org/wiki?curid=4939507" title="Giełda Papierów Wartościowych w Taszkencie">
Giełda Papierów Wartościowych w Taszkencie

Giełda Papierów Wartościowych w Taszkencie (, – TSE) – giełda papierów wartościowych w Uzbekistanie; zlokalizowana w stolicy kraju – Taszkencie. Powstała w 1994 roku.

</doc>
<doc id="4939508" url="https://pl.wikipedia.org/wiki?curid=4939508" title="Tashkent Stock Exchange">
Tashkent Stock Exchange



</doc>
<doc id="4939512" url="https://pl.wikipedia.org/wiki?curid=4939512" title="Tworonowszczyzna">
Tworonowszczyzna

Tworonowszczyzna – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie postawskim, w sielsowiecie Juńki.
Historia.
W czasach zaborów ówczesna wieś w granicach Imperium Rosyjskiego.
W dwudziestoleciu międzywojennym zaścianek leżał w Polsce, w województwie wileńskim, w powiecie duniłowickim (od 1926 postawskim), w gminie Mańkowicze (od 1927 gmina Hruzdowo).
Powszechny Spis Ludności z 1921 roku nie podał danych odnoście miejscowości. W 1931 w 2 domach zamieszkiwało 15 osób.

</doc>
<doc id="4939516" url="https://pl.wikipedia.org/wiki?curid=4939516" title="Częstochowianka">
Częstochowianka



</doc>
<doc id="4939559" url="https://pl.wikipedia.org/wiki?curid=4939559" title="Wesoła (obwód witebski)">
Wesoła (obwód witebski)

Wesoła (; ) – wieś na Białorusi, w obwodzie witebskim, w rejonie postawskim, w sielsowiecie Juńki.
Historia.
W czasach zaborów wieś włościańska w granicach Imperium Rosyjskiego.
W dwudziestoleciu międzywojennym wieś leżała w Polsce, w województwie wileńskim, w powiecie duniłowickim (od 1926 postawskim), w gminie Mańkowicze (od 1927 gmina Hruzdowo).
Według Powszechnego Spisu Ludności z 1921 roku zamieszkiwały tu 94 osoby, 23 było wyznania rzymskokatolickiego a 71 prawosławnego. Jednocześnie 15 mieszkańców zadeklarowało polską a 79 białoruską przynależność narodową. Było tu 21 budynków mieszkalnych. W 1931 w 23 domach zamieszkiwało 100 osób.
Miejscowość należała do parafii rzymskokatolickiej w Postawach i prawosławnej w Mańkowiczach. Podlegała pod Sąd Grodzki w Postawach i Okręgowy w Wilnie; właściwy urząd pocztowy mieścił się w Mańkowiczach.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.

</doc>
<doc id="4939564" url="https://pl.wikipedia.org/wiki?curid=4939564" title="Piroska Szekrényessy">
Piroska Szekrényessy

Piroska Szekrényessy (ur. 1 maja 1916 w Budapeszcie, zm. 30 października 1990 tamże) – węgierska łyżwiarka figurowa, startująca w parach sportowych z bratem Attilą Szekrényessym. Uczestniczka igrzysk olimpijskich (1936), dwukrotna brązowa medalistka mistrzostw Europy (1936, 1937) oraz 6-krotna mistrzyni Węgier (1937–1939, 1941–1943).
Osiągnięcia.
Z Attilą Szekrényessym

</doc>
<doc id="4939566" url="https://pl.wikipedia.org/wiki?curid=4939566" title="Dawid Taler">
Dawid Taler

Dawid Taler (ur. 21 grudnia 1974 w Przeworsku) – polski inżynier, profesor nauk technicznych, profesor Politechniki Krakowskiej im. Tadeusza Kościuszki.
Życiorys.
Absolwent Technikum Mechanicznego nr 1 im. Szczepana Humberta w Krakowie. W 1999 ukończył studia z zakresu inżynierii środowiska na Politechnice Krakowskiej im. Tadeusza Kościuszki. Doktoryzował się w 2002 na Akademii Górniczo-Hutniczej im. Stanisława Staszica w Krakowie na podstawie rozprawy pt. "Teoretyczna i eksperymentalna analiza wymienników ciepła o powierzchniach rozwiniętych", której promotorem był profesor Stanisław Gumuła. Stopień doktora habilitowanego uzyskał w 2009 na AGH w oparciu o pracę pt. "Dynamika rurowych wymienników ciepła". Tytuł profesora nauk technicznych otrzymał 9 lutego 2017.
W latach 1999–2011 pracował na Akademii Górniczo-Hutniczej im. Stanisława Staszica w Krakowie. W 2011 podjął pracę na Politechnice Krakowskiej im. Tadeusza Kościuszki, na której doszedł do stanowiska profesora. W 2018 został kierownikiem Katedry Procesów Cieplnych, Ochrony Powietrza i Utylizacji Odpadów.
Specjalizuje się w zagadnieniach dotyczących ogrzewnictwa. Opublikował ok. 330 prac, w tym kilkadziesiąt w czasopismach z listy Journal Citation Reports. Wypromował dziewięciu doktorów. Został członkiem Komitetu Termodynamiki i Spalania PAN.

</doc>
<doc id="4939593" url="https://pl.wikipedia.org/wiki?curid=4939593" title="Wiesztorty">
Wiesztorty

Wiesztorty (; ) – wieś na Białorusi, w obwodzie witebskim, w rejonie postawskim, w sielsowiecie Nowosiółki.
Historia.
W czasach zaborów wieś w granicach Imperium Rosyjskiego.
W dwudziestoleciu międzywojennym wieś leżała w Polsce, w województwie wileńskim, w powiecie duniłowickim (od 1926 postawskim), w gminie Mańkowicze (od 1927 gmina Hruzdowo).
Według Powszechnego Spisu Ludności z 1921 roku zamieszkiwały tu 63 osób, 14 było wyznania rzymskokatolickiego, a 49 prawosławnego. Jednocześnie 5 mieszkańców zadeklarowało polską, a 49 białoruską przynależność narodową. Było tu 12 budynków mieszkalnych. W 1931 w 13 domach zamieszkiwało 47 osób.
Miejscowość należała do parafii rzymskokatolickiej i prawosławnej w Hruzdowie. Podlegała pod Sąd Grodzki w Postawach i Okręgowy w Wilnie; właściwy urząd pocztowy mieścił się w Hruzdowie.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.

</doc>
<doc id="4939595" url="https://pl.wikipedia.org/wiki?curid=4939595" title="Wybory parlamentarne w Austrii w 1949 roku">
Wybory parlamentarne w Austrii w 1949 roku

Wybory parlamentarne w Austrii odbyły się 9 października 1949. Frekwencja wyborcza wyniosła 96.8%.
W wyniku wyborów Austriacka Partia Ludowa utraciła samodzielną większość w Radzie Narodowej. Lider ÖVP Leopold Figl pozostał kanclerzem i kontynuował „wielką koalicję” z Socjalistyczną Partią Austrii. Do Rady Narodowej wybrani zostali także członkowie Związku Niezależnych, poprzednika Wolnościowej Partii Austrii, oraz Komunistycznej Partii Austrii.

</doc>
<doc id="4939596" url="https://pl.wikipedia.org/wiki?curid=4939596" title="Bożena Chrząstowska">
Bożena Chrząstowska

Bożena Janina Chrząstowska, z d. Mazurek (ur. 7 stycznia 1929 w Poznaniu, zm. 10 listopada 2020) – polska filolożka, prof. dr hab.
Życiorys.
Była córką Józefa Mazurka (zm. 1979) i Ludwiki z d. Łażewskiej (zm. 1987). Jej ojciec był zawodowym wojskowym, następnie pracownikiem kolei. Miała dwóch braci i trzy siostry.
Była absolwentką V Liceum Ogólnokształcącego im. Klaudyny Potockiej w Poznaniu, w 1948 rozpoczęła studia polonistyczne na Uniwersytecie Poznańskim. W czasie studiów pracowała dorywczo w Bibliotece Uniwersyteckiej w Poznaniu oraz poznańskim oddziale Instytutu Badań Literackich Polskiej Akademii Nauk. Po ukończeniu w 1952 studiów pracowała w Wojewódzkiej Bibliotece Pedagogicznej, następnie w Ośrodku Metodycznym, od 1957 jako nauczycielka języka polskiego w poznańskich szkołach średnich. W latach 1963–1970 kierowała sekcją języka polskiego w Ośrodku Metodycznym.
Od 1970 była zatrudniona na Uniwersytecie im. Adama Mickiewicza w Poznaniu, początkowo jako starszy asystent (do 1973), następnie wykładowca. W 1975 obroniła w Instytucie Badań Literackich pracę doktorską "Teoria literatury w szkole. Z badań nad recepcją liryki" napisaną pod kierunkiem Kazimierza Bartoszyńskiego, za którą otrzymała I nagrodę w konkursie naukowym IV Biennale Sztuki dla Dziecka oraz nagrodę Ministra Nauki, Szkolnictwa Wyższego i Techniki
III stopnia. Następnie została zatrudniona na UAM jako adiunkt. W 1986 otrzymała stopień doktora habilitowanego na podstawie pracy "Lektura i poetyka. Zarys problematyki kształtowania pojęć literackich w szkole podstawowej". Następnie otrzymała na UAM stanowisko docenta. 18 lutego 1992 nadano jej tytuł profesora w zakresie nauk humanistycznych. Pracowała w Instytucie Filologii Polskiej na Wydziale Filologii Polskiej i Klasycznej Uniwersytetu im. Adama Mickiewicza, gdzie od lat 90. kierowała założoną przez siebie Pracownią Innowacji Dydaktycznej. Przeszła na emeryturę w 2000.
W 1957 została członkiem Towarzystwa Literackiego im. Adama Mickiewicza, w latach 1977–1989 była prezesem Oddziału Poznańskiego, od 1981 do 2000 członkiem Zarządu Głównego. Od 1970 do 2000 należała do Komitetu Głównego Olimpiady Literatury i Języka Polskiego. W 1980 została członkiem NSZZ „Solidarność”, od 1984 uczestniczyła w strukturach oświaty niezależnej, brała udział w przygotowaniu i redagowaniu wydawanych poza cenzurą materiałów dla nauczycieli "Glosariusz" (tom 2. "Od starożytności" (1986), tom 3. "Od klasycyzmu" (1987), tom 5. "Do współczesności" (1989), publikowała pod pseudonimem "Bogumiła Mrówa".
W latach 1990–1993 była członkiem Komitetu Nauk o Literaturze Polskiej PAN, od 1997 członkiem Komitetu Nauk o Literaturze Polskiej Akademii Nauk. od 1992 do 2014 była redaktorem naczelnym pisma "Polonistyka".
Była członkiem ROAD, następnie Unii Demokratycznej.
W 1984 została odznaczona Medalem Komisji Edukacji Narodowej, w 1988 Krzyżem Kawalerskim Orderu Odrodzenia Polski. W 2000 została doktorem honoris causa Akademii Pedagogicznej w Krakowie, w 2003 otrzymała Krzyż Kawalerski Orderu Zasługi RFN.
Życie prywatne.
W 1955 poślubiła Andrzeja Chrząstowskiego, z którym miała dwie córki, Joannę i Monikę.
Twórczość.
W 1969 zredagowała tom "Pomoce naukowe w pracy polonisty". Razem z Seweryną Wysłouch opublikowała w 1974 tom studiów "Wiadomości z teorii literatury w analizie literackiej" (kolejne wydania zmienione, poczynając od 1978 jako "Poetyka stosowana"). W 1982 wydała w serii "Biblioteka analiz literackich" "Wiersze" Czesława Miłosza, w 1987 pracę "Lektura i poetyka. Zarys problematyki kształtowania pojęć literackich w szkole podstawowej". W 1990 przygotowała antologię "Literatura współczesna „źle obecna” w szkole. Antologia tekstów literackich i pomocniczych dla klas maturalnych". W 1992 opublikowała "Otwarte niebo. Literackie świadectwa przeżywania Eucharystii".
Była autorką koncepcji podręcznika oraz rozdziału "Świat starożytny w podręczniku dla klasy I liceum "Starożytność – oświecenie” (pozostali autorzy: Józef Tomasz Pokrzywniak i Maria Adamczyk, wyd. 1: Warszawa 1987; do 2000 roku ukazało się 14 edycji; a także autorką rozdziałów "Poezja", "Z pogranicza literatury i dokumentu" i "Esej filozoficzny" w podręczniku "Literatura współczesna. Podręcznik dla klas maturalnych" oraz autorką pytań i ćwiczeń w całej książce (wyd. 1992, do 2002 ukazało się 11 wydań; pozostali autorzy Ewa Wiegandt i Seweryna Wysłouch). Od 2002 uczestniczyła w przygotowaniu serii podręczników "Skarbiec języka, literatury, sztuki", w której zrezygnowano z chronologicznego przedstawienia dzieł literackich. Była redaktorem tomów "Skarbiec języka, literatury, sztuki. Podręcznik dla klas I–III liceum ogólnokształcącego i profilowanego" (2002), "Skarbiec języka, literatury, sztuki. Wypisy z ćwiczeniami. Podręcznik dla klasy I liceum ogólnokształcącego i profilowanego. Kultura XX wieku i jej tradycje" (2002, w tym tomie była także autorką rozdziału ), "Skarbiec języka, literatury, sztuki. Wypisy z ćwiczeniami. Podręcznik dla klasy II liceum ogólnokształcącego i profilowanego. Kultura XIX wieku i jej tradycje" (2003) oraz "Skarbiec języka, literatury, sztuki. Wypisy z ćwiczeniami. Podręcznik dla klasy III liceum ogólnokształcącego i profilowanego. Staropolskie korzenie współczesności" (2004), w tomach tych była także autorką lub współautorką niektórych rozdziałów. Była także współautorką książki "Skarbiec języka, literatury, sztuki. Wskazówki metodyczne. Książka nauczyciela" (2004).
Razem z córką, Joanną Ciechnowską-Barnuś, opublikowała w 2015 wspomnienia "Dwugłos z życia wzięty".
Linki zewnętrzne.
wykaz publikacji B. Chrząstowskiej w "Polskiej bibliografii literackiej" – 

</doc>
<doc id="4939597" url="https://pl.wikipedia.org/wiki?curid=4939597" title="Attila Szekrényessy">
Attila Szekrényessy

Attila Szekrényessy (ur. 20 stycznia 1913 w Budapeszcie, zm. 21 stycznia 1995 w Gyöngyös) – węgierski łyżwiarz figurowy, startujący w parach sportowych z siostrą Piroską Szekrényessy. Uczestnik igrzysk olimpijskich (1936), dwukrotny brązoy medalista mistrzostw Europy (1936, 1937) oraz 6-krotny mistrz Węgier (1937–1939, 1941–1943).
Osiągnięcia.
Z Piroską Szekrényessy

</doc>
<doc id="4939599" url="https://pl.wikipedia.org/wiki?curid=4939599" title="Attila Szekrenyessy">
Attila Szekrenyessy



</doc>
<doc id="4939600" url="https://pl.wikipedia.org/wiki?curid=4939600" title="Piroska Szekrenyessy">
Piroska Szekrenyessy



</doc>
<doc id="4939630" url="https://pl.wikipedia.org/wiki?curid=4939630" title="Wołczyno (Białoruś)">
Wołczyno (Białoruś)

Wołczyno – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie postawskim, w sielsowiecie Komaje.
Dawniej używana nazwa – Wołczyn.
Historia.
W czasach zaborów w granicach Imperium Rosyjskiego.
W dwudziestoleciu międzywojennym zaścianek leżał w Polsce, w województwie wileńskim, w powiecie duniłowickim (od 1926 postawskim), w gminie Mańkowicze (od 1927 gmina Hruzdowo).
Według Powszechnego Spisu Ludności z 1921 roku zamieszkiwało tu 11 osób, wszystkie były wyznania prawosławnego i zadeklarowały białoruską przynależność narodową. Był tu 1 budynek mieszkalny. W 1931 w 2 domach zamieszkiwało 16 osób.
Miejscowość należała do parafii rzymskokatolickiej w Postawach i prawosławnej w Mańkowiczach. Podlegała pod Sąd Grodzki w Postawach i Okręgowy w Wilnie; właściwy urząd pocztowy mieścił się w Mańkowiczach.

</doc>
<doc id="4939631" url="https://pl.wikipedia.org/wiki?curid=4939631" title="Swietłana Czerwonnaja">
Swietłana Czerwonnaja

Swietłana Michajłowna Czerwonnaja (ur. 7 czerwca 1936 w Moskwie, zm. 9 listopada 2020) – rosyjska etnolożka, prof. dr hab.
Życiorys.
Obroniła pracę doktorską, następnie uzyskała stopień doktora habilitowanego. 1 grudnia 2004 nadano jej tytuł profesora w zakresie nauk humanistycznych. Została zatrudniona na stanowisku profesora zwyczajnego w Katedrze Etnologii i Antropologii Kulturowej na Wydziale Nauk Historycznych Uniwersytetu Mikołaja Kopernika w Toruniu.
Zmarła 9 listopada 2020.

</doc>
<doc id="4939632" url="https://pl.wikipedia.org/wiki?curid=4939632" title="Martin P5M Marlin">
Martin P5M Marlin

Martin P5M (P-5) Marlin – amerykańska patrolowa łódź latająca z okresu po 1945 roku.
Historia.
Po zakończeniu II wojny światowej w wytwórni Glenn L. Martin rozpoczęto pracę nad nowym wodnosamolotem, który miałby zastąpić wodnosamolot Martin PBM Mariner. Konstrukcja tego samolotu została oparta na konstrukcji swojego poprzednika, skrzydła pozostawiono w układzie mewa, natomiast kadłub znaczenie zmieniono i powiększono (niektóre źródła podają, że kadłub był wzorowany na japońskim wodnosamolocie Kawanishi H6K). Tak zbudowany samolot otrzymał oznaczenie XP5M.
Prototyp samolotu został oblatany 30 maja 1948 roku. W samolocie tym oprócz uzbrojenia ofensywnego: torped i bomb głębinowych, planowano także silne uzbrojenie obronne w dwóch obrotowych wieżyczkach umieszczonych z przodu i z tyłu kadłuba. W wieżyczkach tych znajdować się miały po dwa sprzężone działka lotnicze kal. 20 mm, a w wieżyczce na grzbiecie kadłuba dwa sprzężone karabiny maszynowe kal. 12,7 mm. Po zaakceptowaniu przez amerykańską marynarkę wojenną zamówiono w 1950 roku serię 156 samolotów oznaczonych jako P5M Marlin. W samolotach seryjnych zmniejszono uzbrojenie obronne, pozostawiono jedynie wieżyczkę z tyłu kadłuba uzbrojoną w dwa działka kal. 20 mm, natomiast z przodu kadłuba umieszczono radar APS-80 (wcześniej planowano jego umieszczenie w kabinie załogi). Pierwszy lot samolotu seryjnego odbył się 22 czerwca 1951 roku. Oprócz tego znalazły się na jego pokładzie urządzenia do wykrywania okrętów podwodnych: sonar pasywny i aktywny. W czasie produkcji seryjnej, po zbudowaniu 34 samolotów, następne wyposażono dodatkowo w detektor anomalii magnetycznych AN/ASQ 8, tak wyposażone samoloty oznaczono jako P5M-1S. W tym czasie zbudowano także siedem takich samolotów dla amerykańskiej Straży Wybrzeża, samoloty te nie posiadały uzbrojenia, natomiast otrzymały wyposażenie dla ratownictwa morskiego.
W 1951 roku rozpoczęto prace nad nową wersją tego samolotu, która została oblatana w sierpniu 1953 roku i otrzymał oznaczenie P5M-2. Otrzymał on nowe wyposażenie do wykrywania okrętów podwodnych oraz mocniejszy silnik. Zbudowano 117 tego typu samolotów. Ponadto zbudowano 7 samolotów dla Straży Wybrzeża, bez wyposażenia wojskowego, ale ze sprzętem do ratownictwa morskiego. W 1959 roku zbudowano także 12 tego typu samolotów dla francuskiej Marynarki Wojennej. Produkcję tych samolotów zakończono ostatecznie w 1959 roku, wyprodukowano łącznie 267 samolotów P5M Marlin wszystkich wersji.
Wersje samolotu Martin P5M Marlin:
Użycie w lotnictwie.
Samoloty Martin P5M Marlin od 1952 wprowadzano do lotnictwa amerykańskiej Marynarki Wojennej, jako pierwsza otrzymała je eskadra patrolowa VP-44 w dniu 23 kwietnia 1952 roku. Po niej kolejne, ostatecznie znalazły się one na wyposażeniu 12 eskadr patrolowych: VP-30 (okres użytkowania 1960-1965), VP-31 (1960-1963), VP-40 (1953-1967), VP-42 (1953-1959), VP-44 (1952-1960), VP-45 (1954-1962), VP-46 (1953-1961), VP-47 (1954-1962), VP-48 (1954-1960), VP-49 (1952-1962), VP-50 (1956-1962), VP-56 (1953-61). W 1961 roku Marynarka Wojenna otrzymała również dodatkowo samoloty P5M od Straży Wybrzeża, które zostały przebudowane na samoloty szkolno-treningowe. Ostatni samolot tego typu SP-5B został wycofany z użycia w dniu 15 października 1967 roku ze składu eskadry patrolowej VP-40. Następnie 17 lipca 1968 roku przekazany do National Air and Space Museum Instytutu Smithsona, a potem do National Museum of Naval Aviation.
Oprócz Marynarki Wojennej samoloty P5M Marlin używała także amerykańska Straż Wybrzeża w wersji ratownictwa morskiego P5M-1G i P5M-2G. Używała je od maja 1954 do 1961. Stacjonowały one w bazach Straży Wybrzeża w Sankt Petersburgu na Florydzie i San Francisco. Następnie zostały one przekazane Marynarce Wojennej, gdzie używano ich jako samolotów szkolno-treningowych.
Samoloty te użytkowało także lotnictwo morskie Francji, które zakupiło 12 sztuk tego typu. Dziesięć z nich było użytkowane w bazie lotniczej francuskiej Marynarki Wojennej w Dakarze w latach 1960 do 1964.
Opis techniczny.
Samolot Martin P5M był górnopłatem o konstrukcji metalowej, skrzydło typu mewa. Kadłub łodzi latającej, pod skrzydłami pływaki stabilizujące. W przedniej części kadłuba mieściły się urządzenia do wykrywania okrętów nadwodnych i podwodnych: sonary, radary i detektory anomalii magnetycznych. Następnie kabina załogi. Na końcu w części ogonowej znajdowała się obrotowa wieżyczka z dwoma sprzężonymi działkami lotniczymi kal. 20 mm (tylko w wersji przeznaczonej dla Marynarki Wojennej). W wersji ratowniczej w kadłubie znajdował się sprzęt SAR.
Napęd stanowiły dwa silniki gwiazdowe umieszczone w gondolach na skrzydłach po obu stronach kadłuba, napędzające śmigła czterołopatowe.
Uzbrojenie ofensywne w samolotach Marynarki Wojennej – torpedy, bomby i miny – było umieszczone w dwóch gondolach znajdujących się pod skrzydłami. Natomiast uzbrojenie obronne w postaci 2 działek kal. 20 mm, w obrotowej wieżyczce umieszczonej w tylnej części kadłuba.

</doc>
<doc id="4939633" url="https://pl.wikipedia.org/wiki?curid=4939633" title="Wybory parlamentarne w Austrii w 1953 roku">
Wybory parlamentarne w Austrii w 1953 roku

Wybory parlamentarne w Austrii odbyły się 22 lutego 1953. Frekwencja wyborcza wyniosła 95.8%.
Najwięcej głosów dostała Socjalistyczna Partia Austrii, jednak to Austriacka Partia Ludowa uzyskała najwięcej miejsc w Radzie Narodowej. "Wielka koalicja" pomiędzy ÖVP oraz SPÖ była kontynuowana. Na stanowisku kanclerza Leopold Figl został zastąpiony przez nowego lidera ÖVP Juliusa Raaba.

</doc>
<doc id="4939634" url="https://pl.wikipedia.org/wiki?curid=4939634" title="Trevor Vincent">
Trevor Vincent

Trevor Anthony Vincent (ur. 27 kwietnia 1938) – australijski lekkoatleta, długodystansowiec, mistrz igrzysk Imperium Brytyjskiego i Wspólnoty Brytyjskiej, olimpijczyk.
Kariera sportowa.
Zdobył złoty medal w biegu na 3000 metrów z przeszkodami na igrzyskach Imperium Brytyjskiego i Wspólnoty Brytyjskiej w 1962 w Perth, wyprzedzając Maurice’a Herriotta z Anglii i swego kolegę z reprezentacji Australii Rona Blackneya. Odpadł w eliminacjach tej konkurencji na igrzyskach olimpijskich w 1964 w Tokio.
Był mistrzem Australii w biegu na 3000 metrów z przeszkodami w 1960/1961, 1961/1962, 1963/1964 i 1965/1966, w biegu na milę w 1960/1961 oraz w biegu na 3 mile w 1962/1963, wicemistrzem w biegu na 3000 metrów z przeszkodami w 1957/1958 i 1962/1963 oraz w biegu na milę w 1962/1963 i 1964/1965, a także brązowym medalistą w biegu na 3000 metrów z przeszkodami w 1958/1959, w biegu na 3 mile w 1964/1965 i w biegu przełajowym na 10 kilometrów w 1963.
Pięciokrotnie poprawiał rekord Australii w biegu na 3000 metrów z przeszkodami do czasu 8:39,0, uzyskanego 2 lutego 1964 w Sydney.
W 2008 otrzymał Order Australii.
Rekordy życiowe.
Rekordy życiowe Vincenta:

</doc>
<doc id="4939636" url="https://pl.wikipedia.org/wiki?curid=4939636" title="George Hill (łyżwiarz figurowy)">
George Hill (łyżwiarz figurowy)

George Edward Bellows Hill (ur. 24 kwietnia 1907 w Bostonie, zm. 17 września 2002 w Kentfield) – amerykański łyżwiarz figurowy startujący w konkurencji solistów i par sportowych z Maribel Vinson. Uczestnik igrzysk olimpijskich (1936), mistrz Ameryki Północnej (1937) oraz 4-krotny mistrz Stanów Zjednoczonych (1933, 1935–1937).

</doc>
<doc id="4939639" url="https://pl.wikipedia.org/wiki?curid=4939639" title="Buk Anton">
Buk Anton

Buk Anton – pomnik przyrody na placu Pod Lipami w Katowicach, w środkowej części osiedla patronackiego oraz jednostki pomocniczej Giszowiec. Jest to drzewo z gatunku buk zwyczajny ("Fagus sylvatica L.") o pierśnicy 345 cm. Został on ustanowiony pomnikiem przyrody na podstawie rozporządzenia Wojewody Katowickiego z dnia 2 stycznia 1996 roku.
Historia.
Buk Anton znajduje się na centralnym placu powstałego w latach 1907–1910 roku osiedla patronackiego Giszowiec. Samo zaś drzewo zostało posadzone w 1907 roku. 2 stycznia 1996 roku buk został ustanowiony pomnikiem przyrody.
W 2010 roku w szkołach na terenie Giszowca zorganizowano konkurs na nazwę pomnikowego buku. W rezultacie wybrano imię Anton. Nawiązuje to do inicjatora budowy osiedla i ówczesnego dyrektora generalnego spółki Georg von Giesches Erben – Antona Uthemanna. W tej okazji wmurowano pamiątkową tablicę, którą później skradziono. Została ona w późniejszym czasie odnaleziona przez jednego z mieszkańców. 
Uczniowie ze Szkoły Podstawowej nr 51 zgłosiły Antona do konkursu na Drzewo Roku, organizowanego przez Klub Gaja. Plebiscyt ten rozpoczął się 1 czerwca 2011 roku. Po blisko dwóch tygodniach Anton był faworytem do wygrania konkursu. Ostatecznie, buk Anton zdobył w 2011 roku drugie miejsce w konkursie na Drzewo Roku 2011. Uzyskał on wówczas 3170 głosów.
Anton w 2015 roku zaczął obumierać. Zakład Zieleni Miejskiej w Katowicach rozpoczął prace ratunkowe drzewa, dostarczające nawozy i składniki mineralne. Wykonano również specjalne zastrzyki celem jego wzmocnienia, lecz te działania nie pomogło bukowi. Według zleconych ekspertyz, podłoże pod którym rośnie buk nie jest dla niego odpowiednie, a także jest skażone jest wieloma minerałami. 
Anton ostatecznie nie został całkowicie ścięty, lecz zostały usunięte jedynie suche gałęzie, będące zagrożeniem dla przechodzących pod nim przechodniów.
Dnia 25 października 2016 roku dzieci ze Szkoły Podstawowej nr 51 oraz Miejskiego Przedszkola nr 59, w ramach inauguracji Święta Drzewa w Giszowcu zorganizowały akcję posadzenia obok pomnikowego Antona nowego drzewa – buka Antonka. Antonek miał wówczas 10 lat. Anton i Antonek nadal pozostają miejscem spotkań mieszkańców Giszowca. 

</doc>
<doc id="4939640" url="https://pl.wikipedia.org/wiki?curid=4939640" title="The Equatorial Stars">
The Equatorial Stars

The Equatorial Stars – trzeci album duetu Fripp &amp; Eno wydany w 2004 roku przez wytwórnię Discipline Global Mobile. Jego tematem są muzyczne portrety obiektów astronomicznych (gwiazd i gwiazdozbiorów) położonych w okolicach równika niebieskiego: Meissie, gwiazdozbiorowi Lutni, Tarazedowi, gwiazdozbiorowi Wilka, Ankaa, Altairowi i Terebellum.
Charakterystyka albumu.
Po blisko 30 latach, jakie opłynęły od realizacji albumu "Evening Star" Robert Fripp i Brian Eno wznowili współpracę. Każdy utwór albumu The Equatorial Stars („Gwiazdy równikowe”) jest poświęcony konkretnemu obiektowi astronomicznemu, położonemu w okolicach równika niebieskiego: Meissie, gwiazdozbiorowi Lutni, Tarazedowi, gwiazdozbiorowi Wilka, Ankaa, Altairowi i Terebellum. Muzycy rozpoczęli współpracę dokładnie tam, gdzie ją skończyli zachowując wszystkie te elementy twórcze, które cechowały ich poprzedni wspólny album. Produkcją zajął się Brian Eno. Jego gra na instrumentach klawiszowych stanowi tło dla delikatnych, nastrojowych i lirycznych solówek Frippa, nie przypominających tych z okresu Frippertronics z lat 80. ubiegłego stulecia, słyszalnych na takich jego albumach, jak "God Save the Queen/Under Heavy Manners" czy "Let the Power Fall". Wyrazem takiego podejścia są trzy pierwsze utwory albumu: „Meissa”, „Lyra” i „Tarazed”, wolne, wyciszone i przestrzenne, którym muzycy nadali postać międzygalaktycznej, hipnotycznej i ulotnej dźwiękowej medytacji. „Ankaa”, utwór z klasycznym brzmieniem gitary Frippertronics jest najbardziej podobny muzycznie do "Evening Star". Ostatnie utwory Gwiazd Równikowych, „Lupus” i „Terebellum” utrzymane są w nieco agresywniejszej tonacji, zaś „Altair” został dodatkowo urozmaicony rytmem funky, z odrobiną basu i dźwięku gitary rytmicznej.
Lista utworów.
Zestaw utworów na płycie CD:

</doc>
<doc id="4939646" url="https://pl.wikipedia.org/wiki?curid=4939646" title="Makedonski Telekom">
Makedonski Telekom

Makedonski Telekom AD – północnomacedoński dostawca usług telekomunikacyjnych z siedzibą w Skopju. Stanowi część grupy Magyar Telekom.
Przedsiębiorstwo zostało założone w 1997 roku.

</doc>
<doc id="4939649" url="https://pl.wikipedia.org/wiki?curid=4939649" title="Louise Bertram">
Louise Bertram

Frances Louise Bertram, po mężu Hulbig (ur. 30 marca 1908 w Toronto, zm. 18 października 1996 w Aurora) – kanadyjska łyżwiarka figurowa, startująca w parach sportowych ze Stewartem Reburnem. Uczestniczka igrzysk olimpijskich (1936), brązowa medalistka mistrzostw Ameryki Północnej (1936) oraz mistrzyni Kanady (1935).
Bertram i Redburn byli nazywani „Fredem Astaire i Ginger Rogers lodowego świata” ze względu na doskonałą interpretację muzyki. Cechowali się innowacyjnym stylem jazdy przez co byli chętnie zatrudniani przy udziale w rewiach łyżwiarskich. Bertram i Redburn występowali wspólnie do października 1938 roku. Ich rozstanie było spowodowane wybraniem Reburna przez trzykrotną mistrzynię olimpijską, Norweżkę Sonję Henie na swojego partnera podczas rewii łyżwiarskich. Bertram i Reburn zostali pośmiertnie członkami Galerii Sław Skate Canada w 2015 roku.
Osiągnięcia.
Z Stewartem Reburnem

</doc>
<doc id="4939658" url="https://pl.wikipedia.org/wiki?curid=4939658" title="Wołki (sielsowiet Nowosiółki)">
Wołki (sielsowiet Nowosiółki)

Wołki (; ) – wieś na Białorusi, w obwodzie witebskim, w rejonie postawskim, w sielsowiecie Nowosiółki.
Historia.
W czasach zaborów w granicach Imperium Rosyjskiego.
W dwudziestoleciu międzywojennym wieś a następnie kolonia leżała w Polsce, w województwie wileńskim, w powiecie duniłowickim (od 1926 postawskim), w gminie Mańkowicze (od 1927 gmina Hruzdowo) w gminie Łuczaj.
Według Powszechnego Spisu Ludności z 1921 roku zamieszkiwało tu 117 osób, 1 była wyznania rzymskokatolickiego a 116 prawosławnego. Jednocześnie wszyscy mieszkańcy zadeklarowali białoruską przynależność narodową. Było tu 23 budynków mieszkalnych. W 1931 w 24 domach zamieszkiwało 133 osoby.
Miejscowość należała do parafii rzymskokatolickiej i prawosławnej w Postawach. Podlegała pod Sąd Grodzki w Postawach i Okręgowy w Wilnie; właściwy urząd pocztowy mieścił się w Łuczaju.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.

</doc>
<doc id="4939660" url="https://pl.wikipedia.org/wiki?curid=4939660" title="Mistrzostwa Europy w Kolarstwie Torowym 2020">
Mistrzostwa Europy w Kolarstwie Torowym 2020

Mistrzostwa Europy w Kolarstwie Torowym 2020 – 11. w historii mistrzostwa Europy w kolarstwie torowym. Odbyły się między 11 a 15 listopada 2020 roku w hali Kołodrum w bułgarskim mieście Płowdiw.

</doc>
<doc id="4939664" url="https://pl.wikipedia.org/wiki?curid=4939664" title="2. Fußball-Bundesliga (2020/2021)">
2. Fußball-Bundesliga (2020/2021)

Sezon 2020/2021 2. Fußball-Bundesligi - 47. edycja rozgrywek niemieckiej 2. Fußball-Bundesligi w piłce nożnej.
W rozgrywkach występowało 18 zespołów. Mistrzem 2. Bundesligi został VfL Bochum, który wraz z SpVgg Greuther Fürth awansowały do Bundesligi na sezon 2021/2022, natomiast Holstein Kiel przegrało baraż (dwumecz) z 16. drużyną 1. Bundesligi. Würzburger Kickers i Eintracht Brunszwik spadły do 3. Bundesligi na sezon 2021/2022, natomiast VfL Osnabrück spadło po przegranych barażach (dwumecz) z 3. drużyną 3. Bundesligi.
2. Fußball-Bundesliga (2020/2021).
Drużyny.
W 2. Bundeslidze występowało 18 zespołów.
Baraże.
Baraże o Bundesligę.
Zwycięzca: 1. FC Köln (utrzymanie się w Bundeslidze)
Baraże o 2. Bundesligę.
Zwycięzca: FC Ingolstadt 04 (awans do 2. Bundesligi)

</doc>
<doc id="4939665" url="https://pl.wikipedia.org/wiki?curid=4939665" title="Stewart Reburn">
Stewart Reburn

Stewart Dudley Dagge Reburn (ur. 10 sierpnia 1912 w Toronto, zm. 6 czerwca 1976 tamże) – kanadyjski łyżwiarz figurowy, startujący w parach sportowych z Louise Bertram. Uczestnik igrzysk olimpijskich (1936), brązowy medalista mistrzostw Ameryki Północnej (1936) oraz mistrz Kanady (1935).
Bertram i Redburn byli nazywani „Fredem Astaire i Ginger Rogers lodowego świata” ze względu na doskonałą interpretację muzyki. Cechowali się innowacyjnym stylem jazdy przez co byli chętnie zatrudniani przy udziale w rewiach łyżwiarskich. Obydwoje zostali pośmiertnie członkami Galerii Sław Skate Canada w 2015 roku. 
Bertram i Redburn występowali wspólnie do października 1938 roku. Ich rozstanie było spowodowane wybraniem Reburna przez trzykrotną mistrzynię olimpijską, Norweżkę Sonję Henie na swojego partnera podczas rewii łyżwiarskich. Henie i Redburn jeździli wspólnie do 1940 roku, zaś w 1939 roku wystąpili razem w filmie "Second Fiddle". Następnie Redburn wstąpił do Royal Canadian Air Force i awansował do rangi porucznika podczas II wojny światowej. W grudniu 1943 roku został ranny odłamkami, co definitywnie zakończyło jego karierę łyżwiarską i aktorską. Po wojnie pracował przy produkcji filmowej, a następnie zajął się zarządzaniem nieruchomościami. Zmarł po półrocznej walce z rakiem w wieku 63 lat.

</doc>
<doc id="4939668" url="https://pl.wikipedia.org/wiki?curid=4939668" title="Worohy">
Worohy

Worohy (; ) – wieś na Białorusi, w obwodzie mińskim, w rejonie miadzielskim, w sielsowiecie Miadzioł.
Historia.
W czasach zaborów w granicach Imperium Rosyjskiego.
W dwudziestoleciu międzywojennym wieś leżała w Polsce, w województwie wileńskim, w powiecie duniłowickim (od 1926 postawskim), w gminie Mańkowicze (od 1927 gmina Hruzdowo).
Według Powszechnego Spisu Ludności z 1921 roku zamieszkiwało tu 28 osób, 5 było wyznania rzymskokatolickiego a 23 prawosławnego. Jednocześnie wszyscy mieszkańcy zadeklarowali białoruską przynależność narodową. Było tu 7 budynków mieszkalnych. W 1931 w 10 domach zamieszkiwało 46 osób.
Miejscowość należała do parafii rzymskokatolickiej w Hruzdowie i prawosławnej w Mańkowiczach. Podlegała pod Sąd Grodzki w Postawach i Okręgowy w Wilnie; właściwy urząd pocztowy mieścił się w Mańkowiczach.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.

</doc>
<doc id="4939670" url="https://pl.wikipedia.org/wiki?curid=4939670" title="Biurowiec Canal+">
Biurowiec Canal+

Biurowiec Canal+ – siedziba spółki Canal+ w Warszawie, zbudowana w 2008.
Opis budynku.
Budynek biurowy Canal+ znajduje się w dzielnicy Mokotów, przy al. Sikorskiego 9, róg Pory. Jego wznoszenie rozpoczęło się w styczniu 2007 i trwało 14 miesięcy. Posiada sześć kondygnacji. Powierzchnia całkowita wynosi 14100 m², natomiast użytkowa 7600 m². Generalnym wykonawcą budynku była firma Hochtief Polska. Projekt architektoniczny został przygotowany przez Biuro Projektów Kazimierski i Ryba. W 2020 roku dobudowano parking naziemny. Na dachu budynku znajduje się maszt antenowy na potrzebę kanałów Platformy Canal+.

</doc>
<doc id="4939675" url="https://pl.wikipedia.org/wiki?curid=4939675" title="Woroniec (Białoruś)">
Woroniec (Białoruś)

Woroniec (, "Waraniec"; , "Woroniec") – dawny chutor na Białorusi, w obwodzie mińskim, w rejonie miadzielskim, w sielsowiecie Miadzioł.
Miejscowość została zlikwidowana w 1977 roku.
Historia.
Pod koniec XIX wieku folwark Woroniec leżał w granicach Imperium Rosyjskiego.
W dwudziestoleciu międzywojennym folwark a następnie osada wojskowa leżała w Polsce, w województwie wileńskim, w powiecie duniłowickim (od 1926 postawskim), w gminie Mańkowicze (od 1927 gmina Hruzdowo).
Według Powszechnego Spisu Ludności z 1921 roku zamieszkiwało tu 26 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 4 domach zamieszkiwały 24 osoby.
Miejscowość należała do parafii rzymskokatolickiej i prawosławnej w Hruzdowie. Podlegała pod Sąd Grodzki w Postawach i Okręgowy w Wilnie; właściwy urząd pocztowy mieścił się w Hruzdowie.

</doc>
<doc id="4939678" url="https://pl.wikipedia.org/wiki?curid=4939678" title="Chi Yuan">
Chi Yuan



</doc>
<doc id="4939679" url="https://pl.wikipedia.org/wiki?curid=4939679" title="Rajawali Televisi">
Rajawali Televisi



</doc>
<doc id="4939680" url="https://pl.wikipedia.org/wiki?curid=4939680" title="Iwa (roślina)">
Iwa (roślina)

Iwa ("Iva" L.) – rodzaj roślin należący do rodziny astrowatych. Obejmuje 9 gatunków. Rośliny te występują w Ameryce Północnej (7 gatunków w USA i Kanadzie), na południe sięgając do południowego Meksyku i Kuby. Przedstawiciele rodzaju jako rosną także w krajach Europy Zachodniej oraz w południowej Australii. Notowany w Polsce gatunek znany jako iwa rzepieniolistna "I. xanthifolia" klasyfikowany jest współcześnie do innego rodzaju jako "Cyclachaena xanthiifolia". Szereg gatunków dawniej zaliczanych do rodzaju iwa zostało przeniesionych do innych rodzajów ze względu na parafiletyczny charakter dawnego, tradycyjnego ujęcia. 
Znaczenie użytkowe ma "Iva annua" stanowiąca od najdawniejszych czasów pożywienie Indian Ameryki Północnej. Rośliny z tego rodzaju należą do stosunkowo nielicznych przedstawicieli astrowatych zapylanych przez ruchy powietrza (zob. anemogamia).
Geneza nazwy rodzajowej ustalonej przez Karola Linneusza nie jest pewna, prawdopodobnie pochodzi od nazwy dąbrówki "Ajuga iva", która ma podobny zapach jak rośliny z rodzaju "Iva".
Systematyka.
Tradycyjna klasyfikacja na rodzaje okazała się w odniesieniu do tego rodzaju i z nim spokrewnionych nie łączyć gatunków w monofiletyczne grupy. W drugiej połowie XX wieku zaproponowano zarówno szerokie ujęcie rodzaju, tak by zebrać w nim wszystkie spokrewnione gatunki, jak i podział na kilka mniejszych, monofiletycznych rodzajów. We "Flora of North America" oraz w bazach taksonomicznych takich jak "Plants of the World online" przyjęto to drugie rozwiązanie, stąd część zaliczanych tu dawniej gatunków trafiło do rodzajów: "Chorisiva", "Cyclachaena", "Hedosyne", "Leuciva" i "Oxytenia".
Rodzaj z plemienia "Heliantheae" w obrębie podrodziny "Asteroideae".

</doc>
<doc id="4939682" url="https://pl.wikipedia.org/wiki?curid=4939682" title="Dysputa (dramat)">
Dysputa (dramat)

Dysputa (fr. "La Dispute") – komedia w jednym akcie Pierre’a de Marivaux wystawiona w 1744.
Data powstania utworu.
W połowie lat 40. szczególnym powodzeniem u publiczności cieszyły się krótkie, urocze i nieco sentymentalne utwory pseudoanakreontyczne. Sukcesy "L'Oracle" i "Les Grâces" Saint-Foix, skłoniły Marivaux do podjęcia próby w gatunku, który przyniósł mu pierwszy sukces odniesiony "Arlekinem w szkółce miłości". Nie miał już niestety do dyspozycji Sylwii Zanetti, która umiała znakomicie oddać wszystkie te naiwności, powaby i wdzięki, którymi obdarzał autor swoje bohaterki. Zdecydował się więc oddać swą sztukę Teatrowi Francuskiemu, który rzadko był dla niego szczęśliwy i nie miał powodów do radości i tym razem. Utwór miał swą premierę 19 października 1744 i był ostatnią klęską Marivaux w Comédie-Française.
Treść.
Książę, w celu rozstrzygnięcia zakładu która płeć pierwsza okazała się niestałą w miłości, umieszcza w zamku pośrodku lasu na wychowanie trzy pary dzieci, zakazując jakiejkolwiek komunikacji między nimi. W chwili, gdy podnosi się kurtyna, na scenie pojawiają się trzej młodzieńcy i trzy młode dziewczyny. Jako pierwsza zjawia się Egla. Widzi odbijającą się w strumieniu swoją twarz, podziwia ją i dochodzi do wniosku, że chętnie spędziłaby życie na kontemplowaniu samej siebie. Jako kolejny zjawia się Azor: jest zaskoczony jej widokiem, potem oczarowany. Zbliża się do niej i oboje podziwiają się, dotykają, chwalą swą urodę. Azor całuje rękę Egli i dziewczyna czuje się z tego powodu bardzo szczęśliwa. Mówią sobie, że są stworzeni dla siebie nawzajem i przeznaczeni do wspólnego życia: są u szczytu radości. Tyle, że czasami muszą się rozstać, aby mieć więcej przyjemności z ponownego spotkania. Protestują przeciwko temu oddzieleniu. Aby uczynić je bardziej znośnym, każdemu zostaje dany, zgodnie z życzeniem, portret, ale tylko jeden. Azor wybiera portret Egli. Ona jednak prosi oń również, a ponieważ nie może mieć dwóch, dostaje lustro. 
Azor oddala się, a pojawia się Adina. Właśnie opuściła swojego przyjaciela Mezryna, którego spotkała tego dnia po raz pierwszy, podobnie jak Egla Azora. Dwie młode dziewczyny są zdziwione, że nie wywierają, jedna na drugiej, tego wrażenia, jakie wywarły na dwóch młodych mężczyznach. Każda z nich uważa się za piękniejszą. Mówią sobie o tym i w końcu się kłócą. Z kolei spotykają się dwaj młodzieńcy i stają się są dobrymi kolegami. 
Tymczasem wraca Egla. Azor całuje ją w rękę, Mezryn robi to samo; Azorowi jest przykro, ale Egla uśmiecha się i przypomina mu, że od czasu do czasu rozkazano im się rozdzielić. Azor nie ma ochoty odejść, ostatecznie się zgadza, ale chce zabrać ze sobą Mezryna. Ten początkowo odmawia, Egla to aprobuje, ale Azor nalega i wychodzi z nim. Egla czuje się nieszczęśliwa. Kiedy opiekunowie pytają co czuje, odpowiada, że czuje złość do Azora o to, że zawsze chce tu być i nie pozwala całować jej dłoni Mezrynowi. Mezryn wydaje jej się słodszy. Nie kłóci się, nie zabiera kolegów. Poza tym Azor uważa, że jej uroda jest tylko dla niego, a jej zdaniem powinna być dla wszystkich. Egla jest zauroczona przybyszem, którego nie zna i o którym nie wie czy ją pokocha, podczas gdy Azor już ją kocha. Chce z nim uciec. Zjawia się Mezryn, szukał jej, ponieważ próbowano go z nią rozłączyć. - Kochasz mnie, pyta dziewczyna. - Jak opętany. - Ale kochałeś Adinę? - Kochałem, to prawda. Nie wiem jak to się stało. Ale kocham ciebie. - Dobrze, bo ja też cię kocham - odpowiada Egla. 
Zjawia się Azor pogrążony w smutku. Egla wyznaje mu, że teraz kocha Mezryna. Azor jest zdziwiony. Ostatecznie rusza jednak na poszukiwanie Adiny, którą kocha i przez którą jest kochany. Jest jeszcze jedna para, której nie ima się żadna kokieteriaː Mezlis i Dina, kochają tylko siebie. Wszelkie zakłady są wobec nich bezsilne. 
Omówienie.
"Dysputa" podejmuje po latach temat "Podwójnej niestałości", tyle że w inny sposób, przenosząc go w krainę abstrakcji. Idzie o rozstrzygnięcie kwestii, która z płci dała pierwsza dowód niestałości w miłości. Ponieważ brakowało dokumentów, postanowiono rzecz zbadać doświadczalnie. Doświadczenie trwało wiele lat. Gdy kurtyna podnosi się w górę, dobiega ono końca, pozostaje tylko odnotować rezultaty. 
O doświadczeniu tego rodzaju opowiada Herodot w II księdze swoich "Dziejów". Pewien władca egipski postanowił zbadać, który język na świecie jest najstarszy. W tym celu zamknął w domu pośród lasu dwoje dzieci, do których miano się nie odzywać i nasłuchiwać, jakie pierwsze słowo padnie z ich ust. Okazało się, że było to słowo "becos", co w języku frygijskim oznacza „chleb”. W ten sposób udowodniono, konkluduje historyk, że frygijski jest pierwotnym językiem ludzkości. Nie wiadomo czy Marivaux znał tą historię. W każdym razie do tego samego środka uciekają się jego zakładający się. Ostatecznie, jak to bywa u Marivaux, okazuje się, że obie płcie były równocześnie jednakowo niestałe. 
W "Dyspucie" jest mnóstwo czarujących pomysłów i słów, ale wszystko to jest nieskończenie delikatne i aż nazbyt szczegółowe. Jest to sztuka przypominająca subtelnością saską porcelanę.

</doc>
<doc id="4939686" url="https://pl.wikipedia.org/wiki?curid=4939686" title="A1 Makedonija">
A1 Makedonija

A1 Makedonija DOOEL Skopje – północnomacedoński dostawca usług telekomunikacyjnych z siedzibą w Skopju. Stanowi część grupy A1 Telekom Austria.
Przedsiębiorstwo powstało w 2015 roku w wyniku połączenia One i Vip (pierwotnie pod nazwą one.Vip).

</doc>
<doc id="4939687" url="https://pl.wikipedia.org/wiki?curid=4939687" title="Worony (rejon postawski)">
Worony (rejon postawski)

Worony (; ) – wieś na Białorusi, w obwodzie witebskim, w rejonie postawskim, w sielsowiecie Nowosiółki.
Historia.
Pierwsza wzmianka o wsi pochodzi z 1774 roku.
W czasach zaborów w granicach Imperium Rosyjskiego.
W dwudziestoleciu międzywojennym wieś leżała w Polsce, w województwie wileńskim, w powiecie duniłowickim (od 1926 postawskim), w gminie Mańkowicze (od 1927 gmina Hruzdowo).
Według Powszechnego Spisu Ludności z 1921 roku zamieszkiwało tu 96 osób, 58 było wyznania rzymskokatolickiego a 38 prawosławnego. Jednocześnie 44 mieszkańców zadeklarowało polską a 52 białoruską przynależność narodową. Było tu 20 budynków mieszkalnych. W 1931 w 21 domach zamieszkiwało 87 osób.
Miejscowość należała do parafii rzymskokatolickiej i prawosławnej w Hruzdowie. Podlegała pod Sąd Grodzki w Postawach i Okręgowy w Wilnie; właściwy urząd pocztowy mieścił się w Hruzdowie.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.

</doc>
<doc id="4939688" url="https://pl.wikipedia.org/wiki?curid=4939688" title="Puchar Uzdrowisk Karpackich 2019">
Puchar Uzdrowisk Karpackich 2019

Puchar Uzdrowisk Karpackich 2019 – 20. edycja wyścigu kolarskiego Puchar Uzdrowisk Karpackich, która odbyła się 18 sierpnia 2019 na liczącej ponad 140 kilometrów trasie z Jedlicz do miejscowości Rymanów-Zdrój. Impreza kategorii 1.2 była częścią UCI Europe Tour 2019.

</doc>
<doc id="4939689" url="https://pl.wikipedia.org/wiki?curid=4939689" title="Vâlcelele (okręg Suczawa)">
Vâlcelele (okręg Suczawa)

Vâlcelele – wieś w Rumunii, w okręgu Suczawa, w gminie Stroiești. W 2011 roku liczyła 104 mieszkańców. 

</doc>
<doc id="4939690" url="https://pl.wikipedia.org/wiki?curid=4939690" title="Zaharești (okręg Suczawa)">
Zaharești (okręg Suczawa)

Zaharești – wieś w Rumunii, w okręgu Suczawa, w gminie Stroiești. W 2011 roku liczyła 786 mieszkańców. 

</doc>
<doc id="4939692" url="https://pl.wikipedia.org/wiki?curid=4939692" title="Telekom Austria">
Telekom Austria

Telekom Austria AG – austriackie przedsiębiorstwo telekomunikacyjne z siedzibą w Wiedniu. Powstało w 1998 roku.
Przedsiębiorstwo jest notowane na Wiedeńskiej Giełdzie Papierów Wartościowych.
Działa jako A1 Telekom Austria Group w siedmiu krajach: Austrii, Bułgarii, Chorwacji, Białorusi, Słowenii, Macedonii Północnej i Serbii.

</doc>
<doc id="4939694" url="https://pl.wikipedia.org/wiki?curid=4939694" title="Zabłocie (rejon postawski)">
Zabłocie (rejon postawski)

Zabłocie (; ) – wieś na Białorusi, w obwodzie witebskim, w rejonie postawskim, w sielsowiecie Nowosiółki.
Historia.
Pierwsza wzmianka o miejscowości pochodzi z 1781.
W czasach zaborów wieś w granicach Imperium Rosyjskiego.
W dwudziestoleciu międzywojennym wieś leżała w Polsce, w województwie wileńskim, w powiecie duniłowickim (od 1926 postawskim), w gminie Mańkowicze (od 1927 gmina Hruzdowo).
Według Powszechnego Spisu Ludności z 1921 roku zamieszkiwało tu 151 osób, 145 było wyznania rzymskokatolickiego a 6 prawosławnego. Jednocześnie 147 mieszkańców zadeklarowało polską a 4 białoruską przynależność narodową. Było tu 30 budynków mieszkalnych. W 1931 w 36 domach zamieszkiwało 173 osoby.
Miejscowość należała do parafii rzymskokatolickiej i prawosławnej w Hruzdowie. Podlegała pod Sąd Grodzki w Postawach i Okręgowy w Wilnie; właściwy urząd pocztowy mieścił się w Hruzdowie.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.

</doc>
<doc id="4939696" url="https://pl.wikipedia.org/wiki?curid=4939696" title="A1 Slovenija">
A1 Slovenija

A1 Slovenija d.d. (dawniej Si.mobil) – słoweński dostawca usług telekomunikacyjnych z siedzibą w Lublanie. Stanowi część grupy A1 Telekom Austria.
Przedsiębiorstwo powstało w 1997 roku. W 2017 roku zaczęło funkcjonować jako A1 Slovenija.

</doc>
<doc id="4939697" url="https://pl.wikipedia.org/wiki?curid=4939697" title="Violet Cliff">
Violet Cliff

Violet „Vita” Hamilton Cliff, z domu Supple, po drugim mężu Moore (ur. 2 listopada 1916 w Bath, zm. 23 marca 2003 w Winchesterze) – brytyjska łyżwiarka figurowa, startująca w parach sportowych z mężem Lesliem Cliffem. Uczestniczka igrzysk olimpijskich (1936), dwukrotna brązowa medalistka mistrzostw świata (1936, 1937), wicemistrzyni Europy (1936).
Zarówno Violet Cliff jak i jej mąż Leslie mieli licencje pilotów, zajęli trzecie miejsce w King’s Cup Air Race 1938. 2 września 1939 roku mieli wystartować w zawodach Miles Hawk organizowanych przez łyżwiarkę figurową Cecilię Colledge, ale przeszkodził im w tym wybuch II wojny światowej.
Osiągnięcia.
Z Lesliem Cliffem

</doc>
<doc id="4939701" url="https://pl.wikipedia.org/wiki?curid=4939701" title="Si.mobil">
Si.mobil



</doc>
<doc id="4939710" url="https://pl.wikipedia.org/wiki?curid=4939710" title="A1 Hrvatska">
A1 Hrvatska

A1 Hrvatska d.o.o. (dawniej Vipnet) – chorwacki operator telefonii komórkowej z siedzibą w Zagrzebiu. Stanowi część grupy A1 Telekom Austria.
Przedsiębiorstwo rozpoczęło działalność w 1999 roku.

</doc>
<doc id="4939711" url="https://pl.wikipedia.org/wiki?curid=4939711" title="Vipnet">
Vipnet



</doc>
<doc id="4939712" url="https://pl.wikipedia.org/wiki?curid=4939712" title="Zacharowszczyzna (Białoruś)">
Zacharowszczyzna (Białoruś)

Zacharowszczyzna (; ) – wieś na Białorusi, w obwodzie witebskim, w rejonie postawskim, w sielsowiecie Juńki.
Historia.
W czasach zaborów wieś w granicach Imperium Rosyjskiego.
W dwudziestoleciu międzywojennym wieś leżała w Polsce, w województwie wileńskim, w powiecie duniłowickim (od 1926 postawskim), w gminie Mańkowicze (od 1927 gmina Hruzdowo).
Według Powszechnego Spisu Ludności z 1921 roku zamieszkiwało tu 166 osób, 44 było wyznania rzymskokatolickiego, 53 prawosławnego a 69 staroobrzędowego. Jednocześnie 10 mieszkańców zadeklarowało polską a 156 białoruską przynależność narodową. Było tu 35 budynków mieszkalnych. W 1931 w 36 domach zamieszkiwało 197 osób.
Miejscowość należała do parafii rzymskokatolickiej i prawosławnej w Postawach. Podlegała pod Sąd Grodzki w Postawach i Okręgowy w Wilnie; właściwy urząd pocztowy mieścił się w Mańkowiczch.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.

</doc>
<doc id="4939713" url="https://pl.wikipedia.org/wiki?curid=4939713" title="Leslie Cliff (łyżwiarz figurowy)">
Leslie Cliff (łyżwiarz figurowy)

Leslie Howard Talbot Cliff (ur. 5 czerwca 1908 w Naas, zm. 2 sierpnia 1969 w Saint Brelade) – brytyjski łyżwiarz figurowy, startujący w parach sportowych z żoną Violet Cliff. Uczestnik igrzysk olimpijskich (1936), dwukrotny brązowy medalista mistrzostw świata (1936, 1937), wicemistrz Europy (1936).
Zarówno Leslie Cliff jak i jej jego żona Violet mieli licencje pilotów, zajęli trzecie miejsce w King’s Cup Air Race 1938. 2 września 1939 roku mieli wystartować w zawodach Miles Hawk organizowanych przez łyżwiarkę figurową Cecilię Colledge, ale przeszkodził im w tym wybuch II wojny światowej.
Przez całą II wojnę światową służył w Royal Air Force (RAF) i uzyskał stopień dowódcy eskadry, dzięki czemu został odznaczony Krzyżem Sił Powietrznych.
Osiągnięcia.
Z Violet Cliff

</doc>
<doc id="4939716" url="https://pl.wikipedia.org/wiki?curid=4939716" title="Leslie Cliff (łyżwiarz)">
Leslie Cliff (łyżwiarz)



</doc>
<doc id="4939717" url="https://pl.wikipedia.org/wiki?curid=4939717" title="Zacharowszczyzna (ujednoznacznienie)">
Zacharowszczyzna (ujednoznacznienie)



</doc>
<doc id="4939718" url="https://pl.wikipedia.org/wiki?curid=4939718" title="Dębinka (dopływ Nysy Kłodzkiej)">
Dębinka (dopływ Nysy Kłodzkiej)

Dębinka (niem. "Kohlnige") – potok, prawobrzeżny dopływ Nysy Kłodzkiej. Jego źródła znajdują się na terenie Wojciechowic. Wypływa w Grzbiecie Wschodnim Gór Bardzkich, z zachodniego zbocza Mysiej Góry (Myszaka), na wysokości około 470 m n.p.m., w lesie świerkowym. Następnie niżej w pobliżu Przełęczy Bardzkiej wcina się w głęboką dolinkę, której północno-zachodnie zbocze nosiło również nazwę Węglówka (niem. "Kohlnige" - stąd wywodziła się dawna nazwa tego potoku). Przepływając dalej na pograniczu Jurandowa (Goszyc) i Boguszyna zmierza do swojego ujścia do Nysy Kłodzkiej, które znajduje się na wysokości 290 m n.p.m., w pobliżu wiaduktu (Estakada Doliny Nysy) na drodze krajowej nr 8. 
Długość Dębinki wynosi około 5,7 km i prawie na całej swojej długości płynie on wśród użytków rolnych, ale jej dolinka jest gdzieniegdzie zakrzewiona.
Po przejęciu ziemi kłodzkiej przez polską administrację po zakończeniu II wojny światowej potok nosił kolejno nazwy: "Węglówka", "Sokołowiec", a obecnie "Dębinka". Nazwa potoku nie występuje w zestawieniu PRNG.

</doc>
<doc id="4939719" url="https://pl.wikipedia.org/wiki?curid=4939719" title="A1 Srbija">
A1 Srbija

A1 Srbija (dawniej Vip mobile d.o.o.) – serbski operator telefonii komórkowej z siedzibą w Belgradzie. Stanowi część grupy A1 Telekom Austria.
Przedsiębiorstwo zostało założone w 2006 roku.

</doc>
<doc id="4939722" url="https://pl.wikipedia.org/wiki?curid=4939722" title="Aleksandr Pierieswiet">
Aleksandr Pierieswiet



</doc>
<doc id="4939725" url="https://pl.wikipedia.org/wiki?curid=4939725" title="Zadziewie">
Zadziewie

Zadziewie (; ) – wieś na Białorusi, w obwodzie witebskim, w rejonie postawskim, w sielsowiecie Jerzewo.
Historia.
W czasach zaborów wieś i folwark w granicach Imperium Rosyjskiego.
W dwudziestoleciu międzywojennym wieś, majątek i koszarka kolejowa leżały w Polsce, w województwie wileńskim, w powiecie duniłowickim (od 1926 postawskim), w gminie Mańkowicze (od 1927 gmina Hruzdowo).
Według Powszechnego Spisu Ludności z 1921 roku oraz spisu z 1931 roku zamieszkiwało:
Miejscowość należała do parafii rzymskokatolickiej w Zadziewiu i prawosławnej w Postawach. Podlegała pod Sąd Grodzki w Postawach i Okręgowy w Wilnie; właściwy urząd pocztowy mieścił się w Mańkowiczch.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.
Parafia rzymskokatolicka Przemienia Pańskiego.
Wieś Zadziewie stanowiła fundusz i własność sufraganii wileńskiej. W 1620 roku sufragan wileński Abraham Woyna ufundował i uposażył drewniany kościół Przemienienia Pańskiego w Zadziewiu. W 1760 roku na miejscu zrujnowanej świątyni biskup Tomasz Zienkowicz wybudował i uposażył nową, większą świątynię, którą poświęcił w 1765 roku. Kościół był później kilkakrotnie restaurowany. Fundusz kościoła stanowił folwark Zahacz (Zahacie) z wioskami Duki i Litwinki. Na podstawie przywileju Stolicy Apostolskiej z 7 maja 1765 roku wprowadzono do kościoła bractwo Trójcy Przenajświętszej.
6 sierpnia 1901 roku proboszcz ks. Maciej Bugianis poświęcił kamień węgielny pod budowę nowej murowanej świątyni obok starej. Kościół w stylu neogotyckim wzniesiono z ofiar parafian. Został uroczyście poświęcony 18 września 1911 roku przez dziekana nadwilejskiego ks. Aleksandra Dulko. Podczas I wojny światowej świątynia dwukrotnie znalazła się na linii frontu wschodniego. W 1915 roku została uszkodzona przez rosyjską artylerię, a w 1916 rozebrana przez niemieckich saperów. W dwudziestoleciu międzywojennym zbudowano na jej miejscu nowy drewniany kościół.
Parafia zadziewska obchodziła szczególnie dwa święta: św. Trójcy oraz Przemienienia Pańskiego. W dniu Przemienienia Pańskiego organizowany był jarmark, częstokroć gromadzący kilkanaście tysięcy ludzi. W latach 1940-1944 proboszczem parafii był ks. Jan Laska. Z powodu groźby aresztowania przez niemieckich żandarmów, wspólnie z ks. Aleksandrem Grabowskim, wikariuszem parafii w Postawach, w okresie od 5 stycznia do początku lutego 1944 roku był duszpasterzem w 5 Wileńskiej Brygadzie AK, a następnie do początku lipca 1944 roku był kapelanem w 6 wileńskiej brygadzie AK. W latach 1944-1949 proboszczem był ks. Jan Wielgat. W 1949 r. został aresztowany przez MGB jako "angielski szpieg". W 1956 roku został zwolniony z łagru i wyjechał do Polski.

</doc>
<doc id="4939729" url="https://pl.wikipedia.org/wiki?curid=4939729" title="Rejon dubrowski">
Rejon dubrowski

Rejon dubrowski () – jednostka administracyjna wchodząca w skład Obwodu briańskiego w Rosji.
Centrum administracyjnym rejonu jest osada robotnicza Dubrowka (do 2012 r. osiedle typu miejskiego), a najważniejsze jego rzeki to "Desna", "Sieszcza" i "Bielizna". W granicach rejonu usytuowane są miejscowości (centra administracyjne wiejskich osiedli): "Alesznia", "Pieklino", "Riekowiczi", "Riabczi", "Aleszinka", "Sieszcza".

</doc>
<doc id="4939730" url="https://pl.wikipedia.org/wiki?curid=4939730" title="Uniwersytet Trisakti">
Uniwersytet Trisakti



</doc>
<doc id="4939732" url="https://pl.wikipedia.org/wiki?curid=4939732" title="Sonet 120 (William Szekspir)">
Sonet 120 (William Szekspir)

Sonet 120 (incipit "THat you were once vnkind be-friends mee now") – jeden z cyklu 154 sonetów autorstwa Williama Szekspira. Po raz pierwszy został opublikowany w 1609 roku.
Sonet 120 jest kontynuacją sonetu 119.
Treść.
W sonecie tym podmiot liryczny, przez niektórych badaczy utożsamiany z autorem, kontynuuje obronę swojego postępowania, jednakże sofizmat traci w tym sonecie znaczenie. Podmiot liryczny przypomina sobie swoje uczucia w chwili kiedy w przeszłości zdradził go przyjaciel i uświadamia sobie, że nadal odczuwa ból na samo wspomnienie tego momentu. Jednocześnie odczuwa ulgę na wspomnienie, że wybaczył mu wówczas i liczy na otrzymanie takiego samego wybaczenia w obecnej chwili. 

</doc>
<doc id="4939736" url="https://pl.wikipedia.org/wiki?curid=4939736" title="Dominio di Siagrio">
Dominio di Siagrio



</doc>
<doc id="4939744" url="https://pl.wikipedia.org/wiki?curid=4939744" title="Rejon żukowski (obwód briański)">
Rejon żukowski (obwód briański)

Rejon żukowski () – jednostka administracyjna wchodząca w skład Obwodu briańskiego w Rosji.
Centrum administracyjnym rejonu jest miasto Żukowka, a najważniejsze jego rzeki to "Desna" i jej lewy dopływ "Wietma". W granicach rejonu usytuowane są miejscowości (centra administracyjne wiejskich osiedli): "Griszina Słoboda", "Nikolskaja Słoboda", "Kryżino", "Letoszniki", "Owstug", "Rżanica", "Trosna", "Pietuchowka", "Szamordino".

</doc>
<doc id="4939745" url="https://pl.wikipedia.org/wiki?curid=4939745" title="Telenor Srbija">
Telenor Srbija

Telenor Srbija (dawniej Mobtel Srbija) – serbski operator telefonii komórkowej z siedzibą w Belgradzie.
Przedsiębiorstwo zostało założone w 1994 roku.

</doc>
<doc id="4939747" url="https://pl.wikipedia.org/wiki?curid=4939747" title="Atmosfera wybuchowa">
Atmosfera wybuchowa

Atmosfera wybuchowa – mieszanina pyłowo-powietrzna (lub szerzej – mieszanina pyłu z utleniaczem) o stężeniu mieszczącym się w zakresie dolnej i górnej granicy wybuchowości. Powstanie atmosfery wybuchowej jest konieczne do tego, aby na terenie zakładu przemysłowego można było mówić o zagrożeniu wybuchem pyłu. W procesie oceny ryzyka wybuchowego określony zostaje zasięg poszczególnych atmosfer wybuchowych, to jest kubatura, jaka może zostać wypełniona przez mieszaninę pyłowo-powietrzną w chwili jej wystąpienia oraz częstotliwość jej występowania. Atmosferę wybuchową, dla której zostały wskazane oba te parametry (zasięg i częstotliwość występowania), określa się mianem strefy zagrożenia wybuchem, czyli przestrzeni, w której może występować mieszanina wybuchowa substancji palnych z powietrzem lub innymi gazami utleniającymi. 
Generowanie pyłowych atmosfer wybuchowych na zewnątrz urządzeń.
Atmosfera wybuchowa na zewnątrz urządzeń i aparatów przede wszystkim powstaje na skutek nieszczelności w instalacji oraz wzbudzenia tzw. pyłów osiadłych. Pyłami osiadłymi są pyły, które w ramach funkcjonowania urządzeń w zakładzie przemysłowym wydostały się z urządzeń i osiadły na posadzkach, obudowach urządzeń oraz konstrukcjach stalowych. Jeśli nie ograniczy się ich powstawania, to na terenie zakładu przemysłowego stopniowo będzie zalegać coraz grubsza warstwa pyłów osiadłych. Ograniczenie to może zostać osiągnięte poprzez hermetyzację instalacji, okresowe sprzątanie z użyciem urządzeń podciśnieniowych (np. systemu centralnego odkurzania), stosowanie instalacji odpylających.
Wzbudzenie pyłów osiadłych może nastąpić w wyniku: drgań konstrukcji stalowych, używania nadciśnieniowych układów czyszczących (czyszczenie sprężonym powietrzem), niekontrolowanego uwolnienia ciśnienia z instalacji, wybuchu (np. w urządzeniu niezabezpieczonym lub nieprawidłowo zabezpieczonym przed wybuchem), przeciągów, nieprawidłowego działania wentylacji.
Generowanie pyłowych atmosfer wybuchowych wewnątrz urządzeń.
Generowanie atmosfer wybuchowych wewnątrz obudów urządzeń i aparatów związane jest bezpośrednio z charakterem procesów technologicznych (kruszenie, mieszanie, przesypywanie, transport itp.). Z tego względu najczęściej nie jest możliwa eliminacja z procesu, lub jeśli teoretycznie byłaby ona możliwa, to jest ona trudna do wykonania oraz kosztowna.
Ochrona przed wybuchem atmosfery wybuchowej.
W Rozporządzeniu Ministra Gospodarki z dnia 8 lipca 2010 r. w sprawie minimalnych wymagań, dotyczących bezpieczeństwa i higieny pracy, związanych z możliwością wystąpienia w miejscu pracy atmosfery wybuchowej, istnieje zapis mówiący o konieczności eliminowania atmosfer wybuchowych ze środowiska pracy. Ze względu na wyżej wymienione problemy z eliminacją atmosfery wybuchowej z procesu technologicznego, zapis ten często bywa niemożliwy do realizacji. W praktyce przemysłowej korzysta się więc z kolejnych możliwości, o których wspomina Rozporządzenie, jeśli nie da się wyeliminować powstawania atmosfery wybuchowej. Akceptowalny poziom bezpieczeństwa wybuchowego należy wówczas osiągać poprzez eliminację źródeł zapłonu oraz stosowanie adekwatnych zabezpieczeń minimalizujących skutki wybuchu.
Eliminacja źródeł zapłonu atmosfery wybuchowej.
Dyrektywa ATEX wymienia wprost 13 potencjalnych źródeł zapłonu atmosfery wybuchowej na terenie zakładu przemysłowego. Nie ma jednak jednoznacznych wskazań, w jaki sposób zawsze powinno się eliminować poszczególne źródła zapłonu. Każdorazowo należy wykonać audyt instalacji oraz dopasować sposoby eliminacji do poszczególnego procesu technologicznego.
Ograniczenie skutków wybuchu do bezpiecznego poziomu.
Dyrektywa ATEX wymaga, aby poza wymienionymi wyżej działaniami prewencyjnymi wdrażać w obrębie instalacji zagrożonych wybuchem zabezpieczenia minimalizujące skutki wybuchu do bezpiecznego poziomu. W tym celu należy stosować, we właściwej konfiguracji, poniższe techniki:
Statystyki niebezpiecznych zdarzeń w przemyśle, związanych z wybuchem atmosfer wybuchowych.
Statystyki dotyczące wypadków z udziałem pyłów palnych (wybuchowych), które zostały opublikowane w raporcie pt. „2017 Combustible Dust Incident Report – Version #1”.
W 2017 roku najczęściej dochodziło do wybuchów atmosfer wybuchowych w urządzeniach:
Wybuchy atmosfer wybuchowych pyłów palnych najczęściej dotyczyły branż:

</doc>
<doc id="4939749" url="https://pl.wikipedia.org/wiki?curid=4939749" title="Stroiești (gmina w okręgu Suczawa)">
Stroiești (gmina w okręgu Suczawa)



</doc>
<doc id="4939750" url="https://pl.wikipedia.org/wiki?curid=4939750" title="Kullervo Leskinen">
Kullervo Leskinen

Kaarlo Veikko Kullervo „Kurre” Leskinen (ur. 15 września 1908 w Toholampi, zm. 25 lipca 1989 w Jyväskylä) – fiński strzelec, olimpijczyk, multimedalista mistrzostw świata. Brat Viljo Leskinena, także strzelca i medalisty mistrzostw świata.
Dwukrotny olimpijczyk. Wystąpił na Letnich Igrzyskach Olimpijskich 1948 i 1952, na których pojawił się łącznie w trzech konkurencjach. Na igrzyskach w Londynie, gdzie startował w jednej, został sklasyfikowany na piątym miejscu w karabinie dowolnym w trzech pozycjach z 300 metrów. Cztery lata później, gdy areną igrzysk była stolica Finlandii, dwukrotnie plasował się w czołowej dziesiątce zawodów, nie stając jednak na podium w żadnej z konkurencji. Zdobył siódme miejsce w karabinie małokalibrowym leżąc z 50 metrów, zaś w strzelaniu w trzech pozycjach osiągnął ósmy wynik.
Leskinen jest 45-krotnym medalistą mistrzostw świata – tylko trzech zawodników w historii strzelectwa sportowego ma więcej miejsc na podium mistrzostw świata (Konrad Stäheli, Karl Zimmermann i Lones Wigger). W dorobku ma 15 złotych, 19 srebrnych i 11 brązowych medali, które wywalczył w latach 1930-1952. Był najlepszym zawodnikiem mistrzostw świata w 1931 roku, jeśli chodzi o liczbę zdobytych miejsc na podium (9).
Osiągnięcia sportowe.
Medale na mistrzostwach świata.
"Opracowano na podstawie materiału źródłowego:"

</doc>
<doc id="4939753" url="https://pl.wikipedia.org/wiki?curid=4939753" title="1 Samodzielny Dywizjon Artylerii Przeciwlotniczej">
1 Samodzielny Dywizjon Artylerii Przeciwlotniczej

1 Samodzielny Dywizjon Artylerii Przeciwlotniczej (1 sdapl) – pododdział artylerii przeciwlotniczej ludowego Wojska Polskiego.
17 lipca 1943 roku dowódca 1 Polskiej Dywizji Piechoty im. Tadeusza Kościuszki wydał rozkaz nr 043/org. powołujący 1 sdapl w/g radzieckiego etatu nr 08/588 w obozie wojskowym w Sielcach nad Oką.
Formowanie i zmiany organizacyjne.
Formowanie dywizjonu nieformalnie rozpoczęto w czerwcu 1943 roku tworząc w ramach 1 pułku artylerii lekkiej, baterię artylerii przeciwlotniczej. Po wydaniu rozkazu organizacyjnego na bazie wydzielonej z 1 pal, baterii, napływających ochotników i poborowych oraz byłych żołnierzy artylerii przeciwlotniczej z kampanii wrześniowej 1939 roku podjęto tworzenie dywizjonu. Zakwaterowano dywizjon na odcinku nr 2 obok 1 pułku artylerii lekkiej i 1 samodzielnego dywizjonu moździerzy. Sukcesywnie przybywających żołnierzy umundurowano, uzbrojono w broń strzelecką, a następnie przydzielono armaty i wielkokalibrowe karabiny przeciwlotnicze. Następnie sprzęt optyczny, kwatermistrzowski, transportowy i łączności. Podjęto intensywne szkolenie, brakowało doświadczonej kadry dowódczej oficerów i podoficerów. Przybyli oficerowie pochodzenia polskiego z Armii Czerwonej. Od 17 grudnia 1943 roku dywizjon został podporządkowany dowództwu 1 Korpusu Polskich Sił Zbrojnych w ZSRR. 
Działania bojowe i walki 1 samodzielnego dywizjonu artylerii przeciwlotniczej.
Pierwsze zadanie bojowe w ramach szkolenia dywizjon objął 31 sierpnia 1943 roku do pierwszych dni września prowadził osłonę przeciwlotniczej przepraw mostowych i pontonowych przez rzekę Okę oraz stacji kolejowej Diwowo w trakcie wymarszu 1 DP im. T. Kościuszki na front. 31 grudnia 1943 roku 1 sdapl osłaniał załadunek i odjazd ze stacji kolejowej Diwowo 2 DP. Następnie po zawagonowaniu został przewieziony do stacji kolejowej Poczynek na Smoleńszczyźnie w dniu 6 stycznia 1944 roku, którą osłaniał do 19 stycznia. W dniu 10 stycznia rejon stacji kolejowej był bombardowany przez lotnictwo niemieckie. Pomiędzy 20, a 27 stycznia dywizjon sukcesywnie bateriami przegrupował się do rejonu wsi Łaptiewo, Piworsko, Płoskoje Słoboda osłaniając sztab 1 KPSZ w ZSRR i Brygadę Artylerii. Prowadzone jest w dalszym ciągu szkolenie bojowe dywizjonu. 23 marca 1 sdapl bez 2 baterii wysłanej wcześniej, został załadowany do transportu kolejowego ze stacji Poczynek i podjął podróż do rejonu Żytomierza miejsca koncentracji 1 Armii Polskiej. 7 kwietnia eszelon z dywizjonem dotarł do stacji węzła kolejowego w Darnicy i utkwił w zatorze. Od godz. 0.40 1 bateria wraz z plutonem pkm prowadzi obronę zgromadzonych transportów kolejowych ze stanowisk ogniowych na platformach. Odpieranie nalotu trwało do świtu 8 kwietnia. W walce strącono przez pododdziały dywizjonu dwa samoloty Ju-88, poległo 48 żołnierzy, a 55 zostało rannych, zniszczeniu uległy 2 armaty 37 mm i 1 pkm, pojazdy, sprzęt łączności i uzbrojenie. Od 12 kwietnia dywizjon rozlokowano w rejonie wsi Trojanów, Wolica i Siugury osłaniając sztab armii i brygadę artylerii. Od 11 maja 1944 roku 1 sdapl sukcesywnie wraz z osłanianymi sztabami i jednostkami przemieszcza się transportami kolejowymi w rejon Kiwerc. Stacjonuje w rejonie wsi Chopinów, Jeziory i Łyczki. W ramach uzupełnień przybywa 190 poborowych, ponadto jako wzmocnienie kadrowe do formowanej 1 Dywizji Artylerii Przeciwlotniczej przechodzi 7 oficerów i 29 podoficerów i szeregowych. W lipcu 1 sdapl wykonał marsz wieloetapowy pojazdami kołowymi w osłonie dowództwa i sztabu 1 Armii oraz innych jednostek z Wołynia, przez Chełm i Lublin w rejon wsi Bałtów w okolicach Ryk. W tym rejonie 29 lipca podczas postoju osłaniał sztab i artylerię armii, w wyniku odpartego nalotu zestrzelił 1 samolot Fw-190. Marszem kołowym zostaje dyslokowany nad Wisłę w rejon wsi Żabieniec, gdzie dotarł 8 sierpnia 1944 r. Tego dnia dywizjon poszczególnymi bateriami i plutonami zajął stanowiska ogniowe w rejonie miejscowości Skurcza, Tarnów, Holendry, Wilga osłaniając sztab armii i przeprawę mostową na przyczółek warecki. 3 bateria dywizjonu plot. uzbrojona w armaty kal. 85 mm najbardziej wysunięta do mostu prowadziła 8/9 sierpnia nocny bój w wyniku, którego strąciła 1 samolot He-111, tracąc w wyniku bombardowania 6 poległych, 11 rannych i 2 zaginionych żołnierzy. 10, 12, 13 i 16 sierpnia bateria 3 bierze udział w zwalczaniu nalotów lotnictwa wroga na przeprawy bez strat własnych i efektów, jest też ostrzeliwana przez artylerię niemiecką. Z uwagi na straty w celu reorganizacji 3 bateria została 24 sierpnia skierowana do Zadybia Starego dla osłony plot lotniska 1 pułku lotnictwa myśliwskiego "Warszawa". Nocą 6/7 września cały dywizjon został dyslokowany do obrony przeciwlotniczej stacji kolejowej Krzywda, gdzie znajdował się punkt wyładunku zaopatrzenia dla 1 Armii WP. Od 26 września podobne zadanie wykonywał 1 sdapl w rejonie stacji kolejowej Pilawa, bazy przeładowczej armii. W tym rejonie dywizjon kilkakrotnie prowadził ogień plot. do lotnictwa wroga, 3 bateria średniego kalibru (śk) 20 listopada zestrzeliła samolot He-111. 17 grudnia dywizjon dyslokowano do Miłosnej koło Warszawy. Od 11 do 13 lutego 1945 roku dywizjon wykonał marsz w ślad za 1 Armią po trasie Warszawa-Sochaczew-Kutno-Włocławek-Inowrocław-Bydgoszcz-Złotów. Na miejscu dywizjon osłaniał bazę przeładowczą i zaopatrzeniową armii, w tym magazyny, szpitale i inne urządzenia kwatermistrzowskie 1 Armii WP. 14 lutego zwiad dywizjonu stoczył potyczkę z grupą wojsk niemieckich, która wyłamała się z garnizonu Piła. 15 i 16 lutego 3 bateria śk prowadziła walkę artyleryjską z siłami wroga wspierając jednostki Armii Czerwonej przy likwidacji tej grupy. Od 22 lutego dywizjon ochraniał sztab armii w Wałczu, od 4 marca w Mirosławcu, od 6 marca w Złocieńcu, od 8 marca w Różankach, a od 11 marca w Gryficach. Prowadził akcję patrolową i pełnił służbę plot i wartowniczą. Od 28 marca osłaniał stację wyładowczą w Płotach, a 13 kwietnia osiągnął rejon Myśliborza. Od 20 kwietnia osłaniał lotnisko 1 plm "Warszawa". Następnie posuwając się w ślad za jednostkami I rzutowymi 1 AWP dywizjon maszerując 25 kwietnia, osiągnął 26 kwietnia Oranienburg osłaniając przeprawę jednostek armii przez kanał Hohenzollernów. 26, 28 kwietnia dywizjon prowadzi ogień do celów powietrznych i naziemnych na przyczółku za kanałem. W dniu 29 kwietnia 1945 r. dywizjon prowadzi walkę z lotnictwem wroga strącając atakujące 2 Fw-190 i 2 Me-109. 2 maja 1 sdapl został przegrupowany do rejonu Velten, a 4 maja do Friezak, po czym ostatecznie w dniu 7 maja osiąga miejscowość Biesentahl. W tym miejscu dywizjon kończy działania wojenne.
Struktura organizacyjna.
Według etatu radzieckiego nr 08/588.
Stan etatowy: 30 oficerów, 99 podoficerów, 184 szeregowych, łącznie 313 żołnierzy. Wyposażenie 4 armaty kal. 85 mm, 8 armat kal. 37 mm, 5 wkm, 1 przyrząd centralny, 5 dalmierzy, 5 traktorów i 38 samochodów. 
Żołnierze dywizjonu.
Dowódca dywizjonu
Szef sztabu
Zastępca ds. polityczno-wychowawczych
Odznaczeni Krzyżem Srebrnym Orderu Virtuti Militari

</doc>
<doc id="4939758" url="https://pl.wikipedia.org/wiki?curid=4939758" title="Coprinopsis marcescibilis">
Coprinopsis marcescibilis

Coprinopsis macrocephala (Britzelm.) Örstadius &amp; E. Larss.) – gatunek grzybów należący do rodziny kruchaweczkowatych ("Psathyrellaceae"). Jest jednym z gatunków grzybów, u których zsekwencjonowano genom.
Systematyka.
Pozycja w klasyfikacji według Index Fungorum: "Coprinopsis, Psathyrellaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy opisał go w 1891 r. Max Britzelmayr nadając mu nazwę "Agaricus marcescibilis". W 1951 r. przeniósł go do rodzaju "Psathyrella" (kruchaweczka). Obecną, uznaną przez Index Fungorum nazwę nadali temu gatunkowi Örstadius &amp; E. Larss. w 2001 r.
Synonimy:
W 2003 r. gatunek ten zaliczany był do rodzaju "Psathyrella" i Władysław Wojewoda zaproponował dla niego nazwę kruchaweczka dzwonkowata. Po przeniesieniu go do rodzaju "Coprinopsis" nazwa ta jest niespójna z nazwą naukową. 
Występowanie.
W. Wojewoda w 2003 r. podał 5 stanowisk tego gatunku w Polsce z uwagą, że jego rozprzestrzenienie i stopień zagrożenia nie są znane. Liczniejsze i bardziej aktualne stanowiska podaje internetowy atlas grzybów. "Coprinopsis marcescibilis" zaliczony w nim jest do gatunków zagrożonych i wartych objęcia ochroną.
Występuje w lasach, zarówno na glebach gliniastych jak i piaszczystych. Rozwija się na próchnicy, w trawie, wzdłuż poboczy dróg i na rekultywowanych wysypiskach śmieci. 
Znaczenie.
Saprotrof. Gatunki z rodziny kruchaweczkowatych spełniają ważną rolę w ekosystemach lądowych rozkładając niedrzewne materiały organiczne, znacznie przyczyniając się do globalnego obiegu węgla. Często w tych siedliskach są pierwszymi kolonizatorami wśród podstawczaków. Genom "Coprinopsis marcescibilis", podobnie jak genomy czernidłaka błyszczącego ("Coprinellus micaceus") i czernidłakia szarawego ("Coprinopsis cinerea") stanowią podstawę badawczą do opracowania przez uczonych stereotypowego zestawu narzędzi genomicznych do rozkładu śmieci i taki był m.in. cel zsekwencjonowania genomów tych gatunków. 

</doc>
<doc id="4939760" url="https://pl.wikipedia.org/wiki?curid=4939760" title="Stanisław Fedorczyk">
Stanisław Fedorczyk

Stanisław Fedorczyk, ps. „Pomidor” (ur. 13 lipca 1894 w Rzeszowie, zm. 24 marca 1974 w Poznaniu) – pułkownik piechoty Wojska Polskiego, kawaler Orderu Virtuti Militari.
Życiorys.
Urodził się 13 lipca 1894 w Rzeszowie, ówczesnym mieście powiatowym Królestwa Galicji i Lodomerii, w rodzinie Jana (ur. 1864), naczelnika Sądu Powiatowego, i Marii z Pasternaków (ur. 1867). Ukończył w 1913 szkołę średnią w Rzeszowie. Przed I wojną światową rozpoczął studia na wydziale prawa Uniwersytetu Jagiellońskiego. 
W 1914 wstąpił do Legionów z przydziałem do VI baonu I Brygady. Po kryzysie przysięgowym w lipcu 1917 został wcielony do armii austriackiej. 
5 listopada 1918 powrócił do służby w Wojsku Polskim początkowo jako dowódca plutonu, a później do 1920 jako dowódca kompanii w 5 pułku piechoty Legionów. 1 czerwca 1921 przebywał w Okręgowym Szpitalu Wojskowym w Poznaniu, a jego oddziałem macierzystym był 66 Pułk Piechoty. 3 maja 1922 został zweryfikowany w stopniu kapitana ze starszeństwem z 1 czerwca 1919 i 392. lokatą w korpusie oficerów piechoty, a jego oddziałem macierzystym był nadal 66 pp. Służył w I batalionie 66 pp, który był detaszowany w Chojnicach. 10 lipca 1922 został zatwierdzony na stanowisku pełniącego obowiązki dowódcy II batalionu 57 Pułku Piechoty Wielkopolskiej w Poznaniu. 15 grudnia 1922 przeprowadził się z Chojnic do Poznania. 31 marca 1924 został mianowany majorem ze starszeństwem z 1 lipca 1923 i 112. lokatą w korpusie oficerów piechoty. Po awansie został zatwierdzony na stanowisku dowódcy II batalionu. W maju 1927 został przeniesiony do 58 Pułku Piechoty w Poznaniu na stanowisko oficera Przysposobienia Wojskowego. W kwietniu 1928 został przydzielony do Dowództwa Okręgu Korpusu Nr VII w tym samym garnizonie na stanowisko kierownika referatu. W grudniu 1929 został przeniesiony do 70 Pułku Piechoty w Pleszewie na stanowisko kwatermistrza. 2 grudnia 1930 został mianowany podpułkownikiem ze starszeństwem z 1 stycznia 1931 i 17. lokatą w korpusie oficerów piechoty. W styczniu 1931 został przeniesiony do 80 Pułku Piechoty w Słonimie na stanowisko zastępcy dowódcy pułku. 5 listopada 1935 został wyznaczony na stanowisko dowódcy tego pułku. Na stopień pułkownika został mianowany ze starszeństwem z 19 marca 1938 i 29. lokatą w korpusie oficerów piechoty.
Na czele 80 pp walczył w kampanii wrześniowej. Dowodził nim w bitwie pod Mławą, w trakcie której 2 września został kontuzjowany, a następnego dnia ranny. Pomimo odniesionej rany nadal dowodził pułkiem i razem z nim wziął udział w obronie Warszawy. Podczas obrony Warszawy w dniach od 14 do 28 września 1939 był dowódcą obrony Pododcinka Zacisze, Odcinka północnego Przedmościa Praga. Po kapitulacji Warszawy został wzięty do niewoli. Resztę wojny spędził w obozach jenieckich: Oflag X C Lubeck, Stalag X B Sandbostel i Oflag VI B Dössel. Za udział w konspiracji obozowej został osadzony na 9 miesięcy w więzieniu w Hamburgu.
W 1946 powrócił do Polski, gdzie jak wielu innych oficerów z okresu II RP był represjonowany przez władze PRL. Zmarł 24 marca 1974 w Poznaniu. Trzy dni później został pochowany na Cmentarzu Junikowo w Poznaniu (pole 13-B-2).
Stanisław Fedorczyk był żonaty z Aleksandrą Marią z Malików (1899–1981), z którą miał syna Stanisława Mariana (ur. 1928) i córkę Zofię Annę (1932–2002).

</doc>
<doc id="4939761" url="https://pl.wikipedia.org/wiki?curid=4939761" title="Zanie (sielsowiet Miadzioł)">
Zanie (sielsowiet Miadzioł)

Zanie – dawna wieś. Tereny na których leżała znajdują się obecnie na Białorusi, w obwodzie mińskim, w rejonie miadzielskim, w sielsowiecie Miadzioł.
Historia.
W czasach zaborów w granicach Imperium Rosyjskiego..
W dwudziestoleciu międzywojennym wieś leżała w Polsce, w województwie wileńskim, w powiecie duniłowickim (od 1926 postawskim), w gminie Mańkowicze (od 1927 gmina Hruzdowo).
Według Powszechnego Spisu Ludności z 1921 roku zamieszkiwało tu 49 osób, 29 było wyznania rzymskokatolickiego a 20 prawosławnego. Jednocześnie 13 mieszkańców zadeklarowało polską przynależność narodową a 36 białoruską. Było tu 10 budynków mieszkalnych. W 1931 w 24 domach zamieszkiwało 101 osób.
Miejscowość należała do parafii rzymskokatolickiej i prawosławnej w Hruzdowie. Podlegała pod Sąd Grodzki w Postawach i Okręgowy w Wilnie; właściwy urząd pocztowy mieścił się w Hruzdowie.

</doc>
<doc id="4939763" url="https://pl.wikipedia.org/wiki?curid=4939763" title="Azercell">
Azercell

Azercell Telecom LLC – azerski dostawca usług telefonii komórkowej z siedzibą w Baku. Jest dominującym operatorem komórkowym w kraju. Przedsiębiorstwo zostało założone w 1996 roku.
Historia.
Azercell Telecom LLC została założona 19 stycznia 1996 roku. Założycielami byli Turkcell i Ministerstwo Komunikacji Republiki Azerbejdżanu.
Azercell Telecom rozpoczął swoją działalność 15 grudnia 1996 roku, oferując abonentom usługi telefonii komórkowej. System prepaid został uruchomiony z pakietem taryfowym SimSim w 1998 roku.
5 marca 2018 Azerbaijan International Telecom (AzInTelecom) i spółka Fintur Holdings B.V. podpisały umowę sprzedaży 51,3% akcji Azertel Telekomunikasyon Yatırım Dış Ticaret A.Ş. (Azertel).

</doc>
<doc id="4939797" url="https://pl.wikipedia.org/wiki?curid=4939797" title="Rejon siewski">
Rejon siewski

Rejon siewski () – jednostka administracyjna wchodząca w skład Obwodu briańskiego w Rosji.
Centrum administracyjnym rejonu jest miasto Siewsk, a najważniejszą jego rzeką "Siew". W granicach rejonu usytuowane są miejscowości (centra administracyjne wiejskich osiedli): "Dobrowodje", "Pozdniaszowka", "Nowojamskoje", "Podlesnyje Nowosiołki", "Puszkino", "Trojebortnoje", "Zaulje".

</doc>
<doc id="4939799" url="https://pl.wikipedia.org/wiki?curid=4939799" title="Moldcell">
Moldcell

Moldcell S.A. – mołdawski dostawca usług telefonii komórkowej z siedzibą w Kiszyniowie. Stanowi część grupy Telia Company.
Przedsiębiorstwo zostało założone w 2000 roku.

</doc>
<doc id="4939835" url="https://pl.wikipedia.org/wiki?curid=4939835" title="Zaozierze">
Zaozierze

Zaozierze – dawny zaścianek. Tereny na których leżał znajdują się obecnie na Białorusi, w obwodzie mińskim, w rejonie miadzielskim, w sielsowiecie Miadzioł.
Dawniej używana nazwa – Zaozierje.
Historia.
W czasach zaborów w granicach Imperium Rosyjskiego.
W dwudziestoleciu międzywojennym zaścianek leżał w Polsce, w województwie wileńskim, w powiecie duniłowickim (od 1926 postawskim), w gminie Mańkowicze (od 1927 gmina Hruzdowo).
Według Powszechnego Spisu Ludności z 1921 roku zamieszkiwało tu 17 osób, 7 było wyznania rzymskokatolickiego a 11 prawosławnego. Jednocześnie wszyscy mieszkańcy zadeklarowali białoruską przynależność narodową. Były tu 4 budynki mieszkalne. W 1931 w 4 domach zamieszkiwało 20 osób.
Miejscowość należała do parafii rzymskokatolickiej i prawosławnej w Hruzdowie. Podlegała pod Sąd Grodzki w Postawach i Okręgowy w Wilnie; właściwy urząd pocztowy mieścił się w Hruzdowie.

</doc>
<doc id="4939836" url="https://pl.wikipedia.org/wiki?curid=4939836" title="Magdalena Ziółkowska">
Magdalena Ziółkowska

Magdalena Ziółkowska (ur. 9 lipca 1981 w Zgierzu) – polska historyczka i krytyczka sztuki, kuratorka, doktor nauk humanistycznych. W latach 2014–2018 dyrektorka Galerii Sztuki Współczesnej „Bunkier Sztuki” w Krakowie.
Życiorys.
Absolwentka historii sztuki Uniwersytetu Warszawskiego (2005). W 2007 ukończyła kurs z kuratorstwa w De Appel Arts Centre w Amsterdamie, odbyła także kursy i staże w "Kunstverein für Rheilande und Westfallen" w Düsseldorfie i Fundacji Galerii Foksal w Warszawie. W 2013 obroniła na Wydziale Historycznym UW doktorat „Muzeum Sztuki Aktualnej – dyskurs i wydarzenie”. 
W latach 2006–2010 pracowała jako kuratorka w Van Abbemuseum w Eindhoven, w latach 2008–2014 pracowała na stanowisku kuratora w Muzeum Sztuki w Łodzi. Ziółkowska jest współautorką i wiceprezesem Zarządu Fundacji Andrzeja Wróblewskiego w Warszawie. W 2014 została powołana przez prezydenta Krakowa Jacka Majchrowskiego na stanowisko dyrektora Galerii Sztuki Współczesnej „Bunkier Sztuki” w Krakowie, funkcję tę pełniła do 2018. W 2018 ponownie zaczęła pracę na stanowisku kuratorki w Muzeum Sztuki w Łodzi. 
Od 2020 pracuje w Centralnym Muzeum Włókiennictwa w Łodzi na stanowisku kierowniczki Działu Tkanin Artystycznych.

</doc>
<doc id="4939837" url="https://pl.wikipedia.org/wiki?curid=4939837" title="Żelazowszczyzna">
Żelazowszczyzna



</doc>
<doc id="4939839" url="https://pl.wikipedia.org/wiki?curid=4939839" title="Geocell">
Geocell

Geocell Ltd. – gruziński dostawca usług telefonii komórkowej z siedzibą w Tbilisi. Dawniej był częścią grupy Telia Company; od 2018 r. należy do firmy Silknet.
Przedsiębiorstwo powstało w 1996 roku.

</doc>
<doc id="4939840" url="https://pl.wikipedia.org/wiki?curid=4939840" title="Kasata zakonu jezuitów">
Kasata zakonu jezuitów



</doc>
<doc id="4939841" url="https://pl.wikipedia.org/wiki?curid=4939841" title="Vulcan Phalanx">
Vulcan Phalanx



</doc>
<doc id="4939842" url="https://pl.wikipedia.org/wiki?curid=4939842" title="Ziemia Dampiera">
Ziemia Dampiera

Ziemia Dampiera (ang. "Dampier Peninsula") – półwysep w północno-zachodniej Australii, w stanie Australia Zachodnia. Od zachodu i północy oblewa go Ocean Indyjski, a od wschodu Zatoka Królewska ("King Sound"). U nasady półwyspu, na południowy zachód od niego położone jest miasto Broome.
Nazwa półwyspu upamiętnia angielskiego żeglarza Williama Dampiera, który wylądował tu w 1688 roku.

</doc>
<doc id="4939844" url="https://pl.wikipedia.org/wiki?curid=4939844" title="Kruchaweczka dzwonkowata">
Kruchaweczka dzwonkowata



</doc>
<doc id="4939901" url="https://pl.wikipedia.org/wiki?curid=4939901" title="Uwe Proske">
Uwe Proske

Uwe Proske (ur. 10 października 1961) – niemiecki szermierz, szpadzista. Złoty medalista olimpijski z Barcelony.
Urodził się w NRD i do zjednoczenia Niemiec startował w barwach tego kraju. Brał udział w dwóch igrzyskach olimpijskich (IO 88 - jako zawodnik NRD, IO 92). W 1992 zdobył złoto w drużynie. Tworzyli ją również Elmar Borrmann, Robert Felisiak, Arnd Schmitt i Wladimir Resnitschenko.

</doc>
<doc id="4939902" url="https://pl.wikipedia.org/wiki?curid=4939902" title="Silknet">
Silknet

Silknet JSC () – gruzińskie przedsiębiorstwo telekomunikacyjne z siedzibą w Tbilisi. Stanowi część Silk Road Group.
Przedsiębiorstwo rozpoczęło działalność w 2007 roku. W 2018 roku Silknet przejął Geocell, krajową sieć telefonii komórkowej.

</doc>
<doc id="4939903" url="https://pl.wikipedia.org/wiki?curid=4939903" title="Stanisław Nawrot">
Stanisław Nawrot

Stanisław Nawrot (ur. 7 listopada 1885 w Siewierzu, zm. 20 lutego 1970 w Warszawie) – polski dyrygent i kompozytor.
Życiorys.
Syn Hipolita i Zofii z Lenarcików. Od 1902 pobierał lekcje gry na organach w szkole muzycznej przy Warszawskim Towarzystwie Muzycznym. Od 1906 studiował kompozycję muzyczną w Warszawskim Instytucie Muzycznym pod kierunkiem Zygmunta Noskowskiego i Romana Statkowskiego. W czerwcu 1910 dyrygował orkiestrą teatralną kabaretu Maska, który występował w Dolinie Szwajcarskiej. Od września 1911 był kierownikiem muzycznym Teatru Popularnego, od 1912 do 1914 dyrygował w warszawskim Teatrze Miniatury. W 1913 obronił dyplom ukończenia szkoły. W październiku 1914 został ewakuowany do Kostromy w Rosji, gdzie pracował w chórami, uczył dzieci śpiewu i organizował przedstawienia. Po wybuchu rewolucji październikowej został sekretarzem komitetu zajmującego się uciekinierami. W sierpniu 1918 powrócił do Warszawy i początkowo dyrygował w teatrach objazdowych, na początku 1919 był kierownikiem Teatru Muzycznego Sfinks. Od grudnia 1919 był dyrygentem w Teatrze Nowości, od czerwca do sierpnia 1926 dyrygował w teatrze operetkowym Wodewil, a następnie do grudnia w Teatrze Kazimiery Niewiarowskiej. Od lipca 1925 współpracował z Polskim Radiem, podczas próbnej audycji muzycznej dyrygował orkiestrą Teatru Nowości, a w następnym roku komponował ilustracje muzyczne do słuchowisk muzycznych. Od grudnia 1926 do maja 1927 dyrygował w Teatrze Messal-Niewiarowskiej, w sezonie 1927/28 ponownie dyrygował w Teatrze Nowości. Wiosną 1928 związał się na krótko z Teatrem Morskie Oko, od 1928 dyrygował chórem radiowym, a następnie orkiestrą rozrywkową. W 1932 ponownie w Teatrze Nowości, równocześnie był kierownikiem muzycznym w Teatrze Artystów. W 1935 dyrygował w Teatrze Letnim, q rok później w Teatrze Wielkim, zaś w 1937 w Operetce na Karowej. Często współpracował z radiem. W 1928 został dyrygentem chóru radiowego, potem orkiestry rozrywkowej. Od 1935 był jednym z czterech dyrygentów Wielkiej Orkiestry Symfonicznej Polskiego Radia, z którą w 1937 wziął udział na Powszechnej Wystawie Światowej w Paryżu. Podczas II wojny światowej dyrygował orkiestrami w restauracjach i jawnych teatrach warszawskich Kometa i Jar, w latach 1940–1942 w Teatrach Miasta Warszawy. Po 1945 był założycielem Chóru i Kapeli Ludowej warszawskiej rozgłośni Polskiego Radia, był konsultantem działu muzycznego Polskiego Radia. Od 1948 kierował chórem Opery Warszawskiej, był dziekanem Wydziału Dyrygentury warszawskiej Państwowej Wyższej Szkole Muzycznej, gdzie wykładał dyrygenturę. Był członkiem komisji kwalifikacyjnej Zawodowych Członków Chóru PR, od 1956 pełnił funkcję kierownika muzycznego Zespołu Pieśni i Tańca Mazowsze oraz został docentem w PWSM.
Stanisław Nawrot był autorem kompozycji orkiestrowych, kameralnych, a także pieśni chóralnych i opracowań muzyki ludowej.
Pochowany na cmentarzu Bródnowskim (kw. 5C, rząd V, grób 17).

</doc>
<doc id="4939906" url="https://pl.wikipedia.org/wiki?curid=4939906" title="Puchar Europy Środkowej w piłce nożnej">
Puchar Europy Środkowej w piłce nożnej

Puchar Europy Środkowej to pierwsze w Europie międzynarodowe rozgrywki piłkarskie, które odbywały się w latach 1927-1960, w których o mistrzostwo rywalizowały między sobą reprezentacje Europy Środkowej.
Historia.
Na początku XX wieku jednym z głównych ośrodków rozwoju piłki nożnej w Europie kontynentalnej były miasta Austro-Węgier, których czołowe kluby od 1897 roku grały w turnieju zwanym Challenge Cup. Po upadku imperium w wyniku I wojny światowej, państwa powstałe na jego terytorium nadal wiodły prym w rozwoju tego sportu. W szczególności niektóre z pierwszych profesjonalnych lig piłkarskich w Europie powstały w Austrii (1924), na Węgrzech (1925) i Czechosłowacji (1926).
W celu dalszej promocji piłki nożnej i przywrócenia sportu w regionie, Sekretarz Generalny Austriackiego Związku Piłki Nożnej Hugo Meisl w lipcu 1927 roku podjął szereg inicjatyw mających na celu organizację międzynarodowych turniejów z udziałem reprezentacji narodowych i niektórych klubów w krajach Europy Środkowej. Jedną z takich inicjatyw był Puchar Europy Środkowej z udziałem reprezentacji narodowych, którego pierwsze mecze odbyły się we wrześniu 1927 roku.
Turniej został pierwotnie nazwany imieniem Antonína Švehli (Pohár Švehla), premiera Czechosłowacji i jednego z założycieli turnieju, a od 1954 roku turniej stał się znany jako Dr. Gerö Cup, nazwany na cześć dyrektora Austriackiego Związku Piłki Nożnej, austriackiego ministra spraw zagranicznych i byłego sędziego pucharu Josef Gerö. W literaturze niektórych uczestniczących krajów Puchar był rozgrywany pod różnymi nazwami, w krajach niemieckojęzycznych nazywał się "Europapokal" lub "Europameisterschaft", na Węgrzech – "Európa Kupa", we Włoszech – "Coppa Internazionale", w Czechosłowacji – "Mezinárodní póhar".
W pierwszym turnieju uczestniczyły reprezentacje założycieli: Austrii, Węgier, Czechosłowacji i Włoch. Później do czterech krajów założycielskich dołączyła Szwajcaria, a następnie w 1955 roku Jugosławia. W turnieju wzięły udział także drużyny z Polski i Rumunii, ale ich związki piłkarskie odmówiły udziału w meczach z profesjonalistami, dlatego grały tylko z amatorskimi reprezentacjami.
Turniej odbywał się w systemie każdy z każdym, w którym rywalizujące ze sobą drużyny spotkały się dwukrotnie (jeden u siebie i jeden na wyjeździe). Zwykle turniej trwał 2-3 lata, a ostatnie turnieje przez 5 lat. Turniej został wyeliminowany w 1960 roku wraz z nadejściem Mistrzostw Europy.

</doc>
<doc id="4939908" url="https://pl.wikipedia.org/wiki?curid=4939908" title="Żelazowszczyzna (sielsowiet Nowosiółki)">
Żelazowszczyzna (sielsowiet Nowosiółki)

Żelazowszczyzna (; ) – wieś na Białorusi, w obwodzie witebskim, w rejonie postawskim, w sielsowiecie Nowosiółki.
Historia.
W czasach zaborów wieś w granicach Imperium Rosyjskiego.
W dwudziestoleciu międzywojennym folwark a następnie majątek i kolonia leżały w Polsce, w województwie wileńskim, w powiecie duniłowickim (od 1926 postawskim), w gminie Mańkowicze (od 1927 gmina Hruzdowo).
Według Powszechnego Spisu Ludności z 1921 roku zamieszkiwało tu 47 osób, 17 było wyznania rzymskokatolickiego, 18 prawosławnego a 12 staroobrzędowego. Jednocześnie wszyscy mieszkańcy zadeklarowali polską przynależność narodową. Były tu 4 budynki mieszkalne. Wykaz miejscowości rozróżnia kolonię i majątek. Kolonię w 1931 w 4 domach zamieszkiwało 31 osób, a majątek liczył 38 mieszkańców i 5 domów.
Miejscowość należała do parafii rzymskokatolickiej w Hruzdowie i prawosławnej w Mańkowiczach. Podlegała pod Sąd Grodzki w Postawach i Okręgowy w Wilnie; właściwy urząd pocztowy mieścił się w Hruzdowie.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.

</doc>
<doc id="4939914" url="https://pl.wikipedia.org/wiki?curid=4939914" title="Alkinole">
Alkinole

Alekenole, hydroksyalkiny – grupa nienasyconych alkoholi będących pochodnymi alkinów. Zbudowane są z łańcucha węglowego, do którego przyłączona jest jedna grupa hydroksylowa, zawierającego jedno wiązanie potrójne między atomami węgla. Wzór ogólny alkinoli to .

</doc>
<doc id="4939915" url="https://pl.wikipedia.org/wiki?curid=4939915" title="Rejon klimowski">
Rejon klimowski

Rejon klimowski () – jednostka administracyjna wchodząca w skład Obwodu briańskiego w Rosji.
Centrum administracyjnym rejonu jest osiedle typu miejskiego Klimowo. W granicach rejonu usytuowane są miejscowości (centra administracyjne wiejskich osiedli): "Brachłow", "Istopki", "Kamienskij Chutor", "Kiriłłowka", "Łakomaja buda", "Mitkowka", "Nowyj Ropsk", "Nowyje Jurkowiczi", "Pławna", "Saczkowiczi", "Sytaja Buda", "Choromnoje", "Czołchow", "Czurowiczi".

</doc>
<doc id="4939917" url="https://pl.wikipedia.org/wiki?curid=4939917" title="Pawilon Centrali Zaopatrzenia Szkół w Szczecinie">
Pawilon Centrali Zaopatrzenia Szkół w Szczecinie

Pawilon Centrali Zaopatrzenia Szkół (pot. "Cezas") – modernistyczny pawilon handlowo-usługowy, zlokalizowany na narożniku ulicy Generała Ludomiła Rayskiego i alei Wyzwolenia, na osiedlu Centrum, w szczecińskiej dzielnicy Śródmieście.
Opis.
Pawilon jest obiektem dwukondygnacyjnym, pokrytym płaskim dachem z niewielką nadbudówką. Parter budynku wysunięto częściowo poza lico elewacji północnej. Od strony alei Wyzwolenia do parteru przylegał pierwotnie zadaszony pasaż. Cechą charakterystyczną fasady pierwszego piętra jest duże okno zajmujące całą szerokość budynku, osłonięte umieszczonymi blisko siebie żelbetowymi panelami. Klatkę schodową łączącą poszczególne piętra wybudowano od strony ówczesnej ulicy Karola Świerczewskiego (dziś ulica Rayskiego). Wnętrze klatki doświetlono pionowym oknem. Tylną elewację pawilonu udekorowano niewielkim wykuszem obłożonym kamieniami.
Historia.
Pawilon wzniesiono w latach 1967–1969 według projektu szczecińskiego architekta Mariana Rąbka z przeznaczeniem na siedzibę Centrali Zaopatrzenia Szkół. Z biegiem lat obiekt zmienił przeznaczenie i stał się siedzibą firm handlowo-usługowych. Usunięto neony, wymieniono część okien, wyburzono pasaż obok parteru, a okna klatki schodowej i płyty przysłaniające okno pierwszej kondygnacji zasłonięto reklamami. W 2007 r. wykonano termomodernizację fasady.
6 października 2017 r. wojewódzki konserwator zabytków rozpoczął postępowanie dotyczące wpisania pawilonu do rejestru zabytków. Krótko później z frontu usunięto reklamy odsłaniając żelbetowe panele pierwszego piętra. Ostatecznie pawilon nie został umieszczony w rejestrze zabytków, lecz jedynie w ich gminnej ewidencji z uwagi na istotne przekształcenia dokonane względem oryginalnych rozwiązań architektonicznych.
Koncepcja przebudowy pawilonu była przedmiotem pracy dyplomowej „Projekt adaptacji budynku "CEZAS" w Szczecinie na filię Miejskiej Biblioteki” autorstwa absolwentki Wydziału Architektury Zachodniopomorskiego Uniwersytetu Technologicznego w Szczecinie, nagrodzonej przez prezydenta Szczecina Piotra Krzystka.

</doc>
<doc id="4939921" url="https://pl.wikipedia.org/wiki?curid=4939921" title="Wladimir Resnitschenko">
Wladimir Resnitschenko

Wladimir Resnitschenko (ros. Владимир Резниченко; ur. 27 lipca 1965) – szermierz, szpadzista. W barwach dwóch krajów medalista olimpijski.
Brał udział w dwóch igrzyskach olimpijskich (IO 88, IO 92). W 1988 zdobył brązowy medal jako członek reprezentacji Związku Radzieckiego, w 1992 wywalczył złoto igrzysk w drużynie niemieckiej. Tworzyli ją również Elmar Borrmann, Robert Felisiak, Arnd Schmitt i Uwe Proske. W 1987 zdobył złoto mistrzostw świata w rywalizacji drużynowej w barwach ZSRR.
Przypisy.
 

</doc>
<doc id="4939925" url="https://pl.wikipedia.org/wiki?curid=4939925" title="Chastity">
Chastity

Chastity – amerykański dramat romantyczny z 1969 roku wyreżyserowany przez Alessio de Paola z udziałem piosenkarki Cher, będący jej pierwszą rolą filmową bez ówczesnego męża Sonny'ego Bono. 
W 1968 roku duet Sonny &amp; Cher tracił popularność, między innymi dlatego, że młodzi ludzie nie zgadzali się z antynarkotykową postawą duetu i kojarzyli ich oraz ich muzykę ze starszym, bardziej konserwatywnym pokoleniem. Film "Chastity" miał ponownie nawiązać kontakt z młodszą publicznością, uczynić Cher gwiazdą filmową i wprowadzić Sonny'ego do biznesu filmowego. Para zainwestowała w film 500 000 dolarów z własnych pieniędzy, a nawet zastawiła meble ze swojej rezydencji w Bel Air, aby zebrać fundusze. Kiedy film poniósł porażkę, para straciła inwestycję i ostatecznie była winna rządowi Stanów Zjednoczonych 270 tysięcy dolarów podatków. Chociaż film otrzymał ogólnie słabe oceny od krytyków, to Cher dostała kilka pozytywnych recenzji za aktorstwo, jednak porażka zniechęciła ją do grania w filmach przez ponad dekadę.
Podczas kręcenia filmu Cher była w ciąży. Córka, która przyszła na świat w marcu 1969 roku otrzymała imię Chastity Bono.
Ścieżka dźwiękowa.
W ramach promocji filmu wydano ścieżkę dźwiękową, składającą się prawie wyłącznie z utworów instrumentalnych, z wyjątkiem jednej piosenki śpiewanej przez Cher i wyprodukowanej przez Sonny'ego pt. „Chastity's Song (Band of Thieves)”, która została wydana jako singiel. Zarówno singiel jak i ścieżka dźwiękowa okazały się porażkami komercyjnymi i przyczyniły się do decyzji Atco Records, że Cher będzie współpracować z innym producentem nad jej kolejnym solowym albumem, "3614 Jackson Highway".

</doc>
<doc id="4939927" url="https://pl.wikipedia.org/wiki?curid=4939927" title="Biskupi Juigalpa">
Biskupi Juigalpa

Biskupi Juigalpa – biskupi diecezjalni prałatury terytorialnej, a od 1991 diecezji Juigalpa.

</doc>
<doc id="4939928" url="https://pl.wikipedia.org/wiki?curid=4939928" title="A1 Bulgaria">
A1 Bulgaria

A1 Bulgaria EAD (dawniej Mobiltel) – bułgarskie przedsiębiorstwo telekomunikacyjne z siedzibą w Sofii. Stanowi część grupy A1 Telekom Austria.
Przedsiębiorstwo zostało założone w 1994 roku.

</doc>
<doc id="4939929" url="https://pl.wikipedia.org/wiki?curid=4939929" title="Alkohole cykliczne">
Alkohole cykliczne

Alkohole cykliczne (cyklanole) – grupa organicznych związków chemicznych z grupy alkoholi, będących pochodnymi węglowodorów cyklicznych. W przypadku pochodnych cykloalkanów zawierających jedną grupę hydroksylową, mają wzór ogólny .
W wyniku utleniania przekształcają się w ketony cykliczne, np. cykloheksanol daje cykloheksanon. Jest to jedna z przemysłowych metod produkcji tego związku, który jest ważnym rozpuszczalnikiem stosowanym w przemyśle chemicznym. Do utleniania można stosować np. powietrze (lub czysty tlen), kwas azotowy lub nadtlenek wodoru. Reakcje te prowadzi się w obecności katalizatorów.

</doc>
<doc id="4939932" url="https://pl.wikipedia.org/wiki?curid=4939932" title="Chastity (film)">
Chastity (film)



</doc>
<doc id="4939933" url="https://pl.wikipedia.org/wiki?curid=4939933" title="Rejon kletniański">
Rejon kletniański

Rejon kletniański () – jednostka administracyjna wchodząca w skład obwodu briańskiego w zachodniej Rosji.
Centrum administracyjnym rejonu jest osiedle typu miejskiego Kletnia, a główne rzeki to Ipuć i "Nadwa". W granicach rejonu usytuowane są miejscowości (centra administracyjne wiejskich osiedli): "Akuliki", "Łutna", "Mirnyj", "Mużinowo", "Sinickoje".

</doc>
<doc id="4939939" url="https://pl.wikipedia.org/wiki?curid=4939939" title="Saskia Bartusiak">
Saskia Bartusiak

Saskia Bartusiak (ur. 9 września 1982 we Frankfurcie nad Menem) – niemiecka piłkarka występująca na pozycji obrońcy, mistrzyni olimpijska z Rio de Janeiro. 
Kariera piłkarska.
Kariera klubowa.
Wychowanka FV 09 Eschersheim. Karierę rozpoczęła w FSV Frankfurt. W 2005 roku przeniosła się do 1. FFC Frankfurt, z którym w sezonie 2005/2006 zdobyła Pucharu UEFA Kobiet, a w sezonie 2014/2015 Ligę Mistrzyń UEFA. Z tym klubem dwukrotnie wygrała Bundesligę (2006/2007, 2007/2008) oraz czterokrotnie Puchar Niemiec (2006/2007, 2007/2008, 2010/2011, 2013/2014). W 2017 roku zakończyła karierę sportową. 
Kariera reprezentacyjna.
Bartusiak zadebiutowała w reprezentacji Niemiec 29 lipca 2007 w meczu towarzyskim przeciwko Danii. Na mistrzostwach świata w Chinach w 2007 roku wystąpiła w jednym spotkaniu, w wygranym meczu przeciwko Argentynie (11:0), rozgrywając ostatnie 15 minut spotkania. Niemki tryumfowały w turnieju, a krótki występ Bartusiak umożliwił uznanie jej za zdobywczynię złotego medalu.
W 2008 roku znalazła się w kadrze Niemiec na igrzyska olimpijskie w Pekinie, ale nie rozegrała żadnego spotkania. Niemki w tym turnieju, zdobyły brązowy medal. 
W 2009 roku zdobyła Mistrzostwo Europy, występując w 4 spotkaniach. W 2013 powtórzyła sukces, występując we wszystkich, sześciu spotkaniach. 
W 2012 Niemki wygrały organizowany w Portugalii prestiżowy Puchar Algarve. Bartusiak grała w tym turnieju. 
Na igrzyskach olimpijskich w Rio de Janeiro w 2016 roku zdobyła złoty medal rozgrywając wszystkie sześć meczy, strzelając jedną bramkę. Po turnieju ogłosiła zakończenie reprezentacyjnej kariery. 

</doc>
<doc id="4939944" url="https://pl.wikipedia.org/wiki?curid=4939944" title="Pokładne">
Pokładne

Pokładne – opłata wnoszona właścicielowi cmentarza za możliwość utrzymania grobu na tym cmentarzu (przyznanie prawa do
użytkowania danego miejsca pochówku).

</doc>
<doc id="4939947" url="https://pl.wikipedia.org/wiki?curid=4939947" title="Rejon karaczewski">
Rejon karaczewski

Rejon karaczewski () – jednostka administracyjna wchodząca w skład obwodu briańskiego w zachodniej Rosji.
Centrum administracyjnym rejonu jest miasto Karaczew, a główne rzeki to "Snieżeć", "Riewna" i "Mylinka". W granicach rejonu usytuowane są miejscowości (centra administracyjne wiejskich osiedli): "Jurasowo", "Wieljaminowa", "Tiopłoje", "Dunajewskij", "Beriozowka", "Piesocznia", "Łużeckaja".

</doc>
<doc id="4939953" url="https://pl.wikipedia.org/wiki?curid=4939953" title="Vladimir Reznitšenko">
Vladimir Reznitšenko



</doc>
<doc id="4939957" url="https://pl.wikipedia.org/wiki?curid=4939957" title="Jan Jacek Nikisch">
Jan Jacek Nikisch

Jan Jacek Nikisch (ur. 16 sierpnia 1910 we Lwowie, zm. 15 kwietnia 1996 w Poznaniu) – adwokat, działacz Polskiego Związku Zachodniego, członek i kierownik organizacji Ojczyzna i członek Rady Jedności Narodowej, jako wiceprezes przedwojennej organizacji Związek Akademicki Młodzież Wszechpolska zezwolił w 1989 roku na stosowanie tej nazwy przez Młodzież Wszechpolską.
Życiorys.
Rodzina i wykształcenie.
Był synem adwokata Jana Floriana i Jadwigi z d. Piaskiewicz. Miał starszą siostrę Annę i młodszego brata Andrzeja. Z pierwszą żoną Marią z d. Durczewska (zm. 1943) miał córkę Miłosławę (ur. 1941). Z drugą żoną Barbarą z Siudów miał dwóch synów: Jana Andrzeja (ur. 1948) i Jacka (ur. 1949).
Edukację na poziomie szkoły powszechnej odbywał w Kołomyi. Po przeprowadzce rodziny do Leszna (1920) ukończył w 1928 tamtejsze Państwowe Gimnazjum Męskie im. Jana Amosa Komenskiego. Następnie studiował na Uniwersytecie Poznańskim. W 1933 uzyskał tytuł magistra praw.
Działalność polityczna i społeczna.
Był korporantem Lechii. Działał w „Bratniaku”. Był również członkiem Młodzieży Wszechpolskiej (wiceprezes 1930-1931). Należał do Obozu Wielkiej Polski, zaangażowany się w działalność Stronnictwa Narodowego. W połowie lat 30. ograniczył swą aktywność polityczną, angażując się bardziej społecznie w ramach Polskiego Związku Zachodniego czy Towarzystwa Czytelni Ludowych.

</doc>
<doc id="4939958" url="https://pl.wikipedia.org/wiki?curid=4939958" title="Korszkow">
Korszkow

Osoby o tym nazwisku:

</doc>
<doc id="4939959" url="https://pl.wikipedia.org/wiki?curid=4939959" title="Acquaroli">
Acquaroli

Osoby o tym nazwisku:

</doc>
<doc id="4939960" url="https://pl.wikipedia.org/wiki?curid=4939960" title="Tomás Miguel Pineda y Saldaña">
Tomás Miguel Pineda y Saldaña

Tomás Miguel Pineda y Saldaña (ur. 29 grudnia 1791 w Zacatecoluce lub w San Pedro Masahuat, zm. 6 sierpnia 1875 w Santa Tecla) – salwadorski duchowny rzymskokatolicki, biskup San Salvadoru.
Życiorys.
18 września 1818 otrzymał święcenia diakonatu, a 18 września 1819 prezbiteriatu. Był wikariuszem generalnym diecezji San Salvador za biskupa José de Viteri y Ungo.
3 lipca 1848 papież Pius IX mianował go administratorem apostolskim wakującej diecezji San Salvador oraz biskupem in partibus infidelium antigonejskim. 25 lutego 1849 w honduraskim Ocotepeque przyjął sakrę biskupią z rąk biskupa Comayagui Francisca de Paula Campo y Péreza.
10 marca 1853 otrzymał nominację na pełnoprawnego biskupa San Salvadoru - wówczas jedynej diecezji katolickiej w państwie. Urząd ten pełnił do śmierci 6 sierpnia 1875. Miał trudności z liberalnymi władzami republiki.

</doc>
<doc id="4939962" url="https://pl.wikipedia.org/wiki?curid=4939962" title="Wiradech Kothny">
Wiradech Kothny

Wiradech Kothny (j. tajski วีระเดช โค๊ธนี, ur. 10 maja 1979) – szermierz, szablista. W barwach Niemiec dwukrotny medalista olimpijski z Sydney.
Brał udział w trzech igrzyskach olimpijskich (IO 00, IO 04, IO 08). W 2000 zdobył dla Niemiec dwa brązowe medale olimpijskie, w konkursie indywidualnym i w drużynie. Tworzyli ją również Dennis Bauer i Alexander Weber. W 1999 zdobył złoto mistrzostw Europy w rywalizacji indywidualnej. Na kolejnych dwóch igrzyskach olimpijskich reprezentował Tajlandię.

</doc>
<doc id="4939964" url="https://pl.wikipedia.org/wiki?curid=4939964" title="Okikurumi">
Okikurumi



</doc>
<doc id="4939966" url="https://pl.wikipedia.org/wiki?curid=4939966" title="Rejon suziemski">
Rejon suziemski

Rejon suziemski () – jednostka administracyjna wchodząca w skład Obwodu briańskiego w Rosji.
Centrum administracyjnym rejonu jest Suziemka (do 2012 r. osiedle typu miejskiego). W granicach rejonu usytuowane są: centrum administracyjne osiedla miejskiego "Kokoriewka" oraz centra administracyjne wiejskich osiedli: "Aleszkowiczi", "Niewdolsk", "Nowaja Pogość", "Sielecznia", "Chołmieczi".

</doc>
<doc id="4939971" url="https://pl.wikipedia.org/wiki?curid=4939971" title="Bogna Dziechciaruk-Maj">
Bogna Dziechciaruk-Maj

Bogna Dziechciaruk-Maj (ur. 10 sierpnia 1957 w Krakowie)– polska historyk sztuki, muzeolog i kurator. Od 2007 dyrektor Muzeum Sztuki i Techniki Japońskiej „Manggha” w Krakowie.
Życiorys.
Absolwentka historii sztuki na Wydziale Historycznym Uniwersytetu Jagiellońskiego (Instytut Historii Sztuki Uniwersytetu Jagiellońskiego). W 2005 objęła stanowisko Dyrektora Centrum Sztuki i Techniki Japońskiej Manggha. Od 2007 do chwili obecnej jest Dyrektorem Muzeum Sztuki i Techniki Japońskiej Manggha. 16 grudnia 2019 minister kultury i dziedzictwa narodowego prof. Piotr Gliński powołał Bognę Dziechciaruk-Maj na kolejną 3-letnią kadencję rozpoczynającą się 1 stycznia 2020.

</doc>
<doc id="4939972" url="https://pl.wikipedia.org/wiki?curid=4939972" title="Jacek Nikisch">
Jacek Nikisch



</doc>
<doc id="4939974" url="https://pl.wikipedia.org/wiki?curid=4939974" title="Estadio Jorge &quot;Mágico&quot; González">
Estadio Jorge &quot;Mágico&quot; González



</doc>
<doc id="4939978" url="https://pl.wikipedia.org/wiki?curid=4939978" title="Ulica Kącik w Krakowie">
Ulica Kącik w Krakowie

Ulica Kącik – ulica w Krakowie, w Podgórzu. W średniowieczu przechodziła tędy droga do Niepołomic i Mogiły. Ulica powstała pod koniec XIX w. Nazwa uzasadniona położeniem w kąciku, jest wymieniona po raz pierwszy w 1880 roku, oficjalnie została zatwierdzona dopiero w 1926 roku.
Zabytkowy dom pod nr 13 z 1889 roku został ujęty w Gminnej Ewidencji Zabytków Krakowa. Zaprojektował go Stanisław Serkowski.
W roku 1921 budynek pod nr 5 został siedzibą krakowskiego zboru Badaczy Pisma Świętego, w którym mieściła się również ich sala zebrań.
W latach 1941–1943 ulica znajdowała się na terenie getta krakowskiego, będąc jednocześnie częścią jego północnej granicy. Pomiędzy ulicą Kącik i narożnym budynkiem przy pl. Zgody (obecny Plac Bohaterów Getta) istniała jedna z czterech bram prowadzących do tego getta (brama nr IV).
W 1979 roku w pobliżu ulicy Kącik uruchomiono na linii kolejowej nr 91 przystanek Kraków Zabłocie. Pod linią kolejową przebiega tunel pieszy łączący ul. Kącik i ul. Traugutta z ul. Lipową.

</doc>
<doc id="4939984" url="https://pl.wikipedia.org/wiki?curid=4939984" title="Ms. Marvel (serial telewizyjny)">
Ms. Marvel (serial telewizyjny)

Ms. Marvel – amerykański superbohaterski serial dramatyczny na podstawie postaci o imieniu Kamala Khan z komiksów wydawnictwa Marvel Comics. Twórczynią serialu była Bisha K. Ali, która odpowiadała za scenariusz; reżyserią zajęli się: Adil El Arbi i Bilall Fallah, Sharmeen Obaid-Chinoy oraz Meera Menon. Jest on częścią franczyzy Filmowego Uniwersum Marvela; należy do IV Fazy tego uniwersum i stanowi część jej drugiego rozdziału zatytułowanego "The Multiverse Saga".
Tytułową rolę zagrała Iman Vellani, a obok niej w rolach głównych wystąpili: Matt Lintz, Yasmeen Fletcher, Zenobia Shroff, Mohan Kapur, Saagar Shaikh, Rish Shah, Samina Ahmad, Fawad Khan, Mehwish Hayat, Adaku Ononogbo, Laurel Marsden, Arian Moayed, Alysia Reiner, Laith Nakli, Nimra Bucha, Azhar Usman, Travina Springer, Farhan Akhtar i Aramis Knight.
Serial zadebiutował 8 czerwca 2022 roku w serwisie Disney+. W Polsce pojawił się 14 czerwca, wraz z uruchomieniem usługi.
Emisja.
"Ms. Marvel" zadebiutował 8 czerwca 2022 roku w serwisie Disney+. W Polsce pojawił się 14 czerwca, wraz z uruchomieniem usługi. Początkowo premiera serialu była zapowiedziana na drugą połowę 2021 roku.
Produkcja.
Rozwój projektu.
We wrześniu 2016 roku konsultant kreatywny Marvel Entertainment, Joe Quesada poinformował, że są plany na adaptację historii o Kamali Khan / Ms. Marvel. W maju 2018 roku Kevin Feige wyjawił, że planuje wprowadzić postać do Filmowego Uniwersum Marvela po premierze filmu Kapitan Marvel z 2019 roku. 
We wrześniu 2018 roku ujawniono, że Marvel Studios jest w trakcie rozwoju kilku limitowanych seriali na potrzebę serwisu Disney+. Kevin Feige miał odpowiadać za te seriale podobnie jak w przypadku filmów, których jest producentem. W sierpniu, podczas D23 Expo Feige zapowiedział serial "Ms. Marvel", który będzie wchodził w skład IV Fazy uniwersum. Poinformowano wtedy, że Bisha K. Ali została główną scenarzystką serialu. We wrześniu 2020 roku ujawniono, że za reżyserię odcinków będą odpowiadać Adil El Arbi i Bilall Fallah, Sharmeen Obaid-Chinoy oraz Meera Menon. W lipcu 2022 roku wyjawiono, że serial wchodzi w skład "The Multiverse Saga".
Casting.
We wrześniu 2020 roku Iman Vellani została obsadzona w roli Kamali Khan. W listopadzie ujawniono, że Matt Lintz zagra Bruna Carrelli. W grudniu do obsady dołączyli: Rish Shah jako Kamran, Mohan Kapur jako Yusuf Khan, Saagar Shaikh jako Amir Khan, Aramis Knight jako Red Dagger, Zenobia Shroff jako Muneeba Khan, Yasmeen Fletcher jako Nakia Bahadir, Laith Naki jako Sheikh Abdullah oraz Azhar Usman, Travina Springer i Nimra Bucha.
W lutym 2021 roku poinformowano, że w serialu zagrają Laurel Marsden jako Zoe Zimmer i Alysia Reiner.
Zdjęcia.
Zdjęcia do serialu rozpoczęły się w listopadzie 2020 roku w Trilith Studios w Atlancie pod roboczym tytułem "Jersey". Od 23 marca 2021 roku realizowano zdjęcia w The Studio Park w Bangkoku. Władze Tajlandii wyraziły zgodę na kontynuację prac nad serialem w kwietniu, pomimo obostrzeń wprowadzonych w związku pandemii COVID-19, które zakazywały produkcji filmowych na terenie kraju. Prace nad serialem zakończyły się na początku maja. Za zdjęcia odpowiadali Carmen Cabana i Jules O’Loughlin. Kostiumy zaprojektował Arjun Bhasin.
Promocja.
10 grudnia 2020 roku podczas Disney Investor Day został zaprezentowany materiał promujący serial zawierający pierwsze fragmenty serialu, wywiady z produkcją i materiały z castingu Iman Vellani. 15 marca 2022 roku pokazano pierwszy zwiastun serialu.
Odbiór.
Krytyka w mediach.
Serial spotkał się z pozytywną reakcją krytyków. W serwisie Rotten Tomatoes 98% z 303 recenzji uznano za pozytywne, a średnia ocen wystawionych na ich podstawie wyniosła 8,2/10. Na portalu Metacritic średnia ważona ocen z 23 recenzji wyniosła 78 punktów na 100.
Przyszłość.
W grudniu 2020 roku ujawniono, że Iman Vellani powtórzy swoją rolę Kamali Khan / Ms. Marvel w filmie "The Marvels".

</doc>
<doc id="4939986" url="https://pl.wikipedia.org/wiki?curid=4939986" title="José Alfonso Belloso y Sánchez">
José Alfonso Belloso y Sánchez

José Alfonso Belloso y Sánchez (ur. 30 października 1873 w San Salvadorze, zm. 9 sierpnia 1938) – salwadorski duchowny rzymskokatolicki, arcybiskup San Salvadoru.
Życiorys.
18 grudnia 1897 otrzymał święcenia prezbiteriatu i został kapłanem diecezji San Salvador.
18 grudnia 1919 papież Benedykt XV mianował go biskupem pomocniczym archidiecezji San Salvador oraz biskupem tytularnym sozuańskim. 30 maja 1920 w katedrze w San Salvadorze przyjął sakrę biskupią z rąk honduraskiego biskupa Santa Rosa de Copán Claudio Maríi Volio y Jiméneza. Współkonsekratorem był biskup Santa Ana Santiago Ricardo Vilanova y Meléndez. Przy sakrze asystował ks. Roque Orellana.
22 grudnia 1927 papież Pius XI mianował go arcybiskupem San Salvadoru (po ponad półtorarocznym wakacie na tej katedrze). Urząd ten pełnił do śmierci 9 sierpnia 1938. W listach pasterskich potępiał przemoc i komunizm.

</doc>
<doc id="4939987" url="https://pl.wikipedia.org/wiki?curid=4939987" title="Alfonso Belloso">
Alfonso Belloso



</doc>
<doc id="4939989" url="https://pl.wikipedia.org/wiki?curid=4939989" title="Zespół depersonalizacji-derealizacji">
Zespół depersonalizacji-derealizacji

Zespół depersonalizacji-derealizacji (ang. "depersonalization-derealization disorder") – jest zaburzeniem psychicznym objawiającym się trwałym lub nawracającym uczuciem depersonalizacji lub derealizacji. Depersonalizacja opisywana jest jako poczucie oddzielenia lub obcości wobec samego siebie lub swojego ciała, czemu może towarzyszyć poczucie nierealności lub funkcjonowania w sposób zautomatyzowany, poczucie pustki uczuciowej lub poczucie alienacji wobec własnych uczuć, myśli lub zachowań. Derealizacja opisywana jest jako poczucie obcości lub oddzielenia od otaczającej rzeczywistości, poczucie sztuczności otoczenia, przeżywanie teraźniejszości „jak gdyby było się za szybą”, „jak gdyby oglądało się film, w którym odgrywa się rolę samego siebie” lub „jak gdyby się było we śnie”. 
Wg klasyfikacji DSM-5 rozpoznanie zespołu depersonalizacji-derealizacji wymaga spełnienia następujących kryteriów: 

</doc>
<doc id="4940023" url="https://pl.wikipedia.org/wiki?curid=4940023" title="Wacław Kuczma">
Wacław Kuczma

Wacław Kuczma (ur. 6 czerwca 1956 w Bydgoszczy) – polski artysta, malarz i performer. W latach 2015-2020 dyrektor Centrum Sztuki Współczesnej „Znaki Czasu” w Toruniu, od 2020 dyrektor Muzeum Okręgowego im. Leona Wyczółkowskiego w Bydgoszczy.
Życiorys.
Absolwent Wydziału Malarstwa i Grafiki Państwowej Akademii Sztuk Pięknych w Gdańsku, dyplom w Pracowni Malarstwa prof. Kazimierza Śramkiewicza (1982). Od ukończenia studiów w 1982 roku prowadzi działalność w zakresie malarstwa, rysunku, instalacji artystycznej i performancu.  Wykładowca akademicki – od 2012 roku przedmiotu Kształtowanie Przestrzeni, a od 2015 roku malarstwa na kierunku Wzornictwo na Uniwersytecie Technologiczno-Przyrodniczym, w latach 1998-2014 wykładał projektowanie graficzne i historię sztuki w bydgoskiej filii Wyższej Szkoły Informatyki i Umiejętności w Łodzi. W latach 1993-2003 prezes Stowarzyszenia Artystycznego Wieża Ciśnień w Bydgoszczy. W latach 2002-2015 dyrektor Galerii Miejskiej bwa w Bydgoszczy, w latach 2015-2020 pełnił funkcję dyrektora Centrum Sztuki Współczesnej „Znaki Czasu” w Toruniu.
Wacław Kuczma jest synem nieżyjącego już Rajmunda Kuczmy, który w latach 1968-81 był dyrektorem bydgoskiego muzeum okręgowego.
Działalność.
Wystawiał swoje prace w galeriach i muzeach w Polsce, Austrii, Holandii, Niemczech, na Słowacji, w Stanach Zjednoczonych i na Węgrzech. Autor i kurator wielu wystaw współczesnej sztuki polskiej i obcej w kraju i za granicą (m.in. sztuki albańskiej, greckiej, litewskiej, niemieckiej, szwedzkiej).
Pomysłodawca i realizator cyklu wystaw "Nowe tendencje w malarstwie polskim".
Członek Stowarzyszenia Sztuki „Graz” w Ratyzbonie.

</doc>
<doc id="4940028" url="https://pl.wikipedia.org/wiki?curid=4940028" title="Siemion Urusow">
Siemion Urusow

Siemion Andriejewicz Urusow (ros. Семён Андреевич Урусов, także Semen Urusow, ur. ok. 1610, zm. w 1657 pod Rygą) – rosyjski kniaź, wojewoda nowogrodzki, uczestnik wojen polsko-rosyjskich, dowódca korpusu w wojnie polsko-rosyjskiej 1654-1667, najbardziej znany ze swojego zwycięstwa w bitwie pod Wierzchowicami (27 listopada 1655 r.); przodek książąt .
Życiorys.
W latach 1638-1642 stolnik, w latach 1641-1645 krawczyj, następnie dworianin moskiewski, wojewoda nowogrodzki w latach 1645-1647. Po rozpoczęciu wojny polsko-rosyjskiej w latach 1654-1667 został setnikiem (сотенный голова) w carskiej wyprawie na Smoleńsk.
Z powodzeniem dowodził oddziałami na Litwie. W marcu 1655 r. otrzymał rangę bojara, a w sierpniu został mianowany dowódcą pułku nowogrodzkiego.
Na przełomie sierpnia i września objął dowództwo nad armią Wasyla Szeremietiewa, co zdaniem A. N. Malcewa Urusow zawdzięczał przede wszystkim pobytowi u boku cara, ponieważ dotąd nie prowadził samodzielnych akcji. Do pomocy w dowodzeniu dostał kniazia (Borjatyńskiego). Razem z garnizonami rosyjskimi w Wilnie, Kownie, a potem w Grodnie Urusow dysponował siłami liczącymi ok. 8000 ludzi.
Pod koniec października 1655 r. wojska Urusowa ruszyły w kierunku Brześcia, gdzie skoncentrowały się oddziały polskie pod dowództwem regimentarza Pawła Sapiehy. Siły te składały się z 200 husarów, 3406 kozaków, 1740 tatarów, 1080 dragonów, 560 piechoty polskiej oraz oddziałów pospolitego ruszenia województwa brzeskiego pod dowództwem Maksymiliana Brzozowskiego, części pospolitego ruszenia województwa nowogródzkiego pod dowództwem Piotra Wiążewicza (około 1000 ludzi), chorągwi woluntarskich i oddziałów uciekinierów z ziem zajętych przez Moskwę oraz oddziałów prywatnych Sapiehów i Michała Kazimierza Radziwiłła, razem około 6000 ludzi. 
W pierwszej dekadzie listopada idące od Kowna jednostki armii Urusowa rozbiły mniejsze oddziały polskie, w tym Zygmunta Adama Słuszki, który został zmuszony do wycofania się do Brześcia, ale dzięki temu siły Sapiehy wzrosły do 7000 ludzi. Przebywszy Narew oddziały rosyjskie skierowały się na Orlę i Wysokie Litewskie. Tam do Urusowa dotarł posłaniec od Pawła Sapiehy, Jan Fryderyk Sapieha, który bezskutecznie próbował przekonać Urusowa, że obóz brzeski przyjął protekcję króla Karola Gustawa i w związku z tym jest pod szwedzką ochroną.
23 listopada wojska rosyjskie rozłożyły się między Skokami a Klejnikami, a następnie zdobyły i obsadziły most na Leśnej. Rozpoczęta tego dnia przyniosła początkowo sukces Pawłowi Sapieże – Rosjanie zostali zmuszeni do odwrotu do obozu pod Skokami. Po krótkim rozejmie Litwini wznowili działania wojenne 24 listopada, zmuszając Urusowa i jego oddziały do wycofania się pod Wierzchowice, gdzie Rosjanie zostali zablokowani i znaleźli się w pozornie beznadziejnej sytuacji. Urusow odrzucił jednak propozycję bezwarunkowej kapitulacji, a tymczasem wśród jego żołnierzy zapanował niezwykły duch bojowy.
27 listopada Urusow kazał zaatakować zupełnie nieprzygotowane na to oddziały Sapiehy, które poniosły dotkliwą klęskę. Ścigając wycofujące się wojska litewskie, Urusow natknął się przeprawę w Nowym Dworze, silnie bronioną przez okolicznych chłopów i wołkowyską chorągiew powiatową.
Mimo to i mimo niezdobycia Brześcia Siemionowi Urusowowi udało się skłonić szlachtę zebraną w Mścibowie do uznania zwierzchnictwa cara Aleksego. 6 grudnia w Świsłoczy Jakub Teodor Kuncewicz w imieniu powiatów: lidzkiego, grodzieńskiego, wołkowyskiego (województwo nowogródzkie) przyjął carską protekcję nad tymi powiatami oraz powiatem oszmiańskim, województwem mińskim i połockim. Traktat podpisany w Świsłoczy przez Urusowa i przedstawicieli szlachty (m.in. Kuncewicza) gwarantował litewskiej szlachcie dotychczasowe przywileje, zwrot ziem Wielkiego Księstwa Litewskiego zajętych przez Szwedów i niektórych ziem ukraińskich włączonych do Korony w okresie unii lubelskiej.
Po tych wydarzeniach wojska Urusowa wróciły przez Grodno do Wilna.
Wkrótce potem szlachta pułku nowogrodzkiego oskarżyła Siemiona Urusowa o nadużycia. Po przeprowadzonym w lutym – marcu 1656 r. śledztwie został skazany na zesłanie na Syberię, ale car mu wybaczył. Urusow wziął udział w w 1656 r. w trakcie wojny rosyjsko-szwedzkiej. Umarł na służbie pod Rygą w 1657 r.
Rodzina.
Należał do rodziny bojarskiej o korzeniach tatarskich. Był prawnukiem Urusa, beja Wielkiej Ordy Nogajskiej (zm. 1590), wnukiem Satij-murzy (zm. 1590). Ojciec Siemiona Urusowa, Kasim-murza, w 1615 r. w Kazaniu został ochrzczony jako Andriej Satijewicz Urusow. Przeszedł ma służbę cara Michała Fiodorowicza, od którego otrzymał nadania ziemskie, godności i urzędy, m.in. dworianina moskiewskiego. Matką Siemiona Urusowa była Maria Wasilewna Tiumeńska z rodu Kuczuma. Stryjecznym stryjem zaś – (wnuk Urusa, syn Jak-Arsłan-murzy), zabójca Dymitra Samozwańca II.
Siemion Urusow z żoną, Fiedosją Borysowną (kuzynką cara Michała), miał czterech synów, z których trzech pełniło funkcję wojewodów:

</doc>
<doc id="4940029" url="https://pl.wikipedia.org/wiki?curid=4940029" title="Semen Urusow">
Semen Urusow



</doc>
<doc id="4940040" url="https://pl.wikipedia.org/wiki?curid=4940040" title="Ngô Thanh Vân">
Ngô Thanh Vân

Ngô Thanh Vân, również Veronica Ngo i NTV (ur. 26 lutego 1979 w Trà Vinh) – wietnamska aktorka, piosenkarka i modelka.
Życiorys.
Urodziła się 26 lutego w mieście Trà Vinh w Wietnamie. Ma trzech starszych braci. W 1989 roku przeniosła się z matką do Norwegii, ale w 1999 roku wróciła do ojczyzny. Brała udział w konkursie piękności organizowanym przez magazyn "Women's World", gdzie zajęła drugie miejsce. Po tym początkowym sukcesie rozpoczęła karierę modelki w Wietnamie jako modelka dla magazynów, kalendarzy i kolekcji mody.
W latach 2002–2008 nagrała kilka piosenek, które zajęły 8. i 10. miejsce na krajowych listach przebojów. W 2010 roku wzięła udział w pierwszym sezonie muzycznego reality show "Dancing with the Stars" (). W 2009 roku Ngo otworzyła agencję poszukiwania talentów o nazwie "VAA".
W 2017 roku zagrała Paige Tico, starszą siostrę Rose Tico, w "". W 2019 roku Ngô została wybrana do jury na Festiwal Filmów Azjatyckich w Nowym Jorku. W tym samym roku zagrała w wietnamskim filmie akcji "Furia" (). Stał się najbardziej dochodowym filmem krajowym wszech czasów w Wietnamie.
Życie prywatne.
W marcu 2022 roku Ngô ogłosiła swoje zaręczyny z biznesmenem, o nazwisku Huy Trần. Ngô i Trần pobrali się 7 maja 2022 r. podczas ceremonii, która odbyła się w mieście Da Nang.

</doc>
<doc id="4940045" url="https://pl.wikipedia.org/wiki?curid=4940045" title="Matthias Weckmann">
Matthias Weckmann

Matthias Weckmann, także Wegkmann, Weykmann (ur. około 1619 w Niederdorla, zm. 24 lutego 1674 w Hamburgu) – niemiecki kompozytor i organista.
Życiorys.
Syn duchownego i organisty. W 1628 lub 1629 roku został uczniem Heinricha Schütza w Dreźnie, uczył się też śpiewu u Caspara Kittela i gry na organach u Johanna Klemma. Od 1630 roku był dyszkancistą kapeli dworskiej w Dreźnie, a od 1632 roku jednym z jej organistów. W latach 1633–1636/1637 przebywał w Hamburgu, gdzie był uczniem Jacoba Praetoriusa, Jana Pieterszoona Sweelincka i Heinricha Scheidemanna. Następnie z polecenia Heinricha Schütza udał się do Holsztynu i Danii. Po powrocie do Drezna w 1639 roku objął funkcję organisty kapeli nadwornej elektora. Między 1642 a 1646 rokiem przebywał w Nykøbing jako członek duńskiej kapeli królewskiej, następnie w latach 1647–1648 w Hamburgu i Lubece. Od 1649 do 1655 roku ponownie działał na dworze drezdeńskim, gdzie zaprzyjaźnił się z Johannem Jakobem Frobergerem. W 1655 roku został organistą kościoła św. Jakuba w Hamburgu. Przyczynił się do rozwoju życia muzycznego w mieście, w 1660 roku wspólnie z Christophem Bernhardem założył Collegium musicum, stowarzyszenie muzyczne organizujące w refektarzu katedry cotygodniowe koncerty czwartkowe.
Twórczość.
Z jego dorobku zachowało się 13 utworów wokalno-instrumentalnych, 9 pieśni, 9 sonat 4-głosowych, 2 sonaty 3-głosowe oraz kilka kompozycji na instrumenty klawiszowe. W kompozycjach wokalno-instrumentalnych widoczny jest wpływ Schütza i kompozytorów włoskich, przeważają wśród nich koncerty małogłosowe, pisane do tekstów biblijnych w języku niemieckim. Większość koncertów osadzona jest w tradycji polifonicznej i pozbawiona dramatyzmu. W dziełach organowych, szczególnie wariacjach, nawiązywał do stylu Sweelincka, stosując kontrapunkt motywiczny oraz techniki cantus firmus i kanonu, gęstą fakturę 6-głosową z podwójnym pedałem, rozbudowane figuracje na drobnych wartościach nutowych oraz efekty echa.

</doc>
<doc id="4940049" url="https://pl.wikipedia.org/wiki?curid=4940049" title="Partenium">
Partenium

Partenium, roślimianek, gwajula ("Parthenium" L.) – rodzaj roślin należący do rodziny astrowatych. Obejmuje 16–19 gatunków. Rośliny te występują w Ameryce Północnej i Południowej, w większości w strefie międzyzwrotnikowej, a jako rośliny introdukowane także w Australii, wschodniej Afryce, południowej i wschodniej Azji, w rejonie Kaukazu, na Ukrainie i w Polsce. W Polsce odnotowano w naturze tylko partenium ambrozjowate "P. hysterophorus", przejściowo zawleczone w Szczecinie w 1938 (w polskiej florze ma status niezadomowionego efemerofita). Gatunek ten jest problematycznym gatunkiem inwazyjnym w ciepłych obszarach (Etiopia, Australia). Zawiera toksyczny lakton – parteninę powodujący silne dermatozy, katar sienny i astmę. W dodatku jego pyłek utrudnia zapylenie i zawiązywanie owoców innych gatunków (w tym użytkowych), a ich nektar służy jako pożywienie roznoszącym malarię samicom widliszka.
Duże znaczenie użytkowe ma gwajula srebrzysta "P. argentatum" z południa USA. Roślina ta zawiera do ok. 15–20% kauczuku i była ważną rośliną kauczukodajną w Stanach Zjednoczonych w czasie II wojny światowej.
Geneza naukowej nazwy rodzajowej jest niejasna. Prawdopodobnie utworzona została w nawiązaniu do starożytnej, greckiej nazwy niezidentyfikowanej rośliny παρθένιον "parthenion" lub do słowa παρθένος "parthenos" – dziewica. Nazwa polska utworzona w XIX wieku to roślimianek, ale w XXI wieku stosowana jest nazwa utworzona z nazwy naukowej – partenium. W odniesieniu do "P. argentatum" w użyciu jest nazwa powstała ze spolszczenia nazwy hiszpańskiej i angielskiej tego gatunku – "guayule".
Systematyka.
Rodzaj z plemienia "Heliantheae" w obrębie podrodziny "Asteroideae".

</doc>
<doc id="4940050" url="https://pl.wikipedia.org/wiki?curid=4940050" title="Ernst Daniel Adami">
Ernst Daniel Adami

Ernst Daniel Adami (ur. 19 listopada 1716 w Zdunach, zm. 29 czerwca 1795 w Prudniku) – niemiecki kapelmistrz, organista, nauczyciel, pisarz, dyrygent chóru i ewangelicki teolog.
Życiorys.
Ojciec Adamiego chciał, żeby jego syn został rzemieślnikiem, jednak młody Ernest zaczął interesować się literaturą i muzyką. Po pierwszych prywatnych lekcjach muzyki poszedł do gimnazjum w Toruniu, gdzie śpiewał w chórze. Po ukończeniu szkoły została mu polecona praca wychowawcy dla syna hrabiego von Dohna-Wartenburg-Leistnau. Po pobycie w Strasburgu i Królewcu Adami w 1738 wyjechał na Uniwersytet w Jenie, gdzie studiował teologię. Około 1740 otrzymał tytuł magistra. Rok później wrócił do Zdun. W 1743 Adami został dyrektorem muzycznym szkoły łacińskiej w Kamiennej Górze. Pełnił tę funkcję do wyjazdu w 1757, kiedy to przyjął posadę duszpasterską. 18 sierpnia 1760 Adami poślubił w Zdunach Annę Rosinę Predel. Po kilku stanowiskach parafialnych Adami w 1763 zamieszkał w Prudniku, gdzie przebywał do śmierci.
Twórczość.
Praca muzyczna.
Adami pozostawił kilka dzieł muzycznych, w tym "Vernünftige Gedanken über den dreifachen Widerschall vom Eingange des Adersbachischen Steinwaldes im Königreich Böhmen" z 1750, oraz "Philosophisch-musikalische Abhandlung über das göttlich Schöne der Gesangsweise in geistlichen Liedern bei öffentlichem Gottesdienste" z 1755. Skomponował także kilka kantat.
Studia regionalne.
Adami napisał parę publikacji historycznych o Śląsku:

</doc>
<doc id="4940051" url="https://pl.wikipedia.org/wiki?curid=4940051" title="Gwajula">
Gwajula



</doc>
<doc id="4940052" url="https://pl.wikipedia.org/wiki?curid=4940052" title="Parthenium">
Parthenium



</doc>
<doc id="4940053" url="https://pl.wikipedia.org/wiki?curid=4940053" title="Roślimianek">
Roślimianek



</doc>
<doc id="4940054" url="https://pl.wikipedia.org/wiki?curid=4940054" title="Marian Dąbrowski (aktor)">
Marian Dąbrowski (aktor)

Marian Dąbrowski (ur. 21 października 1900 w Warszawie, zm. 18 czerwca 1985 w Łodzi) – polski aktor teatralny i filmowy oraz śpiewak teatralny.
Życiorys.
Był synem aktorskiego małżeństwa Marii i Romana Dąbrowskich. Na scenie teatralnej debiutował w 1921 roku. Był członkiem m.in. zespołu Jerzego Siekierzyńskiego. Grywał na deskach teatrów w Płocku (1922, 1924, 1930), Kielcach (1924), Busku (1924), Łodzi, Warszawie i Kaliszu (1929). Od 1931 roku związany był ze scenami warszawskimi: Teatrem Melodramatycznym (1931), kabaretem Qui Pro Quo (1932) Wielką Operetką (1932–1933), Teatrem Kameralnym (1934–1935) oraz Wielką Rewią (1936–1937). Występował również w Wilnie i Lwowie.
Po II wojnie światowej związał się z Łodzią. Początkowo występował w teatrach: rewiowo-komediowym "Colosseum" oraz lalkowo-komediowym "Sarabanda" (1946). Następnie grał w Teatrze Syrena (1946-1947), Teatrze Literacko-Satyrycznym Osa (1947–1951) Teatrze Małym (1951–1954) oraz Teatrze Muzycznym przemianowanym następnie na Operetkę Łódzką, gdzie grał od 1954 roku do przejścia na emeryturę w 1965 roku.
Należał do ZASP-u, którego łódzki oddział współorganizował i przez wiele lat pełnił w nim funkcję sekretarza.

</doc>
<doc id="4940082" url="https://pl.wikipedia.org/wiki?curid=4940082" title="Rejon żyriatiński">
Rejon żyriatiński

Rejon żyriatiński () – jednostka administracyjna wchodząca w skład Obwodu briańskiego w Rosji.
Centrum administracyjnym rejonu jest wieś Żyriatino. Pozostałe centra administracyjne wiejskich osiedli to "Borobiejnia" i "Moriaczowo". Głównymi rzekami są Sudost i "Rosz".

</doc>
<doc id="4940084" url="https://pl.wikipedia.org/wiki?curid=4940084" title="Antyomega">
Antyomega



</doc>
<doc id="4940087" url="https://pl.wikipedia.org/wiki?curid=4940087" title="Trinidad Pardo de Tavera">
Trinidad Pardo de Tavera

Trinidad Hermenegildo José María Juan Francisco Pardo de Tavera y Gorricho (ur. 13 kwietnia 1857 w Manili, zm. 25 marca 1925 tamże) – filipiński językoznawca, polityk, lekarz, botanik, historyk i filozof.
Życiorys.
Urodził się w Manili jako potomek prominentnej, majętnej rodziny. Od strony ojca powiązany z hiszpańskim rodem arystokratycznym o portugalskich korzeniach, ze strony matki natomiast z filipińskimi przemysłowcami, zawdzięczającymi swoją fortunę między innymi pracy w sektorze bankowym i kontraktom na dostawy dla armii kolonialnej.
Uczęszczał do prestiżowego Ateneo w rodzinnym mieście. Kształcił się w Colegio de San Juan de Letrán, następnie studiował medycynę kolejno na Universidad de Santo Tomás i na paryskiej Sorbonie. Uczestnik rewolucji filipińskiej, w tym Kongresu w Malolos (1898). Znany z proamerykańskich sympatii, w 1899 założył pismo „La democracia” o takim właśnie profilu politycznym. Gorący zwolennik wprowadzenia języka angielskiego do szerokiego użytku na archipelagu, zwłaszcza jako narzędzia służącego do wykorzenienia wszelkich śladów hiszpańskiego dziedzictwa kolonialnego. W 1900 znalazł się wśród twórców Partii Federalnej. W 1901 wszedł w skład Komisji Filipińskiej, ciała legislacyjnego powołanego przez amerykańskie władze okupacyjne. Był inicjatorem powstania pierwszej finansowanej ze środków publicznych szkoły medycznej na Filipinach, pełnił też funkcję jej pierwszego kierownika (1899–1900). Od 1922 aż do swojej śmierci kierował Biblioteką Narodową Filipin.
Uznawany za jednego z czołowych intelektualistów filipińskich swojej epoki. Pamiętany z artykułów poświęconych Filipinom w okresie przedhiszpańskim. Opublikował również szereg książek, zwłaszcza z zakresu językoznawstwa, historii i botaniki (chociażby szeroko komentowane "Plantas medicinales de Filipinas", 1892). Pozostawił też "El alma filipina" (1906) i "El carácter de Rizal" (1917). Ceniony także za swój wkład w reformę ortografii tagalskiej. Mimo żarliwości, z którą popierał rozpowszechnienie angielszczyzny wśród Filipińczyków, we własnej działalności pisarskiej używał niemal wyłącznie języka hiszpańskiego. 
Wolnomularz, członek Wielkiego Wschodu Francji i afiliowanej przy nim paryskiej loży Temple de L’Honneur et de L’Union. 16 czerwca 1901 zainicjował powstanie manilskiej loży Rizal i został wybrany jej mistrzem. Wkrótce później zmieniła ona obediencję, łącząc się z Wielką Lożą Francji w atmosferze skandalu. Istniała do 1909, kiedy to uległa rozwiązaniu po porażce partii Tavery w wyborach do filipińskiego parlamentu.
Był inicjatorem przemianowania dystryktu Morong na dzisiejszą prowincję Rizal w czerwcu 1901. Jego młodszym bratem był rzeźbiarz Félix Pardo de Tavera (1859–1935).

</doc>
<doc id="4940102" url="https://pl.wikipedia.org/wiki?curid=4940102" title="Paper Mario (3DS)">
Paper Mario (3DS)



</doc>
<doc id="4940105" url="https://pl.wikipedia.org/wiki?curid=4940105" title="Czernidłak szarobiały">
Czernidłak szarobiały

Czernidłak szarobiały ("Coprinopsis narcotica" (Batsch) Redhead, Vilgalys &amp; Moncalvo) – gatunek grzybów należący do rodziny kruchaweczkowatych ("Psathyrellaceae").
Systematyka.
Pozycja w klasyfikacji według Index Fungorum: "Coprinopsis, Psathyrellaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy opisał go w 1786 r. August Johann Georg Karl Batsch nadając mu nazwę "Agaricus narcoticus". W 1838 r. Elias Fries przeniósł go do rodzaju "Coprinus". W wyniku badań filogenetycznych prowadzonych na przełomie XX i XXI wieku mykolodzy ustalili, że rodzaj "Coprinus" jest polifiletyczny i rozbili go na kilka rodzajów. Obecną, uznaną przez Index Fungorum nazwę nadali temu gatunkowi Redhead, Vilgalys i Moncalvo w 2001 r.
Polską nazwę zaproponował Władysław Wojewoda w 2003 r. dla synonimu "Coprinus narcoticus". Po przeniesieniu do rodzaju "Coprinellus" nazwa ta stała się niespójna z obecną nazwą naukową.
Występowanie.
W Europie jest szeroko rozprzestrzeniony, występuje także w Ameryce Północnej i Azji. Władysław Wojewoda w 2003 r. podaje 7 stanowisk "Coprinopsis narcotica" w Polsce. B. Gierczyk w 2011 r. podaje nowsze stanowisko na uroczysku Marcelin koło Poznania. Jeszcze nowsze stanowiska podaje internetowy atlas grzybów. Znajduje się na "Czerwonej liście roślin i grzybów Polski". Ma status E – gatunek zagrożony wymarciem, którego przeżycie jest mało prawdopodobne, jeśli nadal będą działać czynniki zagrożenia.
Saprotrof, grzyb koprofilny. Występuje w lasach i parkach, zarówno na gliniastych, jak i piaszczystych glebach. Rozwija się na łajnie, kompoście lub odpadach organicznych zmieszanych z łajnem.

</doc>
<doc id="4940106" url="https://pl.wikipedia.org/wiki?curid=4940106" title="Seweryna Wysłouch (filolog)">
Seweryna Wysłouch (filolog)

Seweryna Maria Wysłouch (ur. 25 grudnia 1940 w Gostyninie) – polska polonistka, literaturoznawczyni, profesor nauk humanistycznych, emerytowana pracowniczka naukowa Uniwersytetu im. Adama Mickiewicza w Poznaniu.
Życiorys.
Jest córką Wiktora Wysłoucha i Marianny, z d. Frontczak. Jej ojciec był inżynierem. 
Jest absolwentką II Liceum Ogólnokształcącego w Poznaniu (1958) i studiów polonistycznych na Uniwersytecie im. Adama Mickiewicza w Poznaniu (1963). Po ukończeniu studiów pracowała jako nauczycielka języka polskiego, kolejno w Państwowym Liceum Muzycznym w Poznaniu i Zasadniczej Szkole Zawodowej dla Pracujących nr 2. Od 1967 była pracownikiem I Studium Nauczycielskiego w Poznaniu, przekształconego w 1969 w Wyższe Studium Nauczycielskie UAM. W 1970 obroniła na macierzystej uczelni pracę doktorską "Proza Michała Choromańskiego. Przemiany powieści psychologicznej XX wieku" napisaną pod kierunkiem Jerzego Ziomka. Od 1973 pracowała jako adiunkt w Zakładzie Teorii Literatury Instytutu Filologii Polskiej UAM. W 1981 otrzymała stopień doktora habilitowanego na podstawie pracy "Problematyka symultanizmu w prozie", w 1983 otrzymała stanowisko docenta. W latach 1984–1987 była wicedyrektorem IFP UAM, od 1991 pracowała jako profesor nadzwyczajny UAM, w 1994 otrzymała tytuł profesora nauk humanistycznych. Od 1998 do 2011 kierowała Zakładem Semiotyki Literatury IFP UAM.
Jest członkiem Towarzystwa Literackiego im. Adama Mickiewicza, w latach 1977–1986 była wiceprezesem, w latach 1990-1992 skarbnikiem Oddziału Poznańskiego. Od 1970 do 2000 należała do Komitetu Głównego Olimpiady Literatury i Języka Polskiego. W latach 1980-1981 była przewodniczącą koła NSZZ „Solidarność” w IFP UAM. W 1990 została członkiem Komitetu Okręgowego Olimpiady Literatury i Języka Polskiego w Poznaniu.
Od 1993 była członkiem kolegium redakcyjnego pisma "Polonistyka".
W 1984 została odznaczona Złotym Krzyżem Zasługi.
Twórczość.
Razem z Bożeną Chrząstowską opublikowała w 1974 tom studiów "Wiadomości z teorii literatury w analizie literackiej" (kolejne wydania zmienione, poczynając od 1978 jako "Poetyka stosowana"). Jest autorką prac "Proza Michała Choromańskiego" (1977), "Problematyka symultanizmu w prozie" (1981), "Literatura a sztuki wizualne" (1994), "Literatura i semiotyka" (2001). 
Jest współautorką podręczników akademickich: "Literatura współczesna. Podręcznik dla klas maturalnych" (wyd. 1992, do 2002 ukazało się 11 wydań; pozostali autorzy Bożena Chrząstowska i Ewa Wiegandt) oraz "Poetyka stosowana" współautorka Bożena Chrząstowska, wyd. 1978, 1987, 2000). 

</doc>
<doc id="4940108" url="https://pl.wikipedia.org/wiki?curid=4940108" title="Aramayo">
Aramayo

Osoby o tym nazwisku:

</doc>
<doc id="4940109" url="https://pl.wikipedia.org/wiki?curid=4940109" title="Rejon gordiejewski">
Rejon gordiejewski

Rejon gordiejewski () – jednostka administracyjna wchodząca w skład Obwodu briańskiego w Rosji.
Centrum administracyjnym rejonu jest wieś Gordiejewka. Pozostałe centra administracyjne wiejskich osiedli to: "Glinnoje", "Mirnyj", "Pietrowa Buda", "Rudnia-Borobjowka", "Tworiszyno", "Unoszewo". Tu znajduje się największe naturalne jezioru obwodu briańskiego Kożany.

</doc>
<doc id="4940110" url="https://pl.wikipedia.org/wiki?curid=4940110" title="Chalecki">
Chalecki

Osoby o tym nazwisku:

</doc>
<doc id="4940113" url="https://pl.wikipedia.org/wiki?curid=4940113" title="Indywidualne Mistrzostwa Szwecji na Żużlu 2020">
Indywidualne Mistrzostwa Szwecji na Żużlu 2020

Indywidualne Mistrzostwa Szwecji na Żużlu 2020 – cykl turniejów żużlowych, mających wyłonić najlepszych żużlowców szwedzkich w sezonie 2020. Drugi tytuł w karierze zdobył Jacob Thorssell.
Finał.
 
 
 
 
 

</doc>
<doc id="4940116" url="https://pl.wikipedia.org/wiki?curid=4940116" title="Karl Streibel">
Karl Streibel

Karl Richard Josef Streibel (ur. 11 października 1903 w Prudniku, zm. 5 sierpnia 1986 w Hamburgu) – SS-Sturmbannführer w Waffen-SS, komendant obozu pracy w Trawnikach.
Życiorys.
Karl Streibel wyemigrował do Brazylii po ukończeniu szkoły podstawowej w 1922. Pracował tam jako sprzedawca artykułów spożywczych. Ożenił się z córką właściciela sklepu i miał tam córkę. W 1928 wrócił z rodziną do Niemiec i przejął małą restaurację w rodzinnym Prudniku. Zamknął ją po kryzysie gospodarczym w 1932. W raporcie personelu SS z 1936 pod nagłówkiem „Urazy, prześladowania i kary w walce o ruch” znalazł się wpis, który twierdził, że restauracja w Prudniku została „doszczętnie zrujnowana przez bojkot”.
W 1930 Streibel dołączył do SA, a w 1931 do NSDAP (członek nr. 554,023). 10 lutego 1933 dołączył do SS (członek nr. 60,152). Awansował do stopnia SS-Untersturmführera w listopadzie 1936, a do stopnia SS-Obersturmführera w listopadzie 1937.
Po rozpoczęciu II wojny światowej Streibel służył w sztabie Odilo Globocnika i był zaangażowany w rekrutację etnicznych Niemców do SS i SD. Od stycznia 1940 przebywał w okupowanej przez Niemców Polsce. W sierpniu 1940 roku skierowano go do pracy na granicy w Bełżcu.
17 października 1941 pod dowództwem Odilo Globocnika Streibel został wysłany do akcji „Reinhardt” jako następca Hermanna Höfle jako komendant obozu pracy przymusowej w Trawnikach, gdzie był również odpowiedzialny za wysłanie chętnych do pomocy w obozach zagłady w Bełżcu, Treblince i Sobiborze. W styczniu 1942 roku Odilo Globocnik zaproponował mu Krzyż Zasługi Drugiej Klasy z Mieczami, ponieważ Streibel wyszkolił ponad 1200 strażników w bardzo krótkim czasie – od października 1941 roku. 2 lutego 1942 Streibel podpisał legitymację Iwana Demianiuka. Awansował do SS-Sturmbannführera w 1942 roku.
Streibel dowiódł, że opiekował się swoimi żołnierzami w Trawnikach: w razie śmierci organizował pogrzeby z honorami wojskowymi, pisał listy kondolencyjne do rodzin i udzielał wsparcia.
Od końca lipca 1944 Streibel i jego żołnierze brali udział w walkach obronnych przeciwko Armii Czerwonej i wycofywali się nad Wisłę. Po ciężkich nalotach na Drezno w lutym 1945 dowodził komendą ludzi z Trawnik odpowiedzialnych za kremację zwłok. W kwietniu 1945 około 700 żołnierzy uciekło do Czechosłowacji.
Po zakończeniu II wojny światowej utrzymywał się jako kupiec w Hamburgu. Karl Streibel, Josef Napieralla i czterech innych funkcjonariuszy SS było sądzonych przed niemieckim sądem w Hamburgu w latach 1972–1976 za pracę w obozie pracy przymusowej w Trawnikach, lecz zostali uniewinnieni z powodu braku dowodów.

</doc>
<doc id="4940118" url="https://pl.wikipedia.org/wiki?curid=4940118" title="Pietkiewicz">
Pietkiewicz

Osoby o tym nazwisku:

</doc>
<doc id="4940120" url="https://pl.wikipedia.org/wiki?curid=4940120" title="Fanti">
Fanti

Osoby o tym nazwisku:
Inne:

</doc>
<doc id="4940123" url="https://pl.wikipedia.org/wiki?curid=4940123" title="Coprinopsis narcotica">
Coprinopsis narcotica



</doc>
<doc id="4940124" url="https://pl.wikipedia.org/wiki?curid=4940124" title="Coprinus narcotica">
Coprinus narcotica



</doc>
<doc id="4940128" url="https://pl.wikipedia.org/wiki?curid=4940128" title="Nestlé Polska S.A. Oddział w Kaliszu">
Nestlé Polska S.A. Oddział w Kaliszu



</doc>
<doc id="4940130" url="https://pl.wikipedia.org/wiki?curid=4940130" title="Gordiejewka (obwód briański)">
Gordiejewka (obwód briański)

Gordiejewka () – wieś (ros. село, trb. sieło) w środkowej Rosji, centrum administracyjne rejonu gordiejewskiego w obwodzie briańskim.
W 2010 r. miejscowość zamieszkiwało 3109 osób.

</doc>
<doc id="4940132" url="https://pl.wikipedia.org/wiki?curid=4940132" title="Jamont Gordon">
Jamont Gordon

Jamont Gordon (ur. 16 marca 1987 w Nashville) – amerykański koszykarz, występujący na pozycjach rozgrywającego lub rzucającego obrońcy.
W 2004 został wybrany zawodnikiem roku szkół średnich stanu Tennessee (Tennessee Mr. Basketball). Rok później został zaliczony do II składu Parade All-American.
Przez kilka lat brał udział w rozgrywkach letniej ligi NBA. Reprezentował Dallas Mavericks (2007), Philadelphia 76ers (2008), Golden State Warriors (2008), Cleveland Cavaliers (2009).

</doc>
<doc id="4940135" url="https://pl.wikipedia.org/wiki?curid=4940135" title="Žukauskas">
Žukauskas

Osoby o tym nazwisku:

</doc>
<doc id="4940136" url="https://pl.wikipedia.org/wiki?curid=4940136" title="Rajdowe Mistrzostwa Europy 2021">
Rajdowe Mistrzostwa Europy 2021

Sezon Rajdowych Mistrzostw Europy 2021 był 69. sezonem Rajdowych Mistrzostw Europy (FIA European Rally Championship). Mistrzostwa składały się z ośmiu rajdów. Mistrzem Europy został Norweg Andreas Mikkelsen, który wygrał dwie eliminacje, drugie miejsce zajął Hiszpan Efrén Llarena, a trzecie Polak Mikołaj Marczyk.
Kalendarz.
Na wypadek odwołania niektórych rajdów, przygotowano trzy rajdy rezerwowe (Rajd San Remo, Rajd Cypru, Rajd Spa).
Uczestnicy mistrzostw.
Poniższa lista obejmuje tylko zawodników zgłoszonych do rywalizacji w kategorii ERC startujących w najwyższej klasie RC2, samochodami najwyższej klasy mogącymi startować w rajdach ERC – R5.
Klasyfikacja końcowa RME.
Kierowcy
Punkty w klasyfikacji generalnej ERC otrzymuje 15 pierwszych zawodników, którzy uczestniczą w programie ERC i ukończą wyścig, punktowanie odbywa się według klucza:
Dodatkowo po każdym etapie (dniu) rajdu prowadzona jest osobna klasyfikacja, w której przyznawano punkty pierwszym pięciu zawodnikom, według klucza 5-4-3-2-1. W tabeli podano, które miejsce zajął zawodnik, a w indeksie górnym ile zdobył punktów za ukończenie poszczególnych etapów na punktowanym miejscu.
ERC-2.
† – Tibor Erdi zajął drugie miejsce w Rajdzie Lipawy, lecz nie przyznano mu punktów w ERC i ERC2
Statystyki sezonu 2021.
Zwycięzcy odcinków specjalnych
Liderzy rajdu

</doc>
<doc id="4940138" url="https://pl.wikipedia.org/wiki?curid=4940138" title="Żyriatino (obwód briański)">
Żyriatino (obwód briański)

Żyriatino () – wieś (ros. село, trb. sieło) w środkowej Rosji, centrum administracyjne rejonu żyriatińskiiego w obwodzie briańskim.
Wieś położona jest na prawym brzegu rzeki Sudost, 52 km od Briańska. W 2010 r. miejscowość zamieszkiwało 2409 osób.

</doc>
<doc id="4940139" url="https://pl.wikipedia.org/wiki?curid=4940139" title="Garnitur jubilerski">
Garnitur jubilerski

Garnitur jubilerski lub biżuteryjny albo parura – komplet biżuterii damskiej jednolitej kolorystycznie, wzorniczo i materiałowo tworzącej całość, złożony minimalnie z 3 ozdób przeznaczonych do jednoczesnego noszenia ich razem. 
Termin pochodzi z języka francuskiego od wyrazu "parure". 
Parura złożona z co najmniej czterech ozdób określana jest jako duży garnitur (fr. "grand parure"), zaś złożona z dwóch ozdób określana jest jako pół-parura, inaczej półgarnitur (fr. "demi-parure").
Charakterystyka.
Garnitur jubilerski może składać się nawet z kilkunastu elementów biżuterii. Obowiązkowymi elementami garnituru jubilerskiego były kolia lub naszyjnik, kolczyki i para bransolet. W jego skład mogą wchodzić także brosza (większa i mniejsza lub czasem pojedyncza duża "devant de corsage"), diadem, grzebyki, pierścień, szpile, łańcuch zegarka itp. Nawet rączka parasolki i guziki mogą być dopasowane do biżuterii, podobnie jak pasek do sukni lub sprzączka do niego, bordiura rękawów i ozdoby do naszycia na stanik sukni.
Półgarnitur.
Skromniejszą wersją garnituru jubilerskiego jest półgarnitur złożony z jedynie kolczyków i kolii (ewentualnie naszyjnika) lub kolczyków i broszy. 
Historia i współczesność.
Zadaniem garnituru jubilerskiego było m.in. podkreślenie pozycji społecznej jej właścicielki.
Ten rodzaj reprezentacyjnej biżuterii jest noszony do dzisiaj na europejskich dworach podczas oficjalnych uroczystości. 
Zachowane w całości garnitury jubilerskie w oryginalnym etui stanowią rzadkość na rynku antykwarycznym, najczęściej spotykane są półgarnitury.
W kreowaniu imponujących garniturów jubilerskich wyróżniali się francuscy złotnicy epoki napoleońskiej. Napoleon podarował garnitur biżuteryjny swojej pierwszej żonie Józefinie, a także swojej drugiej żonie Marii Ludwice.
Termin parura odnosił się pierwotnie do biżuterii wykonanej wyłącznie ze szlachetnych kruszców i kamieni, ale współcześnie jest także używany w stosunku do kompletów sztucznej biżuterii utrzymanej w stylu "vintage".

</doc>
<doc id="4940141" url="https://pl.wikipedia.org/wiki?curid=4940141" title="Dennis Bauer">
Dennis Bauer

Dennis Bauer (ur. 18 grudnia 1980) – niemiecki szermierz, szablista. Brązowy medalista olimpijski z Sydney.
Zawody w 2000 były jego jedynymi igrzyskami olimpijskimi. Zdobył brązowy medal w drużynie. Tworzyli ją również Wiradech Kothny i Alexander Weber. W 2002 zdobył brąz mistrzostw świata w rywalizacji drużynowej.

</doc>
<doc id="4940142" url="https://pl.wikipedia.org/wiki?curid=4940142" title="Strzelectwo na Letnich Igrzyskach Olimpijskich 1920 – pistolet szybkostrzelny, 30 m, drużynowo">
Strzelectwo na Letnich Igrzyskach Olimpijskich 1920 – pistolet szybkostrzelny, 30 m, drużynowo



</doc>
<doc id="4940146" url="https://pl.wikipedia.org/wiki?curid=4940146" title="Suziemka">
Suziemka

Suziemka () – osiedle typu wiejskiego (do 2012 r. osiedle typu miejskiego) w środkowej Rosji, centrum administracyjne rejonu suziemskiego w obwodzie briańskim.
Suziemka położona jest 134 km od Briańska. W 2020 r. miejscowość zamieszkiwały 8554 osoby.

</doc>
<doc id="4940148" url="https://pl.wikipedia.org/wiki?curid=4940148" title="Europejski Poeta Wolności">
Europejski Poeta Wolności

Europejski Poeta Wolności – nagroda literacka ufundowana przez miasto Gdańsk, przyznawana w dziedzinie twórczości poetyckiej, napisanej w języku polskim lub obcym, przetłumaczonej na język polski. 
Przyznawanie nagrody.
Organizatorem Nagrody jest Miasto Gdańsk i Instytut Kultury Miejskiej w Gdańsku. Celem Nagrody jest promocja dzieł poetyckich promujących zagadnienie wolności, a także charakteryzujących się wysoką wartością artystyczną. Nagroda przyznawana jest w cyklu dwuletnim za najlepszą książkę poetycką opublikowaną w języku oryginału w ciągu 5 (pięciu) lat poprzedzających daną edycję Nagrody. W każdej edycji bierze udział osiem tomików poezji - książki autorów z ośmiu państw europejskich (obecnie reprezentujących osiem języków europejskich), które wcześniej nie były tłumaczone na język polski. Nominowane dzieła są wydawane w serii "Europejski Poeta Wolności" przez gdańską oficynę Słowo/obraz terytoria. Nagrodę stanowią statuetka, dyplom i nagroda pieniężna w wysokości 100 tysięcy złotych dla poety, zaś tłumacz nagrodzonej książki jest wyróżniany statuetką i nagrodą 20 tysięcy złotych. Do 2022 odbyło się siedem edycji nagrody.
Skład jury.
Do 2016 w jury zasiadał i pełnił funkcję przewodniczącego Krzysztof Pomian.

</doc>
<doc id="4940149" url="https://pl.wikipedia.org/wiki?curid=4940149" title="Zanieczyszczenia chemiczne żywności">
Zanieczyszczenia chemiczne żywności

Zanieczyszczenia chemiczne żywności to substancje nieumyślnie dodane do żywności w wyniku procesów jej wytwarzania, przetwarzania, uzdatniania, preparowania, pakowania, magazynowania, transportu oraz wynikające z zanieczyszczenia środowiska.
  Do najczęściej występujących w żywności zanieczyszczeń chemicznych zalicza się: 
Nawozy mineralne.
Nawozy mineralne to substancje chemiczne stosowane w celu wzbogacenia gleby w składniki mineralne niezbędne do prawidłowego rozwoju roślin. Do tych substancji zalicza się nawozy: azotowe, potasowe, fosforowe, wapniowe i magnezowe.
Szczególne niebezpieczeństwo stanowią nawozy azotowe, tj. azotany i azotyny. Nawożona nimi gleba powoduje zwiększenie zawartości związków azotowych w roślinach uprawnych, np. kapuście, marchwi, szpinaku, oraz kumulację tych związków w tkankach. Zbyt duża zawartość jonów azotanowych przyczynia się do powstawania N-nitrozoamin w żywności, które są bardzo toksyczne oraz wykazują właściwości rakotwórcze.  
Pestycydy.
Pestycydy to syntetyczne lub naturalne związki chemiczne stosowane do zwalczania organizmów szkodliwych lub niepożądanych, stosowane głównie do ochrony roślin uprawnych. Ich stosowanie jest szkodliwe dla środowiska naturalnego i żywności, a negatywne skutki ich działania to niszczenie także pożytecznych roślin oraz owadów. 
Metale ciężkie.
Metale ciężkie i ich związki mogą być zanieczyszczeniem produktu spożywczego lub naturalnym składnikiem żywności. Naturalna ich zawartość w pożywieniu jest niewielka, stąd też nie wpływają istotnie na zaburzenie funkcji fizjologicznych organizmu. Metale będące zanieczyszczeniami żywności w nadmiernej ilości mogą być szkodliwe i stanowić zagrożenie dla zdrowia i życia człowieka. Należą do nich przede wszystkim ołów, rtęć, arsen, kadm i nikiel, a źródłem ich pochodzenia są głównie: 
Toksyny.
Toksyny to substancje organiczne wytwarzane przez drobnoustroje, rośliny i zwierzęta. Ich obecność w żywności stanowi poważne zagrożenie dla zdrowia człowieka. Wiele gatunków pleśni, np. z rodzaju Penicillium, Fusarium czy Aspergillus, produkuje toksyny zwane mykotoksynami. Część z nich ma właściwości kancerogenne i mutagenne. Mykotoksyny są odporne na pasteryzację i sterylizację oraz na większość czynników fizykochemicznych. Rzadko prowadzą do ostrych zatruć pokarmowych, ale poprzez odkładanie się w ludzkim organizmie powodują przewlekłe zatrucia. 
Limity zanieczyszczeń w środkach spożywczych.
W celu ochrony zdrowia konsumentów Komisja Europejska ustanowiła najwyższe dopuszczalne poziomy niektórych zanieczyszczeń w środkach spożywczych. Limity te są określone w rozporządzeniu Komisji z 2006 r., dla następujących grup zanieczyszczeń najczęściej występujących w żywności: 

</doc>
<doc id="4940152" url="https://pl.wikipedia.org/wiki?curid=4940152" title="Laura Nolte">
Laura Nolte

Laura Nolte (ur. 23 listopada 1998 r. w Unnie) – niemiecka bobsleistka, pilot boba, mistrzyni Europy, złota medalistka igrzysk olimpijskich młodzieży, mistrzyni świata juniorów.
Kariera.
Starty na arenie międzynarodowej rozpoczęła w listopadzie 2015 roku, w zawodach poprzedzających rywalizację na igrzyskach olimpijskich młodzieży. Sam start w igrzyskach młodzieży w Lillehammer w 2016 roku okazał się pierwszym poważnym sukcesem w karierze. Podczas tej imprezy okazała się najlepsza w rywalizacji monobobów dziewcząt. W listopadzie 2017 roku zadebiutowała w zawodach z cyklu Pucharu Europy. W zawodach tej rangi wielokrotnie stawała na podium konkursów, w tym dwukrotnie zwyciężając. W klasyfikacji generalnej w sezonach 2017/2018 i 2018/2019 zajmowała drugie lokaty. W styczniu 2018 roku zadebiutowała na mistrzostwach świata juniorów w Sankt Moritz, w których wraz z Lavinią Pittschaft zdobyła srebrny medal, ulegając jedynie zespołowi rumuńskiemu. Na tej samej imprezie rozgrywanej rok później w Königssee uplasowała się na czwartej pozycji.
W styczniu 2020 roku po raz pierwszy w karierze wystartowała w zawodach z cyklu Pucharu Świata. Debiutancki dla Niemki konkurs rozgrywany w niemieckim Winterbergu przyniósł zarazem pierwszą lokatę na podium – rywalizację ukończyła na 3. pozycji. W kolejnych zawodach pucharowych rozgrywanych we francuskim La Plagne była już najlepsza, osiągając tym samym pierwsze zwycięstwo w zawodach tej rangi. W klasyfikacji generalnej PŚ w sezonie 2019/2020 ostatecznie zajęła 8. lokatę. W lutym 2020 roku zadebiutowała w mistrzostwach świata w Altenbergu, jednak nie ukończyła rywalizacji. W styczniu 2021 roku po raz pierwszy w karierze wystartowała w mistrzostwach Europy w Winterbergu. W debiutanckim występie w zawodach tej rangi zdobyła złoty medal wraz z Deborah Levi. W tym samym miesiącu, ponownie z Levi zdobyły złoty medal podczas mistrzostw świata juniorów w Sankt Moritz. W lutym 2021 roku, wraz z Levi wystartowały w mistrzostwach świata w Altenbergu, w których to zdobyły brązowy medal w dwójkach. Na tej samej imprezie wystartowała również w konkurencji monobobów, w której zdobyła kolejny brązowy medal.
Z powodzeniem startowała również w zawodach krajowych, zdobywając między innymi tytuły mistrzyni Niemiec oraz mistrzyni Niemiec juniorów.

</doc>
<doc id="4940157" url="https://pl.wikipedia.org/wiki?curid=4940157" title="Fałszywa subretka">
Fałszywa subretka

Fałszywa subretka (fr. "Le Fausse Suivante, ou le Fourbe puni") – komedia Pierre’a de Marivaux wystawiona w 1724.
Data powstania utworu.
Utwór został napisany w 1724 roku i miał swą premierę 8 lipca 1724 w l’Hôtel de Bourgogne. Został wystawiony przez aktorów Comédie-Italienne.
Treść.
Akcja sztuki rozgrywa się przed zamkiem księżniczki.
Akt I.
Trywelin, który nie z jednego pieca chleb jadał, a ostatnio był służącym u szacownego uczonego, spotyka swego dawnego znajomego, Frontyna. Jego pan, kawaler, wysyła go do Paryża i szuka na kilka dni zastępstwa. Frontyn nieopatrznie ujawnia, że jego pan, jest w istocie przebraną kobietą. Kawaler poleca Frontynowi, by udał się do jego siostry, która się niepokoi i opowiedział jej, że spotkała mężczyznę, z którą jej mąż chce ją ożenić, Lelia i udała się za nim na wieś w męskim przebraniu, żeby sprawdzić czy przypadnie jej do serca, że weszła z nim w przyjaźń, i że Lelio wzdycha tu do pewnej księżniczki. Frontyn przedstawia Kawalerowi swego przyjaciela, który dworuje sobie z nowego pana, a gdy ten, zirytowany, chce go odprawić, ujawnia, że wie, że jego niedoszły pan jest kobietą. Chcąc uniknąć skandalu kawaler przyjmuje go na służbę, wprowadza go jednak w błąd, twierdząc, że jest służącą, możnej pani z Paryża, która została tu wysłana, aby przeszkodzić małżeństwu Lelia z Księżniczką. Frontyn obiecuje sobie oficjalnie traktować kawalera jako swego pana, a na osobności zabiegać o miłość małej szelmy. Lelio proponuje kawalerowi zdobycie fortuny, chce, by zawrócił w głowie księżniczce i poślubił ją. Ma ona sześć tysięcy liwrów renty rocznie, a tymczasem dowiedział się o pewnej damie z Paryża, która chce go poślubić, a ma dwanaście tysięcy. Kawaler radzi mu, by powiedział księżniczce, że jej już nie kocha. Lelio pożyczył jednak pod zastaw wekslowy dziesięć tysięcy écu, na zakup ziemi, zakochani zawarli też między sobą umowę na przepadek ziemi na rzecz tego kto zostanie porzucony przez drugą stronę. Lelio sądzi, że księżniczka, zrezygnuje z pieniędzy, jeśli będzie mocno chciała poślubić kawalera i w ten sposób niczego nie straci. Zapewnia swego przyjaciela, że u boku żony z takim majątkiem jak księżniczka, można dobrze żyć nawet bez miłości, on też nie zamierza się kłopotać o to czy jego przyszła żona jest ładna i czy go będzie kochała. Kawaler nie jest pewny czy chce poślubić Lelia za cenę dwunastu tysięcy liwrów i żyć na pustyni. Kawaler zaatakowany przez księżniczkę, że chce pod fałszywym pozorem ich opuścić przyznaje, że pragnie tylko jej wzajemności, a bez niej wszystko jest mu torturą. Lelio sprowadza wiejskich śpiewaków, którzy śpiewają ludowe piosenki o miłości.
Akt II.
Trywelin postanawia wziąć sprawę w swoje ręce i wmówić w Lelia, że księżniczka już go nie kocha. Mimowolnie staje się świadkiem rozmowy księżniczki z Leliem, podczas której Lelio w bardzo przykry sposób odnosi się do niej, a ponadto życzy sobie, żeby unikała kawalera. Zirytowana księżniczka opuszcza go. Trywelin w zamian za obietnicę wynagrodzenia, zdradza Leliowi zmyśloną scenę miłosną między kawalerem a księżniczką. Ku jego zdumieniu Lelio jest zadowolony. Próbuje wypytać Arlekina czy jego pan z kawalerem są rzeczywiście tak wiernymi przyjaciółmi, a następnie próbuje go wtajemniczyć w istnienie pewnej bogatej damy, która obiecała mu sporo pieniędzy, lecz wycofuje się z tego pomysłu. Kawaler łaje Trywelina za opowiadanie niestworzonych historii Leliowi. Arlekin, który podsłuchuje koniec ich rozmowy, że to kawaler jest tą damą, o której mówił Trywelin i kawaler musi mu zapłacić za milczenie. Kawaler próbuje skłonić księżniczkę do złożenia mu miłosnego wyznania. Ona jednak nie potrafi się rozeznać w swoich uczuciach. Szturm kawalera wydaje się jej zbyt nagły. Nadchodzi Lelio i robi scenę zazdrości. Po odejściu księżniczki przyjaciele cieszą się wspólnie z rozwoju intrygi.
Akt III.
Od biadającego Arlekina Lelio dowiaduje się, że Trywelin nie podzielił się z nim pieniędzmi, które dał im kawaler. Z dziwnych półsłówek Arlekina Lelio domyśla się, że jego przyjaciel jest kobietą. Trywelin, badany przez niego, dość zręcznie się wykręca. Lelio atakuje więc samego kawalera, ten jednak tak dzielnie staje do pojedynku, że Lelio traci kontenans. Umawiają się więc na kontynuowanie intrygi, a kawaler bierze od Lelia dokument dotyczący przepadku. Arlekin zjawia się jednak po raz kolejny i choć nieskładnie przytacza całe zdarzenie, za które miał dostać pieniądze. Kawaler demaskuje się przed Leliem, oznajmia mu, że jest służącą swej pani, która chciała dowiedzieć się przed zawarciem ślubu, kim jest jej narzeczony. Rozpoznanie nie wypadło zbyt dobrze. Subretka zgadza się jednak za dwa tysiące écu wyprowadzić swoją panią w pole, a tymczasem proponuje zakończenie manewrów związanych z uzyskaniem przepadku. Po raz kolejny jako kawaler domaga się od księżniczki wyznania miłości. Księżniczka poddaje się i wyznaje niechlubne okoliczności jej związku z Leliem związane z pożyczką, wekslem i przepadkiem. Nie chcąc stracić pieniędzy jest gotowa poślubić Lelia. Ostatecznie jednak postanawia usłuchać głosu serca. Kawaler każe jej pozornie przyjąć starania Lelia o jej rękę. Lelio udając zazdrość o kawalera, żąda od księżniczki opowiedzenia się po którejś stronie. Księżniczka zgadza się go poślubić. Lelio jest skonsternowany. Kawaler radzi mu odkryć karty. Lelio wyznaje księżniczce, że ją poślubi choć wcale jej nie kocha, udawał miłość ze względu na jej majątek. Księżniczka nie chce takiego męża. Lelio przypomina jej przepadek, kawaler drze jednak umowę na jego oczach. i wysyła go do jego wybranki z dwunastoma tysiącami renty, którą, do czego się końcu przyznaje, jest on sam. Księżniczka jest wstrząśnięta. Kawaler odpowiada, że ocalił jej majątek i nie oszczędził jej nauki, której jej płochość się domagała.
Omówienie.
Sytuacja wyjściowa komedii, w której kobieta przebrana za mężczyznę chce nawiązać relację z pewnym Leliem, którego chciałaby lepiej poznać, przywodzi na myśl przygody Aurory de Guzman przedstawione w "Dianie" Montemayora, a następnie wykorzystane w "Zielonym Gilu" przez Tirsa de Molinę. Podobieństwo dotyczy jednak tylko sytuacji wyjściowej. Młoda kobieta przebiera się w komedii Marivaux, nie po to, by wzbudzić miłość do siebie, ale aby zdemaskować adoratora, ponieważ jest prawie pewna, że ma do czynienia z intrygantem.
J. Janin napisał, że w tej sztuce żarty są swobodne i zabawne. Swoboda nie dotyczy zbyt wielu miejsc, natomiast zabawna jest cała komedia. Najciekawiej wypadają sceny pomiędzy młodą kobietą w przebraniu a księżniczką, i pomiędzy młodą niewiastą a Leliem. Spośród dwóch służących jeden jest przebiegły, a drugi głupkowaty, niemniej obydwaj zabawni. Pierwsza scena komedii zawiera słynną tyradę Trywelina, opowiadającego swoje losy, którą Beaumarchais wykorzystał pisząc rolę Figara. Jakkolwiek Figaro jest w sumie uczciwy, a Trywelin ma problemy ze sprawiedliwością, jednak idee, poruszenia, a nawet frazy użyte przez obydwu bohaterów są identyczne. Trywelin jest przecież tylko spryciarzem i hultajem, podczas gdy Figaro jest już rewolucjonistą. Tknęli go filozofowie, zwłaszcza J. J. Rousseau. Trywelin należy do świata, którego zasady są określone. Służący nie może niczego osiągnąć, jak tylko poprzez chytrość, intrygę, matactwo i podłość. Figaro wie, że krzycząc odpowiednio głośno jest w stanie wywalczyć sobie miejsce w społeczeństwie. Trywelin wie natomiast, że jeśli będzie głośno krzyczał, nie trafi wprawdzie do Bastylii, bo to więzienie dla szlachty i literatów, ale do jakiejś obskurnej wieży, z której być może nigdy nie wyjdzie.

</doc>
<doc id="4940165" url="https://pl.wikipedia.org/wiki?curid=4940165" title="Florian Baranowski">
Florian Baranowski

Florian Baranowski herbu Ostoja (zm. po 1764) – podczaszy bracławski, właściciel dóbr ziemskich: Pilica, Łękawica, Zakrzew, Szczyty, Brześce. Podpisał z ziemią czerską elekcję Stanisława Augusta Poniatowskiego w 1764 roku.
Życiorys.
Florian Baranowski należał do rodziny wywodzącej się z Jurzykowa (obecnie Jerzykowo koło Pobiedzisk), położonego w dawnym pow. gnieźnieńskim województwa poznańskiego. Jego rodzina należała do rodu heraldycznego Ostojów. Był synem Mikołaja Baranowskiego, podczaszego bracławskiego i Anny z Laskowskich. Wstępował w związki małżeńskie dwukrotnie. Jego pierwszą żoną była kuzynka Józefa Baranowska, córka Bogusława a drugą Ewa Łaska. Miał dwóch synów - Ignacego Walentego, burgrabiego czerskiego i ks. Antoniego, kanonika smoleńskiego, wice-dziekana przytyckiego, proboszcza parafii w Radzanowie i Jasionnej.
Florian Baranowski był właścicielem licznych dóbr ziemskich. W roku 1746 wraz z braćmi dokonał podziału majątku spadłego po zmarłym ojcu - Pilicy, Łękawicy i Zakrzewa. W 1754 roku kupił Szczyty i Brześce (własność w tym czasie Kożuchowskich). Dziesięć lat później sprzedał te dobra Mostowskiemu. Wraz z synami był posłem z ziemi czerskiej na sejm elekcyjny 1764 roku. Od 1756 roku był tytułowany podczaszym bracławskim.

</doc>
<doc id="4940168" url="https://pl.wikipedia.org/wiki?curid=4940168" title="Błogosławieństwo ziemi">
Błogosławieństwo ziemi

Błogosławieństwo ziemi (norw. "Markens Grøde") – powieść (poemat epicki) norweskiego pisarza Knuta Hamsuna z 1917, stanowiąca jego opus magnum. Autor otrzymał za to dzieło Nagrodę Nobla w 1920 i dzięki niej stał się znany na świecie.
Treść.
Powieść, według Witolda Nawrockiego, jest "arcypoematem na cześć ludzkiej pracy, ziemi i trudu rolnika", a także pomnikiem ukochania norweskiej przyrody. Dotyczy zagadnień zagospodarowania Nordlandu, ciężkiej pracy pionierów, walczących z dziką przyrodą i nieurodzajnymi ziemiami. Rodzina Izaka (założyciela gospodarstwa) i Sywerta usiłuje w tym nieprzyjaznym terenie zbudować swój dom i szczęście rodzinne. Dzieło charakteryzuje spokojna, epicka narracja o wyraźnym heroizacyjnym zamiarze stylizacyjnym. Pokazuje czytelnikowi etyczny wymiar pracy rolnika i etos jego działań. Z drugiej strony wskazuje na niweczący naturalny porządek charakter działalności ludzi z miast. Sywert odnajduje się w pracy na roli, gdzie odnajduje sens swojego istnienia, a także podstawę egzystencji w dziedziczeniu gospodarstwa. Elizeusz zajmuje się handlem, staje się osobą "miejską", traci majątek i pozostaje osobą bez realnych podstaw bytu. Przestał być chłopem, a jednocześnie nie stał się pełnoprawnym, drapieżnym mieszczaninem ("pospiesznym człowiekiem teraźniejszości"), rzuconym w miasto będące epicentrum rozkładu i w oderwany od ziemi kapitalizm. 
Przesłanie.
Hamsun uważał za wartościową wyłącznie pracę na roli. Praca miała dla niego sens, o tyle, o ile harmonijnie współgrała z naturą. Upatrywał piękna i nadziei dla ludzkości w powrocie do naturalnego trybu życia i zachowaniu szacunku do otoczenia. Pochwałę wiejskiego życia wyraził ustami wiecznego wędrowca, Geisslera, pochodzącego z rodu pionierów, odkrywców i eksperymentatorów. Ci, którzy przyszli po nim byli już zupełnie inni, efemeryczni i gwałtowni: "Mój syn jest błyskawicą, która jest właściwie niczym, błyśnięciem bezużytecznym, on może zajmować się handlem. Syn mój jest typem człowieka naszych czasów, wierzy święcie w to, czego dzisiejsze czasy go nauczyły, czego nauczył go Żyd i Jankes". Cywilizację przemysłową Hamsun uważał za pęd w nicość i wyścig prowadzący do klęski. Ze zrozumienia tego narodzić może się tylko lęk, rozpacz i protest. Cywilizacja miejska rodzi według niego tylko tęsknotę za pustymi wartościami, których uosobieniem jest wszystko, co amerykańskie.
Historia Izaka ma wymiar mityczny w tradycjonalistycznym rozumieniu. Czytelnik nie ma do czynienia z czymś, co było dawno, albo co zostało wymyślone, ale z czymś, co zawsze jest aktualne i siłą przekazu kształtuje rzeczywistość zarówno w przeszłości jak i w teraźniejszości. Symboliczny wymiar ludzkiego życia i prostych czynności, które wykonuje, staje się niezwykle widoczny jedynie w egzystowaniu w bezpośredniej bliskości przyrody, zgodnie z rytmem dnia, nocy i pór roku. Relacja rolników z ziemią i naturą jest dwuznaczna. Z jednej strony muszą z nią walczyć, a z drugiej wsłuchiwać się w jej rytm i pragnienia.
Autor zwraca również uwagę na problem dzieciobójstwa. Pokazuje kontrast pomiędzy kobietą ze wsi z rozpaczą zabijającą swoją córkę z zajęczą wargą, chcąc oszczędzić jej losu wyśmiewanego pokraki, a kobietą miejską, cynicznie uśmiercającą swe potomstwo, by uniknąć uzależnienia się od rodziny i by nie ponieść konsekwencji popełnionych czynów.

</doc>
<doc id="4940170" url="https://pl.wikipedia.org/wiki?curid=4940170" title="Beyond Even (1992–2006)">
Beyond Even (1992–2006)

Beyond Even (1992 - 2006) – czwarty album duetu Fripp &amp; Eno wydany w 2006 roku przez wytwórnię Discipline Global Mobile. 
Charakterystyka albumu.
Na swoim podwójnym albumie Robert Fripp i Brian Eno zamieścili ten sam materiał muzyczny. Na pierwszej płycie znalazło się 13 utworów połączonych w jedną całość, bez przerw. Płyta druga natomiast zawiera te same nagrania przedzielone kilkoma sekundami ciszy, trwające 56 i pół minuty. Od strony brzmieniowej album cechują wyraziste efekty perkusyjne i ostrzejsze brzmienie gitary Frippa. Za tło dźwiękowe odpowiada Eno. Album, zatytułowany pierwotnie "The Cotswold Gnomes", został udostępniony 23 października 2006 roku na stronie dgmlive.com jako digital download w postaci plików MP3 lub FLAC. "The Cotswold Gnomes" znalazł się na "Beyond Even" jako druga płyta. 
Lista utworów.
Zestaw utworów na płycie CD:
Dysk 1:
Dysk 2:

</doc>
<doc id="4940171" url="https://pl.wikipedia.org/wiki?curid=4940171" title="Partenium ambrozjowate">
Partenium ambrozjowate

Partenium ambrozjowate ("Parthenium hysterophorus" L.) – gatunek roślin należący do rodziny astrowatych. Pochodzi z Ameryki Północnej i Południowej, ale rozprzestrzeniony został w wielu obszarach, zwłaszcza w strefie międzyzwrotnikowej. Na terenie dzisiejszej Polski odnotowany jako przejściowo zawleczony w Szczecinie w 1938 (w polskiej florze ma status niezadomowionego efemerofita).
Rośliny tego gatunku zawierają toksyczny lakton – parteninę powodujący silne dermatozy, katar sienny i astmę. Ich pyłek utrudnia zapylenie i zawiązywanie owoców innych gatunków (w tym użytkowych), a ich nektar służy jako pożywienie roznoszącym malarię samicom widliszka. Rośliny te bardzo silnie zachwaszczają uprawy i są bardzo trudne do zwalczania. 
Rośliny te są też wykorzystywane jako lecznicze oraz do fitoremediacji gleb w związku z wiązaniem przez nie niklu i kadmu. Mogą być także stosowane jako bioherbicyd.
Rozmieszczenie geograficzne.
Gatunek występuje na rozległych obszarach Ameryki Północnej i Południowej, od środkowej i wschodniej części USA po Argentynę. Pospolity jest zwłaszcza w Meksyku, na Antylach, w Ameryce Centralnej i w północnej części Ameryki Południowej (po Brazylię). Do Europy roślina ta zawlekana była tylko przejściowo. Odnotowana została w 1938 roku w Szczecinie oraz w latach 90. XX wieku w belgijskich portach w Roeselare i Gandawie. Partenium to rozprzestrzenione zostało we wschodniej i południowej Afryce, w południowej i wschodniej Azji oraz w Australii, gdzie było zawlekane głównie w latach 50., 60. i 70. XX wieku wraz z zanieczyszczonymi ziarnami zbóż z Ameryki Północnej. W wielu miejscach zajmuje ogromne obszary, np. tylko w Indiach zachwaszczone tym gatunkiem w pierwszej dekadzie XXI wieku były ponad 2 miliony ha upraw.
Gatunek ujęty jest na liście inwazyjnych gatunków obcych uznanych za stwarzające zagrożenie dla Unii Europejskiej.
Biologia i ekologia.
Roślina jednoroczna kwitnąca od marca do listopada. W obszarze pierwotnego zasięgu jest gatunkiem pionierskim, zasiedlającym miejsca zaburzone, brzegi rzek. Jako chwast rośnie w różnorodnych uprawach, w sadach, w winnicach oraz w zbiorowiskach trawiastych. Jest popularnym chwastem w ogrodach warzywnych i przydomowych oraz na plantacjach m.in. cytrusów, kawy, bananów. W obszarach, na których jest gatunkiem inwazyjnym wnika także do widnych lasów, zbiorowisk na terenach zalewowych i nadbrzeżnych. Rozprzestrzenia się wzdłuż przydroży i terenów kolejowych.
Rozwija się na bardzo różnych glebach – neutralnych, kwaśnych i alkalicznych. Najlepiej rośnie na obszarach, gdzie roczna suma opadów przekracza 500 mm.
Zdolność do kiełkowania ma ok. 85% nasion i przynajmniej część zachowuje ją przez co najmniej 10 lat. Rośliny kwitną po 4–8 tygodniach od skiełkowania i sukcesywnie rozwijają kolejne koszyczki aż do zabicia rośliny przez mrozy lub suszę. W odpowiednich warunkach klimatycznych roślina może w ciągu roku wydać dwa lub trzy pokolenia.
Roślina jest niewrażliwa na szereg popularnych herbicydów i w efekcie bardzo silnie zachwaszcza pola, gdzie są one stosowane (nie ma konkurencji innych gatunków). 
Wpływ na inne gatunki roślin.
Partenium ambrozjowate oddziałuje silnie allelopatycznie (ogranicza kiełkowanie i rozwój) na okoliczne rośliny zarówno przez substancje uwalniane z korzeni do gleby, jak i poprzez rozkładające się na powierzchni gleby szczątki oraz spalone suche pędy. Pyłek tego gatunku utrudnia zapylenie i zawiązywanie owoców innych roślin, w tym użytkowych (np. pomidorów, fasoli i bakłażanów).
Wkroczenie tego gatunku do niektórych formacji roślinnych powoduje drastyczne zmiany i spadek zróżnicowania gatunkowego udokumentowany np. w zbiorowiskach trawiastych w Nepalu czy Australii, gdzie w efekcie obniżył o 90% produktywność pastwisk.
Wpływ na zdrowie ludzi i zwierząt.
Rośliny tego gatunku zawierają toksyczny lakton – parteninę – powodujący silne dermatozy (rumień, pęcherze) w przypadku kontaktu bezpośredniego oraz katar sienny, astmę i stany zapalne oczu w wyniku kontaktu z pyłkiem. Rośliny te powodować też mogą biegunkę, bezdech i zadławienia. W przypadku osób silnie uczulonych reakcja alergiczna kończy się śmiercią.
Ziele w przypadku spożycia powoduje zatrucie u bydła i owiec. Mięso i mleko takich zwierząt traci na jakości i w zasadzie nie nadaje się do spożycia.
W przypadku roznoszących malarię widliszków "Anopheles" okazało się, że nektar tego gatunku nie tylko nie szkodzi, ale wykorzystywany jest jako pożywienie przez samice w okresie, gdy nie mają dostępu do krwi. Komary żywiące się nektarem tego gatunku gromadzą większe rezerwy tłuszczów niż w przypadku wykorzystania innych roślin, co wpływać może korzystnie m.in. na ich zdolności reprodukcyjne.

</doc>
<doc id="4940172" url="https://pl.wikipedia.org/wiki?curid=4940172" title="Parthenium hysterophorus">
Parthenium hysterophorus



</doc>
<doc id="4940174" url="https://pl.wikipedia.org/wiki?curid=4940174" title="Teatr Osa w Łodzi">
Teatr Osa w Łodzi

Teatr Literacko-Artystyczny Osa – teatr istniejący w latach 1947-1952 w Łodzi
Historia.
Teatr powstał jesienią 1947 roku w Łodzi. Jego pierwszą siedzibą był Hotel Manteufla przy ul. Zachodniej, natomiast w 1948 roku zespół przeniósł się do pomieszczeń łódzkiego Grand Hotelu, gdzie działał do zakończenia swej aktywności w 1952 roku. Teatr miał początkowo profil kabaretu, z czasem zaczęto w nim wystawiać również sztuki teatralne.
Dyrektorem naczelnym i artystycznym zespołu był Henryk Szwajcer (wg niektórych źródeł teatrowi szefował Tadeusz Sutt), natomiast kierownikiem literackim był Grzegorz Timofiejew.

</doc>
<doc id="4940175" url="https://pl.wikipedia.org/wiki?curid=4940175" title="Sopot (Zagrzeb)">
Sopot (Zagrzeb)

Sopot – osiedle mieszkaniowe w Zagrzebiu, stolicy Chorwacji. W 2011 roku liczyło 7428 mieszkańców. Powierzchnia wynosi 44,15 ha. Administracyjnie należy do dzielnicy Novi Zagreb – istok. 
Zarząd osiedla znajduje się przy ulicy Viktora Kovačića 5. Na terenie Sopotu znajduje się także m.in. siedziba parafii Ciała Chrystusa, XII Gimnazjum oraz przedszkole.

</doc>
<doc id="4940177" url="https://pl.wikipedia.org/wiki?curid=4940177" title="Obrona Horwitza">
Obrona Horwitza

Obrona Horwitza, obrona francusko-indyjska – mało popularny debiut wywodzący się z pionu hetmańskiego i należący do tego otwarcia w ECO (A40), charakteryzujący się posunięciami:
Debiut został nazwany od nazwiska Bernharda Horwitza. 

</doc>
<doc id="4940182" url="https://pl.wikipedia.org/wiki?curid=4940182" title="Anna Pajdzińska">
Anna Pajdzińska

Anna Małgorzata Pajdzińska (ur. 26 lipca 1953 w Lublinie) – polska językoznawczyni, specjalistka w zakresie frazeologii, profesor nauk humanistycznych, profesor Uniwersytetu Marii Curie-Skłodowskiej i jego prorektor w kadencji 2005–2008.
Życiorys.
Absolwentka Uniwersytetu Marii Curie-Skłodowskiej (1976). Doktoryzowała się w 1984 na macierzystej uczelni. Stopień naukowy doktora habilitowanego uzyskała w 1994 na UMCS w oparciu o pracę pt. "Frazeologizmy jako tworzywo współczesnej poezji". Tytuł profesora nauk humanistycznych otrzymała 16 czerwca 2015.
Związana z Uniwersytetem Marii Curie-Skłodowskiej, na którym doszła do stanowiska profesora. W latach 2002–2005 była prodziekanem Wydziału Humanistycznego do spraw studenckich. W kadencji 2005–2008 pełniła funkcję prorektora UMCS do spraw kształcenia. Ponadto została kierownikiem Katedry Semantyki, Pragmatyki i Teorii Języka w Instytucie Filologii Polskiej UMCS.
Specjalizuje się we frazeologii polskiej, semantyce leksykalnej, językowej organizacji tekstu artystycznego oraz historii i metodologii językoznawstwa. Opublikowała ok. 150 prac naukowych, w tym trzy monografie. Została członkiem kolegium redakcyjnego rocznika „Etnolingwistyka. Problemy Kultury i Języka” oraz rad naukowych czasopism „LingVaria” i „Język a Kultura”. Wypromowała trzech doktorów nauk humanistycznych.
Członek Polskiego Towarzystwa Językoznawczego, Towarzystwa Miłośników Języka Polskiego (przewodnicząca oddziału lubelskiego, członek zarządu głównego), Komitetu Językoznawstwa PAN (członek prezydium w latach 2011–2015) i członek rady naukowej Instytutu Badań Literackich PAN (1999–2005 i 2009–2013).
Została odznaczona Złotym Krzyżem Zasługi (2000) i Medalem Komisji Edukacji Narodowej.

</doc>
<doc id="4940183" url="https://pl.wikipedia.org/wiki?curid=4940183" title="Rejon komariczski">
Rejon komariczski

Rejon komariczski, także komarycki () – jednostka administracyjna wchodząca w skład Obwodu briańskiego w Rosji.
Centrum administracyjnym rejonu jest osiedle typu miejskiego Komariczi. Centra administracyjne wiejskich osiedli to: "Arkino", "Bychowo", "Bobrik", "Litiż", "Łopandino", "Marjinka", "Usoża".

</doc>
<doc id="4940186" url="https://pl.wikipedia.org/wiki?curid=4940186" title="Komariczi">
Komariczi

Komariczi, także Komarycze () – osiedle typu miejskiego (od 1957, kiedy włączono do niego wieś "Łobanowo") w środkowej Rosji, centrum administracyjne rejonu komaryckiego w obwodzie briańskim.
Komariczi położona jest 98 km od Briańska. W 2020 r. miejscowość liczyła sobie 7714 mieszkańców.

</doc>
<doc id="4940187" url="https://pl.wikipedia.org/wiki?curid=4940187" title="Alexander Weber">
Alexander Weber

Alexander Weber także Alexander Achten (ur. 4 stycznia 1978) – niemiecki szermierz, szablista. Brązowy medalista olimpijski z Sydney.
Zawody w 2000 były jego jedynymi igrzyskami olimpijskimi. Zdobył brązowy medal w drużynie. Tworzyli ją również Wiradech Kothny i Dennis Bauer. W 2002 zdobył brąz mistrzostw świata w rywalizacji drużynowej.
Pod nazwiskiem Achten występował w barwach Argentyny, zdobywając brąz igrzysk panamerykańskich w 2007.

</doc>
<doc id="4940196" url="https://pl.wikipedia.org/wiki?curid=4940196" title="Liga Mistrzów UEFA (2020/2021)/Składy">
Liga Mistrzów UEFA (2020/2021)/Składy

Lista przedstawia zawodników, którzy zostali zgłoszeni do rozgrywek fazy grupowej Ligi Mistrzów UEFA (2020/21) na liście A.
Zasady zgłaszania zawodników precyzyjnie określa regulamin. Termin zgłaszania zawodników na liście A upłynął 8 października 2020 roku, z zachowaniem następujących reguł:
Kluby, które wywalczą awans do fazy pucharowej rozgrywek będą mogły dokonać maksimum trzech zmian w liście zgłoszonych zawodników w terminie do 1 lutego 2021 roku. Co najwyżej jeden z tych trzech piłkarzy mógł jesienią brać udział w fazie grupowej Ligi Europy UEFA.
Jeżeli długotrwałej kontuzji (przynajmniej na 30 dni) dozna dwóch ze zgłoszonych na liście A bramkarzy, klub w każdej chwili może zgłosić nowego bramkarza. W tym czasie wcześniej zgłoszony bramkarz nie może brać udziału w rozgrywkach.
Zawodnicy z listy B również mogą brać udział w rozgrywkach. Liczba zawodników zgłoszonych na liście B jest nieograniczona, jednak muszą to być zawodnicy urodzeni po 1 stycznia 1999 roku, którzy w klubie są zgłoszeni nieprzerwanie od przynajmniej dwóch lat od ukończenia 15. roku życia. Zawodnicy mający 16 lat mogą również zostać zgłoszeni na liście B, jeżeli są zgłoszeni do rozgrywek w barwach klubu przynajmniej od dwóch lat (nieprzerwanie).
Grupa A.
Trener: Hans-Dieter Flick (ur. 24 lutego 1965)
Trener: Diego Simeone (ur. 28 kwietnia 1970)
Trener: Jesse Marsch (ur. 8 listopada 1973)
Trener: Marko Nikolić (ur. 20 lipca 1979)
Grupa B.
Trener: Zinédine Zidane (ur. 23 czerwca 1972)
Trener: Luís Castro (ur. 3 września 1961)
Trener: Antonio Conte (ur. 31 lipca 1969)
Trener: Marco Rose (ur. 11 września 1976)
Grupa C.
Trener: Sérgio Conceição (ur. 15 listopada 1974)
Trener: Pep Guardiola (ur. 18 stycznia 1971)
Trener: Pedro Martins (ur. 17 lipca 1970)
Trener: André Villas-Boas (ur. 17 października 1977)
Grupa D.
Trener: Jürgen Klopp (ur. 16 czerwca 1967)
Trener: Erik ten Hag (ur. 2 lutego 1970)
Trener: Gian Piero Gasperini (ur. 26 stycznia 1958)
Trener: Brian Priske (ur. 14 maja 1977)
Grupa E.
Trener: Julen Lopetegui (ur. 28 sierpnia 1966)
Trener: Frank Lampard (ur. 20 czerwca 1978) – zwolniony po fazie grupowej Thomas Tuchel (ur. 29 sierpnia 1973) – zatrudniony przed fazą pucharową
Trener: Murad Musayev (ur. 10 listopada 1983)
Trener: Julien Stéphan (ur. 18 września 1980)
Grupa F.
Trener: Siergiej Siemak (ur. 27 lutego 1976)
Trener: Lucien Favre (ur. 2 listopada 1957) – zwolniony po fazie grupowej Edin Terzić (ur. 30 października 1982) – zatrudniony przed fazą pucharową
Trener: Simone Inzaghi (ur. 5 kwietnia 1976)
Trener: Philippe Clement (ur. 22 marca 1974)
Grupa G.
Trener: Andrea Pirlo (ur. 19 maja 1979)
Trener: Ronald Koeman (ur. 21 marca 1963)
Trener: Mircea Lucescu (ur. 29 lipca 1945)
Trener: Serhij Rebrow (ur. 3 czerwca 1974)
Grupa H.
Trener: Thomas Tuchel (ur. 29 sierpnia 1973) – zwolniony po fazie grupowej Mauricio Pochettino (ur. 2 marca 1972) – zatrudniony przed fazą pucharową
Trener: Ole Gunnar Solskjær (ur. 26 lutego 1973)
Trener: Julian Nagelsmann (ur. 23 lipca 1987)
Trener: Okan Buruk (ur. 19 października 1973)

</doc>
<doc id="4940198" url="https://pl.wikipedia.org/wiki?curid=4940198" title="Supramyomorpha">
Supramyomorpha

Supramyomorpha – podrząd ssaków z rzędu gryzoni (Rodentia).
Systematyka.
Podział systematyczny.
Do podrzędu należą następujące infrarzędy, nadrodziny i rodziny.
podrząd: Supramyomorpha 
Kladogram.
Kladogram za D’Elía i współpracownicy:

</doc>
<doc id="4940201" url="https://pl.wikipedia.org/wiki?curid=4940201" title="Luigi Nazari di Calabiana">
Luigi Nazari di Calabiana

Luigi Giuseppe Nazari di Calabiana (ur. 27 lipca 1808 w Savigliano, zm. 23 października 1893 w Mediolanie) – włoski duchowny rzymskokatolicki, biskup Casale Monferrato i arcybiskup mediolański, senator Królestwa Sardynii.
Życiorys.
Młodość i prezbiteriat.
Urodził się w Piemoncie, należącym wówczas do Królestwa Sardynii, w rodzinie hrabiowskiej. Najpierw uczył się w seminarium w Bra, a od 1826 studiował na Uniwersytecie Turyńskim. Po jego ukończeniu 29 maja 1831 otrzymał święcenia prezbiteriatu. Następnie na mocy dawnego prawa do opieki nad rodziną sprawował posługę kapłańską w swoim rodzinnym mieście. Dwukrotnie odmówił objęcia biskupstwa zaproponowanego mu przez króla Sardynii Karola Alberta.
Biskup Casale Monferrato.
Nominację biskupią przyjął za trzecim razem - 17 marca 1847 na ordynariusza Casale Monferrato, co zatwierdził 12 kwietnia 1847 papież Pius IX. 6 czerwca 1847 w rzymskim kościele Matki Bożej „in Vallicella” przyjął sakrę biskupią z rąk prodatariusza Jego Świątobliwości kard. Ugo Pietro Spinoli. Współkonsekratorami byli arcybiskup in partibus infidelium damasceński Domenico Lucciardi oraz biskup pomocniczy Sabiny Domenico Angelini. Ingres do katedry w Casale Monferrato odbył 22 sierpnia 1847.
Miał bardzo dobre stosunki z królem Karolem Albertem. W 1847 został jałmużnikiem królewskim, 20 stycznia 1848 nadzwyczajnym radnym stanu i 3 maja 1848 senatorem Królestwa Sardynii. Był również ceniony przez kolejnego króla Sardynii Wiktora Emanuela II, który uczynił go wychowawcą swojego syna i następcy tronu Humberta I, z którym również miał dobre kontakty, gdy został on później królem Włoch.
Senator.
Aktywny w senacie. Poparł uznanie równości praw obywatelskich niekatolików (głównie waldensów i Żydów). Był przeciwny ustawie o małżeństwach cywilnych oraz o werbunku księży i zakonników do wojska. Odegrał znaczną rolę w kryzysie kalabijskim w 1855 stając na czele frakcji katolickiej przeciwko ustawie o zniesieniu zakonów. Zaproponował wówczas, aby potrzeby budżetu, będące oficjalnym powodem znoszenia zakonów, pokrył Kościół bez przymusowych konfiskat majątku zakonnego. Po odrzuceniu tej propozycji przez premiera Camillo Cavoura, rząd został oskarżony, że rzeczywistym powodem wprowadzenia ustawy była polityka antykościelna, a nie głoszone hasła zrównoważenia budżetu. Ostatecznie ustawa przeszła w kompromisowej wersji. Po tych wydarzeniach bp Nazari di Calabiana zrezygnował z działalności w senacie, woląc kontaktować się bezpośrednio z królem.
Arcybiskup mediolański.
Bp Nazari di Calabiana był brany pod uwagę jako kompromisowy kandydat w trwających od 1865 negocjacjach Stolicy Apostolskiej z rządem w sprawie obsadzenia wakujących biskupstw. Początkowo miał zostać arcybiskupem turyńskim.
27 marca 1867 papież Pius IX mianował go arcybiskupem mediolańskim, po 8-letnich kontrowersjach w sprawie obsadzenia tego biskupstwa i faktycznym wakacie na tej katedrze (mianowany w 1859 abp Paolo Angelo Ballerini nie był uznawany przez rząd i nie mógł wykonywać posługi biskupiej w Mediolanie). 23 czerwca 1867 abp Nazari di Calabiana odbył ingres, który był skromny z powodu epidemii cholery i trudności ekonomicznych archidiecezji.
Jako ojciec soborowy wziął udział w soborze watykańskim I, podczas którego był jednym z nielicznych biskupów głosujących przeciwko dogmatowi o nieomylności papieża. Głos ten oddał z szacunku dla duchowieństwa i środowiska akademickiego swojej archidiecezji, ponieważ w seminarium mediolańskim z wyboru jego władz kwestia nieomylności nie była dyskutowana przed soborem. Później publicznie popierał dogmat.
Dbał o restauracje zabytkowych kościołów w Mediolanie, jak i budowę nowych na obrzeżach rozrastającego się miasta. Przeprowadził reformę programu seminariów niższych, dostosowując go do programów szkół publicznych. Przeprowadził również reformę programu i formacji w seminarium wyższym. Hojnie wspierał dzieła charytatywne. Będąc liberalnym hierarchą był krytykowany przez katolickie środowiska konserwatywne (m.in. L'Osservatore Cattolico).
Na łożu śmierci odwiedził go król Włoch Humbert I. Zmarł 23 października 1893. Został pochowany na niewielkim cmentarzu w Groppello d'Adda, gdzie znajdowała się letnia rezydencja arcybiskupa, ponieważ rząd, powołując się na względy epidemiologiczne, zabronił jego pochówku w mediolańskiej katedrze. Trumna z jego zwłokami spoczęła w katedrze 14 listopada 1912.

</doc>
<doc id="4940203" url="https://pl.wikipedia.org/wiki?curid=4940203" title="Luigi Giuseppe Nazari di Calabiana">
Luigi Giuseppe Nazari di Calabiana



</doc>
<doc id="4940204" url="https://pl.wikipedia.org/wiki?curid=4940204" title="Andrzejki (rejon miadzielski)">
Andrzejki (rejon miadzielski)

Andrzejki (; ) – wieś na Białorusi, w obwodzie mińskim, w rejonie miadzielskim, w sielsowiecie Swatki.
Historia.
W czasach zaborów wieś w granicach Imperium Rosyjskiego.
W dwudziestoleciu międzywojennym wieś leżała w Polsce, w województwie wileńskim, w powiecie duniłowickim (od 1926 postawskim), w gminie Miadzioł.
Według Powszechnego Spisu Ludności z 1921 roku zamieszkiwało tu 438 osób, 1 była wyznania rzymskokatolickiego a 437 prawosławnego. Jednocześnie 13 mieszkańców zadeklarowało polską a 425 białoruską przynależność narodową. Było tu 81 budynków mieszkalnych. W 1931 w 87 domach zamieszkiwało 429 osób.
Wierni należeli do parafii rzymskokatolickiej w m. Miadzioł i prawosławnej w m. Uzła Wielka. Miejscowość podlegała pod Sąd Grodzki w Miadziole i Okręgowy w Wilnie; właściwy urząd pocztowy mieścił się w Miadziole.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.

</doc>
<doc id="4940206" url="https://pl.wikipedia.org/wiki?curid=4940206" title="Rejon rogniediński">
Rejon rogniediński

Rejon rogniediński, także rogniedziński () – jednostka administracyjna wchodząca w skład Obwodu briańskiego w Rosji.
Centrum administracyjnym rejonu jest osiedle typu miejskiego Rogniedino. Centra administracyjne wiejskich osiedli to: "Woronowo", "Snopoć", "Tiunino", "Gobiki", "Szarowiczi".

</doc>
<doc id="4940207" url="https://pl.wikipedia.org/wiki?curid=4940207" title="Marek Marszał">
Marek Marszał

Marek Marszał (ur. 25 grudnia 1944, zm. 7 sierpnia 2020) – polski tłumacz literatury fantastyczno-naukowej.
Twórczość.
Był pierwszym polskim tłumaczem "Diuny" Franka Herberta (1985). Wśród jego tłumaczeń są także "Cieplarnia" (1983), "Wiosna Helikonii" (1989), "Lato Helikonii" (1992) oraz część opowiadań (w tym tytułowe) ze zbioru "Kto zastąpi człowieka?" (1985) Briana Aldissa", "a także powieści "Wyprawa do gwiazd" (1981) A.E. van Vogta", Człowiek plus" (1986) Frederika Pohla", Słuchacze" (1987) Jamesa Gunna", Z kwiecia powstaniesz" (1995) Clifforda D. Simaka, tom opowiadań "Miecze i ciemne siły" Fritza Leibera (1993) oraz trzy z czterech opowiadań Rudyarda Kiplinga w tomie" Zagubiony legion" (1987), pojedyncze opowiadania Raya Bradbury'ego w tomie "K jak Kosmos" (1978) oraz opowiadanie Harlana Elisona "Nie mam ust, a muszę krzyczeć" w antologii "Droga do science fiction" (tom 3. "Od Heinleina do dzisiaj" - wyd. polskie 1988). Po latach powrócił do cyklu "Diuna" i przetłumaczył jeszcze "Mesjasza Diuny" (2007) i "Dzieci Diuny" (2008 – wspólnie z Andrzejem Jankowskim).
Poza fantastyką przetłumaczył powieści kryminalne "Tajemnica Betty Tyler" Francisa Durbridge (1992) i "Lodownia" Minette Walters (2001).
Pochowany na Powązkach-Cmentarzu Wojskowym w Warszawie (kwatera D31-3-11).
Przypisy.
 

</doc>
<doc id="4940209" url="https://pl.wikipedia.org/wiki?curid=4940209" title="MegaFon">
MegaFon

MegaFon () – rosyjskie przedsiębiorstwo telekomunikacyjne z siedzibą w Moskwie.
Przedsiębiorstwo zostało założone w 1993 roku jako Siewiero-Zapadnyj GSM. W 2002 roku zaczęło funkcjonować jako MegaFon.

</doc>
<doc id="4940212" url="https://pl.wikipedia.org/wiki?curid=4940212" title="Azarki-Dworyszcze">
Azarki-Dworyszcze

Azarki-Dworyszcze (; ) – wieś na Białorusi, w obwodzie mińskim, w rejonie miadzielskim, w sielsowiecie Miadzioł.
Historia.
W czasach zaborów wieś w granicach Imperium Rosyjskiego.
W dwudziestoleciu międzywojennym wieś leżała w Polsce, w województwie wileńskim, w powiecie duniłowickim (od 1926 postawskim), w gminie Miadzioł.
Według Powszechnego Spisu Ludności z 1921 roku zamieszkiwało tu 138 osób, 3 były wyznania rzymskokatolickiego, 134 prawosławnego a 1 ewangelickiego. Jednocześnie 1 mieszkaniec zadeklarował polską a 138 białoruską przynależność narodową. Były tu 22 budynki mieszkalne. W 1931 w 26 domach zamieszkiwało 137 osób.
Wierni należeli do parafii rzymskokatolickiej i prawosławnej w Miadziole. Miejscowość podlegała pod Sąd Grodzki w Miadziole i Okręgowy w Wilnie; właściwy urząd pocztowy mieścił się w Miadziole.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.

</doc>
<doc id="4940213" url="https://pl.wikipedia.org/wiki?curid=4940213" title="Azarki-Dworzyszcze">
Azarki-Dworzyszcze



</doc>
<doc id="4940217" url="https://pl.wikipedia.org/wiki?curid=4940217" title="Paul Van Asbroeck">
Paul Van Asbroeck

Paul Van Asbroeck (ur. 1 maja 1874 w Schaerbeek, zm. w 1959) – belgijski strzelec, medalista olimpijski, multimedalista mistrzostw świata. Brat Juliena, również wielokrotnego medalisty mistrzostw świata.
Pięciokrotny olimpijczyk (IO 1900, IO 1908, IO 1920, IO 1924, IO 1936). Został sklasyfikowany w ponad 20 konkurencjach, z czego co najmniej 10 razy wystąpił na igrzyskach w Antwerpii. Trzykrotnie zdobył medale olimpijskie, jednak dokonał tego na dwóch pierwszych igrzyskach. W Paryżu był trzeci w karabinie dowolnym w trzech postawach z 300 metrów – był to zarazem jego pierwszy medal mistrzostw świata (turniej w Paryżu był jednocześnie rozgrywany jako czwarta edycja mistrzostw świata w strzelectwie). Wyższe miejsca osiągnął w 1908 roku, kiedy wywalczył swój jedyny tytuł mistrza olimpijskiego. Zdobył złoto w pistolecie dowolnym z 50 jardów, zaś w drużynie (René Englebert, Charles Paumier du Vergier, Réginald Storms, Paul Van Asbroeck) został wicemistrzem olimpijskim. Startował jeszcze na igrzyskach w 1920, 1924 i 1936 roku, jednak bez zdobyczy medalowych. Podczas igrzysk w Berlinie miał ukończone 62 lata, będąc najstarszym reprezentantem Belgii na tych zawodach.
Van Asbroeck jest 35-krotnym medalistą mistrzostw świata. W dorobku ma 13 złotych, 9 srebrnych i 13 brązowych medali, które wywalczył w latach 1900-1930. Był najlepszym zawodnikiem mistrzostw świata w 1931 roku, jeśli chodzi o liczbę zdobytych miejsc na podium (9).
Osiągnięcia sportowe.
Medale na mistrzostwach świata.
"Opracowano na podstawie materiału źródłowego:"

</doc>
<doc id="4940219" url="https://pl.wikipedia.org/wiki?curid=4940219" title="Paul van Asbroeck">
Paul van Asbroeck



</doc>
<doc id="4940225" url="https://pl.wikipedia.org/wiki?curid=4940225" title="Diaćkowo">
Diaćkowo



</doc>
<doc id="4940226" url="https://pl.wikipedia.org/wiki?curid=4940226" title="Rejon diaćkowski">
Rejon diaćkowski

Rejon diaćkowski, także dziaćkowski () – jednostka administracyjna wchodząca w skład Obwodu briańskiego w Rosji.
Centrum administracyjnym rejonu jest miasto Diaćkowo. Pozostałe centra administracyjne osiedli miejskich to: "Bytosz", "Iwot", "Lubochna" i "Star", a centra administracyjne wiejskich osiedli: "Bieriezino", "Drużba", "Wierchi", "Niemiericzi", "Słobodiszcze".

</doc>
<doc id="4940227" url="https://pl.wikipedia.org/wiki?curid=4940227" title="Azarki-Pudowinka">
Azarki-Pudowinka

Azarki-Pudowinka (; ) – wieś na Białorusi, w obwodzie mińskim, w rejonie miadzielskim, w sielsowiecie Miadzioł.
Historia.
W czasach zaborów wieś w granicach Imperium Rosyjskiego.
W dwudziestoleciu międzywojennym wieś leżała w Polsce, w województwie wileńskim, w powiecie duniłowickim (od 1926 postawskim), w gminie Miadzioł.
Według Powszechnego Spisu Ludności z 1921 roku zamieszkiwało tu 219 osób, 4 były wyznania rzymskokatolickiego, 215 prawosławnego. Jednocześnie wszyscy mieszkańcy zadeklarowali białoruską przynależność narodową. Było tu 46 budynków mieszkalnych. W 1931 w 50 domach zamieszkiwało 245 osób. Wykaz wymienia również osadę młyńską Azarki-Pudinowka . Mieszkało w niej 4 osoby w jednym domu.
Wierni należeli do parafii rzymskokatolickiej i prawosławnej w Miadziole. Miejscowość podlegała pod Sąd Grodzki w Miadziole i Okręgowy w Wilnie; właściwy urząd pocztowy mieścił się w Miadziole.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.

</doc>
<doc id="4940228" url="https://pl.wikipedia.org/wiki?curid=4940228" title="Marcin Gaczkowski">
Marcin Gaczkowski

Marcin Gaczkowski – polski literaturoznawca, tłumacz literatury z języka ukraińskiego i rosyjskiego, historyk, nauczyciel akademicki. Doktor nauk humanistycznych. Autor tłumaczeń powieści i tomów poezji.
Pozostała działalność.
Jest współtwórcą portalu translatorskiego Rozstaje i autorem manifestu tworzącej portal grupy.
Przekłady, recenzje i teksty publicystyczne publikował w czasopismach „Czas Literatury”, „eleWator”, „Fabularie”, „Helikopter”, „Nowa Europa Wschodnia”, „Polityka” i innych.
Redaktor książki "Ukraїna: narracje, języki, historie" (Trickster, Wrocław 2015). Autor i redaktor szeregu prac naukowych.
W 2019 roku obronił pracę doktorską "Między Wielką Ukrainą, Halickim Piemontem a Polską. Koncepcje ukraińskości w publicystyce i twórczości literackiej Osypa Nazaruka (1883–1940)" pod kierunkiem dra hab. prof. UWr Grzegorza Piotra Hryciuka.
Jako tłumacz i moderator współpracował między innymi z polską edycją Miesiąca Spotkań Autorskich, Festiwalem Góry Literatury oraz Festiwalem Folkowisko.

</doc>
<doc id="4940229" url="https://pl.wikipedia.org/wiki?curid=4940229" title="Azarki Stare">
Azarki Stare

Azarki Stare (; ) – wieś na Białorusi, w obwodzie mińskim, w rejonie miadzielskim, w sielsowiecie Miadzioł.
Historia.
W czasach zaborów wieś w granicach Imperium Rosyjskiego.
W dwudziestoleciu międzywojennym wieś leżała w Polsce, w województwie wileńskim, w powiecie duniłowickim (od 1926 postawskim), w gminie Miadzioł.
Według Powszechnego Spisu Ludności z 1921 roku zamieszkiwało tu 108 osób, wszystkie były wyznania prawosławnego i zadeklarowały białoruską przynależność narodową. Były tu 22 budynki mieszkalne. W 1931 w 21 domach zamieszkiwało 118 osób.
Wierni należeli do parafii rzymskokatolickiej i prawosławnej w Miadziole. Miejscowość podlegała pod Sąd Grodzki w Miadziole i Okręgowy w Wilnie; właściwy urząd pocztowy mieścił się w Miadziole.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.

</doc>
<doc id="4940232" url="https://pl.wikipedia.org/wiki?curid=4940232" title="Jean Pierre Guépin">
Jean Pierre Guépin

Jean Pierre Guépin (ur. 1779 w Angers, zm. 11 lutego 1858 tamże) – francuski lekarz, botanik i mykolog.
Po uzyskaniu doktoratu z medycyny pracował jako lekarz w swojej rodzinnej miejscowości Angers, później uczył medycyny i farmacji w szkole w Angers. Przez kilka lat był dyrektorem tej szkoły. Botanika i mykologia była jego hobby. W 1830 r. wydał pierwszy tom monografii, w którym opisał rośliny kwitnące departamentu Maine i Loara. Tom ten był kilkakrotnie poprawiany i przedrukowywany. Drugi tom nigdy nie został ukończony i wydrukowany. Guépin sporządził także zielnik, który podarował miastu Angers. Obecnie jest podzielony między Uniwersytet w Cannes i Muzeum Historii Naturalnej w Paryżu.
Przy nazwach naukowych utworzonych przez niego taksonów dodawane jest jego nazwisko Guépin. Uczczono go jego nazwiskiem nazywając rodzaj grzybów "Guepinia" i gatunki "Rosa guepinia" oraz "Gladiolus guepinii".

</doc>
<doc id="4940233" url="https://pl.wikipedia.org/wiki?curid=4940233" title="Kościół św. Józefa w Victorii (Gozo)">
Kościół św. Józefa w Victorii (Gozo)

Kościół św. Józefa (, ) – rzymskokatolicki kościół w Cittadelli w Victorii, na wyspie Gozo, Malta.
Kościół znajduje się w starej części Cittadelli, jest jednym z najstarszych kościołów na Gozo, a także pierwszym na wyspie pod wezwaniem św. Józefa.
Historia.
Oryginalny kościół.
Budynek kościoła stoi w tym miejscu od czasów jeszcze przed wielkim oblężeniem Malty (1565), być może nawet od XI wieku. Pierwotnie był pod wezwaniem św. Mikołaja.
Mons. Pietro Dusina, papieski delegat apostolski na Maltę, podczas swojej wizytacji na Gozo w 1575 znalazł kościół św. Mikołaja w całkiem dobrym stanie, z ołtarzem i drewnianymi drzwiami, a także bardzo oddanymi wiernymi. Kiedy Dusina zdesakralizował wówczas kaplicę św. Wawrzyńca, najstarszą w Gran Castello, wierni stamtąd przenieśli się do kościoła św. Mikołaja.
Przebudowa i zmiana wezwania.
Biskup Baldassare Cagliares (jedyny Maltańczyk na tronie biskupa Malty podczas rządów Joannitów), często odwiedzał Gozo, gdyż jego matka stamtąd pochodziła. Na początku XVII wieku rozpoczął przebudowywanie kościoła św. Mikołaja według planów Vittorio Cassara, który był w owym czasie zaangażowany w modyfikację fortyfikacji Cittadelli. Prace przy kościele ukończone zostały w 1625, wtedy też biskup zmienił wezwanie kościoła na św. Józefa. Był to pierwszy na Gozo kościół pod tym wezwaniem. Biskup wyposażył kościół we wszystkie potrzebne rzeczy, w tym ołtarz i obraz nad nim. Obraz ten przedstawia "Ucieczkę Świętej Rodziny do Egiptu" i jest przypisywany włoskiemu malarzowi (1544–1614). Jednak niektórzy eksperci są zdania, że autorem obrazu może być artysta z północy Europy, zwłaszcza, że przedstawia on skandynawski krajobraz. Końcem lat 70. XX wieku obraz został odrestaurowany i znajduje się teraz w muzeum katedralnym; jego miejsce zajął obraz Ċensu Cordiny o tej samej tematyce.
W styczniu 1693, w wyniku trzęsienia ziemi na Sycylii kościół św. Józefa został mocno uszkodzony, włącznie z zawaleniem się dachu. Po tej katastrofie został opuszczony i popadł w ruinę.
Odbudowa i porzucenie.
Ponad 200 lat później, w 1930 losem zabytku zainteresował się Harry Charles Luke, wicegubernator wysp maltańskich. Poświęcił się on renowacji i konserwacji budynków o wartości historycznej. Wśród nich odrestaurował również niektóre budynki w Cittadelli, między innymi Casa Bondì, w której dziś mieści się Muzeum Archeologii Gozo. Kiedy w 1937 rozpoczęto prace renowacyjne przy kościele św. Józefa, wyjechał z Malty. Budynek ponownie popadł w zapomnienie, stając się wpierw obiektem wandalizmu, a następnie miejscem składu odpadów i śmieci z katedry.
Odrestaurowanie.
Dokładnie 16 sierpnia 1973 grupa seminarzystów i ministrantów z katedry, razem z ks. Tonym Merciecą zaczęła usuwać śmieci i sprzątać budynek kościoła, aby można było rozpocząć jego odnawianie. Ich przykład podziałał na ludzi, pomoc w postaci wyposażenia nadeszła też z innych kościołów. Artysta Toni Camilleri wykonał nowy ołtarz, wzorując się na starym, Ċensu Cordina namalował nowy obraz tytularny, gdyż oryginalny został wzięty do muzeum w celu konserwacji, i tam już pozostał.Niecałe dwa lata później, 19 marca 1975 odrestaurowany kościół został otwarty i pobłogosławiony przez ks. Ġużeppe Salibę. Papież Paweł VI przesłał specjalne błogosławieństwo dla osób zaangażowanych w przywrócenie świątyni do świetności. 15 sierpnia 1976 biskup Gozo Nikol Cauchi uroczyście poświęcił odnowiony kościół.
Architektura.
Wygląd zewnętrzny.
Kościół stoi w centrum Cittadelli, przy Triq San Ġużepp na rogu Triq Bernardo DeOpuo. Fasada kościoła jest bardzo prosta, prostokątne drewniane drzwi z toskańskimi pilastrami po bokach, podtrzymującymi trójkątny złamany naczółek. Kiedyś nad naczółkiem stała figura św. Józefa z Dzieciątkiem Jezus, umieszczona tam w 1937. U szczytu fasady duże okrągłe okno z prostym kamiennym obramowaniem. Przed drewnianymi drzwiami znajduje się żelazna krata, która po otwarciu drzwi daje możliwość obejrzenia kościoła od wewnątrz, ale bez wchodzenia do niego, co jest kompromisem między bezpieczeństwem a dostępem do kościoła.
Wnętrze.
Od wewnątrz kościół jest równie prosty, o zarysie niemalże kwadratowym, ze sklepieniem kolebkowym i podłogą pokrytą wapiennymi płytami. Na końcu prezbiterium podniesionego o jeden stopień w stosunku do reszty kościoła, w bardzo płytkiej apsydzie, niemalże tylko wnęce, znajduje się ołtarz, którego mensa wsparta jest pośrodku na cokole, zaś po bokach na czterech małych kolumnach.Na ołtarzu znajduje się owalny obraz przedstawiający Świętą Rodzinę. Obraz ten otoczony jest ozdobną ramą wyrzeźbioną w kamieniu. Powyżej tytułowy obraz (kopia Paladiniego), przedstawiający Świętą Rodzinę podczas ich ucieczki do Egiptu. W środku Matka Boska na osiołku z Dzieciątkiem na ręku i prowadzącym je św. Józefem. Anioł wskazuje im drogę. W półkolistym zwieńczeniu wnęki apsydowej obraz "Święty Józef i Maryja w chwale przed Trójcą Świętą".W kościele znajduje się również figura św. Józefa.
Kaplica dzisiaj.
Kaplica jest obecnie w dobrym stanie. Jest niedostępna, kiedy drzwi są otwarte można jedynie oglądać wnętrze przez kratę przed nimi.
Święto patronalne.
Święto patronalne kaplicy przypada 19 marca.
Ochrona dziedzictwa kulturowego.
Od 27 sierpnia 2012 kaplica umieszczona jest na liście National Inventory of the Cultural Property of the Maltese Islands pod nr. 00887.

</doc>
<doc id="4940234" url="https://pl.wikipedia.org/wiki?curid=4940234" title="Badzienie">
Badzienie

Badzienie (; ) – wieś na Białorusi, w obwodzie mińskim, w rejonie miadzielskim, w sielsowiecie Słoboda.
Historia.
W czasach zaborów wieś w granicach Imperium Rosyjskiego.
W dwudziestoleciu międzywojennym wieś leżała w Polsce, w województwie wileńskim, w powiecie duniłowickim (od 1926 postawskim), w gminie Miadzioł a następnie w gminie Żośna.
Według Powszechnego Spisu Ludności z 1921 roku zamieszkiwały tu 202 osoby, 1 była wyznania rzymskokatolickiego a 201 prawosławnego. Jednocześnie wszyscy mieszkańcy zadeklarowali białoruską przynależność narodową. Było tu 38 budynków mieszkalnych. W 1931 w 42 domach zamieszkiwało 219 osób.
Wierni należeli do parafii rzymskokatolickiej w m. Miadzioł i prawosławnej w m. Uzła Wielka. Miejscowość podlegała pod Sąd Grodzki w Miadziole i Okręgowy w Wilnie; właściwy urząd pocztowy mieścił się w Miadziole.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.

</doc>
<doc id="4940235" url="https://pl.wikipedia.org/wiki?curid=4940235" title="VimpelCom">
VimpelCom



</doc>
<doc id="4940236" url="https://pl.wikipedia.org/wiki?curid=4940236" title="VimpelCom (Rosja)">
VimpelCom (Rosja)

VimpelCom () – rosyjskie przedsiębiorstwo telekomunikacyjne, założone w 1992 roku.
Pod marką Beeline oferuje usługi telefonii komórkowej.

</doc>
<doc id="4940237" url="https://pl.wikipedia.org/wiki?curid=4940237" title="Heinrich Scheidemann">
Heinrich Scheidemann

Heinrich Scheidemann (ur. około 1595 w Wöhrden, zm. 26 września 1663 w Hamburgu) – niemiecki kompozytor i organista.
Życiorys.
Pochodził z rodziny protestanckiej o tradycjach muzycznych, jego ojciec David Scheidemann był organistą w Wöhrden, a od 1604 roku w kościele św. Katarzyny w Hamburgu. W latach 1611–1614 uczył się w Amsterdamie u Jana Pieterszoona Sweelincka. W 1629 roku objął po ojcu stanowisko organisty w kościele św. Katarzyny, które piastował do końca życia. Jego uczniem i następcą był Johann Adam Reincken.
Twórczość.
Był czołowym przedstawicielem północnoniemieckiej szkoły organowej. Centralne miejsce w jego twórczości zajmują organowe opracowania chorału, przede wszystkim protestanckiego. Należał do prekursorów fantazji chorałowej, rozwijanej później przez twórców następnego pokolenia. W utworach opartych na własnej inwencji melodycznej trzymał się form zwięzłych lub konstruował rozbudowane fantazje w stylu Sweelincka. Utwory klawesynowe Scheidemanna, utrzymane w stylu kontrapunktycznym, oparte są na tematach świeckich.

</doc>
<doc id="4940238" url="https://pl.wikipedia.org/wiki?curid=4940238" title="Katedra św. Andrzeja w Sydney">
Katedra św. Andrzeja w Sydney

Katedra św. Andrzeja w Sydney (ang. "St Andrew’s Cathedral") – dziewiętnastowieczna anglikańska katedra znajdująca się w Sydney. Najstarsza katedra w Australii.
Historia.
Kamień węgielny pod budowę katedry został położony w 1819 roku, jednakże w roku następnym prace nad budową obiektu zostały wstrzymane. Budowę wznowiono w 1837, gdy rozpoczęto prace przy jednej z wież kościoła. Jednakże po kolejnych pięciu latach z powodu braku funduszy zaprzestano pracy. W 1846 architektem mianowano Edmunda Blacketa, który kontynuował prace budowlane. W 1868 kościół został konsekrowany, a w 1874 zostały ukończone wieże kościoła. W 1970 pozwolono na konserwację katedry, ponieważ pojawiało się coraz więcej problemów budowlanych. Prace trwały 15 lat, a koszty wyniosły 1,2 mln dolarów W latach 1999–2000 przeprowadzono kolejne prace konserwacyjne.
Jeden z australijskich kapłanów, Boak Jobbins, którego wkład w konserwację był znaczący, ma swoje popiersie na dachu katedry.
Opis.
Katedra została zbudowana w stylu neogotyckim. Kontrastuje z nowoczesnymi budynkami tej części Sydney. 
We wnętrzu znajduje się duża kolekcja pamiątek, tablic i innych elementów z okresu budowy i rozbudowy. Ambonę ufundował Robert Towns. W kościele znajdują się witraże ukazujące sceny z Biblii.

</doc>
<doc id="4940239" url="https://pl.wikipedia.org/wiki?curid=4940239" title="Jan Fabricius">
Jan Fabricius

Jan Fabricius (ur. 1871 w Assen, zm. 1964 w Wimborne Minster, Anglia) – był holenderskim dramaturgiem i dziennikarzem. Był ojcem pisarza Johana Fabriciusa. Chociaż pisał nieprzerwanie od lat 90. XIX wieku do śmierci, jego największy sukces przypadł na lata 1904–1916, kiedy jego sztuki wyprzedały się w teatrach w Rotterdamie i zostały przetłumaczone na wiele języków. W szczytowym okresie swojej popularności był uważany przez Encyclopaedie van Nederlandsch-Indië za czołowego holenderskiego dramaturga piszącego sztuki rozgrywające się w Indiach.

</doc>
<doc id="4940241" url="https://pl.wikipedia.org/wiki?curid=4940241" title="Szymon Krawczyk">
Szymon Krawczyk



</doc>
<doc id="4940244" url="https://pl.wikipedia.org/wiki?curid=4940244" title="Bakłaje">
Bakłaje

Bakłaje (; ) – wieś na Białorusi, w obwodzie mińskim, w rejonie miadzielskim, w sielsowiecie Miadzioł.
Historia.
W czasach zaborów wieś w granicach Imperium Rosyjskiego.
W dwudziestoleciu międzywojennym wieś leżała w Polsce, w województwie wileńskim, w powiecie duniłowickim (od 1926 postawskim), w gminie Miadzioł.
Według Powszechnego Spisu Ludności z 1921 roku zamieszkiwało tu 100 osób, 17 było wyznania rzymskokatolickiego a 83 prawosławnego. Jednocześnie 18 mieszkańców zadeklarowało polską a 82 białoruską przynależność narodową. Było tu 20 budynków mieszkalnych. W 1931 w 22 domach zamieszkiwało 85 osób.
Wierni należeli do parafii rzymskokatolickiej i prawosławnej w Miadziole. Miejscowość podlegała pod Sąd Grodzki w Miadziole i Okręgowy w Wilnie; właściwy urząd pocztowy mieścił się w Miadziole.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.

</doc>
<doc id="4940245" url="https://pl.wikipedia.org/wiki?curid=4940245" title="Beeline">
Beeline

Beeline () – marka telekomunikacyjna należąca do rosyjskiego przedsiębiorstwa PJSC VimpelCom (zał. 1992). Wystartowała w 1993 roku. Oferuje usługi telefonii komórkowej.

</doc>
<doc id="4940251" url="https://pl.wikipedia.org/wiki?curid=4940251" title="Morozówka (obwód winnicki)">
Morozówka (obwód winnicki)

Morozówka (ukr. Морозівка) – wieś na Ukrainie w rejonie pohrebyszczeńskim, obwodu winnickiego.

</doc>
<doc id="4940255" url="https://pl.wikipedia.org/wiki?curid=4940255" title="Kościół św. Mikołaja w Jeleninie">
Kościół św. Mikołaja w Jeleninie

Kościół pw. Świętego Mikołaja – rzymskokatolicki kościół parafialny należący do parafii pod tym samym wezwaniem (dekanat Żagań diecezji zielonogórsko-gorzowskiej).
Historia.
Jest to świątynia wybudowana w 4. ćwierci XIII wieku, następnie w XV wieku została powiększona o wieżę i zakrystię oraz przesklepiona w części prezbiterialnej. W XVI wieku wnętrze nawy zostało przekształcone razem z przebudową okien. W XVIII wieku została dobudowana kruchta i zostały powiększone okna. W 1900 i w latach 1975–1976 budowla była remontowana i restaurowana.
Architektura.
Świątynia jest orientowana, murowana, wzniesiona z kamienia, jednonawowa, posiadająca prostokątne w rzucie prezbiterium, zakrystię od strony północnej, kruchtę od strony południowej i wieżę od strony zachodniej, nakrywają ją dachy dwuspadowe. Prezbiterium jest nakryte dwuprzęsłowym sklepieniem krzyżowo-żebrowym, nawa - sieciowym podpartym dwoma ośmiokątnymi flarami, zakrystia i kruchta - kolebkowym. 
Wyposażenie.
Zabytkowymi elementami wyposażenia są m.in.: tryptyk rzeźbiony, pochodzący z końca XV wieku, kamienne sakramentarium, wykonane w 1497 roku, trzy ołtarze, ambona i chrzcielnica powstałe w okresie baroku. W murach ścian są umieszczone liczne płyty nagrobne, w stylu renesansowym i barokowym.

</doc>
<doc id="4940257" url="https://pl.wikipedia.org/wiki?curid=4940257" title="Józef Wiśniewski (1891–1937)">
Józef Wiśniewski (1891–1937)

Józef Ignacy Wiśniewski (ur. 21 maja 1891 w Tarnowie, zm. 23 lipca 1937 w Częstochowie) – major piechoty Wojska Polskiego, inspektor Straży Granicznej.
Życiorys.
Urodził się w Tarnowie, ówczesnym mieście powiatowym Królestwa Galicji i Lodomerii, w rodzinie Feliksa i Marii z Głowackich.
Od 1908 był czynnym członkiem Związku Walki Czynnej, a następnie Związku Strzeleckiego. W 1913 ukończył letni kurs instruktorski w Stróży. Od sierpnia 1914 walczył w szeregach 1 Pułku Piechoty, a następnie 5 Pułku Piechoty. 5 marca 1915 został mianowany podporucznikiem. W lipcu 1917, po kryzysie przysięgowym, został wcielony do armii austro-węgierskiej i skierowany na front włoski. Tam wziął czynny udział w akcji antyaustriackiej, prowadzonej przez byłych legionistów wśród austriackich żołnierzy Słowian. Zagrożony aresztowaniem i postawieniem przed sądem polowym zdezerterował, wrócił do kraju i wstąpił do Polskiej Organizacji Wojskowej.
7 maja 1919 został przyjęty do Wojska Polskiego z byłych Legionów Polskich, z zatwierdzeniem posiadanego stopnia podporucznika, zaliczony do I Rezerwy armii, z równoczesnym powołaniem do służby czynnej na czas wojny i przydzielony do 1 Pułku Piechoty Legionów z dniem 10 grudnia 1918. W czerwcu 1921 pełnił służbę w 42 Pułku Piechoty. 3 maja 1922 został zweryfikowany w stopniu kapitana ze starszeństwem z 1 czerwca 1919 i 130. lokatą w korpusie oficerów piechoty. Później został przeniesiony do 12 Pułku Piechoty w Wadowicach na stanowisko pełniącego obowiązki komendanta kadry batalionu zapasowego. 1 grudnia 1924 został mianowany majorem ze starszeństwem z 15 sierpnia 1924 i 13. lokatą w korpusie oficerów piechoty. Po awansie w dalszym ciągu pełnił służbę w 12 pp, bez określonej funkcji. W maju 1925 został przeniesiony do 84 Pułku Piechoty w Pińsku na stanowisko kwatermistrza. W maju 1927 został przeniesiony do 70 Pułku Piechoty w Pleszewie na stanowisko dowódcy I batalionu. W kwietniu 1928, w związku z likwidacją I baonu, został przesunięty na stanowisko dowódcy II batalionu. W marcu 1930 został przeniesiony do kadry oficerów piechoty z równoczesnym przeniesieniem służbowym do Powiatowej Komendy Uzupełnień Czortków na stanowisko pełniącego obowiązki kierownika I referatu administracji rezerw. Z dniem 30 czerwca 1930 został przeniesiony w stan spoczynku.
W 1931 został przyjęty do Straży Granicznej w stopniu inspektora. Pełnił kolejno służbę na stanowisku komendanta Inspektoratu Granicznego Łomża, komendanta Centralnej Szkoły Straży Granicznej i w końcu komendanta Inspektoratu Granicznego Częstochowa.
W 1934, jako oficer stanu spoczynku pozostawał w ewidencji Powiatowej Komendy Uzupełnień Warszawa Miasto III. Posiadał przydział do Oficerskiej Kadry Okręgowej Nr I. Był wówczas w grupie oficerów „pełniących służbę w Straży Granicznej”.
W styczniu 1937 ciężko zachorował. Zmarł 23 lipca tego roku w Częstochowie. Został pochowany na Cmentarzu Kule (sektor 27-Z-2).

</doc>
<doc id="4940259" url="https://pl.wikipedia.org/wiki?curid=4940259" title="Ozerna (rejon pohrebyszczeński)">
Ozerna (rejon pohrebyszczeński)

Ozerna (ukr. Озерна) – wieś na Ukrainie w rejonie pohrebyszczeńskim, obwodu winnickiego.

</doc>
<doc id="4940263" url="https://pl.wikipedia.org/wiki?curid=4940263" title="Veon">
Veon

VEON Ltd. (dawniej VimpelCom Ltd.) – międzynarodowe przedsiębiorstwo telekomunikacyjne z siedzibą w Amsterdamie.
Veon świadczy usługi pod markami Beeline, Kyivstar, banglalink, Jazz i Djezzy. Funkcjonuje w Rosji, Włoszech, Algierii, Pakistanie, Uzbekistanie, Kazachstanie, Ukrainie, Bangladeszu, Tadżykistanie, Kirgistanie, Armenii i Gruzji.
Przedsiębiorstwo jest notowane na NASDAQ i Euronext.

</doc>
<doc id="4940265" url="https://pl.wikipedia.org/wiki?curid=4940265" title="Biereźniaki">
Biereźniaki

Biereźniaki (; ) – wieś na Białorusi, w obwodzie mińskim, w rejonie miadzielskim, w sielsowiecie Miadzioł.
Dawniej używana nazwa – Bereźniaki.
Historia.
W czasach zaborów zaścianek w granicach Imperium Rosyjskiego.
W dwudziestoleciu międzywojennym zaścianek leżał w Polsce, w województwie wileńskim, w powiecie duniłowickim (od 1926 postawskim), w gminie Miadzioł.
Według Powszechnego Spisu Ludności z 1921 roku zamieszkiwało tu 41 osób, wszystkie były wyznania prawosławnego i zadeklarowały białoruską przynależność narodową. Było tu 6 budynków mieszkalnych. W 1931 w 9 domach zamieszkiwało 37 osób.
Wierni należeli do parafii rzymskokatolickiej i prawosławnej w m. Miadzioł. Miejscowość podlegała pod Sąd Grodzki w Miadziole i Okręgowy w Wilnie; właściwy urząd pocztowy mieścił się w Miadziole.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.

</doc>
<doc id="4940267" url="https://pl.wikipedia.org/wiki?curid=4940267" title="Oczytków">
Oczytków

Oczytków (ukr. "Очитків") – wieś na Ukrainie w rejonie oratowskim obwodu winnickiego.

</doc>
<doc id="4940272" url="https://pl.wikipedia.org/wiki?curid=4940272" title="Bystrzyk (rejon pohrebyszczeński)">
Bystrzyk (rejon pohrebyszczeński)

Bystrzyk (ukr. Бистрик) – wieś na Ukrainie w rejonie pohrebyszczeńskim, obwodu winnickiego.

</doc>
<doc id="4940276" url="https://pl.wikipedia.org/wiki?curid=4940276" title="Rejon bieżanicki">
Rejon bieżanicki

Rejon bieżanicki () – jednostka administracyjna wchodząca w skład obwodu pskowskiego w Rosji.
Centrum administracyjnym rejonu jest osiedle typu miejskiego Bieżanice.
Geografia.
Powierzchnia rejonu wynosi 3535,28 km².
Graniczy z obwodem nowogrodzkim oraz z rejonami obwodu pskowskiego: łokniańskim: pustoszkińskim, opoczeckim, noworżewskim i diedowiczskim.
Główne rzeki rejonu to Soroć i jej lewy dopływ Lsta.
Demografia.
W 2020 roku rejon zamieszkiwało 9482 mieszkańców.
Podział administracyjny.
W skład rejonu wchodzi: 1 osiedle miejskie (osiedle Bieżanicy) i 4 osiedla wiejskie (469 miejscowości): Bieżanickoje, Czichaczowskoje, Polistowskoje, Wołost Luszczikskaja.

</doc>
<doc id="4940280" url="https://pl.wikipedia.org/wiki?curid=4940280" title="Daniel Strigel">
Daniel Strigel

Daniel Strigel (ur. 13 lutego 1975) – niemiecki szermierz, szpadzista. Brązowy medalista olimpijski z Aten.
Zawody w 2004 były jego drugimi igrzyskami olimpijskimi, debiutował w 2000. Zdobył brązowy medal w drużynie. Tworzyli ją również Jörg Fiedler i Sven Schmid. W 2005 zdobył srebro mistrzostw świata w rywalizacji drużynowej, w tej samej konkurencji był drugi na mistrzostwach Europy w 2001.

</doc>
<doc id="4940284" url="https://pl.wikipedia.org/wiki?curid=4940284" title="Szymon Krawczyk (kolarz)">
Szymon Krawczyk (kolarz)

Szymon Krawczyk (ur. 8 sierpnia 1998 w Jarocinie) – polski kolarz szosowy i torowy. Wielokrotny medalista mistrzostw Polski w obu tych dyscyplinach. Brązowy medalista Mistrzostw Europy w Kolarstwie Torowym 2018 w wyścigu eliminacyjnym. Od sezonu 2021 zawodnik Voster ATS Team.
Krawczyk jest wychowankiem Kaliskiego Towarzystwa Kolarskiego. Od sezonu 2017 występuje na szczeblu zawodowym – w latach 2017–2019 był zawodnikiem grupy Voster ATS Team, w sezonie 2020 jeździł w CCC Development Team, a od sezonu 2021 powrócił do Voster ATS Team.
Osiągnięcia.
Kolarstwo szosowe.
Opracowano na podstawie:
Kolarstwo torowe.
Opracowano na podstawie:

</doc>
<doc id="4940287" url="https://pl.wikipedia.org/wiki?curid=4940287" title="Matthew Locke">
Matthew Locke

Matthew Locke, także Lock (ur. 1621–1622 w Exeter, zm. w sierpniu 1677 w Londynie) – angielski kompozytor.
Życiorys.
W młodości był chórzystą w katedrze w Exeter, gdzie był uczniem Edwarda Gibbonsa, Williama Wake’a i Johna Lugge’a. Od około 1646 do 1651 roku przebywał w Republice Zjednoczonych Prowincji, dokąd prawdopodobnie udał się wraz z wygnanymi rojalistami. W 1651 roku wrócił do Anglii i osiadł przypuszczalnie w okolicach Hereford, działając w następnych latach jako twórca muzyki do dzieł scenicznych. Był współtwórcą "The Siege of Rhodes", pierwszej w całości śpiewanej angielskiej opery. Po restytucji monarchii w 1660 roku pełnił służbę na dworze Karola II, piastował funkcję kompozytora muzyki dla zespołu instrumentów dętych i dla zespołu skrzypków. Prowadził wykonaniem muzyki podczas uroczystości koronacji królewskiej w 1661 roku. Od 1662 roku był nadwornym organistą królowej Katarzyny. Wywarł wpływ na twórczość Henry’ego Purcella.

</doc>
<doc id="4940294" url="https://pl.wikipedia.org/wiki?curid=4940294" title="Ruda (rejon białocerkiewski)">
Ruda (rejon białocerkiewski)

Ruda () – wieś na Ukrainie, w obwodzie kijowskim, w rejonie białocerkiewskim.

</doc>
<doc id="4940295" url="https://pl.wikipedia.org/wiki?curid=4940295" title="Sienazawod">
Sienazawod

Sienazawod (, ) – stacja kolejowa w miejscowości Siannaja, w rejonie rzeczyckim, w obwodzie homelskim, na Białorusi. Leży na linii Homel - Łuniniec - Żabinka.

</doc>
<doc id="4940297" url="https://pl.wikipedia.org/wiki?curid=4940297" title="Annales de la Société scientifique de Bruxelles">
Annales de la Société scientifique de Bruxelles

Annales de la Société scientifique de Bruxelles (w piśmiennictwie naukowym cytowane jako "Ann. Soc. Sci. Bruxelles") – wychodzące w Belgii przyrodnicze czasopismo naukowe wydawane przez Société scientifique de Bruxelle (Belgijskie Towarzystwo Naukowe). Artykuły publikowane były w języku francuskim.
Czasopismo wychodziło od 1900 roku:
Numery czasopisma z lat 1900–1922 zostały zdigitalizowane i są dostępne w internecie. Opracowano 5 istniejących w internecie skorowidzów umożliwiających odszukanie artykułu:
Istnieje też indeks numerów ze spisem zawartości w poszczególnych numerach.

</doc>
<doc id="4940298" url="https://pl.wikipedia.org/wiki?curid=4940298" title="Rejon wielkołucki">
Rejon wielkołucki

Rejon wielkołucki (, "wielikołukskij rajon") – jednostka administracyjna wchodząca w skład obwodu pskowskiego w Rosji.
Centrum administracyjnym rejonu jest miasto Wielkie Łuki, a główną rzeką to "Łować" wraz z dopływami. W granicach rejonu usytuowane są centra administracyjne wiejskich osiedli: "Łyczowo", "Pierieslegino", "Poriecie", "Szełkowo".

</doc>
<doc id="4940300" url="https://pl.wikipedia.org/wiki?curid=4940300" title="Jahniatyn">
Jahniatyn

Jahniatyn (ukr. Ягнятин) – wieś na Ukrainie w rejonie różyńskim obwodu żytomierskiego.

</doc>
<doc id="4940301" url="https://pl.wikipedia.org/wiki?curid=4940301" title="Claudia Bokel">
Claudia Bokel

Claudia Bokel (ur. 30 sierpnia 1973) – niemiecka szpadzistka. Srebrna medalistka olimpijska z Aten.
Brała udział w trzech igrzyskach olimpijskich (IO 96, IO 00, IO 04). W 2004 zdobyła srebro w drużynie, tworzyły ją również Imke Duplitzer i Britta Heidemann. Na mistrzostwach świata zdobywała indywidualnie złoto w 2001 oraz w drużynie srebro (1993, 1997 i 2003) i brąz (1999, 2005, 2006, 2007). Na mistrzostwach Europy triumfowała indywidualnie w 21006 i zdobyła trzy brązowe medale (1995, 1998, 1999), w drużynie zwyciężyła w 1999 i była trzecia w 2006.
W latach 2008-2016 była członkiem Komisji Zawodniczej MKOl.

</doc>
<doc id="4940304" url="https://pl.wikipedia.org/wiki?curid=4940304" title="Karabczyjów (rejon różyński)">
Karabczyjów (rejon różyński)

Karabczyjów (ukr. Карабчиїв) – wieś na Ukrainie w rejonie różyńskim obwodu żytomierskiego.

</doc>
<doc id="4940306" url="https://pl.wikipedia.org/wiki?curid=4940306" title="Witowski">
Witowski

Osoby o tym nazwisku:

</doc>
<doc id="4940307" url="https://pl.wikipedia.org/wiki?curid=4940307" title="Kapań (przystanek kolejowy)">
Kapań (przystanek kolejowy)

Kapań (, ) – przystanek kolejowy w pobliżu miejscowości Kapań, w rejonie rzeczyckim, w obwodzie homelskim, na Białorusi. Leży na linii Homel - Łuniniec - Żabinka.

</doc>
<doc id="4940310" url="https://pl.wikipedia.org/wiki?curid=4940310" title="Pikarski">
Pikarski

Osoby o tym nazwisku:

</doc>
<doc id="4940312" url="https://pl.wikipedia.org/wiki?curid=4940312" title="Dobrowolska">
Dobrowolska

Osoby o nazwisku Dobrowolska:

</doc>
<doc id="4940313" url="https://pl.wikipedia.org/wiki?curid=4940313" title="Saczko">
Saczko

Osoby o tym nazwisku:

</doc>
<doc id="4940315" url="https://pl.wikipedia.org/wiki?curid=4940315" title="Rejon gdowski">
Rejon gdowski

Rejon gdowski () – jednostka administracyjna wchodząca w skład obwodu pskowskiego w Rosji.
Centrum administracyjnym rejonu jest miasto Gdow, a główne rzeki to "Żełcza", "Gdowka", "Plussa" i "Czerma". W granicach rejonu usytuowane są centra administracyjne wiejskich osiedli: "Dobruczi", "Plesna", "Jamm", "Samołwa", "Spicino", "Czerniowo", "Juszkino".

</doc>
<doc id="4940316" url="https://pl.wikipedia.org/wiki?curid=4940316" title="Hämäläinen">
Hämäläinen

Osoby o tym nazwisku:

</doc>
<doc id="4940317" url="https://pl.wikipedia.org/wiki?curid=4940317" title="Czernidłak śnieżnobiały">
Czernidłak śnieżnobiały

Czernidłak śnieżnobiały ("Coprinopsis nivea" (Pers.) Redhead, Vilgalys &amp; Moncalvo) – gatunek grzybów należący do rodziny kruchaweczkowatych ("Psathyrellaceae").
Systematyka.
Pozycja w klasyfikacji według Index Fungorum: "Coprinopsis, Psathyrellaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy opisał go w 1801 r. Christiaan Hendrik Persoon nadając mu nazwę "Agaricus niveus", w 1832 r. Elias Fries przeniósł go do rodzaju "Coprinus". W wyniku badań filogenetycznych prowadzonych na przełomie XX i XXI wieku mykolodzy ustalili, że rodzaj "Coprinus" jest polifiletyczny i rozbili go na kilka rodzajów. Obecną, uznaną przez Index Fungorum nazwę nadali temu gatunkowi Redhead, Vilgalys i Moncalvo w 2001 r.
Synonimy:
Polską nazwę zaproponował Władysław Wojewoda w 2003 r. dla synonimu "Coprinus niveus". Po przeniesieniu do rodzaju "Coprinellus" nazwa ta stała się niespójna z obecną nazwą naukową.
Morfologia.
Owocnik o wysokości 5–24 cm.
Występowanie.
W. Wojewoda w 2003 r. w swoim opracowaniu podaje 7 stanowisk czernidłaka śnieżnobiałego na terenie Polski. Później podano jeszcze trzy stanowiska Jeszcze nowsze stanowiska podaje internetowy atlas grzybów. Znajduje się na "Czerwonej liście roślin i grzybów Polski". Ma status R – gatunek potencjalnie zagrożony z powodu ograniczonego zasięgu geograficznego i małych obszarów siedliskowych.
Saprotrof. Rozwija się na odchodach zwierząt roślinożernych (najczęściej na końskim, bydlęcym i krowim łajnie.
Gatunki podobne.
Jest wiele podobnych gatunków "Coprinopsis" i "Coprinellus". "Coprinopsis nivea" łatwo jednak można rozpoznać po tym, że młode owocniki są całkowicie pokryte ziarnistym welonem, a starsze jego kłaczkowatymi resztkami i włoskami. Mikroskopowo różni się dużymi elipsoidalnymi lub dzwonkowatymi bazydiosporami.

</doc>
<doc id="4940318" url="https://pl.wikipedia.org/wiki?curid=4940318" title="Coprinopsis nivea">
Coprinopsis nivea



</doc>
<doc id="4940319" url="https://pl.wikipedia.org/wiki?curid=4940319" title="Coprinus niveus">
Coprinus niveus



</doc>
<doc id="4940321" url="https://pl.wikipedia.org/wiki?curid=4940321" title="Yamada">
Yamada

Osoby o tym nazwisku:

</doc>
<doc id="4940322" url="https://pl.wikipedia.org/wiki?curid=4940322" title="Kochmański">
Kochmański

Osoby o tym nazwisku:

</doc>
<doc id="4940324" url="https://pl.wikipedia.org/wiki?curid=4940324" title="Surowiak">
Surowiak

Osoby o tym nazwisku:

</doc>
<doc id="4940325" url="https://pl.wikipedia.org/wiki?curid=4940325" title="Komsta">
Komsta

Osoby o tym nazwisku:

</doc>
<doc id="4940326" url="https://pl.wikipedia.org/wiki?curid=4940326" title="Peter Welsh">
Peter Welsh

Robert Peter Welsh (ur. 16 lipca 1943 w Dunedin) – nowozelandzki lekkoatleta, długodystansowiec, mistrz igrzysk Imperium Brytyjskiego i Wspólnoty Brytyjskiej, olimpijczyk.
Kariera sportowa.
Zdobył złoty medal w biegu na 3000 metrów z przeszkodami na igrzyskach Imperium Brytyjskiego i Wspólnoty Brytyjskiej w 1966 w Kingston, wyprzedzając Kerry’ego O’Briena z Australii i Benjamina Kogo z Kenii. Odpadł w eliminacjach tej konkurencji na igrzyskach olimpijskich w 1968 w Meksyku.
Był mistrzem Nowej Zelandii w biegu na 3000 metrów z przeszkodami w 1963/1964, 1965/1965 i 1967/1968.
Dwukrotnie poprawiał rekord Australii na tym dystansie do czasu 8:29,6, uzyskanego 6 sierpnia 1966 w Kingston. Był to najlepszy wynik w jego karierze.

</doc>
<doc id="4940331" url="https://pl.wikipedia.org/wiki?curid=4940331" title="Kurdmax Pepûle">
Kurdmax Pepûle

Kurdmax Pepûle (; także Kurdmax Papula) – kurdyjski kanał telewizyjny adresowany do dzieci. Należy do grupy medialnej Kurdmax z siedzibą w mieście Irbil. Został uruchomiony w 2014 roku.
Ramówka stacji składa się z treści dla dzieci w wieku przedszkolnym i wczesnoszkolnym, nadawanych w języku kurdyjskim.

</doc>
<doc id="4940332" url="https://pl.wikipedia.org/wiki?curid=4940332" title="Kurdmax Pepule">
Kurdmax Pepule



</doc>
<doc id="4940333" url="https://pl.wikipedia.org/wiki?curid=4940333" title="Kurdmax Papula">
Kurdmax Papula



</doc>
<doc id="4940336" url="https://pl.wikipedia.org/wiki?curid=4940336" title="Rejon dnowski">
Rejon dnowski

Rejon dnowski () – jednostka administracyjna wchodząca w skład obwodu pskowskiego w Rosji.
Centrum administracyjnym rejonu jest miasto Dno, a główne rzeki to "Szełoń", "Połonka", "Luta", "Biełka" i "Dubienka". Centra administracyjne wiejskich osiedli to osady: "Wyskodź" i "Iskra".

</doc>
<doc id="4940339" url="https://pl.wikipedia.org/wiki?curid=4940339" title="Berlin International">
Berlin International

Berlin International, zwany także czasem Berlin Championships lub Berlin Open – kobiecy turniej tenisowy rozgrywany w latach 1949–1974 w maju lub czerwcu na kortach ceglanych w Berlinie Zachodnim. Do stolicy Niemiec od 1979 roku został przeniesiony inny żeński turniej tenisowy German Open. Męskie zawody miały miejsce w 1973 roku oraz w latach 1976–1979.

</doc>
<doc id="4940340" url="https://pl.wikipedia.org/wiki?curid=4940340" title="Berlin Championships">
Berlin Championships



</doc>
<doc id="4940344" url="https://pl.wikipedia.org/wiki?curid=4940344" title="Berlin Open">
Berlin Open



</doc>
<doc id="4940350" url="https://pl.wikipedia.org/wiki?curid=4940350" title="Bielawino">
Bielawino

Bielawino – dawny zaścianek i folwark. Tereny na których leżały znajdują się obecnie na Białorusi, w obwodzie mińskim, w rejonie miadzielskim, w sielsowiecie Miadzioł.
Nazwa dawniej używana – Bielawin.
Historia.
W czasach zaborów ówczesna wieś w granicach Imperium Rosyjskiego.
W dwudziestoleciu międzywojennym zaścianek i folwark leżały w Polsce, w województwie wileńskim, w powiecie duniłowickim (od 1926 postawskim), w gminie Miadzioł.
Według Powszechnego Spisu Ludności z 1921 roku i z 1931 zamieszkiwało:
Wierni należeli do parafii rzymskokatolickiej w Miadziole i prawosławnej w Niekasiecku. Podlegała pod Sąd Grodzki w Miadziole i Okręgowy w Wilnie; właściwy urząd pocztowy mieścił się w Miadziole.

</doc>
<doc id="4940351" url="https://pl.wikipedia.org/wiki?curid=4940351" title="Rejon pskowski">
Rejon pskowski

Rejon pskowski () – jednostka administracyjna wchodząca w skład obwodu pskowskiego w Rosji.
Centrum administracyjnym rejonu jest miasto Psków, a główne rzeki to "Wielikaja" i "Pskowa". W granicach rejonu usytuowane jest terytorium międzywiejskie z centrum administracyjnym w osadzie "Ostrow-Zalit" oraz centra administracyjne wiejskich osiedli: "Jerszowo", "Rodino", "Karamyszewo", "Kirowo", "Niejołowo-2", "Piskowiczi", "Sieriodka", "Toroszino", "Tiamsza", "Czeriocha".

</doc>
<doc id="4940359" url="https://pl.wikipedia.org/wiki?curid=4940359" title="The Indonesia Channel">
The Indonesia Channel

The Indonesia Channel – indonezyjska stacja telewizyjna o charakterze rozrywkowym, emitująca treści w języku angielskim. Stacja została uruchomiona w 2014 roku jako kanał o zasięgu globalnym.
Ramówka stacji obejmuje takie treści jak: rozmowy, wiadomości, biznes, moda, sport i muzyka.
The Indonesia Channel jest finansowane ze środków prywatnych, a właścicielem kanału jest PT Melia Media International.

</doc>
<doc id="4940363" url="https://pl.wikipedia.org/wiki?curid=4940363" title="Perrie Edwards">
Perrie Edwards

Perrie Louise Edwards (ur. 10 lipca 1993) – angielska piosenkarka, członkini zespołu Little Mix.
Życiorys.
Wczesne lata.
Perrie Louise Edwards urodziła się 10 lipca 1993 roku i wychowywała się w South Shields, Tyne and Wear. Jest córką Debbie Duffie i Alexandra Edwards, którzy są piosenkarzami. Jej rodzice rozwiedli się, gdy była młoda. Ma też starszego brata Jonnie Edwards i przyrodnią siostrę Caitlin Edwards. Mieszkała w Hamilton w Nowej Zelandii przez dwa lata jako nastolatka.
Kariera.
W 2011 roku na pierwszym przesłuchaniu do programu X-Factor wystąpiła z piosenką "You Oughta Know" Alanis Morissette. Znalazła się początkowo w grupie Faux Pas wraz z Jesy Nelson, a następnie zostały połączone z Jade Thirlwall i Leigh-Anne Pinnock w zespół Rhythmix, który wkrótce zmienił nazwę na Little mix. 11 grudnia 2011 roku zostały pierwszym zespołem, który wygrał program. Dotychczas wydały sześć albumów, "DNA" (2012), "Salute" (2013), "Get Weird" (2015), "Glory Days" (2016), "LM5" (2018) i "Confetti" (2020).
W 2019 roku została twarzą włoskiej marki Superga i wydała swoją pierwszą zaprojektowaną kolekcję butów. W 2020 roku został pierwszą kobiecą ambasadorką marki Supreme Nutrition. Jeszcze w tym samym roku została nową twarzą Nando's, portugalsko-afrykańskiej franczyzy spożywczej. Występowała też w ich reklamach telewizyjnych.
Życie prywatne.
W maju 2012 roku zaczęła spotykać się z Zaynem Malik, natomiast zaręczyli się w sierpniu 2013 roku. Para rozstała się w sierpniu 2015 roku. W lutym 2017 roku potwierdzono, że jest w związku z piłkarzem Alexem Oxlade-Chamberlain.
10 maja 2021 roku ogłosiła, że jest w ciąży z Alexem Oxlade-Chamberlain. 21 sierpnia 2021 oboje oznajmili na instagramie, że urodził się syn.
Cierpi na atrezję przełyku.

</doc>
<doc id="4940365" url="https://pl.wikipedia.org/wiki?curid=4940365" title="Rejon plusski">
Rejon plusski

Rejon plusski () – jednostka administracyjna wchodząca w skład obwodu pskowskiego w Rosji.
Centrum administracyjnym rejonu jest osiedle typu miejskiego Plussa, a główną rzeką "Plussa" i jej dopływy. W granicach rejonu usytuowane jest centrum administracyjnym osiedla miejskiego "Zaplusje" oraz centrum administracyjne wiejskiego osiedla: "Lady".

</doc>
<doc id="4940366" url="https://pl.wikipedia.org/wiki?curid=4940366" title="Strzelanina w szkole w Roseburg">
Strzelanina w szkole w Roseburg



</doc>
<doc id="4940367" url="https://pl.wikipedia.org/wiki?curid=4940367" title="Bojary (sielsowiet Miadzioł)">
Bojary (sielsowiet Miadzioł)

Bojary () – agromiasteczko na Białorusi, w obwodzie mińskim, w rejonie miadzielskim, w sielsowiecie Miadzioł.
Historia.
W czasach zaborów wieś w granicach Imperium Rosyjskiego.
W dwudziestoleciu międzywojennym wieś leżała w Polsce, w województwie wileńskim, w powiecie duniłowickim (od 1926 postawskim), w gminie Miadzioł.
Według Powszechnego Spisu Ludności z 1921 roku zamieszkiwało tu 255 osób, 49 było wyznania rzymskokatolickiego, 185 prawosławnego a 21 mahometańskiego. Jednocześnie 26 mieszkańców zadeklarowało polską, 207 białoruską przynależność narodową a 21 tatarską i 1 mołoruską. Było tu 55 budynków mieszkalnych. W 1931 w 56 domach zamieszkiwało 271 osób.
Wierni należeli do parafii rzymskokatolickiej w m. Miadzioł i prawosławnej w m. Niekosiecku. Miejscowość podlegała pod Sąd Grodzki w Miadziole i Okręgowy w Wilnie; właściwy urząd pocztowy mieścił się w Miadziole.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.

</doc>
<doc id="4940372" url="https://pl.wikipedia.org/wiki?curid=4940372" title="TV Edukasi">
TV Edukasi

TV Edukasi (TVE) – indonezyjska stacja telewizyjna o charakterze edukacyjnym. Jej właścicielem jest indonezyjskie Ministerstwo Edukacji i Kultury. Została uruchomiona w 2004 roku.

</doc>
<doc id="4940376" url="https://pl.wikipedia.org/wiki?curid=4940376" title="Tartinki">
Tartinki



</doc>
<doc id="4940377" url="https://pl.wikipedia.org/wiki?curid=4940377" title="Taltuza">
Taltuza



</doc>
<doc id="4940378" url="https://pl.wikipedia.org/wiki?curid=4940378" title="Orthogeomys grandis">
Orthogeomys grandis



</doc>
<doc id="4940379" url="https://pl.wikipedia.org/wiki?curid=4940379" title="Rejon porchowski">
Rejon porchowski

Rejon porchowski () – jednostka administracyjna wchodząca w skład obwodu pskowskiego w Rosji.
Centrum administracyjnym rejonu jest miasto Porchow, a główne rzeki to "Szełoń" (33 dopływy) i "Czeriocha" (25 dopływów). W granicach rejonu usytuowane są centra administracyjne wiejskich osiedli: "Borowiczi", "Popadinka", "Sławkowiczi".

</doc>
<doc id="4940380" url="https://pl.wikipedia.org/wiki?curid=4940380" title="Linia kolejowa nr 607">
Linia kolejowa nr 607

Linia kolejowa nr 607 – pierwszorzędna, jednotorowa, zelektryfikowana linia kolejowa znaczenia państwowego, łącząca posterunek odgałęźny Raciborowice z posterunkiem odgałęźnym Dłubnia.
Charakterystyka techniczna.
Linia w całości jest klasy C3; maksymalny nacisk osi wynosi 221 kN dla lokomotyw oraz 206 kN wagonów, a maksymalny nacisk liniowy wynosi 71 kN (na 1 metr bieżący toru). Sieć trakcyjna jest typu SKB95-2C oraz jest przystosowana do maksymalnej prędkości do 110 km/h; obciążalność prądowa wynosi 1650 A, a minimalna odległość między odbierakami prądu wynosi 20 m. Linia wyposażona jest w elektromagnesy samoczynnego hamowania pociągów. Zarówno prędkość konstrukcyjna, jak i maksymalna, wynosi 60 km/h.
Linia została uwzględniona w kompleksową sieć transportową TEN-T oraz Bursztynowy Korytarz Towarowy nr 11 (RFC11).

</doc>
<doc id="4940382" url="https://pl.wikipedia.org/wiki?curid=4940382" title="Historia gier komputerowych (dziewiąta generacja)">
Historia gier komputerowych (dziewiąta generacja)

Dziewiąta generacja – okres w historii gier komputerowych, który rozpoczął się w 2020 roku wypuszczeniem na rynek przez Microsoft konsoli gier wideo Xbox Series X oraz Series S. Dwa dni później premierę miała konsola Sony o nazwie Playstation 5.
Cechy.
Dziewiąta generacja w historii gier komputerowych przynosi ze sobą wiele nowych rozwiązań w tym:
Konsole stacjonarne.
Xbox Series X|S.
Microsoft zapowiedziało konsolę Xbox Series X (wówczas jeszcze pod nazwą kodową „Project Scarlett”) na targach Electronic Entertainment Expo w 2019 roku. Słabsza wersja konsoli o nazwie Xbox Series S została zapowiedziana 8 września 2020. Ostatecznie obydwa warianty konsoli trafiły do sprzedaży 10 listopada 2020. 
PlayStation 5.
W kwietniu 2019 roku w wywiadzie z Markiem Cernym, głównym architektem konsoli, opublikowanym w magazynie „Wired” pojawiły się pierwsze informacje na temat nowej konsoli Sony – PlayStation 5. Konsola trafiła na rynek 12 listopada 2020.

</doc>
<doc id="4940384" url="https://pl.wikipedia.org/wiki?curid=4940384" title="Maciej Krzyżan">
Maciej Krzyżan

Maciej Krzyżan (ur. 26 stycznia 1965 w Namysłowie) – polski poeta, autor szkiców i recenzji.
Życiorys.
Dzieciństwo spędził w Kłecku. Od 1978 mieszka w Gnieźnie. Absolwent filologii polskiej Uniwersytetu im. Adama Mickiewicza w Poznaniu. Zadebiutował na IV Piastowskim Lecie Poezji (17 i 18 września 1982) wygrywając Turniej Jednego Wiersza. W 1981 współzałożyciel i członek "Poetyckiej Grupy Efektystów", działającej w Gnieźnie, a potem w Poznaniu do 1986 r. Od roku 2015 należy do Stowarzyszenia Pisarzy Polskich. Związany artystycznie z Galerią Autorską Jana Kaji i Jacka Solińskiego w Bydgoszczy.
Nagrody.
Tom "Duszyczka" został wyróżniony w 2020 roku przez Kapitułę Nagrody Literackiej im. Księdza Jana Twardowskiego.

</doc>
<doc id="4940386" url="https://pl.wikipedia.org/wiki?curid=4940386" title="Bonda (Białoruś)">
Bonda (Białoruś)

Bonda (; ) – wieś na Białorusi, w obwodzie mińskim, w rejonie miadzielskim, w sielsowiecie Swatki.
Historia.
W czasach zaborów wieś w granicach Imperium Rosyjskiego.
W dwudziestoleciu międzywojennym wieś leżała w Polsce, w województwie wileńskim, w powiecie duniłowickim (od 1926 postawskim), w gminie Miadzioł.
Według Powszechnego Spisu Ludności z 1921 roku zamieszkiwało tu 85 osób, wszystkie były wyznania prawosławnego i zadeklarowały białoruską przynależność narodową. Było tu 13 budynków mieszkalnych. W 1931 w 15 domach zamieszkiwały 83 osoby.
Wierni należeli do parafii rzymskokatolickiej w m. Miadzioł i prawosławnej w m. Uzła Wielka. Miejscowość podlegała pod Sąd Grodzki w Miadziole i Okręgowy w Wilnie; właściwy urząd pocztowy mieścił się w Miadziole.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.

</doc>
<doc id="4940388" url="https://pl.wikipedia.org/wiki?curid=4940388" title="Sojusz polsko-francuski (1524)">
Sojusz polsko-francuski (1524)

Sojusz francusko-polski – zawarty w 1524 roku między królem Francji Franciszkiem I Walezjuszem a królem polskim Zygmuntem I Starym. Franciszek I szukał sojuszników w Europie Środkowej, aby osłabić pozycję Cesarza Rzymskiego Karola V Habsburga. Królowa Bona Sforza, włoska żona Zygmunta, odegrała kluczową rolę w zawiązaniu sojuszu mającego na celu odzyskanie suwerenności francuskiej nad Mediolanem. Sam Zygmunt Stary zainteresowany był takim sojuszem, ponieważ cesarz zbliżył się politycznie do Wielkiego Księstwa Moskiewskiego, zagrażając tym samym Polsce na dwóch frontach.
Negocjacje prowadzone były przez Antonia Rincona ze strony francuskiej i Hieronima Łaskiego, dyplomatę Korony. Wedle umowy syn Franciszka, książę Orleanu Henryk II Walezjusz miał poślubić córkę Zygmunta Starego, a najstarszy syn króla Polski miał poślubić córkę władcy Francji. Zgodnie z tą samą umową Zygmunt miał poślubić córkę Franciszka I oraz wspierać jego wojska w odzyskaniu Mediolanu, do którego sam mógł rościć sobie prawo przez wcześniejsze małżeństwo z Boną Sforzą. Sojusz został podpisany w 1524 r. Umowa ta jednak nie została wypełniona, gdyż Franciszek Walezjusz został pokonany przez Karola Habsburga w bitwie pod Pawią w 1525 r. Potem Franciszek ponownie szukał sojuszników z Europy Środkowej, dlatego zawarł w 1528 r. sojusz francusko-węgierski z królem Janem Zapolyą. 

</doc>
<doc id="4940390" url="https://pl.wikipedia.org/wiki?curid=4940390" title="Rejon ostrowski (obwód pskowski)">
Rejon ostrowski (obwód pskowski)

Rejon ostrowski () – jednostka administracyjna wchodząca w skład obwodu pskowskiego w Rosji.
Centrum administracyjnym rejonu jest miasto Ostrow, a główne rzeki to: "Wielikaja", "Utroja", "Łża", "Siniaja", "Wiersza", "Kuchwa". W granicach rejonu usytuowane są centra administracyjne wiejskich osiedli: "Woroncowo" i "Kriuki".

</doc>
<doc id="4940394" url="https://pl.wikipedia.org/wiki?curid=4940394" title="Olivér Michl">
Olivér Michl

Olivér Michl – węgierski kierowca wyścigowy.
Życiorys.
Karierę rozpoczynał od startów w kartingu. W 2019 roku uczestniczył m.in. w mistrzostwach Austrii, Niemiec i Europy Środkowej. W 2020 roku został członkiem zespołu Gender Racing Team i zadebiutował w wyścigach formuł. Michl zdobył wówczas mistrzostwo Węgier w Formule Renault praz Formule 2000. Węgier zdobył ponadto mistrzostwo Austriackiej Formuły Renault 2.0, wygrywając sześć wyścigów.

</doc>
<doc id="4940395" url="https://pl.wikipedia.org/wiki?curid=4940395" title="Per-Olof Arvidsson">
Per-Olof Arvidsson

Per-Olof Arvidsson (ur. 18 grudnia 1864 w Augerum, zm. 30 sierpnia 1947 w Sztokholmie) – szwedzki strzelec, medalista olimpijski.
Z zawodu wojskowy, należał do jednego z regimentów artylerii w armii szwedzkiej (Svea artilleriregemente).
Dwukrotny olimpijczyk (IO 1908, IO 1912), startował łącznie w ośmiu konkurencjach. W Londynie wystąpił w trzech, zdobywając medal w drużynowym strzelaniu z karabinu dowolnego w trzech pozycjach z 300 metrów (indywidualnie był 12.). Był także piąty w karabinie wojskowym drużynowo. W Sztokholmie został mistrzem olimpijskim w drużynowym strzelaniu w rundzie pojedynczej do sylwetki jelenia (wraz z Åke Lundebergiem, oraz Oscarem Swahnem i Alfredem Swahnem), ponadto uplasował się na piątej pozycji w rundzie podwójnej do sylwetki jelenia. W pozostałych zmaganiach zajmował miejsca poza pierwszą dziesiątką.
Nigdy nie stanął na podium mistrzostw świata.

</doc>
<doc id="4940400" url="https://pl.wikipedia.org/wiki?curid=4940400" title="Dyḗus">
Dyḗus

Tak jak inne zrekonstruowane bóstwa, "*Dyēus" nie ma potwierdzenia w źródłach pisanych czy archeologii, lecz został zrekonstruowany na podstawie tradycji występujących w kulturach indoeuropejskich, takich jak: wedyjska, irańska, rzymska, grecka, frygijska, messapijska, tracka, iliryjska, albańska, hetycka czy bałtyjska.
Imię.
Etymologia.
Boskie imię "*Dyēus" pochodzi od korzenia "*dyeu-", oznaczającego „dzienne niebo” lub „jasność dnia” (w przeciwieństwie do ciemności nocy), ostatecznie wywodzącego się z rdzenia "*di" lub "*dei-" („świecić, być jasnym”). Wyrazy bliskoznaczne w językach indoeuropejskich znaczeniowo obracają się wokół koncepcji „dnia”, „nieba” i „bóstwa” a fakt, że dzielą wspólny rdzeń "*dyeu" sugeruje, że *Dyēus był postacią boską związaną z jasnym, dziennym niebem.
Rdzeń *"deynos" („dzień”), interpretowany jako derywacja wsteczna rdzenia *"deywós", ma pokrewne wyrazy bliskoznaczne w sanskrycie wedyjskim: "divé-dive" („dzień po dniu”), łacinie "diēs" („dzień”) oraz Dies (bogini, uosobienie dnia, odpowiedniczka greckiej Hemery), hetyckim "siwat" („dzień”), palajskim "Tiyat-" („Słońce, dzień”), starogreckim "endios" („południe”), staroormiańskim "tiw" (տիւ, „jasny dzień”), staroirlandzkim "noenden" („okres dziewięciu dni”), walijskim "heddyw" („dziś, dzisiaj”), czy w słowiańskim Południca.
Grecka bogini Pandeia lub Pandia (Πανδεία, Πανδία, „cała jasność”) mogła być innym imieniem dla bogini księżyca Selene, lecz jej imię nadal zachowuje rdzeń "*di"-/"*dei"- „świecić, być jasnym”.
Epitety.
Najczęstszym epitetem określającym *"Dyēus'a" jest „ojciec” ("*ph₂tḗr"). Określenie „Ojciec Dyēus” zachowało się w wedyjskim "Dyáuṣ Pitṛ́", greckim "Zeus Patēr", illiryjskim "Dei-pátrous", łacińskim "Jupiter" (*"Djous patēr"), nawet w postaci „tato, tata” w scytyjskim "Papaios" dla Zeusa"," lub palajskim wyrażeniu "Tiyaz" "papaz". Epitet "*Ph₂tḗr Ǵenh₁-tōr" („Ojciec Rodzic”) jest również poświadczony w wedyjskiej, irańskiej, greckiej i prawdopodobnie rzymskiej tradycji.
Rola.
"*Dyēus" był Niebiem lub Dniem uważanym też za boską istotę, siedzibą bogów – Niebiosami. Jako brama do bóstw i ojciec zarówno Boskich Bliźniąt, jak i bogini świtu ("*H₂éwsōs"), "*Dyēus" był czołowym bóstwem w panteonie praindoeuropejskim, prawdopodobnie nie był jednak ich władcą ani posiadaczem najwyższej władzy, jak Zeus i Jowisz.
Oprócz tego że "*Dyēus" związany był z jasnym i rozległym niebem, związany był także z pochmurną pogodą, co poświadczone jest w wedyjskich i greckich formułach "deszcz *Dyēus'a". Mimo że kilku kontynuatorów "*Dyēusa" to bóstwa gromowładne, takie jak Zeus i Jowisz, uważa się, że jest to późny rozwój wyłączny dla tradycji śródziemnomorskich, prawdopodobnie wywodzący się z synkretyzmu z bóstwami Kananejczyków i praindoeuropejskiego boga "*Perkwunos'a".
Ze względu na swoją niebiańską naturę, "*Dyēus" jest często opisywany jako „wszechwidzący” lub „z szeroką wizją” w mitach indoeuropejskich. Jednak jest mało prawdopodobne, że był on odpowiedzialny za nadzór nad sprawiedliwością i prawością, jak to było w przypadku Zeusa lub Indyjsko-Irańskiego duetu Mitra-Waruna, ale mógl uczestniczyć jako świadek przysięgi i traktatów. Praindouropejczycy wizualizowali również słońce jako „lampę "*Dyēus'a"” lub „oko "*Dyēus'a"”, widziane w różnych tradycjach: „lampa boga” w "Medes" Eurypidesa, „niebiańska świeca” w "Beowulf", „ziemia pochodni Hattiego” (bogini słońca miasta Arinna) w modlitwie hetyckiej, Helios jako oko Zeusa, Hwar-khszaeta jako oko Ahura Mazdy, i słońce jako „oko Boże” w rumuńskim folklorze.
Małżonka.
"*Dyēus" jest często łączony z "*Dʰéǵʰōm", boginią Ziemi i opisywany jako jednoczący się z nią w celu zapewnienia wzrostu i utrzymania życia na Ziemi; Ziemia zachodzi w ciążę, gdy deszcz pada z nieba. Kontrastem jest również relacja między Ojcem Niebem ("*Dyēus Ph₂tḗr") a Matką Ziemią ("*Dʰéǵʰōm Méhₐtēr"): ta ostatnia jest przedstawiona jako rozległe i ciemne miejsce zamieszkania śmiertelników, położone poniżej jasnej siedziby bogów. Według Jacksona, jako że bóg gromowładny często kojarzy się z zapładniającymi deszczami, "*Dʰéǵʰōm" może być bardziej odpowiednim partnerem "*Perkwunos'a" niż "*Dyēus'a".
Podczas gdy "*H₂éwsōs" i Boskie Bliźnięta są ogólnie uważane za potomstwo samego "*Dyēusa", niektórzy uczeni zaproponowali, aby małżonkę boga zrekonstruować jako "*Diwōnā" lub "*Diuōneh₂", z Dione, żoną Zeusa, jako prawdopodobną kontynuatorką. To echo tematyczne pojawiać się może także w tradycji wedyjskiej, gdzie żona Indry, Indrani, wykazuje podobny zazdrosny i kłótliwy charakter pod wpływem prowokacji. Inną kontynuatorką może być Dia, śmiertelniczka, która zjednoczyła się z Zeusem w jednym z mitów. Historia ta kończy się stworzeniem centaurów ze związku męża Dia, Iksjona, z Herą, żoną Zeusa. Inne imię żeńskie wywodzące się od "*Dyeus'a" można znaleźć w mykeńskiej "Diwii", poświadczonej w drugiej połowie drugiego tysiąclecia p.n.e. i która prawdopodobnie przetrwała w pamfilskim dialekcie Azji Mniejszej. Rekonstrukcja opiera się jednak tylko na tradycji greckiej – i w mniejszym stopniu na tradycji wedyckiej – i dlatego nie jest pewna.
Mallory i Adams uważają, że mimo iż żeńskie boginie (Hera, Juno, Frigg, Śakti) mają wspólny związek z małżeństwem i płodnością, to „funkcje te są zbyt ogólne, by można było założyć, że istniała odrębna praindoeuropejska "bogini-żona", a wiele z tych żon stanowi prawdopodobnie asymilację wcześniejszych bogiń, które mogły nie mieć nic wspólnego z małżeństwem”.
Świadectwa.
Epitet „Ojciec Niebo”.
W niektórych tradycjach zastąpiono epitet "*ph₂ter" słowem dziecięcym "tata", "tatuś":
Ślady w innych tradycjach są mniej pewne:
Od „Niebiański”.
Ślady w innych tradycjach są mniej pewne:
Inne pokrewne wywodzące się od słowa "*diwyós" ("*dyeu" „niebo” + "yós", przyrostek tematyczny) są poświadczone w następujących tradycjach:
Wpływy.
W miarę ewolucji panteonów poszczególnych mitologii związanych z religią praindoeuropejską, atrybuty "*Dyēus'a" zdają się być redystrybuowane do innych bóstw. W mitologii greckiej i rzymskiej, "*Dyēus" był głównym bogiem, podczas gdy etymologiczny kontynuator "*Dyēus'a" w mitologii wedyjskiej stał się bogiem bardzo abstrakcyjnym, a jego pierwotna wyeksponowana pozycja nad innymi bóstwami w dużej mierze osłabła.
W pewnym momencie Prasłowianie, podobnie jak niektóre ludy irańskie po reformie zaratusztriańskiej, zdemonizowały słowiańskiego kontynuatora "*Dyēus'a" (porzucając jednocześnie to słowo w znaczeniu „niebo” (zachowując jednak słowo "dzień") oraz porzucając imiona innych bogów praindoeuropejskich, zastępując je nowymi imionami słowiańskimi lub irańskimi), jednocześnie nie zastępując go żadnym innym konkretnym bogiem, co nastąpiło w wyniku kontaktów kulturowych z ludami irańskimi w pierwszym tysiącleciu p.n.e. "*Dyēus" po demonizacji przez Słowian może mieć dwie kontynuacje: "*divo" („rzecz dziwna” → „cud”) i "*divъ" („demon”). Efektem tej demonizacji mogą być ogólnosłowiańskie demony np. dziwożona, czy dziw (diw) występujący w "Słowie o wyprawie Igora". Według niektórych badaczy przynajmniej część cech "*Dyēus'a" mógł przejąc Swaróg (Urbańczyk: Słońce Dadźbóg – ogień niebiański, Swarożyc – ogień ziemski, Swaróg – niebo, błyskawica). Helmold wspomina, że Słowianie mieli też wierzyć w boga w niebie, który zajmuje się tylko sprawami niebiańskimi i rozkazuje innym bogom.
W tradycjach nieindoeuropejskich.
"*deiwós" zostało zapożyczone do różnych nieindoeuropejskich języków, np. estoński "taevas" lub fiński "taivas", oba znaczące „niebo”, zapożyczone z języków bałtyjskich. W mitologii tureckiej Tengri przedstawiany jest jako Ojciec Niebieski, a Mircea Eliade zauważa, że „morfologicznie i w ogólnym zarysie, religia indoeuropejska przypomina religię turko-tatarską – prymat Boga Niebieskiego, nieobecność lub niewielkie znaczenie bogiń, kult ognia itd.”.

</doc>
<doc id="4940404" url="https://pl.wikipedia.org/wiki?curid=4940404" title="Deiwos">
Deiwos



</doc>
<doc id="4940405" url="https://pl.wikipedia.org/wiki?curid=4940405" title="Deywos">
Deywos



</doc>
<doc id="4940406" url="https://pl.wikipedia.org/wiki?curid=4940406" title="Rejon pałkiński">
Rejon pałkiński

Rejon pałkiński () – jednostka administracyjna wchodząca w skład obwodu pskowskiego w Rosji.
Centrum administracyjnym rejonu jest osiedle typu miejskiego Pałkino. W granicach rejonu usytuowane są centra administracyjne wiejskich osiedli: "Kaczanowo", "Nowaja Usitwa", "Wierniawino".

</doc>
<doc id="4940407" url="https://pl.wikipedia.org/wiki?curid=4940407" title="Dyeus phter">
Dyeus phter



</doc>
<doc id="4940410" url="https://pl.wikipedia.org/wiki?curid=4940410" title="Axel Jansson">
Axel Jansson

Carl Axel Jansson (ur. 24 kwietnia 1882 w Sztokholmie, zm. 22 września 1909 tamże) – szwedzki strzelec, medalista olimpijski.
Olimpijczyk z Londynu (1908), gdzie wystąpił w trzech konkurencjach. Zdobył srebrny medal w drużynowym strzelaniu z karabinu dowolnego w trzech pozycjach z 300 metrów (indywidualnie był siódmy). Był także piąty w karabinie wojskowym drużynowo.
Nigdy nie stanął na podium mistrzostw świata.

</doc>
<doc id="4940411" url="https://pl.wikipedia.org/wiki?curid=4940411" title="Cmentarz przy ul. Górniczego Stanu w Katowicach">
Cmentarz przy ul. Górniczego Stanu w Katowicach

Cmentarz przy ul. Górniczego Stanu w Katowicach – cmentarz parafialny rzymskokatolickiej parafii św. Stanisława Kostki w Katowicach, położony przy ulicy Górniczego Stanu na terenie jednostki pomocniczej Giszowiec i zarazem jedyny cmentarz w dzielnicy. Cmentarz ten o powierzchni 0,731 hektarów został założony w 1949 roku. W 2017 roku składał się z 2 186 nagrobków, a do tego czasu odbyło się tu blisko 3,3 tysiąca pochówków. Średnia roczna liczba pochówków na rok wynosi 65.
Historia.
Pierwotnie mieszkańcy Giszowca po śmierci byli chowani na terenie parafialnego cmentarza parafii św. Anny w Janowie, do której mieszkańcy Giszowca przynależeli zanim powstała pierwsza parafia na terenie osiedla. Starania o założenie cmentarza na terenie Giszowca rozpoczęto w 1948 roku, jeszcze przed formalnym usamodzielnieniem powstającej w tym czasie parafii św. Stanisława Kostki. Wówczas to 14 lipca 1948 roku w piśmie do Starostwa Powiatowego w Katowicach Komitet Budowy Kościoła prosił o zgodę na założenie cmentarza wzdłuż ulicy Powstańców (obecnie ulica Górniczego Stanu) do granicy z tzw. kolonią amerykańską. Wyrażono wstępną zgodę na jego powstanie pod warunkiem spełnienia wymagań formalnych. Komitet wystąpił o odstąpienie terenu od Dyrekcji Lasów Państwowych w Opolu i po zapłacie za równowartość drzew na tym terenie, 26 października 1949 roku parafia przejęła na własność teren cmentarza.
Uroczyste otwarcie cmentarza nastąpiło dzień wcześniej – 25 października 1949 roku, lecz władze niechętne Kościołowi nie wyraziły zgody na grzebanie zmarłych. Wyrażono ją po śmierci jednego z działaczy PZPR z Giszowca, kiedy to władze przyznały partii zgodę na pochowanie zmarłego na nowym cmentarzu. Oficjalną zgodę parafia otrzymała od Miejskiej Rady Narodowej w Katowicach 16 listopada 1950 roku.
Do 2017 roku na cmentarzu pochowano blisko 3,3 tysięcy ludzi. Wśród nich są zasłużeni mieszkańcy Giszowca, w tym:

</doc>
<doc id="4940412" url="https://pl.wikipedia.org/wiki?curid=4940412" title="Borki (rejon wilejski)">
Borki (rejon wilejski)

Borki – dawna osada wojskowa. Tereny na których leżała znajdują się obecnie na Białorusi, w obwodzie mińskim, w rejonie wilejskim, w sielsowiecie Lubań.
Historia.
W czasach zaborów w granicach Imperium Rosyjskiego.
W dwudziestoleciu międzywojennym folwark a następnie osada wojskowa leżała w Polsce, w województwie wileńskim, w powiecie duniłowickim (od 1926 postawskim), w gminie Miadzioł.
Według Powszechnego Spisu Ludności z 1921 roku zamieszkiwało tu 18 osób, 6 było wyznania rzymskokatolickiego a 12 prawosławnego. Jednocześnie 6 mieszkańców zadeklarowało polską a 12 białoruską przynależność narodową. Były tu 2 budynki mieszkalne. W 1931 w 1 domu zamieszkiwało 4 osoby.
Wierni należeli do parafii rzymskokatolickiej w m. Miadzioł i prawosławnej w m. Uzła Wielka. Miejscowość podlegała pod Sąd Grodzki w Miadziole i Okręgowy w Wilnie; właściwy urząd pocztowy mieścił się w Miadziole.

</doc>
<doc id="4940413" url="https://pl.wikipedia.org/wiki?curid=4940413" title="Kyivstar">
Kyivstar

Kyivstar () – ukraińskie przedsiębiorstwo telekomunikacyjne z siedzibą w Kijowie. Należy do niderlandzkiego Veon.
Przedsiębiorstwo zostało założone w 1994 roku, a w 1997 roku uruchomiło własną sieć komórkową.

</doc>
<doc id="4940414" url="https://pl.wikipedia.org/wiki?curid=4940414" title="Uprawa pasowa">
Uprawa pasowa

Uprawa pasowa (ang. "strip-till") – sposób uprawy konserwującej, polegający na wyeliminowaniu orki i ograniczaniu liczby przejazdów po polu nawet do jednego, w trakcie którego wykonuje się wszystkie czynności agrotechniczne związane z uprawą roli (wąskie pasy), nawożeniem przedsiewnym i siewem.
Metoda ta została opracowana w USA. Z uprawą pasową wiąże się głębokie spulchnianie gleby w wąskich pasach stanowiących łącznie nie więcej niż 1/3 powierzchni pola (do głębokości 30–35 cm). Spulchnianie odbywa się bez odwracania i intensywnego mieszania gleby. Zatem wilgotna gleba nie jest przemieszczana ku górze i wydobywana na powierzchnię, tylko spulchniana w rzędach, do których są wysiewane lub sadzone rośliny. Na powierzchni pola, głównie w międzyrzędziach, które stanowią nawet ponad 2/3 jego powierzchni, pozostaje więcej niż 50% resztek roślinnych przedplonu uprzednio zmulczowanego. Celem mulczowania, zwłaszcza przy ograniczonym spulchnianiu gleby jest jej ochrona przed erozją, zachowanie i utrwalanie struktury gruzełkowatej, wywieranie korzystnego wpływu na zasoby glebowej materii organicznej, zatrzymywanie wody w glebie, zwiększenie bioróżnorodności i aktywności organizmów glebowych. Mniejsze są: zużycie paliwa, emisja CO2 do atmosfery, czasochłonność uprawy, nawożenie podstawowe. Nawożenie przedsiewne ograniczone jest do spulchnianych pasów gleby, a nawozy są aplikowane w bezpośrednie sąsiedztwo nasion i rozwijających się roślin. Taki sposób uprawy pozwala uzyskać i zachować korzystne rolnicze właściwości gleby, zwiększyć efektywność i opłacalność uprawy roślin, a jednocześnie chronić środowisko. Wymaga on jednak dużej, wszechstronnej wiedzy rolniczej i używania nowoczesnych, wieloczynnościowych maszyn, wykonujących wiele zabiegów agrotechnicznych za jednym przejazdem. Do niedawna strip-till stosowany był głównie w agrotechnice roślin uprawianych w szerokiej rozstawie rzędów, obecnie dzięki postępowi technicznemu także w uprawie zbóż podstawowych i innych roślin wysiewanych w wąskiej rozstawie rzędów https://www.farmer.pl/produkcja-roslinna/zboza/pszenica-tez-lubi-strip-till,80397.html
Uprawa pasowa obejmuje jeszcze niewielką część areału gruntów ornych w Polsce, choć dzięki postępowi agrotechnicznemu i nowoczesnym konstrukcjom maszyn zyskuje szybko na znaczeniu.

</doc>
<doc id="4940415" url="https://pl.wikipedia.org/wiki?curid=4940415" title="Rejon pieczorski">
Rejon pieczorski

Rejon pieczorski () – jednostka administracyjna wchodząca w skład obwodu pskowskiego w Rosji.
Centrum administracyjnym rejonu jest miasto Pieczory, a główną rzeką Pimża (Piusa). W granicach rejonu usytuowane są centra administracyjne wiejskich osiedli: "Krupp", "Ławry", "Nowyj Izborsk".

</doc>
<doc id="4940416" url="https://pl.wikipedia.org/wiki?curid=4940416" title="Gustav-Adolf Sjöberg">
Gustav-Adolf Sjöberg

Gustav-Adolf Sjöberg (ur. 22 marca 1865 w Söderfors, zm. 31 października 1937 w Köping) – szwedzki strzelec, medalista olimpijski.
Olimpijczyk z Londynu (1908), gdzie wystąpił w dwóch konkurencjach. Zdobył srebrny medal w drużynowym strzelaniu z karabinu dowolnego w trzech pozycjach z 300 metrów. Indywidualnie uplasował się tuż za podium z wynikiem 874 punktów (do miejsca na podium zabrakło mu dziewięciu punktów).
Nigdy nie stanął na podium mistrzostw świata.

</doc>
<doc id="4940420" url="https://pl.wikipedia.org/wiki?curid=4940420" title="Ukrtelecom">
Ukrtelecom

Ukrtelecom () – ukraińskie przedsiębiorstwo telekomunikacyjne z siedzibą w Kijowie.
Przedsiębiorstwo zostało założone w 1991 roku.

</doc>
<doc id="4940427" url="https://pl.wikipedia.org/wiki?curid=4940427" title="Lifecell">
Lifecell

Lifecell [dawniej life:)] – ukraiński dostawca usług telefonii komórkowej z siedzibą w Kijowie. Należy do tureckiego operatora Turkcell.
Lifecell powstało w 2005 roku, w 2016 r. zaczęło funkcjonować pod nazwą Lifecell.

</doc>
<doc id="4940429" url="https://pl.wikipedia.org/wiki?curid=4940429" title="Rejon kunjiński">
Rejon kunjiński

Rejon kunjiński () – jednostka administracyjna wchodząca w skład obwodu pskowskiego w Rosji.
Centrum administracyjnym rejonu jest osiedle typu miejskiego Kunja, a główne rzeki to: "Talica", "Wisieć", "Żizca", "Mariata", "Kunja". W granicach rejonu usytuowane są centra administracyjne wiejskich osiedli: "Żyżyca", "Kaśkowo", "Puchnowo".

</doc>
<doc id="4940433" url="https://pl.wikipedia.org/wiki?curid=4940433" title="Chrystus Dobry Pasterz">
Chrystus Dobry Pasterz



</doc>
<doc id="4940435" url="https://pl.wikipedia.org/wiki?curid=4940435" title="Borówka Brusowska">
Borówka Brusowska

Borówka Brusowska – dawny zaścianek i leśniczówka. Tereny na których leżały znajdują się obecnie na Białorusi, w obwodzie mińskim, w rejonie miadzielskim, w sielsowiecie Miadzioł.
Historia.
W czasach zaborów wieś w granicach Imperium Rosyjskiego.
W dwudziestoleciu międzywojennym wieś leżała w Polsce, w województwie wileńskim, w powiecie duniłowickim (od 1926 postawskim), w gminie Miadzioł.
Według Powszechnego Spisu Ludności z 1921 roku zamieszkiwało:
Wierni należeli do parafii rzymskokatolickiej w m. Miadzioł i prawosławnej w m. Uzła Wielka. Miejscowości podlegały pod Sąd Grodzki w Miadziole i Okręgowy w Wilnie; właściwy urząd pocztowy mieścił się w Miadziole.

</doc>
<doc id="4940437" url="https://pl.wikipedia.org/wiki?curid=4940437" title="Claës Rundberg">
Claës Rundberg

Klas Johan „Claës” Rundberg (ur. 14 listopada 1874 w Malmbäck, zm. 27 maja 1958 w Säby) – szwedzki strzelec, medalista olimpijski.
Olimpijczyk z Londynu (1908), gdzie wystąpił w dwóch konkurencjach. Zdobył srebrny medal w drużynowym strzelaniu z karabinu dowolnego w trzech pozycjach z 300 metrów (jego rezultat był przedostatnim wynikiem w drużynie). Zajął również piąte miejsce w karabinie wojskowym drużynowo, uzyskując najwięcej punktów spośród wszystkich członków szwedzkiej drużyny.
Nigdy nie stanął na podium mistrzostw świata.

</doc>
<doc id="4940442" url="https://pl.wikipedia.org/wiki?curid=4940442" title="TriMob">
TriMob

TriMob (; dawniej Utel) – ukraiński dostawca usług telefonii komórkowej z siedzibą w Kijowie. Stanowi część Ukrtelecom.
Utel powstało w 1992 roku. W 2011 roku zaczęło funkcjonować jako TriMob.

</doc>
<doc id="4940444" url="https://pl.wikipedia.org/wiki?curid=4940444" title="Utel">
Utel



</doc>
<doc id="4940446" url="https://pl.wikipedia.org/wiki?curid=4940446" title="Rejon łokniański">
Rejon łokniański

Rejon łokniański () – jednostka administracyjna wchodząca w skład obwodu pskowskiego w Rosji.
Centrum administracyjnym rejonu jest osiedle typu miejskiego Łoknia.
Geografia.
Powierzchnia rejonu wynosi 2412,4 km².
Główne rzeki rejonu to "Łoknia" i jej dopływ Łować.
Graniczy z obwodami nowogrodzkim i twerskim oraz z rejonami obwodu pskowskiego: bieżanickim, nowosokolniczeskim i wielkołukskim.
Demografia.
W 2020 roku rejon zamieszkiwało 7597 mieszkańców.
Podział administracyjny.
W skład rejonu wchodzi: 1 osiedle miejskie (osiedle Łoknia) i 3 osiedla wiejskie (277 miejscowości): wołost Michajłowskaja, wołost Podbieriezinskaja i wołost Samołukowskaja.

</doc>
<doc id="4940447" url="https://pl.wikipedia.org/wiki?curid=4940447" title="Spectorowska ściana dźwięku">
Spectorowska ściana dźwięku



</doc>
<doc id="4940449" url="https://pl.wikipedia.org/wiki?curid=4940449" title="Intertelecom">
Intertelecom

Intertelecom () – ukraiński dostawca usług telefonii komórkowej z siedzibą w Odessie.
Przedsiębiorstwo zostało założone w 2001 roku.

</doc>
<doc id="4940450" url="https://pl.wikipedia.org/wiki?curid=4940450" title="Borówka Szymkowska">
Borówka Szymkowska

Borówka Szymkowska – dawny zaścianek. Tereny na których leżał znajdują się obecnie na Białorusi, w obwodzie mińskim, w rejonie miadzielskim, w sielsowiecie Miadzioł.
Historia.
W czasach zaborów wieś w granicach Imperium Rosyjskiego.
W dwudziestoleciu międzywojennym zaścianek leżał w Polsce, w województwie wileńskim, w powiecie duniłowickim (od 1926 postawskim), w gminie Miadzioł.
Według Powszechnego Spisu Ludności z 1921 roku zamieszkiwało tu 6 osób, 1 była wyznania rzymskokatolickiego a 5 prawosławnego. Jednocześnie wszyscy mieszkańcy zadeklarowali polską przynależność narodową. Był tu 1 budynek mieszkalny. W 1931 w1 domu zamieszkiwało 6 osób.
Wierni należeli do parafii rzymskokatolickiej w m. Miadzioł i prawosławnej w m. Niekasieck. Podlegała pod Sąd Grodzki w Miadziole i Okręgowy w Wilnie; właściwy urząd pocztowy mieścił się w Miadziole.

</doc>
<doc id="4940451" url="https://pl.wikipedia.org/wiki?curid=4940451" title="CCC Development Team w sezonie 2020">
CCC Development Team w sezonie 2020

CCC Development Team w sezonie 2020 – podsumowanie występów zawodowej grupy kolarskiej CCC Development Team w sezonie 2020.
Od sezonu 2019 firma CCC została głównym sponsorem grupy kolarskiej BMC Racing Team, zarządzanej przez firmę Continuum Sports, tworząc drużynę CCC Team, która, będąc kontynuatorem BMC, w sezonach 2019 i 2020 występowała w dywizji UCI WorldTeams. W związku z tym funkcjonująca do końca sezonu 2018 pod nazwą CCC Sprandi Polkowice (wcześniej znana jako CCC Polsat Polkowice) grupa została od sezonu 2019 przemianowana na CCC Development Team i przeniesiona z dywizji UCI Professional Continental Teams do UCI Continental Teams, stając się bezpośrednim zapleczem i drużyną rozwojową jeżdżącego w UCI World Tour CCC Team. Sezon 2020 był drugim z kolei, w którym funkcjonowała ona w tej formie, rywalizując w dywizji UCI Continental Teams. Jej dyrektorem sportowym, podobnie jak rok wcześniej, był Tomasz Brożyna.
Transfery.
W porównaniu z poprzednim sezonem zmianie uległa dokładnie połowa składu grupy. Do drużyny przyszło sześciu nowych kolarzy, spośród których tylko dwóch z grup zawodowych – Szymon Krawczyk z Voster ATS Team oraz Sawwa Nowikow z Lokosphinx (ten drugi został zawodnikiem CCC pod koniec lutego 2020 i ostatecznie w całym sezonie w żadnym z wyścigów z kalendarza UCI nie wystartował jako kolarz CCC). Z grupy odeszło również sześciu kolarzy – trzech do „macierzystego” CCC Team (Kamil Małecki, Michał Paluta i Attila Valter), dwóch do Voster ATS Team (Piotr Brożyna i Patryk Stosz) oraz jeden do Kern Pharma (Sergio Tu).
Zwycięstwa.
CCC Development Team w sezonie 2020 odniósł siedem zwycięstw w wyścigach z cyklu UCI Europe Tour, triumfując trzy razy w klasyfikacji generalnej wyścigu i czterokrotnie w pojedynczych etapach. Jedna z tych wygranych miała miejsce w wyścigu kategorii 1.2, a pozostałe w kategorii 2.2. Sześć spośród tych zwycięstw odniósł Stanisław Aniołkowski, który sięgnął także po tytuł mistrza Polski w wyścigu ze startu wspólnego.
Ranking UCI.
Drużyna zakończyła sezon 2020 na 38. pozycji w rankingu klubowym UCI, spośród polskich grup pokonując Voster ATS Team oraz Wibatech Merx. W rankingu UCI Europe Tour CCC Development Team zajęło z kolei 17. lokatę, plasując się jednocześnie na 4. pozycji wśród zespołów z dywizji UCI Continental Teams (lepsze były tylko Mazowsze Serce Polski, Elkov–Kasper oraz Minsk Cycling Club).
Indywidualnie najlepszym zawodnikiem grupy CCC Development Team w sezonie 2020 był Stanisław Aniołkowski, który w zajął 126. miejsce z dorobkiem 328 punktów.

</doc>
<doc id="4940452" url="https://pl.wikipedia.org/wiki?curid=4940452" title="Rejon noworżewski">
Rejon noworżewski

Rejon noworżewski () – jednostka administracyjna wchodząca w skład obwodu pskowskiego w Rosji.
Centrum administracyjnym rejonu jest miasto Noworżew, a główne rzeki to "Soroć" i jej dopływ "Lsta". Centra administracyjne wiejskich osiedli to osady: "Orsza", i "Wybor".

</doc>
<doc id="4940453" url="https://pl.wikipedia.org/wiki?curid=4940453" title="Skwer Ewalda Gawlika w Katowicach">
Skwer Ewalda Gawlika w Katowicach

Skwer Ewalda Gawlika w Katowicach – skwer w Katowicach, położony przy skrzyżowaniu ulic Wojciecha i Barbórki w jednostce pomocniczej Giszowiec, na południe od kompleksu budynków starej szkoły. 
Skwer nosi imię Ewalda Gawlika – związanego z dzielnicą malarza nieprofesjonalnego, członka Grupy Janowskiej.Skwer obejmuje dwie działki, będące własnością miasta Katowice. Składa się on z elementów małej architektury (ławki, kosze na śmieci i stojaki na rowery), dwóch bujaków dla dzieci, oświetlenia w postaci szesnastu latarni, a także chodników z kostki brukowej i zieleńców. 
Historia.
Zanim zaproponowano nadanie nazwy skwerowi, projekt jego rewitalizacji został zgłoszony do katowickiego budżetu obywatelskiego na 2016 rok w ramach zadania pt. "Przyjemniej na Giszowcu - rewitalizacja skweru pomiędzy ulicami Barbórki i Wojciecha". We wrześniu 2015 roku projekt ten, zdobywając 360 głosów poparcia, skierowano do realizacji. Propozycję nadania skwerowi imienia Ewalda Gawlika zainicjowała Rada Jednostki Pomocniczej nr 17 Giszowiec w styczniu 2016 roku. Został on ustanowiony uchwałą Rady Miasta Katowice 26 października 2016 roku. 
10 czerwca 2017 roku, w obecności wnioskodawców, prezydenta Katowic Marcina Krupy, wiceprzewodniczącego Rady Miasta Katowice Jerzego Forajtera oraz przedstawicieli mieszkańców Giszowca, otwarto zrewitalizowany skwer. W ramach prac wykonano chodniki, ścieżki i humusowanie, a także ustawiono nowe elementy małej architektury. Prace rewitalizacyjne skweru kosztowały łącznie 241,5 tysięcy złotych. Uroczystość ta była powiązana z piknikiem pn. "Dzień Sąsiada na Wojciecha". 15 września 2018 roku zorganizowano na skwerze II Dzień Sąsiada. 

</doc>
<doc id="4940456" url="https://pl.wikipedia.org/wiki?curid=4940456" title="PEOPLEnet">
PEOPLEnet

PEOPLEnet – ukraiński operator telefonii komórkowej CDMA. Jego właścicielem jest przedsiębiorstwo Telesystemy Ukrajiny z siedzibą w Dnieprze.

</doc>
<doc id="4940457" url="https://pl.wikipedia.org/wiki?curid=4940457" title="Grote Prijs Jean-Pierre Monseré 2020">
Grote Prijs Jean-Pierre Monseré 2020

Grote Prijs Jean-Pierre Monseré 2020 – 9. edycja wyścigu kolarskiego Grote Prijs Jean-Pierre Monseré, która odbyła się 8 marca 2020 na liczącej ponad 196 kilometrów trasie z Hooglede do Roeselare. Impreza kategorii 1.1 była częścią UCI Europe Tour 2020.

</doc>
<doc id="4940459" url="https://pl.wikipedia.org/wiki?curid=4940459" title="VIPnet">
VIPnet



</doc>
<doc id="4940461" url="https://pl.wikipedia.org/wiki?curid=4940461" title="Andrzej Lubowski">
Andrzej Lubowski

Andrzej Lubowski (ur. 1948) – polski ekonomista, bankowiec i publicysta. Autor biografii polsko-amerykańskiego politologa Zbigniewa Brzezińskiego, zatytułowanej "Zbig. Człowiek, który podminował Kreml".
Życiorys.
Absolwent Szkoły Głównej Handlowej w Warszawie i Uniwersytetu Warszawskiego. Od 1982 mieszka w Stanach Zjednoczonych, gdzie ukończył studia na Uniwersytecie Stanforda w Kalifornii i Uniwersytecie Kalifornijskim w Berkeley. Dziesięć lat zajmował kierownicze stanowiska w Citibanku w Kalifornii i Nowym Jorku. Przez dziewięć lat był odpowiedzialny za strategię Visy w Ameryce. Członek rad nadzorczych i doradca amerykańskich oraz europejskich firm.

</doc>
<doc id="4940462" url="https://pl.wikipedia.org/wiki?curid=4940462" title="Brusy (Białoruś)">
Brusy (Białoruś)

Brusy (; ) – wieś na Białorusi, w obwodzie mińskim, w rejonie miadzielskim, w sielsowiecie Swatki.
Historia.
W czasach zaborów wieś w granicach Imperium Rosyjskiego.
W dwudziestoleciu międzywojennym wieś i leśniczówka leżały w Polsce, w województwie wileńskim, w powiecie duniłowickim (od 1926 postawskim), w gminie Miadzioł.
Według Powszechnego Spisu Ludności z 1921 roku wieś zamieszkiwało 486 osób, 49 było wyznania rzymskokatolickiego, a 437 prawosławnego. Jednocześnie wszyscy mieszkańcy zadeklarowali polską przynależność narodową. Było tu 90 budynków mieszkalnych. W 1931 w 98 domach zamieszkiwały 552 osoby.
Leśniczówkę w 1921 zamieszkiwało 7 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwały 4 osoby.
Wierni należeli do parafii rzymskokatolickiej w m. Miadzioł i prawosławnej w m. Uzła Wielka. Miejscowość podlegała pod Sąd Grodzki w Miadziole i Okręgowy w Wilnie; właściwy urząd pocztowy mieścił się w Miadziole.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.

</doc>
<doc id="4940463" url="https://pl.wikipedia.org/wiki?curid=4940463" title="Rejon nowosokolniczeski">
Rejon nowosokolniczeski

Rejon nowosokolniczeski () – jednostka administracyjna wchodząca w skład obwodu pskowskiego w Rosji.
Centrum administracyjnym rejonu jest miasto Nowosokolniki, a główne rzeki to: "Naswa", "Bolszoj Udraj", "Smierdiel", "Małyj Udraj". Centra administracyjne wiejskich osiedli to osady: "Wiaz", "Majewo" i "Naswa".

</doc>
<doc id="4940464" url="https://pl.wikipedia.org/wiki?curid=4940464" title="Hyundai i20 Coupe">
Hyundai i20 Coupe



</doc>
<doc id="4940466" url="https://pl.wikipedia.org/wiki?curid=4940466" title="Vodafone Ukrajina">
Vodafone Ukrajina

Vodafone Ukrajina (dawniej MTS Ukrajina) – ukraiński operator telefonii komórkowej z siedzibą w Kijowie.
Przedsiębiorstwo zostało założone w 1992 roku. W 2015 roku zaczęło funkcjonować jako Vodafone Ukrajina.

</doc>
<doc id="4940467" url="https://pl.wikipedia.org/wiki?curid=4940467" title="Linia kolejowa nr 608">
Linia kolejowa nr 608

Linia kolejowa nr 608 – pierwszorzędna, głównie dwutorowa, zelektryfikowana linia kolejowa znaczenia państwowego, łącząca rozjazd 201 (dawniej posterunek odgałęźny Podgrabie) z rozjazdem 101 (dawniej posterunek odgałęźny Rudzice) na stacji Podłęże.
Charakterystyka techniczna.
Linia w całości jest klasy D3; maksymalny nacisk osi wynosi 221 kN dla lokomotyw oraz wagonów, a maksymalny nacisk liniowy wynosi 71 kN (na 1 metr bieżący toru). Sieć trakcyjna jest typu C120-2C oraz jest przystosowana do maksymalnej prędkości do 110 km/h; obciążalność prądowa wynosi 1725 A, a minimalna odległość między odbierakami prądu wynosi 20 m. Linia wyposażona jest w elektromagnesy samoczynnego hamowania pociągów. Zarówno prędkość konstrukcyjna, jak i maksymalna, wynosi 60 km/h.
Linia na odcinku 0,000 – 1,393 została uwzględniona w kompleksową sieć transportową TEN-T, a w całości w Bursztynowy Korytarz Towarowy nr 11 (RFC11).

</doc>
<doc id="4940468" url="https://pl.wikipedia.org/wiki?curid=4940468" title="Hyundai Tucson FCEV">
Hyundai Tucson FCEV



</doc>
<doc id="4940470" url="https://pl.wikipedia.org/wiki?curid=4940470" title="Zanieczyszczenia fizyczne żywności">
Zanieczyszczenia fizyczne żywności

Zanieczyszczenia fizyczne żywności – substancje nieumyślnie dodane do żywności jako rezultat produkcji żywności (w tym działalności prowadzonej w związku z gospodarką roślinną i zwierzęcą, a także weterynaryjną) wytwarzania, przetwarzania, przygotowywania, obróbki, pakowania, opakowywania, transportu lub przechowywania takiej żywności, albo jako efekt skażenia środowiska.
Głównymi źródłami pochodzenia zanieczyszczeń fizycznych są:
Obecność zanieczyszczeń fizycznych w żywności może być przyczyną uszkodzeń organizmu, m.in. poranienia jamy ustnej czy przełyku.
Żywność zawierająca substancje zanieczyszczające w ilości, która z punktu widzenia zdrowia publicznego jest nie do przyjęcia, w szczególności w odniesieniu do poziomu toksykologicznego, nie może być wprowadzana do obrotu.
Aby zminimalizować ryzyko wystąpienia zanieczyszczeń pochodzenia fizycznego w żywności, należy przestrzegać zasad Dobrej praktyki produkcyjnej oraz Dobrej praktyki higienicznej.

</doc>
<doc id="4940471" url="https://pl.wikipedia.org/wiki?curid=4940471" title="Ukraińska Niezależna Agencja Informacyjna">
Ukraińska Niezależna Agencja Informacyjna

Ukraińska Niezależna Agencja Informacyjna ( – ) – ukraińska agencja informacyjna, założona w 1993 roku.
W czerwcu 2021 agencja zawiesiła swoją działalność w języku angielskim.

</doc>
<doc id="4940472" url="https://pl.wikipedia.org/wiki?curid=4940472" title="Rohan (Morbihan)">
Rohan (Morbihan)



</doc>
<doc id="4940473" url="https://pl.wikipedia.org/wiki?curid=4940473" title="Burmaczyno">
Burmaczyno

Burmaczyno – dawna kolonia. Tereny, na których leżała, znajdują się obecnie na Białorusi, w obwodzie mińskim, w rejonie miadzielskim, w sielsowiecie Słoboda.
Historia.
W czasach zaborów wieś w granicach Imperium Rosyjskiego.
W dwudziestoleciu międzywojennym folwark a następnie kolonia leżała w Polsce, w województwie wileńskim, w powiecie duniłowickim (od 1926 postawskim), w gminie Miadzioł.
Według Powszechnego Spisu Ludności z 1921 roku zamieszkiwało tu 28 osób, 12 było wyznania rzymskokatolickiego, a 16 prawosławnego. Jednocześnie 12 mieszkańców zadeklarowało polską, a 16 białoruską przynależność narodową. Były tu 2 budynki mieszkalne. W 1931 w 6 domach zamieszkiwały 32 osoby.
Wierni należeli do parafii rzymskokatolickiej w m. Miadzioł i prawosławnej w m. Niekasieck. Miejscowość podlegała pod Sąd Grodzki w Miadziole i Okręgowy w Wilnie; właściwy urząd pocztowy mieścił się w Miadziole.

</doc>
<doc id="4940475" url="https://pl.wikipedia.org/wiki?curid=4940475" title="Rejon pustoszkowski">
Rejon pustoszkowski

Rejon pustoszkowski () – jednostka administracyjna wchodząca w skład obwodu pskowskiego w Rosji.
Centrum administracyjnym rejonu jest miasto Pustoszka, a główne rzeki to: "Wielikaja", "Ałola", "Uszcza", "Niewiedrianka". W granicach rejonu usytuowane są centra administracyjne wiejskich osiedli: "Ałol", "Gultiai", "Zabielje", "Dołoscy", "Szczukino".

</doc>
<doc id="4940476" url="https://pl.wikipedia.org/wiki?curid=4940476" title="Halifax (miasto w Anglii)">
Halifax (miasto w Anglii)



</doc>
<doc id="4940480" url="https://pl.wikipedia.org/wiki?curid=4940480" title="Jerry Rawlings">
Jerry Rawlings



</doc>
<doc id="4940481" url="https://pl.wikipedia.org/wiki?curid=4940481" title="Linia kolejowa nr 609">
Linia kolejowa nr 609

Linia kolejowa nr 609 – pierwszorzędna, jednotorowa, zelektryfikowana linia kolejowa znaczenia państwowego, łącząca stację Tarnów Filia z posterunkiem odgałęźnym Tarnów Wschód.
Charakterystyka techniczna.
Linia w całości jest klasy C3; maksymalny nacisk osi wynosi 221 kN dla lokomotyw oraz 216 kN wagonów, a maksymalny nacisk liniowy wynosi 71 kN (na 1 metr bieżący toru). Sieć trakcyjna jest typu C120-2C oraz jest przystosowana do maksymalnej prędkości do 110 km/h; obciążalność prądowa wynosi 1725 A, a minimalna odległość między odbierakami prądu wynosi 20 m. Linia wyposażona jest w elektromagnesy samoczynnego hamowania pociągów. Zarówno prędkość konstrukcyjna, jak i maksymalna, wynosi 60 km/h.

</doc>
<doc id="4940484" url="https://pl.wikipedia.org/wiki?curid=4940484" title="Unian">
Unian



</doc>
<doc id="4940485" url="https://pl.wikipedia.org/wiki?curid=4940485" title="Chmieliniec (Białoruś)">
Chmieliniec (Białoruś)

Chmieliniec – dawny zaścianek. Tereny na których leżał znajdują się obecnie na Białorusi, w obwodzie mińskim, w rejonie miadzielskim, w sielsowiecie Miadzioł.
Historia.
W czasach zaborów wieś w granicach Imperium Rosyjskiego.
W dwudziestoleciu międzywojennym wieś leżała w Polsce, w województwie wileńskim, w powiecie duniłowickim (od 1926 postawskim), w gminie Miadzioł a następnie w gminie Hruzdowo.
Według Powszechnego Spisu Ludności z 1921 roku zamieszkiwało tu 8 osób, wszystkie były wyznania rzymskokatolickiego i zadeklarowali białoruską przynależność narodową. Był tu 1 budynek mieszkalny. W 1931 w 1 domu zamieszkiwało 6 osób.
Miejscowość należała do parafii rzymskokatolickiej w Hruzdowie i prawosławnej w Mańkowiczach. Podlegała pod Sąd Grodzki w Postawach i Okręgowy w Wilnie; właściwy urząd pocztowy mieścił się w Hruzdowie.
Urodził się tu Jan Świderski.

</doc>
<doc id="4940486" url="https://pl.wikipedia.org/wiki?curid=4940486" title="Szkoła Bohaterów">
Szkoła Bohaterów



</doc>
<doc id="4940488" url="https://pl.wikipedia.org/wiki?curid=4940488" title="Medal Waterloo">
Medal Waterloo



</doc>
<doc id="4940490" url="https://pl.wikipedia.org/wiki?curid=4940490" title="Marek Umiński">
Marek Umiński

Marek Umiński (ur. 1937, zm. 12 listopada 2020 w Szczecinie) – polski lekarz, specjalista z zakresu chirurgii oraz nauczyciel akademicki.
Życiorys.
Profesor nauk medycznych, absolwent Pomorskiej Akademii Medycznej jako lekarz – chirurg. Był jednym z inicjatorów i twórców powstania oddziału chirurgicznego w Wojewódzkim Szpitale Zespolonym w Szczecinie, będącego pierwszym tego typu obiektem na Pomorzu Zachodnim. W 1983 był szefem zespołu, który dokonał jednego z pionierskich udanych przeszczepów nerki, w późniejszym czasie jako pierwszy w Polsce prowadził operację z wykorzystaniem metody laparoskopii. W następnych latach brał udział w licznych inicjatywach rozwijających medycynę na ziemiach odzyskanych jak np. utworzenie Oddziału Transprantologii w Szczecinie. W swojej karierze dokonał prawie 700 transplantacji nerek, był także pomysłodawcą i prekursorem leczenie otyłości patologicznej w Polsce.
Jako nauczyciel akademicki w Pomorskim Uniwersytecie Medycznym prowadził zajęcia z zakresu chirurgii ucząc m.in. późniejszego profesora nauk medycznych i marszałka Senatu Tomasza Grodzkiego. Był wieloletnim ordynatorem szpitala w zachodniopomorskim Gryfinie, z czego zrezygnował w 2020 roku, pozostając czynnym lekarzem. Na skutek pandemii koronawirusa SARS-CoV-2 szpital w Gryfinie został przemianowany na zakaźny, gdzie prawdopodobnie podczas pełnionego dyżuru zakaził się od jednego z pacjentów koronawirusem SARS-CoV-2, na skutek czego zmarł 12 listopada 2020 roku.
Był członkiem Komitetu Honorowego poparcia Koalicji Obywatelskiej w wyborach samorządowych w 2018 roku.

</doc>
<doc id="4940491" url="https://pl.wikipedia.org/wiki?curid=4940491" title="Kot i Natura">
Kot i Natura



</doc>
<doc id="4940496" url="https://pl.wikipedia.org/wiki?curid=4940496" title="Rejon puszkinogorski">
Rejon puszkinogorski

Rejon puszkinogorski () – jednostka administracyjna wchodząca w skład obwodu pskowskiego w Rosji.
Centrum administracyjnym rejonu jest osiedle typu miejskiego Puszkinskije Gory, a główne rzeki to "Wielikaja" i jej dopływy: "Soroć", "Issa", "Szesć", "Kudka". W granicach rejonu usytuowane jest centrum administracyjne wiejskiego osiedla: "Wielje".

</doc>
<doc id="4940497" url="https://pl.wikipedia.org/wiki?curid=4940497" title="Jan Czechowski (oficer)">
Jan Czechowski (oficer)

Jan Czechowski (ur. 22 lutego 1892 w Kole, zm. 29 marca 1947 w Warszawie) – major piechoty Wojska Polskiego, działacz niepodległościowy, kawaler Orderu Virtuti Militari.
Życiorys.
Urodził się 22 lutego 1892 w Kole, ówczesnym mieście powiatowym guberni kaliskiej, w rodzinie Józefa i Olgi z domu Blymel. Do Wojska Polskiego został przyjęty z byłych Korpusów Wschodnich i byłej armii rosyjskiej. Służył w 3 Pułku Syberyjskim, który później został przemianowany na 84 Pułk Piechoty. 3 maja 1922 został zweryfikowany w stopniu kapitana ze starszeństwem z 1 czerwca 1919 i 839. lokatą w korpusie oficerów piechoty. W 1923 pełnił obowiązki komendanta kadry batalionu zapasowego 84 pp w Kobryniu, a w następnym roku został wyznaczony na stanowisko kwatermistrza. Z dniem 23 czerwca 1925 został przeniesiony do Korpusu Ochrony Pogranicza. Służył w 4 batalionie granicznym w Dederkałach i 23 batalionie granicznym w Oranach. 12 kwietnia 1927 został mianowany majorem ze starszeństwem z 1 stycznia 1927 i 56. lokatą w korpusie oficerów piechoty. W listopadzie 1927 został przeniesiony z KOP do 20 Pułku Piechoty w Krakowie na stanowisko dowódcy III batalionu. W kwietniu 1928, w związku z likwidacją III batalionu, został przesunięty na stanowisko dowódcy I batalionu. W marcu 1929 został przeniesiony do Komendy Placu w Krakowie na stanowisko referenta dyscypliny i bezpieczeństwa. Od listopada 1932, po zwolnieniu ze stanowiska pułkownika Rolanda Bogusza, pełnił w zastępstwie obowiązki komendanta miasta Kraków. W marcu 1934 został zwolniony z zajmowanego stanowiska i oddany do dyspozycji dowódcy Okręgu Korpusu Nr V, a z dniem 31 lipca tego roku przeniesiony w stan spoczynku. Po zwolnieniu ze służby zamieszkał w Warszawie przy ul. Księcia Janusza 72 bud. 19 m. 3. Zmarł 29 marca 1947 w Warszawie i został pochowany na Cmentarzu Wojskowym na Powązkach (kwatera C15, rząd 1, grób 20). W tym samym grobie została pochowana Eugenia Maria Czechowska z domu Joss (1894–1984).
Był żonaty, miał dwóch synów: Zdzisława (ur. 9 grudnia 1922) i Janusza (ur. 19 lutego 1926).

</doc>
<doc id="4940499" url="https://pl.wikipedia.org/wiki?curid=4940499" title="Ucom">
Ucom

Ucom () – armeńskie przedsiębiorstwo telekomunikacyjne z siedzibą w Erywaniu.
Przedsiębiorstwo zostało założone w 2009 roku. W 2015 roku Ucom zakupiło Orange Armenia.

</doc>
<doc id="4940500" url="https://pl.wikipedia.org/wiki?curid=4940500" title="Haéusōs">
Haéusōs



</doc>
<doc id="4940505" url="https://pl.wikipedia.org/wiki?curid=4940505" title="Zatoka Królewska">
Zatoka Królewska

Zatoka Królewska (ang. "King Sound") – zatoka Oceanu Indyjskiego u północnego wybrzeża stanu Australia Zachodnia, w Australii. Wejście do zatoki znajduje się pomiędzy przylądkiem Cape Leveque na Ziemi Dampiera na zachodzie a archipelagiem Buccaneer na wschodzie.
Zatoka wcina się w głąb lądu na 145 km i liczy średnio około 55 km szerokości. Liczne płycizny, rafy oraz wysokie pływy (do 11 m) utrudniają nawigację. Uchodzą do niej rzeki Fitzroy, Meda, Lennard, May i Robinson. Położone jest nad nią miasto Derby.
Zatoka zbadana została w 1838 roku przez oficerów Johna Wickhama i Johna Stokesa na pokładzie okrętu . Nadali jej oni nazwę King Sound na cześć odkrywcy Phillipa Parkera Kinga. Polski egzonim przyjęty przez KSNG – Zatoka Królewska – opiera się na błędnym potraktowaniu wyrazu "king" jako nazwy pospolitej (w języku angielskim „król”).

</doc>
<doc id="4940506" url="https://pl.wikipedia.org/wiki?curid=4940506" title="King Sound">
King Sound



</doc>
<doc id="4940508" url="https://pl.wikipedia.org/wiki?curid=4940508" title="Rejon uswiatski">
Rejon uswiatski

Rejon uswiatski () – jednostka administracyjna wchodząca w skład obwodu pskowskiego w Rosji.
Centrum administracyjnym rejonu jest osiedle typu miejskiego Uswiaty, a główne rzeki to "Uzmień" i "Uswiacza". W granicach rejonu usytuowane jest centrum administracyjne wiejskiego osiedla: "Cerkowiszcze".

</doc>
<doc id="4940510" url="https://pl.wikipedia.org/wiki?curid=4940510" title="Crnogorski Telekom">
Crnogorski Telekom

Crnogorski Telekom AD – czarnogórski dostawca usług telekomunikacyjnych z siedzibą w Podgoricy.
Przedsiębiorstwo zostało założone w 1998 roku.

</doc>
<doc id="4940511" url="https://pl.wikipedia.org/wiki?curid=4940511" title="Lista meczów reprezentacji Włoch w piłce nożnej mężczyzn">
Lista meczów reprezentacji Włoch w piłce nożnej mężczyzn

Główny artykuł: Reprezentacja Włoch w piłce nożnej
Oficjalne mecze Włoch.
od 2020.
Legenda:
Statystyki.
Bilans meczów oficjalnych według reprezentacji.
"Stan na 17.11.2020:"
Legenda:

</doc>
<doc id="4940512" url="https://pl.wikipedia.org/wiki?curid=4940512" title="Biblioteka Narodowa Kazachstanu">
Biblioteka Narodowa Kazachstanu

Biblioteka Narodowa Kazachstanu – jedna z dwóch bibliotek narodowych Kazachstanu mieszcząca się w Ałmaty, drugą jest istniejąca od 2004 roku Narodowa Biblioteka Akademicka w Astanie.
Historia.
Dekretem "O utworzeniu Państwowej Biblioteki Publicznej KASSR" z 12 marca 1931 roku Prezydium Centralnego Komitetu Wykonawczego Kazachskiej Autonomicznej Socjalistycznej Republiki Radzieckiej powstała Państwowa Biblioteka Publiczna Kazachskiej SRR. W lutym 1937 roku w setną rocznicę śmierci poety nadano jej imię Aleksandra Puszkina. 9 grudnia 1991 roku Rada Ministrów Kazachstanu przemianowała ją w Bibliotekę Narodową Kazachskiej SRR. Od 1992 roku biblioteka jest członkiem Międzynarodowej Federacji Stowarzyszeń i Instytucji Bibliotecznych (IFLA), Konferencji Dyrektorów Bibliotek Narodowych (CDNL), a od 1993 roku należy do Eurasian Library Assembly Nonprofit Partnership (BAE). W 2004 roku dekretem rządu z 24 kwietnia podjęto decyzję o utworzeniu Narodowej Biblioteki Akademickiej Republiki Kazachstanu w Astanie.
Zbiory.
W 2017 roku zbiory biblioteki liczyły 6,7 milionów woluminów w 122 językach, w tym 30 tysięcy rzadkich książek. Gdy w1938 roku powstał Dział rękopisów i książek rzadkich wyselekcjonowano 1004 woluminy. Do zbioru rzadkich książek należą między innymi: encyklopedia z XVIII wieku w języku koreańskim, niedostępna w zbiorach bibliotek w Korei, arabskie manuskrypty i arabski podręcznik matematyki z XVIII wieku w trzech tomach którego drugi tom jest dostępny wyłącznie w Kazachstanie. Znajdują się w nim wpisane w 2003 roku na listę UNESCO Pamięć Świata rękopisy Chodży Ahmada Jasawiego.
Budynek.
Budynek w którym mieści się Biblioteka Narodowa Kazachstanu został zbudowany w 1970 roku na podstawie projektu Instytutu Kazgorstroyproekt. Jest to trzypiętrowy budynek z dwoma dziedzińcami, które pełnią rolę świetlików. W piwnicy mieści się główny magazyn. W budynku północnym mieści się administracja, a w południowym 14 czytelni dla 1500 czytelników. W 2015 roku budynek biblioteki został wpisany na listę zabytków historii i kultury kazachskiej SRR i został objęty ochroną państwa jako Pomnik Historii i Kultury. 

</doc>
<doc id="4940513" url="https://pl.wikipedia.org/wiki?curid=4940513" title="BH Telecom">
BH Telecom

BH Telecom – bośniacki dostawca usług telekomunikacyjnych z siedzibą w Sarajewie.
Przedsiębiorstwo zostało założone w 1992 roku.

</doc>
<doc id="4940515" url="https://pl.wikipedia.org/wiki?curid=4940515" title="Rejon krasnogorodski">
Rejon krasnogorodski

Rejon krasnogorodski () – jednostka administracyjna wchodząca w skład obwodu pskowskiego w Rosji.
Centrum administracyjnym rejonu jest osiedle typu miejskiego Krasnogorodsk, a główną rzeką "Siniaja". W granicach rejonu usytuowane jest centrum administracyjne wiejskiego osiedla "Pokrowskoje".

</doc>
<doc id="4940516" url="https://pl.wikipedia.org/wiki?curid=4940516" title="Maciej Szymanowski">
Maciej Szymanowski

Maciej Szymanowski (ur. 17 stycznia 1966 w Poznaniu) – polski dziennikarz, hungarysta, dyplomata, docent doktor habilitowany. 
Życiorys.
Maciej Szymanowski w latach 1987–1988 z rekomendacji Wacława Felczaka przebywał na stypendium w Budapeszcie. Pod koniec lat 80. działał w Solidarności Polsko-Węgierskiej. W 1991 ukończył hungarystykę na Uniwersytecie Warszawskim. W 2001 uzyskał na Uniwersytecie Jagiellońskim doktorat nauk humanistycznych, dyscyplina historia, na podstawie napisanej pod kierunkiem Andrzeja Chwalby pracy "Wartości narodowe w komunistycznej propagandzie Czechosłowacji, Polski i Węgier w prasie lat 1949–1953".
W latach 1992–1999 był redaktorem czeskiego tygodnika “Respekt”. W 2000 rozpoczął pracę w Ministerstwie Spraw Zagranicznych jako ekspert ds. Europy Środkowej. Od 2001 do 2006 był dyrektorem Instytutu Polskiego w Budapeszcie, a od 2006 do 2010 Instytutu Polskiego w Pradze. Następnie pracował w Sekretariacie Ministra. Od lutego 2013 odpowiadał w MSZ za politykę historyczną.
W 2013 zaczął publikować w „Do Rzeczy”. Został także wykładowcą Katolickiego Uniwersytetu Pétera Pázmánya w Budapeszcie. Współpracował także z Radiem Wnet i czeskim czasopismem „Kontexty”. 1 sierpnia 2018 został mianowany dyrektorem Instytutu Współpracy Polsko-Węgierskiej im. Wacława Felczaka.
Jego żona Lucie Szymanowska pochodzi z Czech, jest tłumaczką z węgierskiego, publicystką i warszawską korespondentką MTVA.
Publikacje książkowe.
Tłumaczenia

</doc>
<doc id="4940517" url="https://pl.wikipedia.org/wiki?curid=4940517" title="Patrick Melrose (serial)">
Patrick Melrose (serial)



</doc>
<doc id="4940519" url="https://pl.wikipedia.org/wiki?curid=4940519" title="HT Eronet">
HT Eronet

HT Eronet (Hrvatske telekomunikacije d.d. Mostar) – bośniacki dostawca usług telekomunikacyjnych z siedzibą w Mostarze.
Przedsiębiorstwo zostało założone w 2003 roku.

</doc>
<doc id="4940520" url="https://pl.wikipedia.org/wiki?curid=4940520" title="E109 (trasa europejska)">
E109 (trasa europejska)

E109 – byłe oznaczenie drogi międzynarodowej w Europie w latach 1968–1983, przebiegającej na obszarze Anglii.
Droga E109 miała ustalony przebieg "Hull – Leeds – Manchester – Liverpool" oraz łączyła się z trasami E31, E33 i E106.
Oznaczenie to obowiązywało do początku lat 80., kiedy wprowadzono nowy system numeracji tras europejskich. Od tamtej pory numer E109 pozostaje nieużywany.
Historyczny przebieg E109.
"Lista dróg opracowana na podstawie materiału źródłowego"

</doc>
<doc id="4940521" url="https://pl.wikipedia.org/wiki?curid=4940521" title="Good Omens">
Good Omens



</doc>
<doc id="4940522" url="https://pl.wikipedia.org/wiki?curid=4940522" title="Titus Popovici">
Titus Popovici

Titus Popovici (ur. 16 maja 1930 w Oradei, zm. 29 listopada 1994 w Bukareszcie) – rumuński pisarz.
Życiorys.
Ukończył studia na Wydziale Filologicznym Uniwersytetu w Bukareszcie. Zadebiutował w 1955 powieścią "Străinul" ("Obcy"). Pisał powieści o problematyce społecznej, nowele i scenariusze filmowe. Współpracował z reżyserem Sergiu Nicolaescu. Był autorem scenariuszy do 34 filmów, m.in. "Moara cu noro" (1956; na podstawie powieści Ioana Slavici), "Pădurea spânzuraților" (1964; na podstawie powieści Liviu Rebreanu), "Kolumna Trajana" (1968) i "Waleczni przeciw rzymskim legionom" (1967). Działał w Rumuńskiej Partii Komunistycznej, wchodził w skład jej KC.

</doc>
<doc id="4940524" url="https://pl.wikipedia.org/wiki?curid=4940524" title="Telemach (Bośnia i Hercegowina)">
Telemach (Bośnia i Hercegowina)

Telemach d.o.o. – bośniackie przedsiębiorstwo telekomunikacyjne z siedzibą w Sarajewie. Oferuje usługę telewizji kablowej oraz dostęp do szerokopasmowego internetu.
Stanowi część United Group.

</doc>
<doc id="4940527" url="https://pl.wikipedia.org/wiki?curid=4940527" title="Ron Klain">
Ron Klain

Ron Klain (ur. 8 sierpnia 1961 w Indianapolis) – amerykański urzędnik państwowy, marketingowiec polityczny, prawnik. Szef personelu Białego Domu (od 2021) i dwóch wiceprezydentów Stanów Zjednoczonych: Ala Gore’a (w latach 1995–1999) i Joego Bidena (2009–2011), w latach 2014–2015 koordynator zespołu szybkiego reagowania, utworzonego po zdiagnozowaniu pierwszych przypadków zakażenia wirusem Eboli w USA.
Życiorys.
Młodość i wykształcenie.
Urodził się w Indianapolis, jako syn Stanleya Klain (wykonawcy budowlanego) i Sarann Warner (agentki biura podróży). Klain jest Żydem. Ukończył North Central High School w 1979 roku. Uzyskał bakalaureat "summa cum laude" na Uniwersytecie Georgetown w 1983 roku. Zdobył tytuł Juris Doctor "magna cum laude" na Harvard Law School w 1987 roku.
Kariera prawnicza.
Pełnił funkcję asystenta sędziego Sądu Najwyższego Stanów Zjednoczonych Byrona White’a w latach 1987–1988. Od 1989 do 1992 roku był głównym prawnikiem senackiej komisji sądownictwa, nadzorował prace związane z prawem konstytucyjnym, karnym, antymonopolowym oraz z nominacją Clarence’a Thomasa na sędziego Sądu Najwyższego. Pełnił funkcję dyrektora ds. legislacyjnych kongresmena Eda Markeya. W 1995 roku Tom Daschle mianował Klaina szefem personelu senackiego Komitetu Przywództwa Partii Demokratycznej.
Gabinet Billa Clintona.
Był zaangażowany w kampanie prezydenckie Billa Clintona w 1992 i 1996 roku. Był zastępcą głównego radcy prawnego ówczesnego Prezydenta Stanów Zjednoczonych. Kierował procesem opiniowania kandydatów na sędziów (w tym Ruth Bader Ginsburg). W 1994 roku został szefem personelu Prokurator Generalnej Stanów Zjednoczonych Janet Reno. W 1995 roku został szefem personelu ówczesnego wiceprezydenta Stanów Zjednoczonych – Ala Gore’a.
Działalność w latach 1999–2009.
W 1999 roku został pracownikiem kancelarii prawnej O’Melveny &amp; Myers. W 2000 roku został wybrany głównym prawnikiem kampanii Ala Gore’a ds. ponownego przeliczenia głosów na Florydzie po wyborach prezydenckich. W 2003 roku Ron Klain pracował jako doradca Wesleya Clarka. Podczas wyborów prezydenckich w 2004 roku Ron Klain był zaangażowany w kampanię Johna Kerry’ego.
Gabinet Baracka Obamy.
12 listopada 2008 „Roll Call” poinformował, że Ron Klain został wybrany na szefa personelu wiceprezydenta Stanów Zjednoczonych. Ron Klain był wymieniany wśród potencjalnych następców Rahma Emanuela (ówczesnego szefa personelu Prezydenta Stanów Zjednoczonych). W 2011 roku przestał pełnić funkcję szefa personelu Joego Bidena, aby rozpocząć pracę w sektorze prywatnym. W latach 2014–2015 był koordynatorem zespołu szybkiego reagowania ds. wirusa Ebola. Po zakończeniu pełnienia tej funkcji pracował w Skoll Foundation i Revolution LLC.
Gabinet Joego Bidena.
11 listopada 2020 Joe Biden poinformował, że Ron Klain został wybrany szefem personelu Białego Domu.
Życie prywatne.
Jest żonaty z Monicą Medina (byłą główną zastępczynią podsekretarza Handlu ds. Oceanów i Atmosfery, byłą główną prawnik National Oceanic and Atmospheric Administration oraz byłą komisarz Stanów Zjednoczonych przy Międzynarodowej Komisji Wielorybnictwa). Mają trójkę dzieci.

</doc>
<doc id="4940528" url="https://pl.wikipedia.org/wiki?curid=4940528" title="Kościół mariawitów w Kajewie">
Kościół mariawitów w Kajewie

Kościół mariawitów w Kajewie – kościół, który znajdował się w Kajewie, w południowej części wsi, po wschodniej części szosy z Krośniewic do Włocławka. Stanowił siedzibę odrębnej parafii mariawickiej pw. Wniebowzięcia Najświętszej Maryi Panny, później należał do parafii Kościoła Starokatolickiego Mariawitów w Nowej Sobótce. Rozebrany w latach 90. XX wieku.
Historia.
Mariawityzm w okolicy Krośniewic pojawił się dzięki duszpasterskiej działalności o. Czesława Marii Polikarpa Kahla, który w 1904 roku był wikariuszem parafii pw. Wniebowzięcia Najświętszej Maryi Panny w Krośniewicach, a także o. Jana Marii Michała Kowalskiego, proboszcza w parafii św. Mateusza Apostoła i św. Rocha w Starej Sobótce w latach 1905–1906. 
W roku 1906 uformowała się „Maryawicka Parafia Przenajświętszego Sakramentu w Krośniewicach” z siedzibą w Kajewie. Proboszczowie parafii rezydowali przy kościele parafialnym św. Mateusza i św. Rocha w Nowej Sobótce, obsługując ponadto mariawickie parafie w Sobótce, Mazewie i Grabowie. W roku 1909 obszarze rzymskokatolickiej parafii Krośniewice mariawici w liczbie 600 osób mieszkali w wioskach: Krzewie, Kajew, Ostrowy, Nowawieś, w folwarku Błonie i w samym miasteczku Krośniewice. W sąsiednich parafiach także mieszkali wyznawcy mariawityzmu, w Miłonicach było ich 60, w Imielnie 13, w Dzierzbicach 12 i w Kutnie kilkadziesiąt osób. Początkowo siedziba nowej parafii znajdowała się w kaplicy domowej u gospodarza Marcina Cichacza. 
W roku 1916 mariawicka parafia krośniewicka liczyła około pół tysiąca wiernych, z czego 384 wiernych uczęszczało na nabożeństwa do kaplicy domowej w Krajewie, a 115 do kaplicy domowej w Ostrowach. W kaplicach tych na stałe przechowywano Przenajświętszy Sakrament i odprawiano msze święte. Mimo znacznej liczby wiernych, mariawici na tym terenie doznawali silnych prześladowań, dochodziło nawet do aktów wandalizmu oraz profanacji kaplicy w Kajewie.
Mariawici z parafii krośniewickiej chowani byli na cmentarzu grzebalnym w Nowej Sobótce i przymierzali się do utworzenia własnego cmentarza.
Nie jest znana dokłada data wybudowania kościoła, z pewnością było to I ćwierćwiecze XX wieku. Świątynia wybudowana została tuż po odzyskaniu przez Polskę niepodległości w 1918 roku. Kościół usytuowano w południowej części wsi, po wschodniej części szosy z Krośniewic do Włocławka. Przy kościele znajdowała się bezpłatna ochronka prowadzona przez zakonnice ze Zgromadzenia Sióstr Mariawitek. Siostry mieszkały w pomieszczeniach znajdujących się na zapleczu świątyni. Prowadziły gospodarstwo rolne, ogród i sad, z czego utrzymywały swoją społeczną działalność. Społeczność mariawicka w Kajewie była wówczas bardzo prężna. 
Potężnym ciosem dla miejscowej społeczności było odejście proboszcza, ks. M. Gabriela Krakiewicza, do Kościoła rzymskokatolickiego w 1923 roku. W wyniku jego rekonwersji od mariawityzmu odstąpiła znaczna część parafian. Dane z tego roku podają 440 parafian z Kajewa i 120 z Ostrowów, co razem daje 560 wiernych krośniewickiej parafii mariawitów, pozostających pod opieką duszpasterską proboszcza o. Franciszka Marii Alojzego Gromulskiego. 
W roku 1928 na terenie gminy Krośniewice zdeklarowanych było 74 wyznawców mariawityzmu (w 1921 było ich 63). Jednakże wierni krośniewickiej parafii mariawitów, zamieszkiwali nie tylko gminę Krośniewice, ale przede wszystkim gminę Błonie, gdzie znajdował się kościół w Kajewie i kaplica w Ostrowach, a także gminy Łanięta i Dąbrowice oraz miasto powiatowe Kutno. 
W roku 1932 na proboszcza parafii została wybrana siostra kapłanka Maria Eliza Patora. Jednakże władze państwowe nie uznawały jej na tym stanowisku, podważając podpisywane przez nią dokumenty i akty stanu cywilnego. W wyniku tej formy represji prawnej, dokumenty były podpisywane przez kapłanów-mężczyzn posługujących przy parafii. 
Podczas rozłamu w mariawityzmie w 1935 roku większość parafian z Kajewa opowiedziała się za arcybiskupem Marią Michałem. Przez rok kościół był własnością "strony felicjanowskiej", za którą opowiedziały się również miejscowe zakonnice: siostra kapłanka Maria Kajetana Suchenek i Maria Ludgarda Chmielewska. W 1936 roku kościół został przejęty przez "stronę płocką" i obsługiwany przez kapłanów z Nowej Sobótki. Mariawici felicjanowscy zostali zmuszeni do opuszczenia kościoła i modlili się w prywatnych domach swoich wyznawców. 
Przy kościele mieszkał także brat zakonny Maria Roch Pieczewski (ur. 10 sierpnia 1856), który zmarł w 1946 roku. Następnie przez pewien okres mieszkał tam również biskup Maria Szymon Bucholc. Ostatnim duszpasterzem posługującym w Kajewie był kapłan Wiktor Maria Lucjan Wierzbicki, który dojeżdżał z Nowej Sobótki, wówczas mieszkania przy kościele wynajmowane były prywatnym osobom. Ze względu na malejącą liczbę wiernych postanowiono zlikwidować odrębną krośniewicką parafię mariawicką w Kajewie i wcielono ją do parafii w Nowej Sobótce jako filię. Z czasem ostatni wyznawcy mariawityzmu odeszli, a kościół pozostał bezużyteczny i przeznaczono go na magazyn. W wyniku opuszczenia kościół niszczał i był systematycznie dewastowany, dlatego władze Kościoła Starokatolickiego Mariawitów w latach 90. XX wieku postanowiły go rozebrać, a działkę sprzedać. Cegłę z rozebranego kościoła przekazano na budowę nowego kościoła mariawickiego w Zgierzu, a na miejscu świątyni prywatny właściciel wybudował stację benzynową.
Duchowym spadkobiercą Krośniewickiej Parafii Maryawitów pw. Przenajświętszego Sakramentu jest Parafia Kościoła Starokatolickiego Mariawitów pw. św. Mateusza Apostoła i Ewangelisty i św. Rocha Wyznawcy w Nowej Sobótce, gdzie znajdują się księgi parafialne i inne pamiątki po wspólnocie mariawickiej w Kajewie. Od kwietnia 2016 w Kutnie odprawiane są nabożeństwa mariawickie w kościele ewangelicko-augsburskim, w sposób duchowy stanową one kontynuację parafii w Kajewie.
Architektura.
Kościół był orientowany, położony na linii wschód-zachód, murowany z czerwonej cegły, kryty dachówką ceramiczną zakładkową, w stylu neogotyckim. Budynek nie był tynkowany, jedynie części sterczyn otynkowano i pomalowano na biało. Fundamenty murowane z kamienia granitowego łamanego i cegły. Na szczycie frontu znajdowała się sygnaturka. Kościół przyozdobiono częściowo tynkowanymi sterczynami na narożnikach okapu. Elewacja frontowa osiowa, symetryczna, nietynkowana.
Wnętrze kościoła było otynkowane, składało się z nawy, chóru, prezbiterium, zakrystii i dwupoziomowych mieszkań przeznaczonych dla duchowieństwa. Budynek był podpiwniczony w częściach bocznych pod zakrystią. Rzut regularny symetryczny osiowy, w postaci dwóch prostokątów. Układ jednotraktowy, prezbiterium łącznie z zakrystią w układzie dwutraktowym. 
Przypisy.
 

</doc>
<doc id="4940530" url="https://pl.wikipedia.org/wiki?curid=4940530" title="Rejon strugowski">
Rejon strugowski

Rejon strugowski (, "Strugo-Krasnienskij rajon") – jednostka administracyjna wchodząca w skład obwodu pskowskiego w Rosji.
Centrum administracyjnym rejonu jest osiedle typu miejskiego Strugi Krasnyje. Główne rzeki to: "Kurieja", "Sitnia", "Luta" i "Pskowa", a jeziora: "Szyrskoje", "Czornoje", "Dołgoje", "Kiebskoje", "Podolskoje", "Wielenskoje". W granicach rejonu usytuowane są centra administracyjne wiejskich osiedli: "Marjino" i "Nowosielje".

</doc>
<doc id="4940531" url="https://pl.wikipedia.org/wiki?curid=4940531" title="Telemach (Słowenia)">
Telemach (Słowenia)

Telemach, širokopasovne komunikacije d.o.o. – słoweńskie przedsiębiorstwo telekomunikacyjne z siedzibą w Lublanie. Oferuje usługi telefoniczne, telewizję kablową oraz dostęp do szerokopasmowego internetu.
Stanowi część United Group.

</doc>
<doc id="4940534" url="https://pl.wikipedia.org/wiki?curid=4940534" title="Telemach (ujednoznacznienie)">
Telemach (ujednoznacznienie)



</doc>
<doc id="4940536" url="https://pl.wikipedia.org/wiki?curid=4940536" title="Stanisław Krauze (farmaceuta)">
Stanisław Krauze (farmaceuta)

Stanisław Krauze (ur. 11 listopada 1902 w Łodzi, zm. 21 lipca 1977 w Warszawie) – polski farmaceuta, profesor doktor habilitowany, twórca polskiej szkoły bromatologicznej.
Życiorys.
Wychowywał się w ubogim domu działacza SDKPiL Konstantego Krauze, uczył się w gimnazjum im. Mikołaja Kopernika i jednocześnie pracował zarobkowo. W 1920 ochotniczo zgłosił się do wojska i walczył w wojnie polsko-bolszewickiej, po jej zakończeniu ukończył również naukę w gimnazjum. Następnie wyjechał do Warszawy, gdzie studiował w Oddziale Farmacji Uniwersytetu Warszawskiego, w 1924 uzyskał dyplom magistra farmacji. Pozostał na uczelni na stanowisku starszego asystenta w Katedrze Nauki o Środkach Spożywczych, jego nauczycielami i współpracownikami byli m.in. prof. Stanisław Przybytek i Adam Maurizio. Prowadził ćwiczenia ze studentami, na potrzeby tych zajęć w 1926 wspólnie z Cezarym Wichrowskim opracowali skrypt „Metodyka badania produktów spożywczych i przedmiotów użytku codziennego”. Równocześnie pracował pod kierunkiem prof. Jana Zaleskiego w Zakładzie Chemii Farmaceutycznej, przygotował tam i w 1931 obronił pracę doktorską pt. „Badania nad terpentyną polską” uzyskując tytuł doktora farmacji. Następnie rozpoczął prowadzić wykłady z zakresu technologii żywności w Wyższej Szkole Wojennej, a następnie w Wyższej Szkole Intendentury. W 1932 uzyskał stypendium z Funduszu Kultury Narodowej i wyjechał na roczny staż naukowy w Laboratorium Higieny Żywności Państwowego Urzędu Zdrowia w Bernie, uczestniczył tam w pracach nad opracowaniem Szwajcarskiego Kodeksu Żywnościowego. Wspólnie z Theodore von Fellenbergiem opracował test do wykrywania kwasu p-hydroksybenzoesowego, znany jako odczynnik Deniges-von Fellenberg-Krauze. W 1935 został dyrektorem Państwowego Zakładu Badania Żywności i Przedmiotów Użytku. Prowadził badania nad yerba mate, jego promotor prof. Witold Rawita-Witanowski w 1937 przedstawił ich wyniki Radzie Wydziału Farmacji Uniwersytetu Warszawskiego i na tej podstawie Stanisław Krauze uzyskał habilitację. Podczas II wojny światowej pracował w Zakładzie Badania Żywności i Przedmiotów Użytku Państwowego Zakładu Higieny, współpracował z ruchem oporu oraz uczestniczył w tajnym nauczaniu studentów Wydziału Farmacji Uniwersytetu Warszawskiego. Podczas powstania warszawskiego przebywał w budynku PZH. Po zakończeniu wojny wyjechał do Łodzi, gdzie zaangażował się w tworzenie Wydziału Farmacji na nowo powstałym Uniwersytecie Łódzkim. Stanisław Krauze zorganizował i objął kierownictwo w Katedrze Nauki o Środkach Spożywczych, równocześnie kierował Zakładem Badania Żywności i Przedmiotów Użytku PZH z siedzibą w Łodzi. Będąc jedynym polskim doktorem habilitowanym w dziedzinie bromatologii został w 1947 profesorem zwyczajnym i został kierownikiem Zakładu Badania Środków Spożywczych na Uniwersytecie Warszawskim, zakład ten przekształcono w Zakład Bromatologii. W 1950 zainicjował powstanie „Roczników Państwowego Zakładu Higieny”, których był przez wiele lat redaktorem naczelnym, a następnie członkiem komitetu redakcyjnego. Od 1956 był członkiem Międzynarodowego Towarzystwa Zwalczania Chorób Cywilizacyjnych, był również wiceprzewodniczącym tego towarzystwa. Ponadto należał do Angielskiego Towarzystwa Chemików Analityków, Towarzystwa Analityków i Ekspertów Francuskich, Szwajcarskiego Towarzystwa Chemicznego. W 1958 rozpoczął współpracę z Komisją Rady Europy do spraw Kodeksu Żywnościowego, która w 1962 została przekształcona w organizację FAO/WHO (KKŻFAO/WHO). Przez 8 lat pełnił funkcję ich prezesa. Aktywnie uczestniczył w wielu posiedzeniach poświęconych Kodeksowi Żywnościowemu, był współautorem rozdziału Kodeksu dotyczącego grzybów jadalnych. Współpracował z KKŻFAO/WHO do 1973 r. Ponadto był ekspertem Światowej Organizacji Zdrowia ds. substancji obcych w żywności. Przez wiele lat należał do Polskiego Towarzystwa Chemicznego oraz Polskiego Towarzystwa Farmaceutycznego, od 1964 był Członkiem Honorowym tego towarzystwa. W 1962 zrezygnował z kierowania Zakładem Badania Żywności i Przedmiotów Użytku, w 1970 został równocześnie dyrektorem Instytutu Biofarmacji Akademii Medycznej w Warszawie. W 1973 przeszedł na emeryturę. 
Dorobek naukowy Stanisława Kauzego obejmował 91 prac doświadczalnych, 89 poglądowych i monografii, 10 podręczników i 8 skryptów, był promotorem 22 doktoratów i opiekunem 16 habilitacji. 
Pochowany na cmentarzu Powązkowskim (kw. 141, rząd II, grób 12).
Odznaczenia.
Stanisław Krauze został uhonorowany najwyższym odznaczeniem austriackim, które jest przyznawane cudzoziemcom tj. Złotą Odznaką Honorową (Das Grosse Goldene Ehrenzeichen), a także francuskim Krzyżem Oficerskim „Pour la Recherche et l’Invention”.

</doc>
<doc id="4940537" url="https://pl.wikipedia.org/wiki?curid=4940537" title="Kość strzałkowa">
Kość strzałkowa



</doc>
<doc id="4940539" url="https://pl.wikipedia.org/wiki?curid=4940539" title="Jelena Dobronrawowa">
Jelena Dobronrawowa

Jelena Borisowna Dobronrawowa, ros. Елена Борисовна Добронравова (ur. 21 lipca 1932 w Moskwie, zm. 24 stycznia 1999 tamże) – radziecka i rosyjska aktorka filmowa, teatralna i telewizyjna. 
Pochodziła z rodziny aktorskiej. Córka aktorów Borisa Dobronrawowa i Marii Dobronrawowej. Laureatka zbiorowej nagrody dla najlepszej aktorki na 8. MFF w Cannes za rolę w filmie "Wielka rodzina" (1954) w reżyserii Iosifa Chejfica.
Została pochowana na moskiewskim Cmentarzu Nowodziewiczym obok swoich rodziców.

</doc>
<doc id="4940540" url="https://pl.wikipedia.org/wiki?curid=4940540" title="András Benkei">
András Benkei

András Benkei (ur. 11 września 1923 w mieście Nyíregyháza, zm. 8 sierpnia 1991 w Budapeszcie) – węgierski polityk komunistyczny, minister spraw wewnętrznych Węgierskiej Republiki Ludowej od 1963 do 1980.
Życiorys.
Pracował w warsztatach kolejowych, później w odlewni, następnie od lipca 1942 w fabryce wyrobów tytoniowych. W sierpniu 1944 został powołany do armii, służył w 9 batalionie łączności. W styczniu 1945 w Austrii został wzięty do radzieckiej niewoli, w lipcu 1948 zwolniony, wrócił na Węgry i ponownie pracował w fabryce wyrobów tytoniowych. Był działaczem związkowym, w 1950 został członkiem Węgierskiej Partii Pracujących (późniejsza Węgierska Socjalistyczna Partia Robotnicza), w grudniu 1951 został etatowym funkcjonariuszem partyjnym, 18 maja 1954 został I sekretarzem Komitetu Miejskiego w Nyíregyházie. We wrześniu 1955 skierowano go do rocznej szkoły partyjnej w Budapeszcie, po ukończeniu której w listopadzie 1956 pełnił kierownicze stanowiska w regionalnych organach partyjnych w Komitat Szabolcs-Szatmár-Bereg, a od czerwca 1957 był I sekretarzem regionalnego komitetu partyjnego w tym komitacie. 5 grudnia 1959 wszedł w skład KC Węgierskiej Socjalistycznej Partii Robotniczej (do 28 marca 1985), od 7 grudnia 1963 do 24 kwietnia 1980 zajmował stanowisko ministra spraw wewnętrznych.

</doc>
<doc id="4940542" url="https://pl.wikipedia.org/wiki?curid=4940542" title="E118 (trasa europejska)">
E118 (trasa europejska)

E118 – byłe oznaczenie drogi międzynarodowej w Europie w latach 1968–1983, przebiegającej na obszarze Wielkiej Brytanii (Irlandia Północna), a według niektórych źródeł także w Irlandii.
Według oficjalnych dokumentów droga E118 miała ustalony przebieg "Larne – Belfast – Lisburn – Newry – Killeen". Łączyła się z trasami E117, E119, E122, E124, E125 i E126.
Oznaczenie to obowiązywało do początku lat 80., kiedy wprowadzono nowy system numeracji tras europejskich. Od tamtej pory numer E118 pozostaje nieużywany.
Historyczny przebieg E118.
"Lista dróg opracowana na podstawie materiału źródłowego"

</doc>
<doc id="4940543" url="https://pl.wikipedia.org/wiki?curid=4940543" title="Rejon diedowiczski">
Rejon diedowiczski

Rejon diedowiczski () – jednostka administracyjna wchodząca w skład obwodu pskowskiego w Rosji.
Centrum administracyjnym rejonu jest osiedle typu miejskiego Diedowiczi.
Geografia.
Powierzchnia rejonu wynosi 2188,1 km².
Graniczy z obwodem nowogrodzkim oraz z rejonami obwodu pskowskiego: bieżanickim, pоrchowskim, noworżewskim i dnowskim.
Główną rzeką jest "Szełoń" wraz z jego dopływami.
Demografia.
W 2020 roku rejon zamieszkiwało 11 436 mieszkańców.
Podział administracyjny.
W skład rejonu wchodzi: 1 osiedle miejskie (osiedle Diedowiczi) i 3 osiedla wiejskie (334 miejscowości): Wołost Pożeriewickaja, Wołost Szełonskaja i Wołost Wiazjewskaja.

</doc>
<doc id="4940544" url="https://pl.wikipedia.org/wiki?curid=4940544" title="Wiera Kuzniecowa (aktorka)">
Wiera Kuzniecowa (aktorka)

Wiera Andriejewna Kuzniecowa, ros. Вера Андреевна Кузнецова (ur. 6 października 1907 w Saratowie, zm. 11 grudnia 1994 w Sankt Petersburgu) – radziecka i rosyjska aktorka filmowa, teatralna i telewizyjna. 
Laureatka zbiorowej nagrody dla najlepszej aktorki na 8. MFF w Cannes za rolę w filmie "Wielka rodzina" (1954) w reżyserii Iosifa Chejfica. Zdobyła również Wyróżnienie Specjalne na 18. MFF w Cannes za rolę w filmie "Był sobie dziad i baba" (1965) Grigorija Czuchraja.

</doc>
<doc id="4940545" url="https://pl.wikipedia.org/wiki?curid=4940545" title="Hanna Chojnacka">
Hanna Chojnacka

Hanna Chojnacka-Gościniak (ur. 26 września 1964 w Płocku) – polska aktorka filmowa, telewizyjna, teatralna i dubbingowa.
W 1987 roku ukończyła studia na wydziale aktorskim PWSFTviT w Łodzi. W tymże roku związała się ze stołecznym Teatrem Rampa na Targówku, a w 1993 przeszła do Teatru Nowego, z którego odeszła pięć lat później. W 2008 roku dołączyła do Teatru Dramatycznego im. Jerzego Szaniawskiego w Płocku.

</doc>
<doc id="4940547" url="https://pl.wikipedia.org/wiki?curid=4940547" title="Jakimauka (stacja kolejowa)">
Jakimauka (stacja kolejowa)

Jakimauka (, ) – stacja kolejowa w miejscowości Jakimauka, w rejonie rzeczyckim, w obwodzie homelskim, na Białorusi. Leży na linii Homel - Łuniniec - Żabinka.
Kończy się tu 12-kilometrowy odcinek dwutorowy linii biegnący ze wschodu od stacji Prybar. Linia od Jakimauki do Kalinkowicz jest jednotorowa.

</doc>
<doc id="4940548" url="https://pl.wikipedia.org/wiki?curid=4940548" title="Blok mieszkalny &quot;Mrówkowiec&quot; we Wrocławiu">
Blok mieszkalny &quot;Mrówkowiec&quot; we Wrocławiu



</doc>
<doc id="4940550" url="https://pl.wikipedia.org/wiki?curid=4940550" title="János Pap">
János Pap

János Pap (ur. 23 grudnia 1925 w Kaposvárze, zm. 22 lutego 1994 w Budapeszcie) – węgierski polityk komunistyczny, minister spraw wewnętrznych od 1961 do 1963, wicepremier od 1963 do 1985.
Życiorys.
Uczył się w gimnazjach w Veszprémie i Keszthely, a od 1941 w Królewskiej Węgierskiej Państwowej Szkole Przemysłu Chemicznego. Po rozpoczęciu okupacji Węgier przez Niemcy ukrywał się do wkroczenia radzieckich wojsk, po wojnie zdał egzamin i został technikiem chemikiem w elektrowni w Ajce. Od lutego 1946 działał w partii komunistycznej (Węgierskiej Partii Pracujących), był sekretarzem komitetu partyjnego przedsiębiorstwa, w listopadzie 1948 został skierowany do szkoły partyjnej, po ukończeniu której w 1949 pracował w komitecie partyjnym w Veszprémie m.in. jako kierownik działu agitacji i propagandy, od 1952 do 1954 zaocznie uczył się w szkole partyjnej, następnie zaocznie studiował na Wydziale Górniczym Uniwersytetu Technicznego w Budapeszcie, którego jednak nie ukończył. Podczas antykomunistycznego powstania w 1956 działał po stronie komunistycznej władzy, biorąc udział w obronie budynku komitetu partyjnego przez powstańcami. 17 listopada 1957 został I sekretarzem Komitetu WSPR Komitatu Veszprém, 5 grudnia 1959 wszedł w skład KC WSPR. Od 13 września 1961 do 7 grudnia 1963 był ministrem spraw wewnętrznych, 7 grudnia 1963 objął funkcję wicepremiera, od 28 czerwca 1985 ponownie był I sekretarzem Komitetu WSPR Komitatu Veszprém, w marcu 1985 przeszedł na emeryturę. W 1985 został odznaczony Orderem Czerwonego Sztandaru Pracy. W latach 90. oskarżono go o udział w zdławieniu powstania z 1956. Zmarł śmiercią samobójczą.

</doc>
<doc id="4940552" url="https://pl.wikipedia.org/wiki?curid=4940552" title="RTL II ZWEI">
RTL II ZWEI



</doc>
<doc id="4940554" url="https://pl.wikipedia.org/wiki?curid=4940554" title="Dno kwiatostanowe">
Dno kwiatostanowe



</doc>
<doc id="4940579" url="https://pl.wikipedia.org/wiki?curid=4940579" title="Kleinia">
Kleinia

Kleinia – rodzaj roślin z rodziny astrowatych ("Asteraceae"). Obejmuje ok. 50–58 gatunków. Występują one na Wyspach Kanaryjskich ("K. neriifolia") i w Maroku ("K. anteuphorbium"), w Afryce Subsaharyjskiej i Madagaskarze, na Półwyspie Arabskim, w południowych Indiach i Sri Lance.
Niektóre gatunki są uprawiane jako ozdobne sukulenty z czerwonymi, żółtymi i białymi kwiatami. Popularny w uprawie jest zwłaszcza gatunek "Kleinia neriifolia", pochodzący z Wysp Kanaryjskich, wyrastający w formie drzewka o pseudodychotomicznych rozgałęzieniach.
Nazwa naukowa rodzaju upamiętnia gdańskiego naukowca – Jacoba Theodora Kleina.
Systematyka.
Rodzaj z podplemienia "Senecioninae", z plemienia "Senecioneae" i podrodziny "Asteroideae" w obrębie rodziny astrowatych ("Asteraceae").
W przeszłości rośliny z tego rodzaju włączano do rodzaju starzec "Senecio". Badania nad relacjami filogenetycznymi wskazują, że prawdopodobnie tu z kolei należałoby włączyć rodzaje "Gynura" i "Solanecio".

</doc>
<doc id="4940580" url="https://pl.wikipedia.org/wiki?curid=4940580" title="Statek szaleńców (ujednoznacznienie)">
Statek szaleńców (ujednoznacznienie)



</doc>
<doc id="4940581" url="https://pl.wikipedia.org/wiki?curid=4940581" title="Papieskie Miasteczko">
Papieskie Miasteczko



</doc>
<doc id="4940583" url="https://pl.wikipedia.org/wiki?curid=4940583" title="Czyżouka (przystanek kolejowy)">
Czyżouka (przystanek kolejowy)

Czyżouka (, ) – przystanek kolejowy w pobliżu miejscowości Czyżouka, w rejonie rzeczyckim, w obwodzie homelskim, na Białorusi. Leży na linii Homel - Łuniniec - Żabinka.

</doc>
<doc id="4940587" url="https://pl.wikipedia.org/wiki?curid=4940587" title="Parafia Kościoła Katolickiego Mariawitów w Zieleniewie">
Parafia Kościoła Katolickiego Mariawitów w Zieleniewie

Parafia Przenajświętszego Sakramentu w Zieleniewie – mariawicka parafia kustodii płockiej, Kościoła Katolickiego Mariawitów w RP.
Świątynią parafialną była kaplica domowa pod wezwaniem Przenajświętszego Sakramentu, znajdująca się w Zieleniewie, w gminie Daszyna, powiecie łęczyckim, województwie łódzkim. Obecnie wierni spotykają się na modlitwę w prywatnych domach. 
Parafia obejmuje następujące miejscowości: Zieleniew, Rzędków, Odechów, Nowa Wieś, Kadzidłowa i Kłodawa. 
Wierni Kościoła Katolickiego Mariawitów są chowani na cmentarzu mariawickim w Nowej Sobótce, tam również znajduje się kościół pw. św. Mateusza Apostoła i Ewangelisty i św. Rocha Wyznawcy, będący siedzibą parafii Kościoła Starokatolickiego Mariawitów. 
Historia.
Mariawityzm w rejonie Mazewa i okolic pojawił się dzięki słynnej duszpasterskiej działalności o. Jana Marii Michała Kowalskiego, proboszcza parafii rzymskokatolickiej w Starej Sobótce w latach 1905–1906. Wierni z okolicznych parafii przybywali licznie na nabożeństwa do Starej Sobótki, a następnie do Nowej Sobótki, gdzie utworzono siedzibę nowej parafii. Nowy ruch religijny zyskał licznych zwolenników w sąsiadującej z parafią sobótkowską, parafią św. Jana Chrzciciela w Mazewie. 
W roku 1907 w Nowej Sobótce rozpoczęto budowę kościoła oraz domu parafialnego, urządzono cmentarz wyznaniowy i ustanowiono główną siedzibę dla proboszcza czterech mariawickich parafii: sobótkowskiej, grabowskiej, mazewskiej i krośniewickiej. Każda z wymienionych parafii posiadała odrębny zarząd, radę parafialną i osobowość prawną. 
30 czerwca 1908 została poświęcona przez ks. Tomasza Marię Gabriela Krakiewicza kaplica domowa we wsi Zieleniew, w domu Józefa Waliszewskiego. W kaplicy przechowywano Przenajświętszy Sakrament i sprawowano msze święte, adorację eucharystyczną oraz różne nabożeństwa okresowe. Kaplicą opiekowały się siostry zakonne ze Zgromadzenia Sióstr Mariawitek. Przez krótki okres istniała również kaplica domowa w Rzędkowie. 
W roku 1909 na terenie tej parafii było aż 750 mariawitów, mieszkających głównie w miejscowościach: Rzędków, Żelazna, Jarochów, Jarochówek, Mazew, Sławoszew, Gąsiorów, Drzykozy, Zieleniew, Zagróbki i Daszyna. Ponadto do Mazewskiej Parafii Maryawitów pw. Przenajświętszego Sakramentu zaliczano mariawitów pochodzących z rzymskokatolickich parafii w Topoli Królewskiej, Siedlcu (20 wiernych) i Łęczycy (70 wiernych). Dane z roku 1916 podają liczbę 787 wiernych mazewskiej parafii mariawickiej. W 1923 roku parafia liczyła 810 wiernych. 
Potężnym ciosem dla miejscowej społeczności było odejście proboszcza, ks. Krakiewicza, do Kościoła rzymskokatolickiego w 1923 roku. Wraz z nim odeszła od mariawityzmu znaczna część parafian. Na jego miejsce ustanowiono proboszczem parafii mariawickiej o. Franciszka Marię Alojzego Gromulskiego. 
Po wprowadzeniu w mariawityzmie kapłaństwa niewiast, proboszczem parafii była siostra kapłanka Maria Eliza Patora, a wikariuszką parafii mazewskiej została siostra kapłanka Aniela Maria Teonilla Kołudzka, która mieszkała przy kaplicy w Zieleniewie. 
W wyniku rozłamu w mariawityzmie w roku 1935, znaczna część wiernych okolicznych parafii mariawickich opowiedziała się po stronie arcybiskupa Marii Michała Kowalskiego. W parafii grabowskiej mariawici felicjanowscy urządzili kaplicę domową w domu państwa Włoszkiewiczów w Jastrzębi. W Kajewie, gdzie stanowili większość, przez rok spotykali się na modlitwę w miejscowym kościele mariawickim, następnie byli zmuszeni opuścić świątynię i przenieść się do kaplicy domowej. Dla wiernych parafii mazewskiej i sobótkowskiej odrębna kaplica mariawicka znajdowała się w Zieleniewie, w domu rodziny Waliszewskich, następnie przeniesiono ją do domu rodziny Wojterów. Pierwszym proboszczem parafii w Zieleniewie była siostra kapłanka Aniela Maria Teonilla Kołudzka. Następnie w latach 1938-1940 probostwo w Zieleniewie objęła siostra kapłanka Honorata Maria Zacharia Orłowska, skąd została przeniesiona do pracy w Felicjanowie. 
Po jej przeniesieniu na nabożeństwa w miejscowych kaplicach przyjeżdżali kapłani i kapłanki z innych parafii, głównie z klasztoru w Felicjanowie. 2 lutego 1949 roku proboszczem parafii został kapłan Mieczysław Maria Felicjan Wojtera, pochodzący z Zieleniewa, który w międzyczasie obsługiwał również inne parafie. Z parafii Zieleniew pochodził także kapłan Kazimierz Maria Tymoteusz Anielak, urodzony 23 marca 1928 roku w Jarochówku, wyświęcony na kapłana 4 października 1951 roku w Felicjanowie. Kapłan M. Tymoteusz zajmował się krawiectwem, mieszkał na stałe w Felicjanowie, skąd pomagał jako wikariusz w obsłudze parafii Przenajświętszego Sakramentu w Grzmiącej. Często także przyjeżdżał do rodzinnej parafii, pomagając w jej obsłudze. 
W 1954 roku parafia liczyła około 110 wyznawców, obejmowała dwie kaplice w Zieleniewie i Jastrzębi, należały do niej następujące miejscowości: Zieleniew, Gąsiorów, Zagróbki, Kutno, Krośniewice, Odechów, Jastrzębia, Kadzidłowa, Ostrówek, Grabina, Jarochówek, Rzędków, Morawce, Łubno i Kopyta. W 1958 roku kapłan M. Felicjan powrócił do Felicjanowa, skąd nadal opiekował się parafią w Zieleniewie. W obsłudze parafii pomagała także siostra kapłanka M. Magdalena. Do śmierci kapłana M. Felicjana (2007) w jego domu rodzinnym funkcjonowała kaplica domowa. 
W chwili obecnej (rok 2020) nabożeństwa sprawowane są w prywatnych domach wiernych, przez miejscowych kapłanów i kapłanki ludowe. Kilka razy do roku wierni Kościoła Katolickiego Mariawitów są odwiedzani przez siostrę biskupkę Marię Rafaelę Woińską z Warszawy. 
Wierni z okolic Zieleniewa i Sobótki odprawiają miesięczną adorację Przenajświętszego Sakramentu 22 dnia miesiąca, a z Kadzidłowej i okolic 28 dnia każdego miesiąca.

</doc>
<doc id="4940588" url="https://pl.wikipedia.org/wiki?curid=4940588" title="Jeziorki (Warszawa)">
Jeziorki (Warszawa)

Jeziorki – dawna wieś, obecnie osiedle w dzielnicy Ursynów w Warszawie. Dwa obszary Miejskiego Systemu Informacji: Jeziorki Północne i Jeziorki Południowe oraz dwie części miasta według Krajowego Rejestru Urzędowego Podziału Terytorialnego Kraju: Nowe Jeziorki i Jeziorki Polskie. Jednostka pomocnicza gminy Warszawa-Ursynów pn. Osiedle Jeziorki.
Położenie i charakterystyka.
Jeziorki to dawna wieś, a obecnie osiedle oraz dwa obszary Miejskiego Systemu Informacji (MSI) położone na południowo-zachodnim Ursynowie. Granica pomiędzy obszarami przebiega wzdłuż ulicy Baletowej. Jeziorki Północne od północy ograniczone są bocznicą kolejową metra do Stacji Techniczno-Postojowej Kabaty, od wschodu ulicą Farbiarską, od zachodu granicą miasta. Granica Jeziorek Południowych na wschodzie przebiega ulicami Farbiarską, Kobzy i Klarnecistów, następnie przez teren szkoły (od zachodu), i dalej ulicami Karczunkowską, Sarabandy i Puławską. Na południu i zachodzie przebiega wzdłuż granicy miasta. Jeziorki Północne graniczą z obszarami MSI Grabów i Pyry, Jeziorki Południowe natomiast z obszarem MSI Dąbrówka. Zewnętrznie graniczą z gminami Lesznowola i Raszyn. Wchodzą w skład tzw. Zielonego Ursynowa.
Według Krajowego Rejestru Urzędowego Podziału Terytorialnego Kraju na obszar składają się dwie części miasta: Nowe Jeziorki o identyfikatorze 0918459 oraz Jeziorki Polskie o identyfikatorze 0918270. Według państwowego rejestru nazw geograficznych na terenie obszarów MSI zlokalizowane są części miasta: Dawidy Zwykłe, Ludwinów, Jeziorki Północne, Jeziorki Polskie, Nowe Jeziorki, Zgorzała nad Jeziorem, Jeziorki Południowe, Dawidy Poduchowne i Jeziorki.
Jeziorki leżą w większości w zlewni Rowu Jeziorki, a także Potoku Służewieckiego (jego dopływu – Kanału Grabowskiego). Znajdują się tu liczne zbiorniki wodne m.in. jezioro Zgorzała i stawy Wąsal, Pozytywka, Nowe Ługi, Krosno, Czyste, Kądziołeczka, Łużek i Szyja.
Przez osiedle przebiegają linie kolejowe nr 8 i nr 937, na których znajdują się przystanki kolejowe Warszawa Dawidy i Warszawa Jeziorki. Wyznaczono także drogę ekspresową S7, na której zlokalizowano węzeł drogowy Warszawa Lotnisko (według Państwowego Rejestru Nazw Geograficznych – węzeł Warszawa-Południe).
Powierzchnia Jeziorek w granicach jednostek pomocniczych „Osiedla Jeziorki” i „Osiedla Etap”, które łącznie pokrywają się z obszarami MSI, wynosi ok. 825 hektarów. Jest to teren z przeważającą zabudową mieszkaniową jednorodzinną, występują też tereny rolnicze.
W obrębie Jeziorek Północnych znajduje się cmentarz w Pyrach, natomiast w Jeziorkach Południowych – cerkiew prawosławna pw. św. Sofii Mądrości Bożej (ul. Puławska 568).
Historia.
Wieś Jeziorki powstała w XV wieku poprzez wyodrębnienie części nieistniejącej już wsi Gramnica. W przeszłości miejscowość wzmiankowano jako: Grambnicze circa lacum (1421 rok), Grambnicze dicta Jeszyora (1424), Jezorky alias Grampnicze (1460), Jesyorki (1507), Jezyorky (1521) i Jezierkowicze (1533). Nazwa "Jeziorki" ma charakter topograficzny.
W XVI wieku wieś weszła we władanie rodziny Jeziorkowskich herbu Radwan (m.in. Piotr i Wacław Jeziorkowscy w latach 1606–1615). W 1528 roku powierzchnia wsi wynosiła ok. 50 hektarów (3 łany). W 1602 roku należała do parafii w Raszyńcu (obecnie Raszyn).
Zabudowania Jeziorek uległy zniszczeniu w czasach potopu szwedzkiego. W drugiej połowie XVII wieku część wsi o powierzchni ok. 9 hektarów została zakupiona przez kanonika warszawskiego o nazwisku Czyżewski i włączona w dobra Dawidy. Według stanu wiedzy na 1729 rok w skład Jeziorek wchodziło 10 domów. Na początku XIX wieku osiedli się tu koloniści niemieccy. Od tej pory miejscowość dzieliła się na Jeziorki Polskie i Jeziorki Niemieckie. Jeziorki Niemieckie liczyły w 1827 roku 10 domów i 110 mieszkańców, w 1905: 12 domów i 82 mieszkańców, a w 1921 roku 12 domów i 80 mieszkańców. Jeziorki Polskie w 1905 roku to 13 domów i 209 mieszkańców, a w 1921: 19 domów i 194 mieszkańców. Historyczna część Jeziorek wchodzi w większości w skład obszaru MSI Jeziorki Północne.
W dniu 14 maja 1951 rozporządzeniem Rady Ministrów miejscowość została włączona w granice administracyjne Warszawy. Początkowo wchodziła w skład Mokotowa, a od marca 1994 roku znajduje się w granicach Ursynowa. W grudniu 1996 Rada Gminy Warszawa-Ursynów powołała jednostkę pomocniczą gminy Warszawa-Ursynów „Osiedle Jeziorki”. Jego statut został uchwalony w 2013 roku. W 1998 roku utworzono obszary MSI Jeziorki Północne i Jeziorki Południowe.

</doc>
<doc id="4940589" url="https://pl.wikipedia.org/wiki?curid=4940589" title="A1 Telekom Austria">
A1 Telekom Austria



</doc>
<doc id="4940590" url="https://pl.wikipedia.org/wiki?curid=4940590" title="Michel Redlin">
Michel Redlin



</doc>
<doc id="4940591" url="https://pl.wikipedia.org/wiki?curid=4940591" title="Jeziorki Północne">
Jeziorki Północne



</doc>
<doc id="4940592" url="https://pl.wikipedia.org/wiki?curid=4940592" title="Jeziorki Południowe">
Jeziorki Południowe



</doc>
<doc id="4940593" url="https://pl.wikipedia.org/wiki?curid=4940593" title="Rokitno (obwód brzeski)">
Rokitno (obwód brzeski)

Rokitno (; ) – wieś na Białorusi, w obwodzie brzeskim, w rejonie łuninieckim, w sielsowiecie Dworzec.
Znajduje się tu filialna cerkiew prawosławna pw. św. Michała Archanioła z 1992 r., podlegająca parafii w Jaźwinkach. W pobliżu znajduje się przystanek kolejowy Rokitno, położony na linii Homel – Łuniniec – Żabinka.
Historia.
W dwudziestoleciu międzywojennym leżało w Polsce, w województwie poleskim, w powiecie łuninieckim, do 18 kwietnia 1928 w gminie Kożangródek, następnie w gminie Łuniniec. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4940595" url="https://pl.wikipedia.org/wiki?curid=4940595" title="Kama Sutra - A Tale Of Love">
Kama Sutra - A Tale Of Love



</doc>
<doc id="4940597" url="https://pl.wikipedia.org/wiki?curid=4940597" title="1-procentowcy">
1-procentowcy



</doc>
<doc id="4940599" url="https://pl.wikipedia.org/wiki?curid=4940599" title="Jeziorki Nowe">
Jeziorki Nowe



</doc>
<doc id="4940600" url="https://pl.wikipedia.org/wiki?curid=4940600" title="Jeziorki Polskie">
Jeziorki Polskie



</doc>
<doc id="4940602" url="https://pl.wikipedia.org/wiki?curid=4940602" title="Mariusz Woźniak">
Mariusz Woźniak



</doc>
<doc id="4940606" url="https://pl.wikipedia.org/wiki?curid=4940606" title="Rolf Åke Mikael Nyqvist">
Rolf Åke Mikael Nyqvist



</doc>
<doc id="4940608" url="https://pl.wikipedia.org/wiki?curid=4940608" title="Sielsowiet Kożangródek">
Sielsowiet Kożangródek

Sielsowiet Kożangródek (, Haradocki sielsawiet; ) – sielsowiet na Białorusi, w obwodzie brzeskim, w rejonie łuninieckim, z siedzibą w Kożangródku.
Według spisu z 2009 sielsowiet Kożangródek zamieszkiwało 3437 osób, w tym 3403 Białorusinów (99,01%), 20 Rosjan (0,58%), 7 Ukraińców (0,20%), 4 Mołdawian (0,12%), 1 Polak (0,03%), 1 Ormianin (0,03%) i 1 osoba, która nie podała żadnej narodowości.

</doc>
<doc id="4940610" url="https://pl.wikipedia.org/wiki?curid=4940610" title="Sielsowiet Gródek (obwód miński)">
Sielsowiet Gródek (obwód miński)



</doc>
<doc id="4940614" url="https://pl.wikipedia.org/wiki?curid=4940614" title="Bank Spółdzielczy w Jabłonce">
Bank Spółdzielczy w Jabłonce

Bank Spółdzielczy w Jabłonce – bank spółdzielczy z siedzibą w Jabłonce, powiecie nowotarskim, województwie małopolskim, w Polsce. Bank zrzeszony jest w Grupie Banku Polskiej Spółdzielczości S.A.
Historia.
7 października 1928 z inicjatywy proboszcza parafii św. Marcina w Podwilku ks. Jana Góralika oraz nauczyciela Szkoły Powszechnej nr 1 im. Królowej Jadwigi w Podwilku Wojciecha Lorencowicza powstała Kasa Stefczyka w Podwilku. Założyło ją 24 mieszkańców Podwilka, Podsarnia i Harkabuza założyło Kasę Stefczyka z siedzibą w Podwilku. Do 1939 r. księgowość i sekretariat Kasy prowadził W. Lorencowicz.
Podczas okupacji słowackiej w latach 1939 - 1945 Kasa działała, podlegając Ústrednému družstvu w Bratysławie.
W 1949 reforma bankowa wymusiła zmianę nazwy na "Gminna Kasa Spółdzielcza w Jabłonce". W 1962 przyjęto nazwę "Kasa Spółdzielcza w Jabłonce", a w 1973 zmieniono nazwę na obecną.
Od 1994 Bank był zrzeszony w Małopolskim Banku Regionalnym. Od 2002 należy do Grupy Banku Polskiej Spółdzielczości.
Władze.
W skład zarządu banku wchodzą:
Czynności nadzoru banku sprawuje 11-osobowa rada nadzorcza.

</doc>
<doc id="4940621" url="https://pl.wikipedia.org/wiki?curid=4940621" title="Štúrowcy">
Štúrowcy



</doc>
<doc id="4940622" url="https://pl.wikipedia.org/wiki?curid=4940622" title="Eddie Johnson (koszykarz ur. 1955)">
Eddie Johnson (koszykarz ur. 1955)



</doc>
<doc id="4940624" url="https://pl.wikipedia.org/wiki?curid=4940624" title="Eddie Johnson (koszykarz 1955–2020)">
Eddie Johnson (koszykarz 1955–2020)



</doc>
<doc id="4940640" url="https://pl.wikipedia.org/wiki?curid=4940640" title="Czernidłak pstry">
Czernidłak pstry

Czernidłak pstry ("Coprinopsis picacea" (Bull.) Redhead, Vilgalys &amp; Moncalvo) – gatunek grzybów należący do rodziny kruchaweczkowatych ("Psathyrellaceae").
Systematyka i nazewnictwo.
Pozycja w klasyfikacji według Index Fungorum: "Coprinopsis, Psathyrellaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy opisał go w 1785 r. Jean Baptiste François Bulliard nadając mu nazwę "Agaricus picaceus". W 1821 r. Samuel Frederick Gray przeniósł go do rodzaju "Coprinus". W wyniku badań filogenetycznych prowadzonych na przełomie XX i XXI wieku mykolodzy ustalili, że rodzaj "Coprinus" jest polifiletyczny i rozbili go na kilka rodzajów. Obecną, uznaną przez Index Fungorum nazwę nadali temu gatunkowi Redhead, Vilgalys i Moncalvo w 2001 r.
Synonimy:
Naukowa nazwa gatunkowa "picacea" pochodzi od sroki ("Pica pica") i nawiązuje do pstrokatej barwy kapelusza. Do pstrokatości kapelusza nawiązuje też polska nazwa, którą nadali Barbara Gumińska i Władysław Wojewoda w 1965 r. dla synonimu "Coprinus picaceus". Po przeniesieniu do rodzaju "Coprinellus" nazwa ta stała się niespójna z obecną nazwą naukową.
Występowanie.
Występuje w Europie, Ameryce Północnej, Afryce, południowo-wschodniej Azji. W. Wojewoda w 2003 r. w swoim opracowaniu podaje 7 stanowisk czernidłaka pstrego na terenie Polski. Liczne i bardziej aktualne stanowiska podaje internetowy atlas grzybów. Czernidłak pstry znajduje się na "Czerwonej liście roślin i grzybów Polski". Ma status V – gatunek narażony, który zapewne wkrótce przesunie się do kategorii wymierających, jeśli będą nadal działać czynniki zagrożenia.
Saprotrof. Występuje wśród opadłych liści w lasach, zwłaszcza bukowych, rzadziej pod dębami i grabami.

</doc>
<doc id="4940641" url="https://pl.wikipedia.org/wiki?curid=4940641" title="Coprinopsis picacea">
Coprinopsis picacea



</doc>
<doc id="4940642" url="https://pl.wikipedia.org/wiki?curid=4940642" title="Coprinus picaceus">
Coprinus picaceus



</doc>
<doc id="4940643" url="https://pl.wikipedia.org/wiki?curid=4940643" title="Saturnin Butkiewicz">
Saturnin Butkiewicz

Saturnin Butkiewicz (ur. 22 kwietnia 1903 w Wołkowysku, zm. 1 listopada 1973 w Warszawie) – polski aktor teatralny i filmowy.
Życiorys.
Młodość i początki kariery.
Absolwent wydziału prawa na Uniwersytecie Stefana Batorego w Wilnie. W sezonie 1924/1925 był uczniem wileńskiego Instytutu Reduty. W czasie II wojny światowej nie występował na scenie. Za swą działalność konspiracyjną został odznaczony specjalnym wyróżnieniem przez Tajną Radę Teatralną ZASP-u w 1944. Przez wiele lat (począwszy od czasów wileńskich) współpracował z Teatrem Polskiego Radia. Wystąpił w kilku filmach, grywał też w spektaklach telewizyjnych.
Kariera teatralna.
W trakcie swej niemal 50-letniej kariery aktorskiej współpracował z 14 scenami teatralnymi:
Na emeryturę przeszedł w czerwcu 1972, w wieku 69 lat.
Śmierć.
Zmarł w Warszawie, pół roku po swych 70. urodzinach. Został pochowany na tamtejszym cmentarzu Powązkowskim.

</doc>
<doc id="4940647" url="https://pl.wikipedia.org/wiki?curid=4940647" title="Jean Gilles">
Jean Gilles



</doc>
<doc id="4940648" url="https://pl.wikipedia.org/wiki?curid=4940648" title="Tarczyk naznaczony">
Tarczyk naznaczony

Tarczyk naznaczony ("Cassida stigmatica") – gatunek chrząszcza z rodziny stonkowatych i podrodziny tarczykowatych. Zamieszkuje Palearktykę od Półwyspu Iberyjskiego i Afryki Północnej po Syberię i Chiny. Żeruje na astrowatych.
Taksonomia.
Gatunek ten opisany został po raz pierwszy w 1844 roku przez Christiana W.L.E. Suffriana.
Morfologia.
Chrząszcz o ciele długości od 5,5 do 6,5 mm. Grzbietowa strona ciała za życia owada ma ubarwienie zielone z czterema jasnoczerwonymi do czerwonofioletowych plamami przy przednich brzegach pokryw, czasem też z przyciemnionym szwem, natomiast u okazów martwych i wysuszonych kolor tła zmienia się na żółty. Głowa ma mniej więcej tak szeroki jak długi nadustek oraz wąskie i płytkie wycięcie na przedzie wargi górnej. Czułki są żółte z czarnymi wierzchołkami. Przedplecze jest najszersze w pobliżu środka długości i w tym miejscu wyraźnie węższe od pokryw. Brzegi przedplecza i pokryw są rozpłaszczone. Na bocznych brzegach pokryw brak jest wałeczkowatych nabrzmiałości. W widoku bocznym brak jest na międzyrzędach pokryw wyraźnego, sterczącego owłosienia. Spód tułowia i odwłoka są czarne, pozbawione metalicznego połysku, porośnięte skąpym owłosieniem. Odnóża wszystkich par mają czarne biodra i krętarze oraz żółte pozostałe części. Stopy mają rozchylone, pozbawione ząbków przy nasadach pazurki wystające poza wieńce szczecinek na trzecich członach.
Ekologia i występowanie.
Owad ten zasiedla ugory, stanowiska ruderalne, przydroża, skraje lasów, polany, łąki, zaniedbaną zieleń miejską i krzewiaste łęgi. Częsty jest zwłaszcza w pobliżu cieków i zbiorników wodnych oraz na wrotyczowiskach. Zarówno osobniki dorosłe jak i larwy tego tarczyka są fitofagami żerującymi na roślinach z rodziny astrowatych. Wśród ich roślin żywicielskich wymienia się: "Artemisia nitrosa", bylicę boże drzewko, krwawnik pospolity i wrotycz pospolity.
Gatunek palearktyczny. W Europie znany jest z Portugalii, Hiszpanii, Wielkiej Brytanii, Francji, Monako, Belgii, Holandii, Niemiec, Szwajcarii, Austrii, Włoch, Danii, Finlandii, Łotwy, Polski, Czech, Słowacji, Węgier, Ukrainy, Rumunii, Bułgarii, Chorwacji, Bośni i Hercegowiny, Serbii, Czarnogóry, Macedonii Północnej, Grecji, Rosji. W Afryce Północnej zamieszkuje Tunezję. W Azji znany jest z Turcji (podawany z prowincji Adana, Ankara, Bolu, Çanakkale, Çankırı, Kastamonu, Konya oraz Kütahya), Syberii, północnego Kazachstanu, Kirgistanu, Afganistanu oraz Chin (z Sinciangu).
W Niemczech, Czechach i Polsce od końca XX wieku obserwuje się wzrost liczebności tego gatunku. Wcześniej w Polsce uchodził za rzadkiego. Obecnie oprócz południowej części kraju znany jest także z Podlasia.

</doc>
<doc id="4940649" url="https://pl.wikipedia.org/wiki?curid=4940649" title="Cassida stigmatica">
Cassida stigmatica



</doc>
<doc id="4940650" url="https://pl.wikipedia.org/wiki?curid=4940650" title="Jakub Szymański (siatkarz)">
Jakub Szymański (siatkarz)

Jakub Szymański (ur. 25 marca 1998 w Wagańcu) – polski siatkarz, grający na pozycji przyjmującego.
Uczęszczał do Gimnazjum im. Ignacego Paderewskiego w Zbrachlinie.
W połowie kwietnia 2022 został powołany do reprezentacji Polski.
Sukcesy klubowe.
Mistrzostwa Polski Kadetów:
Mistrzostwa Polski Juniorów:
Mistrzostwo I ligi:
Sukcesy reprezentacyjne.
Olimpijski festiwal młodzieży Europy:
Mistrzostwa Świata Kadetów:

</doc>
<doc id="4940652" url="https://pl.wikipedia.org/wiki?curid=4940652" title="Najem przymusowy">
Najem przymusowy

Najem przymusowy – w okresie feudalizmu rodzaj pańszczyzny, zwany także narzutem lub narzutką. W Królestwie Polskim zniesiony 7 czerwca 1846 roku ukazem czerwcowym cara Mikołaja I Romanowa.
Z najmu przymusowego feudał korzystał przede wszystkim w okresie nawału prac rolnych, a praca wykonywana przez chłopa w majątku ziemskim (folwarku) opłacana była przez właściciela ziemskiego poniżej ceny najmu wolnego. Zdarzały się przypadki, iż pracownik zatrudniony w ramach najmu wolnego otrzymywał za dniówkę zapłatę w wysokości 15-24 grosze, a chłop wykonujący taką samą pracę w ramach najmu przymusowego otrzymywał za dniówkę zapłatę wynoszącą ledwie 2-3 grosze. 
Po powstaniu listopadowym w województwie krakowskim za dzień ciężkiej pracy chłop otrzymywał 6 groszy, okazuje się, że w tym czasie rząd na utrzymanie więźnia przeznaczał wyższą kwotę. W dobrach narodowych najem przymusowy został zniesiony razem z daremszczyznami rozporządzeniem Izby Administracyjnej Dóbr Koronnych z 8 kwietnia 1817 roku, natomiast we wsiach dóbr prywatnych (szlacheckich i kościelnych) przetrwał dłużej i był pilnie egzekwowany. Przykładowo, komornice w Małopolsce za pracę wykonywaną w ramach najmu przymusowego otrzymywały od plebanii 15 groszy w lecie i 10 groszy w zimie.

</doc>
<doc id="4940662" url="https://pl.wikipedia.org/wiki?curid=4940662" title="Philippe de Monte">
Philippe de Monte

Philippe de Monte, także Filippo di Monte, Philippus de Monte (ur. 1521 w Mechelen, zm. 4 lipca 1603 w Pradze) – franko-flamandzki kompozytor.
Życiorys.
W młodości przebywał we Włoszech, gdzie działał jako śpiewak i nauczyciel. Między 1542 a 1551 rokiem znajdował się w służbie rodziny Pinelli w Neapolu. Następnie udał się do Rzymu, gdzie wydał swój pierwszy zbiór madrygałów (1554). W 1554 roku wyjechał do Antwerpii, skąd przeniósł się do Londynu w charakterze członka kapeli nadwornej króla Filipa II. We wrześniu 1555 roku opuścił Anglię i wrócił do Włoch. Około 1567 roku ponownie przebywał w Rzymie. W 1568 roku objął stanowisko kapelmistrza na dworze cesarza Maksymiliana II w Wiedniu, które piastował do końca życia. W 1572 roku otrzymał tytuł skarbnika katedry w Cambrai, a od 1577 roku był jej kanonikiem.
Przyjaźnił się z Orlandem di Lasso i Williamem Byrdem. Do jego uczniów należeli Giovanni de Macque i Jacob Regnart.
Twórczość.
W swojej twórczości, przeznaczonej w większości na chór a cappella, nawiązywał do stylu Palestriny. Jego bogaty dorobek obejmuje ponad 1100 świeckich i 144 religijnych madrygałów, 319 motetów, 45 chansons i 38 mszy. W swoich utworach operował techniką cantus firmus, imitacji, kanonami i techniką polichóralną. Msze de Montego należą do gatunku missa parodia, oparte są na melodiach z motetów, madrygałów i chansons. Większość z nich pozostała w rękopisach.
Spuściznę kompozytora wydali drukiem C. van den Borren i G. van Doorslaer ("Philippe de Monte: Opera", 31 woluminów, Brugia 1927–1939) oraz R. Lenaerts i inni ("Philippe de Monte: New Complete Edition" (Louvain 1975-1981).

</doc>
<doc id="4940663" url="https://pl.wikipedia.org/wiki?curid=4940663" title="Zapasy na Letnich Igrzyskach Olimpijskich 1928 – waga kogucia mężczyzn w stylu klasycznym">
Zapasy na Letnich Igrzyskach Olimpijskich 1928 – waga kogucia mężczyzn w stylu klasycznym

Rywalizacja w wadze do 56 kg w zapasach w stylu klasycznym na Letnich Igrzyskach Olimpijskich 1928 została rozegrana w dniach 2 - 4 sierpnia. 
W zawodach wzięło udział 19 zawodników.
Format zawodów.
Punktacja opierała się na zasadzie "złych punktów karnych". Zawodnik za wygranie walki przez położenie na łopatki przeciwnika otrzymywał 0 punktów a 1 punkt za zwycięstwo ogłoszone decyzją sędziów. Za przegraną zawodnik otrzymywał 3 punkty. Uzyskanie 5 lub więcej punktów skutkowało wyeliminowaniem zawodnika z zawodów.

</doc>
<doc id="4940666" url="https://pl.wikipedia.org/wiki?curid=4940666" title="Heiko Schaffartzik">
Heiko Schaffartzik

Heiko Schaffartzik (ur. 3 stycznia 1984 w Berlinie) – niemiecki koszykarz występujący na pozycjach rozgrywającego lub rzucającego obrońcy, były reprezentant kraju, obecnie zawodnik Hamburg Towers.

</doc>
<doc id="4940667" url="https://pl.wikipedia.org/wiki?curid=4940667" title="4ka">
4ka

4ka ( – „czwórka”) – słowacki dostawca usług telefonii komórkowej z siedzibą w Bratysławie. Stanowi markę przedsiębiorstwa SWAN Mobile, a.s., które należy do słowackiego holdingu telekomunikacyjnego DanubiaTel, a. s.
Operator 4ka rozpoczął działalność w 2015 roku. 

</doc>
<doc id="4940668" url="https://pl.wikipedia.org/wiki?curid=4940668" title="Osiedle Mickiewicza (Białystok)">
Osiedle Mickiewicza (Białystok)



</doc>
<doc id="4940670" url="https://pl.wikipedia.org/wiki?curid=4940670" title="Tamar Beruchashvili">
Tamar Beruchashvili

Tamar Beruchashvili (gruz. თამარ ბერუჩაშვილი) (ur. 9 kwietnia 1961) – gruziński dyplomata i polityk. W latach 2016–2020 pełniła funkcję ambasadora Gruzji w Wielkiej Brytanii.
Życiorys.
Studiowała w Moskwie w latach 1978–1985 chemię i język francuski na Uniwersytecie im. Lumumby. Po ukończeniu studiów do 1990 roku pracowała w Instytucie Farmakochemii Gruzińskiej Narodowej Akademii Nauk. W 2006 roku ukończyła podyplomowe studia ekonomiczne na Tbiliskim Uniwersytecie Państwowym. Potem studiowała dyplomację handlową na Uniwersytecie Carleton w Kanadzie. W latach 1998–2000 pełniła funkcję ministra handlu i stosunków gospodarczych z zagranicą, a w 2004 roku ministra integracji euroatlantyckiej. W latach 2000–2003 była wiceministrem spraw zagranicznych. Od listopada 2014 do września 2015 pełniła funkcję ministra spraw zagranicznych. W grudniu 2015 roku Beruchashvili została mianowana ambasadorem Gruzji w Wielkiej Brytanii i objęła to stanowisko 5 kwietnia 2016 roku. W 2017 roku otrzymała tytuł Dyplomata roku 2017 z Eurazji w ramach nagród przyznawanych przez magazyn Diplomat. Dzięki jej zabiegom w 2018 roku rząd Gruzji zakupił budynek w Londynie przy placu św. Jerzego, który stał się nową, stałą siedzibą ambasady. Jej kadencja zakończyła się 1 marca 2020 roku. Pozostała jednak w Londynie jako stała przedstawicielka Gruzji w Międzynarodowej Organizacji Morskiej.
Ma syna i córkę. 

</doc>
<doc id="4940671" url="https://pl.wikipedia.org/wiki?curid=4940671" title="SWAN">
SWAN

SWAN, a. s. – słowackie przedsiębiorstwo telekomunikacyjne z siedzibą w Bratysławie. Stanowi część holdingu DanubiaTel, Inc.
Jego portfolio obejmuje markę telefonii komórkowej 4ka.
Przedsiębiorstwo rozpoczęło działalność w 2000 roku (wówczas pod nazwą Callino, s. r. o.). W 2001 r. zmieniło nazwę na SWAN, s.r.o., a w 2002 r. zostało przekształcone w spółkę akcyjną (SWAN, a. s.).

</doc>
<doc id="4940672" url="https://pl.wikipedia.org/wiki?curid=4940672" title="SWAN Mobile">
SWAN Mobile



</doc>
<doc id="4940675" url="https://pl.wikipedia.org/wiki?curid=4940675" title="Slovanet">
Slovanet

Slovanet, a. s. – słowackie przedsiębiorstwo telekomunikacyjne z siedzibą w Bratysławie. Operator oferuje rozwiązania telekomunikacyjne, wśród których mieszczą się usługi komunikacji internetowej, usługi danych, usługi telefoniczne, zabezpieczenia i usługi rozrywkowe.
Przedsiębiorstwo zostało założone w 1999 roku.

</doc>
<doc id="4940677" url="https://pl.wikipedia.org/wiki?curid=4940677" title="Beladice">
Beladice

Beladice – wieś (obec) na Słowacji, w kraju nitrzańskim, w powiecie Zlaté Moravce na Nizinie Naddunajskiej.

</doc>
<doc id="4940678" url="https://pl.wikipedia.org/wiki?curid=4940678" title="Antik Telecom">
Antik Telecom

ANTIK Telecom s.r.o. – słowackie przedsiębiorstwo telekomunikacyjne z siedzibą w Koszycach. Operator oferuje rozwiązania telekomunikacyjne, wśród których mieszczą się: dostęp do internetu, usługi telefoniczne, telewizja satelitarna i telewizja IP dla prawie 55 tys. klientów – gospodarstw domowych, firm, szkół i instytucji publicznych. Należy do największych słowackich dostawców usług telekomunikacyjnych i jest największym regionalnym operatorem telekomunikacyjnym w kraju.
Przedsiębiorstwo zostało założone w 1999 roku.

</doc>
<doc id="4940681" url="https://pl.wikipedia.org/wiki?curid=4940681" title="Giovanni de Macque">
Giovanni de Macque

Giovanni de Macque, także Jean de Macque (ur. między 1548 a 1550 w Valenciennes, zm. we wrześniu 1614 w Neapolu) – franko-flamandzki kompozytor i organista.
Życiorys.
Jako chłopiec był śpiewakiem kapeli cesarskiej w Wiedniu, następnie uczył się w kolegium jezuickim. Studiował u Philippe’a de Monte. Około 1574 roku przybył do Rzymu, gdzie w latach 1580–1581 pełnił funkcję organisty w kościele San Luigi dei Francesi. Od 1584 roku był członkiem Compagnia dei Musici di Roma. Od 1585 roku przebywał w Neapolu, początkowo jako członek akademii Fabrizio Gesualda (ojca Carla Gesualda). Pełnił funkcję drugiego organisty (1590), organisty (1594) i kapelmistrza (1599) przy Santa Casa dell’Annunziata.
Do jego uczniów należeli Luigi Rossi, Andrea Falconieri, Ascanio Mayone i Giovanni Maria Trabaci. 
Twórczość.
Tworzył zarówno muzykę wokalną, jak i instrumentalną. Odszedł od konserwatywnego stylu typowego dla szkoły rzymskiej, posługując się chromatyką i dysonansami. Swoją twórczością przyczynił się do rozwoju madrygału i muzyki instrumentalnej. Wywarł wpływ na kompozytorów z kręgu neapolitańskiego, jak również z Sycylii i Ferrary.

</doc>
<doc id="4940683" url="https://pl.wikipedia.org/wiki?curid=4940683" title="Čaradice">
Čaradice

Čaradice – wieś (obec) na Słowacji, w kraju nitrzańskim, w powiecie Zlaté Moravce na Nizinie Naddunajskiej.

</doc>
<doc id="4940684" url="https://pl.wikipedia.org/wiki?curid=4940684" title="Červený Hrádok">
Červený Hrádok

Červený Hrádok – wieś (obec) na Słowacji, w kraju nitrzańskim, w powiecie Zlaté Moravce na Nizinie Naddunajskiej.

</doc>
<doc id="4940685" url="https://pl.wikipedia.org/wiki?curid=4940685" title="Čierne Kľačany">
Čierne Kľačany

Čierne Kľačany – wieś (obec) na Słowacji, w kraju nitrzańskim, w powiecie Zlaté Moravce na Nizinie Naddunajskiej.

</doc>
<doc id="4940688" url="https://pl.wikipedia.org/wiki?curid=4940688" title="Hostie">
Hostie

Hostie – wieś (obec) na Słowacji, w kraju nitrzańskim, w powiecie Zlaté Moravce na Nizinie Naddunajskiej u południowych podnóży Gór Szczawnickich.

</doc>
<doc id="4940690" url="https://pl.wikipedia.org/wiki?curid=4940690" title="Eurotel">
Eurotel

Eurotel Praha, spol. s r. o. – czeski operator telefonii komórkowej. W 2002 roku z usług operatora Eurotel korzystało blisko 4 mln klientów
Przedsiębiorstwo zostało założone w 1991 roku. W 2006 r. doszło do połączenia Eurotel z operatorem Český Telecom, w wyniku czego powstało przedsiębiorstwo Telefónica O2 Czech Republic.

</doc>
<doc id="4940691" url="https://pl.wikipedia.org/wiki?curid=4940691" title="Antik">
Antik



</doc>
<doc id="4940692" url="https://pl.wikipedia.org/wiki?curid=4940692" title="ANTIK Telecom">
ANTIK Telecom



</doc>
<doc id="4940693" url="https://pl.wikipedia.org/wiki?curid=4940693" title="István Horváth">
István Horváth

István Horváth (ur. 1 września 1935 w Paks) – węgierski polityk komunistyczny, dwukrotny minister spraw wewnętrznych (1980-1985 i 1987-1990).
Życiorys.
Po ukończeniu 8 klas szkoły podstawowej w Paks od 1949 uczył się w gimnazjum w Budapeszcie, a od 1953 do 1957 studiował na Wydziale Prawnym Uniwersytetu im. Loránda Eötvösa. W 1954 i 1955 odbył przeszkolenie wojskowe i został młodszym sierżantem, od 1956 należał do rządzącej komunistycznej WSPR (początkowo: Węgierskiej Partii Pracujących). Od sierpnia 1957 pracował jako radca prawny w Kecskemécie, wkrótce potem przeszedł do pracy w sądownictwie, w 1958 został głównym sędzią sądu rejonowego w Kecskemécie. W 1959 został etatowym pracownikiem organów partyjnych w Komitacie Bács-Kiskun, od 1963 jako kierownik działu, a od września 1968 sekretarz tego komitetu. W kwietniu 1970 został I sekretarzem Węgierskiego Komunistycznego Związku Młodzieży, 28 listopada 1970 wszedł w skład KC WSPR, od 29 czerwca 1973 do 1980 był I sekretarzem Komitetu WSPR Komitatu Bács-Kiskun. Od 24 kwietnia 1980 do 29 marca 1985 pełnił funkcję ministra spraw wewnętrznych, od 28 marca 1985 do 23 czerwca 1987 sekretarza KC WSPR i kuratora jednego z wydziałów KC, od 25 czerwca do 16 grudnia 1987 zastępca przewodniczącego Rady Ministrów, a od 16 grudnia 1986 do 23 stycznia 1990 ponownie ministra spraw wewnętrznych.

</doc>
<doc id="4940697" url="https://pl.wikipedia.org/wiki?curid=4940697" title="Vlad Gheorghe">
Vlad Gheorghe

Vlad Gheorghe (ur. 22 lutego 1985 w Bukareszcie) – rumuński polityk i prawnik, poseł do Parlamentu Europejskiego IX kadencji.
Życiorys.
Z wykształcenia prawnik. Pracował w organizacjach pozarządowych i prywatnych przedsiębiorstwach, zajmował się funduszami europejskimi i zamówieniami publicznymi. Zaangażował się w działalność polityczną w ramach Związku Zbawienia Rumunii, został doradcą tego ugrupowania w Izbie Deputowanych. Zyskał pewien rozgłos, gdy 10 sierpnia 2018 podczas antyrządowych protestów mimo uniesionych do góry rąk został pobity przez żandarmów.
W wyborach w 2019 z rekomendacji USR kandydował do Europarlamentu. Mandat posła do PE IX kadencji objął w listopadzie 2020, zastępując Clotilde Armand.

</doc>
<doc id="4940699" url="https://pl.wikipedia.org/wiki?curid=4940699" title="Henryk Schenk">
Henryk Schenk

Henryk Józef Schenk (ur. 10 sierpnia 1889 w Stanisławowie, zm. ?) – major piechoty Wojska Polskiego.
Życiorys.
Urodził się 10 sierpnia 1889 w Stanisławowie, jako syn Józefa.
23 października 1920 został zatwierdzony z dniem 1 kwietnia 1920, jako oficer byłej 5 Dywizji Strzelców Polskich w stopniu kapitana, w piechocie, w grupie oficerów byłej armii austriacko-węgierskiej. Pełnił wówczas służbę w Syberyjskiej Brygadzie Piechoty. Od 1 czerwca 1921 jego oddziałem macierzystym był 84 Pułk Piechoty w Pińsku. 3 maja 1922 został zweryfikowany w stopniu kapitana ze starszeństwem z 1 czerwca 1919 i 221. lokatą w korpusie oficerów piechoty. 1 grudnia 1924 został mianowany majorem ze starszeństwem z 15 sierpnia 1924 i 55. lokatą w korpusie oficerów piechoty. W maju 1925 był już na stanowisku dowódcy I batalionu. W sierpniu 1927 został przesunięty na stanowisko kwatermistrza. W kwietniu 1928 został przeniesiony do 52 Pułku Piechoty w Złoczowie na stanowisko dowódcy III baonu. W marcu 1929 został przeniesiony do kadry oficerów piechoty z równoczesnym przeniesieniem służbowym do Powiatowej Komendy Uzupełnień Gniezno na stanowisko pełniącego obowiązki kierownika I referatu administracji rezerw. We wrześniu 1930 został przesunięty na stanowisko komendanta. W marcu 1932 został przeniesiony do Powiatowej Komendy Uzupełnień Kraśnik na stanowisko komendanta. W marcu 1934 został zwolniony z zajmowanego stanowiska i oddany do dyspozycji dowódcy Okręgu Korpusu Nr II, a z dniem 31 października tego roku przeniesiony w stan spoczynku.
W latach 1935–1939 był burmistrzem miasta Skole.

</doc>
<doc id="4940702" url="https://pl.wikipedia.org/wiki?curid=4940702" title="Linia kolejowa nr 611">
Linia kolejowa nr 611

Linia kolejowa nr 611 – pierwszorzędna, jednotorowa, zelektryfikowana linia kolejowa, łącząca rozjazd obok przystanku Rzeszów Zachodni ze stacją Rzeszów Staroniwa. Linia ta
umożliwia bezpośredni przejazd z kierunku Dębicy w kierunku Jasła, bez zmiany czoła pociągu na stacji Rzeszów Główny.
Linię kolejową otwarto w 1970 roku pierwotnie dla ruchu towarowego, a dwa lata później zelektryfikowano.
Charakterystyka techniczna.
Linia w całości jest klasy C3; maksymalny nacisk osi wynosi 221 kN dla lokomotyw oraz 196 kN wagonów, a maksymalny nacisk liniowy wynosi 71 kN (na 1 metr bieżący toru). Sieć trakcyjna jest typu C95-C oraz SKB70-C; jest przystosowana do maksymalnej prędkości do 110 km/h; obciążalność prądowa wynosi 1150/1010 A, a minimalna odległość między odbierakami prądu wynosi 20 m. Linia wyposażona jest w elektromagnesy samoczynnego hamowania pociągów. Zarówno prędkość konstrukcyjna, jak i maksymalna, wynosi 40 km/h.
Na linii zostały wprowadzone ograniczenia w związku z niezachowaniem skrajni – nieodpowiednia odległość słupa trakcyjnego od osi toru.

</doc>
<doc id="4940707" url="https://pl.wikipedia.org/wiki?curid=4940707" title="Ulica Przyjazna w Katowicach">
Ulica Przyjazna w Katowicach

Ulica Przyjazna w Katowicach − ulica w Katowicach, na terenie jednostki pomocniczej Giszowiec. Biegnie ona przez zabytkowe osiedle patronackie Giszowiec w osi północ–południe i łączy się od północy z ulicą Szopienicką i Mysłowicką, a od południa z ulicami: Górniczego Stanu i Adama. Powstała ona wraz z budową osiedla w latach 1907–1910. Długość ulicy wynosi 790 m, a jej powierzchnia 5132 m². Wzdłuż ulicy znajdują się liczne budynki wpisane do rejestru zabytków, a także kilka instytucji publicznych i placówek handlowo-usługowych.
Przebieg.
Numeracja domów przy ulicy Przyjaznej zaczyna się przy skrzyżowaniu z ulicami: Mysłowicką i Szopienicką. Na tym skrzyżowaniu ruch pojazdów odbywa się przy użyciu sygnalizacji świetlnej. Ulica Przyjazna od skrzyżowania kieruje się w stronę południową, po czym krzyżuje się z ulicami: Młodzieżową, Miłą (w kilku miejscach) i Przyjemną. Na wysokości Szkoły Podstawowej nr 51 znajduje się druga na ulicy sygnalizacja świetlna przy przejściu dla pieszych, a dalej przy skrzyżowaniu z ulicą Działkową znajduje się przystanek autobusowy Giszowiec Przyjazna. 
Ulica w dalszym biegu krzyżuje się z ulicą Ewy oraz Przyjemną / Wesołowską, po czym zmienia swój kierunek na południowo-wschodni. Mija ona jedno z dwóch stanowisk przystanku Giszowiec Przyjemna (stanowisko w kierunku północno-wschodnim). Za tym przystankiem droga na skrzyżowaniu z ulicami: Górniczego Stanu i Adama kończy swój bieg.
Opis i dane techniczne.
Ulica Przyjazna przebiega przez teren katowickiej jednostki pomocniczej Giszowiec na całej swojej długości. Jest to droga powiatowa o klasie drogi lokalnej. Długość ulicy Przyjaznej wynosi 790 m, a jej powierzchnia 5 132 m². Jest ona w administracji Miejskiego Zarządu Ulic i Mostów w Katowicach. W systemie TERYT ulica widnieje pod numerem 17921.
Przy ulicy znajduje się stacja ładowania samochodów elektrycznych, zarządzana przez spółkę TAURON. Przez ulicę, od skrzyżowania z ulicą Mysłowicką do skrzyżowania z ulicą Młodzieżową, przebiega krótki fragment zielonego szlaku turystycznego – Szlak Dwudziestopięciolecia PTTK.
Ulicą kursują autobusy miejskiego transportu zbiorowego na zlecenie Zarządu Transportu Metropolitalnego. W ciągu ulicy zlokalizowane są dwa przystanki: Giszowiec Przyjazna i Giszowiec Przyjemna (jeden z dwóch stanowisk; w kierunku północno-zachodnim). Według stanu z połowy listopada 2020 roku, z obydwu przystanków odjeżdżają następujące linie: 30, 72, 108, 223, 292, 674 (w kierunku północnym), 695 i 920. Linie te łączą bezpośrednio z większością dzielnic Katowic, a także z ościennymi miastami, w tym z Mikołowem, Mysłowicami i Siemianowicami Śląskimi. 
Rejon skrzyżowania ulic Adama, Przyjaznej i Górniczego Stanu jest miejscem, gdzie dochodzi do największej liczby kolizji i wypadków samochodowych.
Historia.
Zanim została wytyczona ulica Przyjazna, w linii prostej wzdłuż przyszłej ulicy ciągnął się dukt leśny, powstały pod koniec XIX wieku. Ulica Przyjazna została wytyczona i wbudowana wraz z wraz z całym osiedlem patronackim Giszowiec z inicjatywy ówczesnego dyrektora generalnego spółki Georg von Giesches Erben – Antona Uthemanna, w latach 1907–1910. Ulica ta, podobnie jak pozostałe na nowym osiedlu patronackim drogi wewnętrzne, posiadały nawierzchnię szutrową i były tej samej szerokości. W środku ulicy utwardzona jezdnia miała szerokość 3,5 m, a wzdłuż jezdni zbudowano brukowane korytka obłożone darnią, a dalej znajdowały się ciągi dla pieszych. Nadano jej nazwę Zillmannstraße, pochodzącą od nazwiska architektów osiedla Giszowec – Georga i Emila Zillmannów. Po 1922 roku nazwę drogi przemianowano na ulicę Warszawską. 
W czasie II wojny światowej ulica ponownie nosiła nazwę Zillamnstraße. Po wojnie przywrócono przedwojenną nazwę ulicy – Warszawska, którą miała do 1950 roku, kiedy ją przemianowano na ulicę Siergieja Kirowa. Według mapy z 1973 roku, autobusy przez ówczesną ulicę S. Kirowa jeździły jedynie w rejonie skrzyżowania z ówczesną ulicą Ernsta Thälmanna (obecna Młodzieżowa), Mysłowicką i Szopienicką. 
Aby zapewnić mieszkania dla coraz większej liczby górników powstałej w 1964 roku kopalni "Staszic", w 1969 roku zapadła decyzja o wyburzeniu zabytkowego Giszowca (w tym domów przy obecnej ulicy Przyjaznej) i postawieniu na jego miejscu osiedla, złożonego z dziesięciopiętrowych wieżowców. Na przełomie lat 60. i 70. XX wieku rozpoczęto wyburzanie osiedla Giszowiec. Wyburzenie groziło całemu osiedlu, dlatego też rozpoczęto działania celem jego uratowania. Przetrwała jedynie jedna trzecia części zabytkowej zabudowy.
Ulica Przyjazna była jednym z miejsc nakręconego w 1979 roku filmu Kazimierza Kutza "Paciorki jednego różańca". W filmie zostało przedstawione wyburzenie tej części Giszowca, a także powstanie nowych bloków mieszkalnych. Przy obecnej ulicy Przyjaznej 28/1 znajduje się istniejący do dziś dom filmowego Habryki. Dom ten też jest przedstawiony 9. odcinku serialu dokumentalnego Ireny i Jerzego Morawskich "Serce z węgla".
Na mocy uchwały Rady Miejskiej w Katowicach, 25 marca 1991 roku przemianowano nazwę z ulicy Siergieja Kirowa na ulicę Przyjazną. Przy ulicy Przyjaznej 7, w dniu 12 października 1993 roku zainaugurowano działalność nowego kompleksu budynków Szkoły Podstawowej nr 51, zwany "szkołą marzeń". Projektantami obiektu był zespół architektów w składzie: Stanisław Niemczyk, Anna Pieńkowska-Kuszewska i Marek Kuszewski. W 2006 roku prowadzono prace przy wykonaniu kanalizacji sanitarnej i deszczowej wraz z odtworzeniem nawierzchni chodników i jezdni w rejonie m.in. ulicy Przyjaznej. Wartość robót wyniosła blisko 3 miliony złotych.
Zabytki.
Ulica Przyjazna jest drogą, przy której znajdują się liczne zabytki. Sama również ulica, jako część układu urbanistycznego, wpisana jest do rejestru zabytków. Łącznie, do rejestru zabytków wpisane są następujące obiekty:
Na rogu ulicy Przyjaznej i Działkowej, przy ulicy Działkowej 28 znajduje się zabytkowy dom nauczycielski z lat 1907–1912 (nr rej.: A/50/01 z 10 listopada 2001 roku).
Gospodarka i instytucje.
Wzdłuż ulicy, według stanu z połowy listopada 2020 roku, zlokalizowane są następujące instytucje oraz placówki: sklep budowlany (ul. Przyjazna 1), Filia nr 15 Miejskiej Biblioteki Publicznej w Katowicach (ul. Przyjazna 7a), Szkoła Podstawowa nr 51 z Oddziałami Integracyjnymi im. Fryderyka Chopina (ul. Przyjazna 7a), Przychodnia "Przyjazna" i apteka (ul. Przyjazna 8), serwis naprawy rowerów (ul. Przyjazna 22) oraz zakład instalacyjny (ul. Przyjazna 29).

</doc>
<doc id="4940718" url="https://pl.wikipedia.org/wiki?curid=4940718" title="United Group">
United Group

United Group B.V. – międzynarodowe przedsiębiorstwo telekomunikacyjne i mediowe z siedzibą w Amsterdamie. Działalność United Group koncentruje się na krajach byłej Jugosławii.
Portfolio grupy obejmuje marki telekomunikacyjne (Telemach, SBB, TotalTV, Vivacom, Tele2, NetTV Plus) oraz szereg stacji telewizyjnych (m.in. Sport Klub, Nova BH, Pikaboo, Vavoom).
Przedsiębiorstwo powstało w 2007 roku w wyniku połączenia Serbia Broadband i słoweńskiego operatora Telemach.

</doc>
<doc id="4940719" url="https://pl.wikipedia.org/wiki?curid=4940719" title="Ion Agârbiceanu">
Ion Agârbiceanu

Ion Agârbiceanu (ur. 12 września 1882 w Cenade, zm. 28 maja 1963 w Klużu) – rumuński pisarz, dziennikarz, duchowny greckokatolicki.
Życiorys.
Urodził się jako syn leśniczego Nicolae i Any z d. Olariu. Uczył się w szkole w rodzinnej wsi i później w mieście Blaj, gdzie następnie uczył się w gimnazjum i liceum, a w 1900 zdał maturę. Pod koniec nauki w liceum podjął pierwsze próby poetyckie, i na łamach regionalnej gazety „Unirea” zamieścił swoje wiersze; w tej gazecie zadebiutował również szkicem "În postul Paştelui" ("W okresie Wielkiego Postu"). W 1900 wstąpił do seminarium duchownego na Uniwersytecie w Budapeszcie, na którym w 1904 otrzymał absolutorium. Publikował wiersze w pismach „Familia”, „Tribuna”, „Tribuna literară”, „Sămănătorul” i „Drapelul”. Od 1905 studiował w Budapeszcie na Wydziale Literatury języki klasyczne, język rumuński i historię, jednak szybko zrezygnował z dalszych studiów. W 1906 wrócił do Blaj i podjął pracę jako kanclerz w kościele. Podczas pobytu w Bukareszcie z okazji jubileuszowej wystawy poznał m.in. historyka Nicolae Iorgę i kilku innych rumuńskich intelektualistów. Wkrótce potem poślubił Marię Radu, z którą miał dwóch synów. Otrzymał święcenia kapłańskie i zaczął posługiwać we wsi Bucium-Sasa k. miasta Abrud, później posługiwał we wsi Orlat k. Sybina. Publikował w czasopismach „Ramuri” i „Revista politică şi literară”, współpracował z wieloma regionalnymi i krajowymi pismami, m.in. „Luceafărul” i „Viaţa românească”. Po przystąpieniu Rumunii do wojny schronił się w Râmnicu Vâlcea, później w Mołdawii, skąd wrócił do Siedmiogrodu pod koniec 1918, prowadząc w Sybinie gazetę „Piatra”. Od 1919 mieszkał w Klużu, gdzie poświęcił się dziennikarstwu politycznemu. Był członkiem Akademii Rumunii, został też wybrany prezesem Rumuńskiego Związku Dziennikarzy z Siedmiogrodu i Banatu. W 1940 uszedł do Sybina, skąd wrócił do Klużu w 1945. Pisał realistyczne utwory z życia siedmiogrodzkiej prowincji, zwłaszcza wsi (zbiór opowiadań "Două iubiri" z 1910, powieść "Arhanghelli" z 1913), moralizatorskie, o silnych akcentach religijnych (m.in. powieści "Legea trupului" z 1926 i "Legea minţii" z 1927). Opublikował również wspomnienia. W 1927 otrzymał krajową nagrodę w dziedzinie literatury. Zmarł na zawał serca. Został pochowany na cmentarzu Hajongard w Klużu.

</doc>
<doc id="4940722" url="https://pl.wikipedia.org/wiki?curid=4940722" title="Serbia Broadband">
Serbia Broadband

Serbia Broadband (SBB) – serbskie przedsiębiorstwo telekomunikacyjne z siedzibą w Belgradzie. Stanowi część United Group.
W jego ofercie znajdują się usługi telewizji kablowej, telefonii stacjonarnej oraz dostęp do szerokopasmowego internetu.

</doc>
<doc id="4940724" url="https://pl.wikipedia.org/wiki?curid=4940724" title="Sosnówka (rejon łuniniecki)">
Sosnówka (rejon łuniniecki)

Sosnówka (; ; hist. Żórawin) – wieś na Białorusi, w obwodzie brzeskim, w rejonie łuninieckim, w sielsowiecie Dworzec. Od zachodu graniczy z Łunińcem.
W dwudziestoleciu międzywojennym chutor Żórawin leżał w Polsce, w województwie poleskim, w powiecie łuninieckim w gminie Łuniniec. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4940726" url="https://pl.wikipedia.org/wiki?curid=4940726" title="Mirosław Kowalski (pedagog)">
Mirosław Kowalski (pedagog)

Mirosław Kowalski – polski pedagog, dr hab. nauk społecznych, profesor uczelni i dyrektor Instytutu Pedagogiki Wydziału Nauk Społecznych Uniwersytetu Zielonogórskiego.
Życiorys.
8 czerwca 2004 obronił pracę doktorską "Uwarunkowania prozdrowotnego stylu życia młodzieży studiującej - kandydatów do zawodu nauczycielskiego", 9 marca 2016 habilitował się na podstawie pracy zatytułowanej "Wartość edukacji i kultury zdrowotnej w różnych środowiskach wychowawczych". Został zatrudniony na stanowisku adiunkta w Zakładzie Teorii Wychowania i Pedeutologii na Wydziale Pedagogiki, Socjologii i Nauk o Zdrowiu Uniwersytetu Zielonogórskiego.
Był profesorem nadzwyczajnym Katedry Teorii i Filozofii Wychowania Wydziału Pedagogiki, Psychologii i Socjologii Uniwersytetu Zielonogórskiego, Instytutu Humanistycznego Państwowej Wyższej Szkoły Zawodowej w Gorzowie Wielkopolskim, oraz Wydziału Nauk Humanistycznych i Społecznych Karkonoskiej Państwowej Szkoły Wyższej w Jeleniej Górze.
Jest profesorem uczelni i dyrektorem Instytutu Pedagogiki Wydziału Nauk Społecznych Uniwersytetu Zielonogórskiego, oraz członkiem Komitetu Nauk Pedagogicznych na I Wydziale Nauk Humanistycznych i Społecznych Polskiej Akademii Nauk.
Piastował funkcję kierownika Katedry Teorii i Filozofii Wychowania Wydziału Pedagogiki, Psychologii i Socjologii Uniwersytetu Zielonogórskiego i członka prezydium Komitetu Nauk Pedagogicznych na I Wydziale Nauk Humanistycznych i Społecznych PAN.

</doc>
<doc id="4940728" url="https://pl.wikipedia.org/wiki?curid=4940728" title="Kościół św. Stanisława Kostki w Smolarzynach">
Kościół św. Stanisława Kostki w Smolarzynach

Kościół św. Stanisława Kostki – kościół parafialny w Smolarzynach. Rozebrany w 2020 roku. 
Historia.
W latach 20. XX wieku mieszkańcy na polu podarowanym przez Stanisława Babkę zbudowali niewielką ceglaną kapliczkę. Był to pagórek obok dawnego cmentarza cholerycznego. W 1926 roku podjęto decyzję o budowie kościoła. Prace wykonali mieszkańcy wsi, a drzewo podarował hrabia Alfred Potocki. Ołtarze boczne według projektu księdza Władysława Zdąbłasza wykonali Gustaw i Antoni Orłosiowie. Kościół początkowo przykryto strzechą, a dopiero potem zmieniono pokrycie dachu na blachę. Podczas prac przy dachu zbudowano wieżyczkę, w której umieszczono sygnaturkę. Drewniany kościół z 1926 roku wpisany do gminnego rejestru zabytków pod nr. 120/1736 został 9 marca 2020 roku rozebrany i rozpoczęto budowę nowego.

</doc>
<doc id="4940729" url="https://pl.wikipedia.org/wiki?curid=4940729" title="Składy najlepszych koszykarzy ligi niemieckiej">
Składy najlepszych koszykarzy ligi niemieckiej

Składy najlepszych koszykarzy ligi niemieckiej – umowne składy najlepszych zawodników niemieckiej Bundesligi koszykarskiej wybierane co sezon poprzez głosowanie trenerów zespołów Bundesligi. Za oficjalny wybór są obecnie odpowiedzialni trenerzy ligowi. 

</doc>
<doc id="4940730" url="https://pl.wikipedia.org/wiki?curid=4940730" title="François Achille Eyabi">
François Achille Eyabi

François Achille Eyabi (ur. 30 września 1961 w Ngambe) – kameruński duchowny katolicki, biskup Eséka od 2021.
Życiorys.
Prezbiterat.
Święcenia kapłańskie otrzymał 30 lipca 1988 i został inkardynowany do archidiecezji Douala. Przez kilka lat pracował duszpastersko w parafii św. Andrzeja w Poumie. W 1993 został prezbiterem nowo utworzonej diecezji Edéa i został jej wikariuszem biskupim. W latach 1996–2000 studiował w Rzymie, a w kolejnych latach pełnił funkcje m.in. wikariusza generalnego, rektora diecezjalnego seminarium propedeutycznego oraz prowincjalnego seminarium w Duali, a także wikariusza biskupiego.
Episkopat.
14 listopada 2020 papież Franciszek mianował go biskupem ordynariuszem diecezji Eséka. Sakry biskupiej udzielił mu 8 stycznia 2021 arcybiskup Samuel Kleda – arcybiskup Douali.

</doc>
<doc id="4940731" url="https://pl.wikipedia.org/wiki?curid=4940731" title="TotalTV">
TotalTV



</doc>
<doc id="4940732" url="https://pl.wikipedia.org/wiki?curid=4940732" title="Total TV">
Total TV

Total TV – marka telewizji satelitarnej funkcjonująca w krajach byłej Jugosławii, stanowiąca część United Group. Usługa Total TV znajduje się w ofercie operatorów Telemach w Czarnogórze, Słowenii oraz Bośni i Hercegowinie, a także w ofercie SBB (Serbia Broadband). Platformę Total TV oferuje również macedońskie przedsiębiorstwo “Total TV” d.o.o. Chorwacka odsłona Total TV została sprzedana firmie Totalna televizija d.o.o., należącej do holdingu V-Investment Holdings B.V.

</doc>
<doc id="4940734" url="https://pl.wikipedia.org/wiki?curid=4940734" title="Pan (powieść)">
Pan (powieść)

Pan. Z papierów porucznika Tomasza Glahna (norw. "Pan") – powieść norweskiego pisarza Knuta Hamsuna z 1894.
Treść.
Głównym bohaterem jest Tomasz Glahn (człowiek o szlachetnym, ale bardzo skomplikowanym charakterze), osoba ogarnięta grozą istnienia, której sobie nie uświadamia, a dodatkowo jest ona dla niego intelektualnie niesprecyzowana. W trakcie lata podbiegunowego przeżywa jednocześnie miłość do prostej kobiety, Evy i córki konsula Macka, Edwardy. Wszelkie czynności podejmowane przez Glahna mają jednak znamiona katastrofy i nie może on osiągnąć szczęścia: Eva ginie, a Edwarda wyjeżdża. Glahn pozostaje samotny w północnych lasach, nie analizując swego położenia, żyjąc instynktownie i bez żadnych refleksji. Jedyne, co jest w stanie go poruszyć, to piękno norweskiej przyrody. Ostatecznie ginie w bezsensowny sposób, w sytuacji sprowokowanej swoim bezrefleksyjnym działaniem. 
Glahn był człowiekiem, który nie mógł żyć, ponieważ pozbawiony był wewnętrznego przekonania o sensie istnienia, miał wewnętrzną, trwałą skazę, swoisty defekt moralny. Nie zmieniał się, mimo pomocy oferowanej mu przez innych. Wszystko, czego się tknął, rozpadało się, niczego nie potrafił zaaprobować i przyjąć. Powieść stanowi liryczno-psychologiczną opowieść o miłości w kontekście zazdrości i niemożliwości porozumienia się między ludźmi. Burzliwa relacja miłosna ulega stopniowej przemianie od radosnych uniesień do wybuchów zawiści i uporu. 

</doc>
<doc id="4940735" url="https://pl.wikipedia.org/wiki?curid=4940735" title="John Lee Juo-Wang">
John Lee Juo-Wang

John Lee Juo-Wang (; ur. 2 listopada 1966 w Tainan) – tajwański duchowny rzymskokatolicki, biskup Tainan w 2021.
Życiorys.
Prezbiterat.
Święcenia kapłańskie otrzymał 1 stycznia 1993 i został inkardynowany do diecezji Tainan. Pracował głównie jako duszpasterz parafialny. W 2017 został kanclerzem kurii, a dwa lata później objął funkcję wikariusza generalnego.
Episkopat.
14 listopada 2020 papież Franciszek mianował go biskupem ordynariuszem diecezji Tainan. Sakry biskupiej udzielił mu 1 stycznia 2021 biskup Bosco Lin Chi-nan – emerytowany biskup Tainanu.
19 czerwca 2021 papież Franciszek przyjął jego rezygnację z pełnionej funkcji.

</doc>
<doc id="4940736" url="https://pl.wikipedia.org/wiki?curid=4940736" title="Zapasy na Letnich Igrzyskach Olimpijskich 1928 – waga piórkowa mężczyzn w stylu klasycznym">
Zapasy na Letnich Igrzyskach Olimpijskich 1928 – waga piórkowa mężczyzn w stylu klasycznym

Rywalizacja w wadze do 62 kg w zapasach w stylu klasycznym na Letnich Igrzyskach Olimpijskich 1928 została rozegrana w dniach 2 - 5 sierpnia. 
W zawodach wzięło udział 20 zawodników.
Format zawodów.
Punktacja opierała się na zasadzie "złych punktów karnych". Zawodnik za wygranie walki przez położenie na łopatki przeciwnika otrzymywał 0 punktów a 1 punkt za zwycięstwo ogłoszone decyzją sędziów. Za przegraną zawodnik otrzymywał 3 punkty. Uzyskanie 5 lub więcej punktów skutkowało wyeliminowaniem zawodnika z zawodów.

</doc>
<doc id="4940741" url="https://pl.wikipedia.org/wiki?curid=4940741" title="Teodoro Gómez Rivera">
Teodoro Gómez Rivera

Teodoro Gómez Rivera (ur. 7 maja 1963 w El Banquito) – honduraski duchowny rzymskokatolicki, biskup Choluteca (nominat).
Życiorys.
Prezbiterat.
Święcenia kapłańskie przyjął 27 stycznia 1996 i został inkardynowany do diecezji Choluteca. Pracował w seminariach duchownych w Choluteca (niższe seminarium) oraz w Tegucigalpie (wyższe seminarium). Był też m.in. dyrektorem kilku diecezjalnych instytutów, wikariuszem biskupim oraz wikariuszem generalnym. 
Episkopat.
14 listopada 2020 papież Franciszek mianował go biskupem pomocniczym archidiecezji Tegucigalpy oraz biskupem tytularnym "Castellum Tatroportus". Sakry udzielił mu 15 maja 2021 biskup Guy Charbonneau.
26 stycznia 2023 został mianowany biskupem diecezji Choluteca.

</doc>
<doc id="4940744" url="https://pl.wikipedia.org/wiki?curid=4940744" title="Walter Guillén Soto">
Walter Guillén Soto

Walter Guillén Soto SDB (ur. 6 grudnia 1961 w San Pedro Sula) – honduraski duchowny rzymskokatolicki, biskup pomocniczy Tegucigalpy (nominat) w latach 2020–2021, biskup diecezjalny Gracias od 2021.
Życiorys.
Prezbiterat.
Święcenia kapłańskie przyjął 5 listopada 1988 w zgromadzeniu salezjanów. Był głównie dyrektorem salezjańskich szkół technicznych. Pełnił także funkcje m.in. sekretarza arcybiskupa Tegucigalpy oraz generalnym kapelanem Katolickiego Uniwersytetu Hondurasu.
Episkopat.
14 listopada 2020 papież Franciszek mianował go biskupem pomocniczym archidiecezji Tegucigalpa oraz biskupem tytularnym "Nasbinca". 
27 kwietnia 2021 papież Franciszek przeniósł go na urząd biskupa diecezjalnego nowo powstałej diecezji Gracias. Sakry udzielił mu 11 czerwca 2021 nuncjusz apostolski w Hondurasie – arcybiskup Gábor Pintér.

</doc>
<doc id="4940749" url="https://pl.wikipedia.org/wiki?curid=4940749" title="Wiktoria (powieść)">
Wiktoria (powieść)

Wiktoria (norw. "Viktoria") – powieść psychologiczna norweskiego pisarza Knuta Hamsuna z 1898.
Treść.
Powieść jest symptomatyczna dla młodego okresu twórczości autora. Podobnie jak "Pan" jest opowieścia o miłości, zazdrości i niemożności porozumienia się między ludźmi. Opowiada o losach syna młynarza, Jana, który zdobywa sławę jako pisarz oraz Wiktorii, kobiety wywodzącej się z kręgów arystokratycznych, która nie może przyjąć miłości Jana. Narasta w tej sytuacji dramat uczucia, niemożliwego do skonsumowania z uwagi na różnice klasowe i duży dystans społeczny. Hamsun nie skupia się na społecznej stronie problemu. Interesuje go w głównej mierze kompleks niepełnowartościowości jako siła napędowa ludzkiego działania. Tworzy psychologiczny portret świadomości mężczyzny ogarniętego przez nieziszczone uczucia oraz kobiety nie potrafiącej zerwać ograniczeń klasowych w imię miłości. Jan nieustannie doświadcza obcości i zwątpienia.
Portret Jana wywodzi się z osobistych doświadczeń autora. Jest pierwszą u niego wiwisekcją udręk plebejusza usiłującego sforsować barierę mieszczańskiego salonu. Mimo że utwór charakteryzuje się archaicznością i ckliwą narracją niespełnionych kochanków, to jednak ukazuje szeroką skalę relacji międzyludzkich (np. Jana szczegółowo portretuje od dzieciństwa do dorosłości). 

</doc>
<doc id="4940751" url="https://pl.wikipedia.org/wiki?curid=4940751" title="Siarodborje">
Siarodborje

Siarodborje (; ) – wieś na Białorusi, w obwodzie brzeskim, w rejonie łuninieckim, w sielsowiecie Dworzec.

</doc>
<doc id="4940752" url="https://pl.wikipedia.org/wiki?curid=4940752" title="Mazowsze Serce Polski w sezonie 2020">
Mazowsze Serce Polski w sezonie 2020

Mazowsze Serce Polski w sezonie 2020 – podsumowanie występów zawodowej grupy kolarskiej Mazowsze Serce Polski w sezonie 2020.
W 2017 w Rybniku przez stowarzyszenie AMM Cycling Team na bazie drużyny Hurom DeRosa Rybnik została założona zawodowa grupa kolarska Team Hurom. Od początku swej działalności dołączyła ona do dywizji UCI Continental Teams. Po sezonie 2019 Team Hurom zakończył działalność w dotychczasowej formie, po raz ostatni startując w październiku 2019 w wyścigu Tour of Peninsular, po czym od sezonu 2020 połączył się z zespołem Wibatech Merx. Pod koniec 2019, za sprawą Dariusza Banaszka (do końca sezonu 2019 pracował w Team Hurom), utworzona została nowa grupa o nazwie Mazowsze Serce Polski, sponsorowana przez województwo mazowieckie, której siedziba znalazła się w Nowym Dworze Mazowieckim. Mazowsze Serce Polski, mimo nowego kodu UCI, potraktowane zostało przez Międzynarodową Unię Kolarską jako kontynuator zespołu Team Hurom, zajmując jej miejsce w dywizji UCI Continental Teams. Jej dyrektorem sportowym w sezonie 2020 został Dariusz Banaszek.
Transfery.
W porównaniu z Team Hurom w sezonie 2019 Mazowsze Serce Polski w kolejnym sezonie zmieniło ponad połowę składu. Do zespołu trafiło ośmiu nowych kolarzy, w tym pięciu w sezonie 2019 występujących na szczeblu zawodowym: dwóch z Wibatech Merx (Marek Rutkiewicz i Michał Podlaski) oraz po jednym z Caja Rural-Seguros RGA (Alan Banaszek), CCC Team (Paweł Bernas) i Voster ATS Team (Adrian Banaszek). Z zespołu odeszło także ośmiu zawodników, spośród których tylko dwóch pozostało na szczeblu zawodowym: bracia Marcin i Tomasz w sezonie 2020 występowali w Wibatech Merx.
Zwycięstwa.
Mazowsze Serce Polski w sezonie 2020 odniosło 13 zwycięstw w ramach cyklu UCI Europe Tour, pięciokrotnie triumfując w klasyfikacji generalnej wyścigu i ośmiokrotnie na pojedynczych etapach. Był to najlepszy wynik spośród wszystkich grup dywizji UCI Continental Teams, a mniej zwycięstw w sezonie 2020 odniosło między innymi 9 z 19 zespołów UCI WorldTeams. Ponadto na arenie krajowej Jakub Kaczmarek zwyciężył w górskich szosowych mistrzostwach Polski, a grupa zdobyła złoty medal w jeździe drużynowej na czas na mistrzostwach Polski.
Ranking UCI.
Drużyna zakończyła sezon 2020 na 33. pozycji w rankingu klubowym UCI, pokonując wszystkie inne polskie grupy kontynentalne. W rankingu UCI Europe Tour Mazowsze Serce Polski zajęło z kolei 12. lokatę, będąc najwyżej sklasyfikowanym wśród zespołów z dywizji UCI Continental Teams.
Indywidualnie najlepszym zawodnikiem grupy Mazowsze Serce Polski w sezonie 2020 był Jakub Kaczmarek, który w zajął 147. miejsce z dorobkiem 273 punktów.

</doc>
<doc id="4940753" url="https://pl.wikipedia.org/wiki?curid=4940753" title="Ureczcza (obwód brzeski)">
Ureczcza (obwód brzeski)

Ureczcza (; ) – wieś na Białorusi, w obwodzie brzeskim, w rejonie łuninieckim, w sielsowiecie Dworzec.

</doc>
<doc id="4940754" url="https://pl.wikipedia.org/wiki?curid=4940754" title="Kim Kalicki">
Kim Kalicki

Kim Kalicki (ur. 27 czerwca 1997 w Wiesbaden) – niemiecka bobsleistka, pilot boba, wicemistrzyni świata oraz Europy, mistrzyni świata juniorów.
Kariera.
Starty na arenie międzynarodowej rozpoczęła w listopadzie 2015 roku. Wtedy to zadebiutowała w zawodach z cyklu Pucharu Europy. W konkursach tej rangi wielokrotnie stawała na podium, w tym trzykrotnie zwyciężając. Jest również wielokrotną medalistką mistrzostw świata juniorów. W debiucie w tej imprezie w 2016 roku zdobyła srebro. Trzy kolejne edycje przyniosły Niemce brązowe medale, z kolei w 2020 roku wywalczyła pierwszy w karierze tytuł mistrzyni świata juniorów.
W grudniu 2019 roku zadebiutowała w zawodach z cyklu Pucharu Świata. W sezonie 2019/2020 wystąpiła w dwóch konkursach rozgrywanych w amerykańskim Lake Placid. W obu z nich kończyła rywalizację na podium, zajmując kolejno trzecie oraz drugie miejsca. W lutym 2020 po raz pierwszy wystartowała w mistrzostwach świata w Altenbergu. W debiutanckim czempionacie zdobyła wraz z Kirą Lipperheide srebrny medal w rywalizacji dwójek. Niemki musiały uznać wyższość jedynie drużyny amerykańskiej, pilotowaną przez utytułowaną Kaillie Humphries. W styczniu 2021 roku zadebiutowała w kolejnej imprezie rangi mistrzowskiej, tym razem w mistrzostwach Europy w Winterbergu. Ten start przyniósł również srebrny medal wywalczony wraz z Ann-Christin Strack. Tym razem Niemki przegrały z rodaczkami: Laurą Nolte oraz Deborah Levi. W Pucharze Świata w sezonie 2020/2021 zajęła 2. lokatę w klasyfikacji dwójek. Wraz ze Strack, w lutym 2021 ponownie zdobyła srebrny medal podczas mistrzostw świata w Altenbergu, po raz kolejny ulegając Humphries.
W powodzeniem startuje też w zawodach krajowych, zdobywając między innymi medale podczas mistrzostw Niemiec oraz mistrzostw Niemiec juniorów.

</doc>
<doc id="4940760" url="https://pl.wikipedia.org/wiki?curid=4940760" title="Choča">
Choča

Choča – wieś (obec) na Słowacji, w kraju nitrzańskim, w powiecie Zlaté Moravce na Nizinie Naddunajskiej.

</doc>
<doc id="4940761" url="https://pl.wikipedia.org/wiki?curid=4940761" title="Frederick Maurice">
Frederick Maurice

Frederick Denison Maurice (ur. 29 sierpnia 1805 w Normanston w Suffolk, zm. 1 kwietnia 1872 w Londynie) – angielski teolog anglikański, pisarz, eseista, jeden z twórców chrześcijańskiego socjalizmu.
Życiorys.
Studiował prawo na University of Cambridge, jednak nie ukończył studiów z powodu odrzucenia 39 artykułów, anglikańskiego wyznania wiary, i w 1830 wstąpił na Uniwersytet Oksfordzki. Przez kilka lat pracował w Londynie jako pisarz i wydawca czasopism literackich, w 1834 opublikował swoją jedyną powieść, "Eustace Conway". W tym samym roku został wyświęcony i mianowany kapelanem w Guy's Hospital w Londynie. Był profesorem angielskiej literatury i historii nowoczesnej w King's College w Cambridge, a od 1840 profesorem teologii i od 1846 kapelanem w Lincoln's Inn, londyńskiej akademii prawnej. W 1838 opublikował książkę "Kingdom of Christ", w której zawarł wyznanie Kościoła jako zjednoczonego ciała wykraczającego poza zróżnicowanie i stronniczość indywidualnych ludzi, frakcji i sekt. Ta publikacja przyniosła mu reputację jako teologowi, jednak zawarte w niej poglądy, uznane później za zapowiedź XX-wiecznych ruchów ekumenicznych, wzbudziły podejrzliwość ortodoksyjnych anglikanów. Te obawy nasiliły się w 1848, gdy Maurice dołączył do Charlesa Kingsleya, Johna Malcolma Ludlowa i innych założycieli ruchu chrześcijańskiego socjalizmu. Opozycja wobec Maurice'a i jego poglądów przybrała na sile po publikacji w 1853 esejów teologicznych, w których autor wykazał swoje niedowierzanie w wieczność piekła, i w tym roku został zwolniony ze stanowiska w King's College. Łącząc zdolności edukacyjne z zainteresowaniem poprawy statusu robotników, w 1854 zaplanował i został pierwszym dyrektorem Working Men's College. Zorganizował również stowarzyszenia spółdzielcze wśród robotników. W 1860 porzucił stanowisko kapelana w Lincoln's Inn, po czym posługiwał w kościele św. Piotra, w którym słuchacze jego kazań nazwali go "prorokiem". Od 1866 do końca życia wykładał etykę jako profesor w Cambridge, w 1869 napisał esej "Social Morality". W 1870 został również kapelanem w kościele św. Edwarda w Cambridge. Do ważniejszych jego prac należą m.in. "Moral and Metaphysical Philosophy" (1850-1862), "What Is Revelation?" (1859) i "The Claims of the Bible and of Science" (1863). Zainteresowanie jego pracami odżyło po II wojnie światowej i choć część krytyków uznała jego nauczanie za mętne, pozostaje wszechstronnym i twórczym źródłem dla studiów nad chrześcijańskim socjalizmem.

</doc>
<doc id="4940762" url="https://pl.wikipedia.org/wiki?curid=4940762" title="Marzyciele (powieść)">
Marzyciele (powieść)

Marzyciele (norw. "Sværmere") – powieść (romans) norweskiego pisarza Knuta Hamsuna z 1904.
Treść.
Powieść, będąca romansem bazującym na motywach socjalnych, kontynuuje wątki znane z "Wiktorii" (1898). Opisuje losy życiowego buntownika, telegrafisty Rolandsona pracującego w wysuniętej na północ faktorii handlowej. Tęskni on do innego świata i pragnie wyrwać się z miejsca, w którym żyje. Uosobieniem tego wielkiego świata jest dlań nauka oraz córka zamożnego kupca Macka, Eliza. Biorąc na siebie winę za przestępstwo, którego nie popełnił, ściąga na siebie gniew Macka. Następnie dokonuje jednak bardzo innowacyjnego wynalazku, co wiąże się z jego szybkim awansem ekonomicznym. Zdobywa prestiż społeczny i miłość Elizy. Motyw opisany w dziele ma dla autora charakter autokompensacyjny i wynika z jego doświadczeń życiowych.
Powieść tym różni się od innych dzieł Hamsuna, że narracji jest kąśliwa, uszczypliwa, a nawet dowcipna, a część bohaterów jest absurdalnie przerysowana. 

</doc>
<doc id="4940763" url="https://pl.wikipedia.org/wiki?curid=4940763" title="Mobtel Srbija">
Mobtel Srbija



</doc>
<doc id="4940764" url="https://pl.wikipedia.org/wiki?curid=4940764" title="Boris Gurewicz (ur. 1937)">
Boris Gurewicz (ur. 1937)



</doc>
<doc id="4940766" url="https://pl.wikipedia.org/wiki?curid=4940766" title="Grzegorz Sztabiński">
Grzegorz Sztabiński

Grzegorz Julian Sztabiński (ur. 9 kwietnia 1946 w Łodzi, zm. 13 listopada 2020) – polski filozof, teoretyk i historyk sztuki, malarz i twórca instalacji, prof. dr hab.
Życiorys.
Ukończył studia artystyczne w Państwowej Wyższej Szkole Sztuk Plastycznych w Łodzi w 1970 r. i filozoficzne na Uniwersytecie Łódzkim w 1972 r. Stopień doktora nauk humanistycznych uzyskał w Instytucie Filozofii i Socjologii PAN w Warszawie w 1980 r. Habilitował się w Uniwersytecie Łódzkim w roku 1990 na podstawie pracy zatytułowanej "Problemy intelektualizacji sztuki w tendencjach awangardowych". 9 grudnia 1998 nadano mu tytuł profesora w zakresie sztuk plastycznych.
Od 1974 r. pracował w Uniwersytecie Łódzkim kierując Katedrą Estetyki (1993-2014) i Katedrą Historii Sztuki (1999-2009) na Wydziale Filozoficznym i Historycznym Uniwersytetu Łódzkiego. Od 1984 r. podjął równolegle pracę w PWSSP w Łodzi (aktualnie Akademii Sztuk Pięknych im. Władysława Strzemińskiego w Łodzi), gdzie prowadził zajęcia teoretyczne i kierował Zakładem Teorii i Historii Sztuki oraz prowadził Pracownię Kompozycji Intermedialnej na Wydziale Sztuk Wizualnych.
Działalność naukowa.
Specjalizował się w filozoficznych zagadnieniach sztuki XX wieku rozważanych na tle zagadnień estetyki współczesnej. W swoich badaniach podejmował temat intelektualizacji sztuki, który omawiał jako poszukiwanie przez artystów uzasadnień dla podejmowanych działań twórczych, co prowadziło do pisania przez nich tekstów teoretycznych. Tendencja ta nasiliła się w awangardzie XX wieku, jej skrajną manifestacją jest sztuka konceptualna. Innym podejmowanym przez niego zagadnieniem były przyczyny stosowania w malarstwie i rzeźbie, w szczególności dwudziestowiecznej, elementów geometrycznych. W swoich pracach odnosił się także do „innych idei” twórczości awangardowej – kwestii przez jej twórców nie wysuwanych na pierwszy plan w programach i manifestach, takich jak zagadnienia wspólnoty, wolności i autorytetu. Ich omówienie łączył ze wskazaniem roli pełnionej w koncepcjach filozoficznych, także postmodernistycznych. Oprócz tego w jego dorobku są teksty poświęcone historyczności sztuki, performatywności, autonomii, pamięci itp.
Od 1994 roku był członkiem AICA (Association Internationale des Critiques d’Art).
Od 1999 roku do śmierci był redaktorem naczelnym rocznika „Art Inquiry. Recherches sur les arts”.  
Książki.
"Problemy intelektualizacji sztuki w tendencjach awangardowych", Łódź 1991
"Dlaczego geometria? Problemy współczesnej sztuki geometrycznej", Łódź 2004
"Inne idee awangardy. Wspólnota, wolność, autorytet", Warszawa 2011
Inne pojęcia estetyki, Kraków 2020
Artykuły (wybór).
"Kompozycja i człowiek. Przyczynek do problemu intelektualizacji sztuki w tendencjach awangardowych", „Półrocznik Filozoficzny Młodych”, 1986, nr 2
"Concrete Elements and Abstract Thought: Problems in Non-Mimetic Composition of Pictorial Elements in Paintings and Drawings", “Leonardo” 1988, nr 2
"Awangarda a postmodernizm: zagadnienie cytatu" w: „Awangarda w perspektywie postmodernizmu”, red. G. Dziamski, Poznań 1996
Działalność artystyczna.
Początkowo uprawiał konceptualną refleksję nad obrazem w malarstwie, rysunku i sporadycznie sztuce performance. Powtarzającym się motywem było drzewo lub większy fragment krajobrazu (cykl "Pejzaże logiczne"). Później zajął się problemem autocytatu – wielokrotnego powtarzania tego samego motywu za pomocą różnych środków. Zaczął tworzyć instalacje (cykle "Cięcia" i "Pismo natury"). W ostatnim okresie wpisywał swe wcześniejsze realizacje, uzupełniając je nowymi elementami, w różne wnętrza, często historyczne (np, kościół Mariacki we Frankfurcie nad Odrą,  Centrum Sztuki Galeria EL w Elblągu). Od 1983 roku wchodził w skład międzynarodowej grupy artystów posługujących się językiem geometrii, spotykających się na corocznych plenerach i uczestniczy w organizowanych przez nich wystawach.  
Wybrane wystawy.
Międzynarodowe Biennale Sztuki w São Paulo (1979)
Międzynarodowe Sympozjum Sztuki Performance w Lyonie (1981)
Sympozjum Sztuki Systemowej i Konstruktywistycznej w Madrycie (1989) " "
Język Geometrii – półwiecze przemian w Radomiu (2016)

</doc>
<doc id="4940768" url="https://pl.wikipedia.org/wiki?curid=4940768" title="Jedľové Kostoľany">
Jedľové Kostoľany

Jedľové Kostoľany – wieś (obec) na Słowacji, w kraju nitrzańskim, w powiecie Zlaté Moravce w Górach Szczawnickich.

</doc>
<doc id="4940770" url="https://pl.wikipedia.org/wiki?curid=4940770" title="Szczerbauka (przystanek kolejowy)">
Szczerbauka (przystanek kolejowy)

Szczerbauka (, ) – przystanek kolejowy w miejscowości Szczerbauka, w rejonie homelskim, w obwodzie homelskim, na Białorusi. Leży na linii Homel - Łuniniec - Żabinka.

</doc>
<doc id="4940773" url="https://pl.wikipedia.org/wiki?curid=4940773" title="PWA Aero">
PWA Aero

PWA AERO (Pojazd Wojsk Aeromobilnych AERO) – polski samochód terenowy przeznaczony dla pododdziałów wojsk powietrznodesantowych. przystosowany do zrzutu na spadochronie z pokładu samolotu transportowego. Zbudowany na bazie Toyoty Land Cruiser HZJ 71,74.
Historia.
Inspektorat Uzbrojenia 16 grudnia 2018 r. podpisał umowę na dostawę 55 pojazdów PWA AERO i 105 przyczep PS AERO TR, które są holowane przez samochody. W umowie zawarto opcję na dostawę kolejnych 25 samochodów i 55 przyczep. 15 pierwszych samochodów i tyleż przyczep zostało przekazanych 16 Batalionowi Powietrznodesantowemu z Krakowa w grudniu 2019, zaś w listopadzie tego samego roku Siły Zbrojne odebrały kolejną partię pojazdów. Pojazd produkowany jest przez konsorcjum w składzie: KAFAR Bartłomiej Sztukiert (lider), HIBNERYT, Auto Podlasie oraz firma Auto Special. W listopadzie 2020 roku potwierdzono skorzystanie z prawa opcji, tym samym zamówiona liczba pojazdów wzrosła do 80 oraz 120 przyczep.
Konstrukcja.
Pojazdy Wojsk Aeromobilnych Aero 4x4, powstały w oparciu o zmodernizowane podwozie samochodu terenowego Toyota Land Cruiser J70 z krótkim rozstawem osi. Pojazdy mają 3,6 m długości i 1,8 t masy własnej, zaś dopuszczalna masa całkowita wynosi 3,5 tony. Napędza je wolnossący silnik wysokoprężny serii KZ o pojemności 4,2 l i mocy 131 KM (96 kW), współpracujący z 5-biegową skrzynią manualną. Zapewnia to prędkość maksymalną do 100 km/h na utwardzonej drodze. Ładowność wynosi 1,2 t. Pojazd wyposażono w dwie wyciągarki elektryczne o uciągu 3,5 i 2 t. AERO może holować specjalnie zaprojektowane przyczepy PS AERO TR po dwie przyczepy lub przyczepa i lekki środek artyleryjski. AERO przystosowany jest do zrzutu z pokładu samolotów transportowych Lockheed C-130E Hercules oraz CASA C-295M.

</doc>
<doc id="4940774" url="https://pl.wikipedia.org/wiki?curid=4940774" title="Parafia Apostołów św. Piotra i Pawła w Grodzisku">
Parafia Apostołów św. Piotra i Pawła w Grodzisku

Parafia św. Apostołów Piotra i Pawła w Grodzisku – rzymskokatolicka parafia położona w województwie łódzkim, w powiecie łęczyckim, w gminie Świnice Warckie. Administracyjnie należy do diecezji włocławskiej, dekanat uniejowski
Odpust na terenie parafii odbywa się 29 czerwca.
Historia.
Parafia została tu założona na przełomie XIV i XV w.(do 1818 r. należała do archidiecezji gnieźnieńskiej). Z racji istnienia dwóch wikariuszy czy mansjonarzy pleban nosił tytuł prepozyta.
Pierwszy kościół parafialny pw. Nawrócenia św. Pawła, drewniany, istniał zapewne od początku funkcjonowania parafii, fundowany i uposażony przez rodzinę Chebdów.
Obecny kościół parafialny pod wezwaniem św. Apostołów Piotra i Pawła został wystawiony przez Jana Rudnickiego, miejscowego dziedzica w 1612 r. (konsekrowany w r. 1620, odnawiany w latach 1909–1911, 1920, 1979). Jest to budynek późnorenesansowy, murowany, jednonawowy, oszkarpowany. Prezbiterium zamknięte półkolistą absydą, nakryte eliptyczną konchą. W nawie strop, w zakrystii sklepienie kolebkowe. Dwa portale kamienne, późnorenesansowe z XVII w. Ołtarz główny barokowy z XVII w. z obrazem Matki Bożej z Dzieciątkiem, w sukience z r. 1902. Dwa boczne ołtarze rokokowe, płyta nagrobna klasycystyczna – Franciszka Morzkowskiego (1822 r.). Podłoga drewniana wykonana w 2000 r. Wokoło kościoła położono kostkę brukową i dokonano nasadzeń nowych drzew i krzewów. Postawiono 7 masztów flagowych i dwie gabloty ogłoszeniowe.
Przed świątynią zainstalowano 12 lamp oświetleniowych, a w świątyni nowe klęczniki, taborety, krzesła i nowy dębowy ołtarz soborowy. W 1999 r. poddano renowacji i pozłocono wszystkie naczynia liturgiczne. Wymieniono okna na witrażowe. Kaplica na cmentarzu grzebalnym z r. 1850 pw. św. Józefa, kryta blachą, w 1992 r. po generalnym remoncie, oddana do użytku jako dom pogrzebowy. Latem 1997 r. dokupiono 0,20 ha ziemi do cmentarze grzebalnego i ogrodzono elementami metalowymi.

</doc>
<doc id="4940777" url="https://pl.wikipedia.org/wiki?curid=4940777" title="Kostoľany pod Tribečom">
Kostoľany pod Tribečom

Kostoľany pod Tribečom – wieś (obec) na Słowacji, w kraju nitrzańskim. Wieś położona jest w dolinie strumienia Drvenica u podnóży Gór Szczawnickich.

</doc>
<doc id="4940778" url="https://pl.wikipedia.org/wiki?curid=4940778" title="Pojazdy Wojsk Aeromobilnych AERO">
Pojazdy Wojsk Aeromobilnych AERO



</doc>
<doc id="4940779" url="https://pl.wikipedia.org/wiki?curid=4940779" title="Zatoka Księżniczki Charlotty">
Zatoka Księżniczki Charlotty

Zatoka Księżniczki Charlotty (ang. "Princess Charlotte Bay") – zatoka Morza Koralowego (Ocean Spokojny) u północno-wschodniego wybrzeża stanu Queensland, w Australii, na wschodnim wybrzeżu półwyspu Jork. Wejście do zatoki znajduje się między przylądkiem Claremont Point na zachodzie a oddalonym o nieco ponad 60 km przylądkiem Bathurst Head i grupą wysp Flinders na wschodzie.
Wybrzeże zatoki porastają lasy namorzynowe. Do zatoki uchodzą m.in. rzeki Normanby i North Kennedy.
Zatokę odkrył w 1815 roku kapitan brytyjskiej marynarki wojennej Charles Jeffreys, który nadał jej nazwę na cześć księżnej Charlotty, córki ówczesnego króla Jerzego IV.

</doc>
<doc id="4940785" url="https://pl.wikipedia.org/wiki?curid=4940785" title="Prybar (stacja kolejowa)">
Prybar (stacja kolejowa)

Prybar (, ) – stacja kolejowa w miejscowości Prybar, w rejonie homelskim, w obwodzie homelskim, na Białorusi. Leży na linii Homel - Łuniniec - Żabinka.
Rozpoczyna się tu 12-kilometrowy odcinek dwutorowy linii biegnący na zachód do stacji Jakimauka. Linia w stronę Homla jest jednotorowa.

</doc>
<doc id="4940790" url="https://pl.wikipedia.org/wiki?curid=4940790" title="Lidia Borkowska">
Lidia Borkowska

Lidia Borkowska (ur. 8 sierpnia 1967 w Radzyniu Podlaskim, zm. 10 listopada 2020) – polska biolożka, dr hab.
Życiorys.
W 1991 uzyskała tytuł magistra biologii w Wyższa Szkoła Rolniczo-Pedagogicznej w Siedlcach na Wydziale Rolniczym w Instytucie Biologii. 9 maja 2001 obroniła pracę doktorską "Zaburzenia wywołane eksperymentalnie w zbiorowisku niekoszonej łąki Cirsietum rivularis Ralski 1931 a funkcjonowanie niszy regeneracyjnej", 13 marca 2018 habilitowała się na podstawie pracy zatytułowanej "Ekologia gatunków roślin klonalnych w procesie sukcesji na niekoszonej łące". Była zatrudniona na stanowisku adiunkta w Instytucie Nauk Biologicznych na Wydziale Nauk Ścisłych i Przyrodniczych Uniwersytetu Przyrodniczo-Humanistycznego w Siedlcach.

</doc>
<doc id="4940793" url="https://pl.wikipedia.org/wiki?curid=4940793" title="Piotr Juda">
Piotr Juda

Piotr Stefan Juda (ur. 2 września 1957 w Mysłowicach) – polski ekonomista, bankowiec i samorządowiec, doktor nauk ekonomicznych, w latach 1990–1991 prezydent Sosnowca.
Życiorys.
Syn Donata, pracownika kolei, i Józefy, księgowej. Absolwent IV Liceum Ogólnokształcącego im. Stanisława Staszica w Sosnowcu oraz Akademii Ekonomicznej w Katowicach (1980). Od 1980 do 1991 był nauczycielem akademickim na tej uczelni, w 1989 obronił tam doktorat. W latach 1980–1981 i od 1988 członek komisji zakładowej NSZZ „Solidarność” na AE w Katowicach. Działał także w Klubie Inteligencji Katolickiej, będąc jej wiceprezesem w Sosnowcu i sekretarzem zarządu w diecezji częstochowskiej. W związku z tą działalnością był rozpracowywany przez Służbę Bezpieczeństwa.
W latach 1989–1993 przewodniczył Komitetowi Obywatelskiemu „Solidarność” w Sosnowcu. Od 7 czerwca 1990 do 7 listopada 1991 pełnił funkcję prezydenta miasta. Należał do założycieli Komunikacyjnego Związku Komunalnego GOP, od 1991 do 1994 zasiadał w jego pierwszym zarządzie.
W późniejszych latach (od 1991) związany z sektorem bankowym. Związał się z Bankiem Przemysłowo-Handlowym, od 1993 do 1995 zasiadał w jego zarządzie, później zasiadał we władzach ABN Amro Banku Polska. Od 2002 do 2005 kierował AIG Bankiem Polska, w 2005 został prezesem zarządu Toyota Banku Polska. Zasiadał w zarządzie Związku Banków Polskich jako wiceprezes, później także w radzie tej organizacji.
Odznaczony Srebrnym (2005) i Złotym (2011) Krzyżem Zasługi oraz odznaką honorową „Za zasługi dla bankowości Rzeczypospolitej Polskiej” (2016).
Życie prywatne.
Żonaty, ma dwie córki.

</doc>
<doc id="4940798" url="https://pl.wikipedia.org/wiki?curid=4940798" title="Jan Karlijet">
Jan Karlijet

Jan Karlijet (ur. 15 maja 1889 we Friedrichstadt, zm. po 1936) – major piechoty Wojska Polskiego, kawaler Orderu Virtuti Militari.
Życiorys.
Urodził się we Friedrichstadt. Do Wojska Polskiego został przyjęty z byłych Korpusów Wschodnich i byłej armii rosyjskiej. Służył w 52 pułku piechoty. W jego szeregach walczył na wojnie z bolszewikami. 2 czerwca 1920 wyróżnił się jako dowódca 11. kompanii w walce pod Trościańcem, a we wrześniu umiejętnie dowodził III batalionem w walkach z bolszewicką kawalerią. 3 maja 1922 został zweryfikowany w stopniu kapitana ze starszeństwem z 1 czerwca 1919 i 5. lokatą w korpusie oficerów piechoty. 10 lipca 1922 został zatwierdzony na stanowisku pełniącego obowiązki dowódcy III batalionu. 3 maja 1926 roku został mianowany majorem ze starszeństwem z 1 lipca 1925 roku i 741. lokatą w korpusie oficerów piechoty. W kwietniu 1928 został przeniesiony do 84 pułku piechoty w Pińsku na stanowisko kwatermistrza. W kwietniu 1929 został przeniesiony do 60 pułku piechoty w Ostrowie Wielkopolskim na takie samo stanowisko. W czerwcu 1933 został przesunięty na stanowisko dowódcy batalionu. Z dniem 31 sierpnia 1935 został przeniesiony w stan spoczynku.

</doc>
<doc id="4940801" url="https://pl.wikipedia.org/wiki?curid=4940801" title="Sady (przystanek kolejowy na Białorusi)">
Sady (przystanek kolejowy na Białorusi)

Sady (, ) – przystanek kolejowy w miejscowości Prybar, w rejonie homelskim, w obwodzie homelskim, na Białorusi. Leży na linii Homel - Łuniniec - Żabinka.

</doc>
<doc id="4940803" url="https://pl.wikipedia.org/wiki?curid=4940803" title="Rafael Palma">
Rafael Palma

Rafael Palma (ur. 24 października 1874, zm. 24 maja 1939) – filipiński pisarz, polityk i dziennikarz.
Życiorys.
Urodził się w manilskiej Tondzie, tam też odebrał podstawową edukację. Absolwent prestiżowego Ateneo w rodzinnym mieście. Podjął następnie studia prawnicze na Universidad de Santo Tomás, jego studencką drogę zakłócił niemniej wybuch rewolucji filipińskiej. Studia ukończył ostatecznie już po rewolucji, w 1901. Zaangażował się w działalność ruchu niepodległościowego, nade wszystko zaś z nacjonalistyczną prasą. Pisywał dla "La independencia", z czasem został jej redaktorem naczelnym. W lutym 1900, wraz z Sergio Osmeñą i Jaime de Veyrą, założył "El Nuevo Día", pierwszy hiszpańskojęzyczny dziennik na Cebu. Rok później stał za narodzinami kolejnego pisma "El renacimiento", w kolejnych latach otwarcie krytycznego wobec amerykańskich władz okupacyjnych.
Wcześnie wszedł do życia politycznego, związany z Partido Union Nacionalista, następnie zaś z jej sukcesorką, Partido Nacionalista. Był członkiem pierwszego filipińskiego zgromadzenia narodowego, drugiej komisji filipińskiej (1909-1916), senatorem (1916-1922) oraz sekretarzem spraw wewnętrznych (1917-1920). Od 1923 do 1933 rektor Uniwersytetu Filipin, następnie zaś (1934) zaangażowany w pracę Konwencji Konstytucyjnej. Mianowany szefem Narodowej Rady Edukacji przez prezydenta Manuela Luisa Quezona, stał na jej czele do śmierci.
Autor szeregu publikacji książkowych, w tym wpływowej biografii José Rizala oraz zbioru artykułów publikowanych wcześniej w prasie "Voces de aliento". Na mocy decyzji prezydenta Jose P. Laurela, poprzez rozporządzenie wykonawcze numer 22 (1943) wspomniana wyżej biografia Rizala pióra Palmy została uznana za podręcznik przeznaczony do użytku we wszystkich filipińskich szkołach średnich oraz uniwersytetach.
Podobnie jak wielu współczesnych sobie intelektualistów i polityków filipińskich był wolnomularzem, należał między innymi do loży Bagong Buhay w Cavite. Wielki mistrz Wielkiej Loży Filipin (1920).
Jego młodszy brat José Palma był poetą i pisarzem, autorem obecnego filipińskiego hymnu państwowego.
Poślubił Carolinę Ocampo, córkę Martina Ocampo, wydawcy "El renacimiento". Uhonorowany doktoratem honoris causa Uniwersytetu Filipin (1938). Jego imię noszą ulice w Quezon City oraz w Makati jak również liczne szkoły na całym archipelagu. Upamiętniała go także zaprojektowana przez Cesara Concio Palma Hall wchodząca w skład kampusu Uniwersytetu Filipin.

</doc>
<doc id="4940807" url="https://pl.wikipedia.org/wiki?curid=4940807" title="Paweł Stręk">
Paweł Stręk

Paweł Maria Stręk (ur. 9 czerwca 1959, zm. 7 listopada 2020) – polski lekarz laryngolog, prof. dr hab.
Życiorys.
Był absolwentem Wydziału Lekarskiego Akademii Medycznej w Krakowie. W latach 1981-1993 pracował w Zakładzie Anatomii Opisowej AM w Krakowie, od 1985 w Katedrze i Klinice Otolaryngologii AM w Krakowie (od 1993 Collegium Medicum Uniwersytetu Jagiellońskiego). W 1991 obronił pracę doktorską "Kostnienie chrząstki tarczowatej u człowieka", 19 lutego 1999 habilitował się na podstawie pracy zatytułowanej "Optymalizacja zastosowania operacji częściowego usunięcia krtani z powodu raka o pierwotnej lokalizacji w piętrze nadgłośniowym". 19 grudnia 2014 nadano mu tytuł profesora w zakresie nauk medycznych. W 2016 został zatrudniony na stanowisku profesora w Katedrze Otolaryngologii na Wydziale Lekarskim Collegium Medicum Uniwersytetu Jagiellońskiego. W latach 2012-2016 był prodziekanem Wydziału Lekarskiego Collegium Medicum UJ.
W latach 2007-2019 był zastępcą kierownika, od stycznia 2020 kierownikiem Oddziału Otolaryngologii Szpitala Uniwersyteckiego w Krakowie.
W latach 1998-2000 był sekretarzem generalnym Polskiego Towarzystwa Otorynolaryngologów – Chirurgów Głowy i Szyi, w 2017 został przewodniczącym rady naukowej w Instytucie Fizjologii i Patologii Słuchu.
Zmarł 7 listopada 2020.

</doc>
<doc id="4940809" url="https://pl.wikipedia.org/wiki?curid=4940809" title="Randouski">
Randouski

Randouski (, ) – przystanek kolejowy położony 3,8 km od miejscowości Randouka, w rejonie homelskim, w obwodzie homelskim, na Białorusi. Leży na linii Homel - Łuniniec - Żabinka.
W 2017 lokalizacja przystanku została przeniesiona na zachód (w stronę Kalinkowicz). Do 2017 przystanek Randouski był położony na 289,739 km linii.

</doc>
<doc id="4940810" url="https://pl.wikipedia.org/wiki?curid=4940810" title="Zdzisław Kleszcz">
Zdzisław Kleszcz

Zdzisław Kleszcz – polski samorządowiec, w latach 1991–1994 prezydent Sosnowca.
Życiorys.
Zdobył wykształcenie wyższe magisterskie. Związał się z Komitetem Obywatelskim „Solidarność” w Sosnowcu. Od 7 listopada 1991 do 1 lipca 1994 pełnił funkcję prezydenta miasta. Od 1991 był również delegatem do sejmiku samorządowego województwa katowickiego. Należał do założycieli Komunikacyjnego Związku Komunalnego GOP, od 1991 do 1994 zasiadał w jego pierwszym zarządzie.
W 2010 należał do społecznego komitetu poparcia Jarosława Kaczyńskiego w wyborach prezydenckich.

</doc>
<doc id="4940815" url="https://pl.wikipedia.org/wiki?curid=4940815" title="Maria Manturzewska">
Maria Manturzewska

Maria Emilia Manturzewska (ur. 30 czerwca 1930 w Krakowie, zm. 11 listopada 2020) – polska psycholog muzyki, prof. dr hab., twórczyni pierwszej w Polsce Katedry Psychologii Muzyki (w AMFC, obecnie UMFC) i jej wieloletnia kierowniczka (1985–2000), autorka wielu publikacji z tej dziedziny.
Życiorys.
Obroniła pracę doktorską, następnie uzyskała stopień doktora habilitowanego. 27 grudnia 1993 nadano jej tytuł profesora w zakresie nauk humanistycznych. Pracowała w Instytucie Psychologii na Wydziale Filozoficznym Uniwersytetu Jagiellońskiego oraz w Międzywydziałowej Katedrze Psychologii Muzyki Akademii Muzycznej im. Fryderyka Chopina.
W 2010 roku została odznaczona przez prezydenta RP Krzyżem Kawalerskim Orderu Odrodzenia Polski.
Zmarła 11 listopada 2020.

</doc>
<doc id="4940821" url="https://pl.wikipedia.org/wiki?curid=4940821" title="Kevin Lankinen">
Kevin Lankinen

Kevin Lankinen (ur. 28 kwietnia 1995 w Helsinkach) – fiński hokeista, reprezentant Finlandii.
Kariera.
Wychowanek klubu Kiekko-Vantaa. Karierę rozwijał w stołecznym klubie Jokerit, grając w jego drużynach juniorskich oraz jedno spotkanie w zespole seniorskim (12 października 2013). W kwietniu 2013 podpisał dwuletni kontrakt z tym klubem. W kwietniu 2014 przeszedł do innego klubu z Helsinek, HIFK. W maju 2017 prolongował tam umowę o dwa lata. W barwach HIFK rozegrał cztery sezony w rozgrywkach Liiga. W maju 2018 podpisał kontrakt wstępujący z amerykańskim klubem Chicago Blackhawks. Przez dwa pierwsze lata nie zadebiutował w jego barwach w lidze NHL. W tym okresie grał w jego zespołach farmerskich w rozgrywkach AHL i ECHL. W kwietniu 2020 przedłużył umowę z Blackhawks o dwa lata. W lipcu 2022 podpisał jednoroczny kontrakt z Nashville Predators.
W barwach seniorskiej reprezentacji Finlandii uczestniczył w turnieju mistrzostw świata edycji 2019.

</doc>
<doc id="4940822" url="https://pl.wikipedia.org/wiki?curid=4940822" title="Filip Prokopyszyn">
Filip Prokopyszyn

Filip Prokopyszyn (ur. 10 sierpnia 2000 w Zielonej Górze) – polski kolarz specjalizujący się w kolarstwie torowym. Startuje również w kolarstwie szosowym. Medalista mistrzostw Europy i igrzysk europejskich w torowej odmianie kolarstwa. Od sezonu 2022 zawodnik grupy Voster ATS Team.
Życiorys.
Prokopyszyn jest wychowankiem klubu Trasa Zielona Góra, z którego przed sezonem 2019 przeniósł się do Klubu Kolarskiego Tarnovia. W grudniu 2020 podpisał pierwszy zawodowy kontrakt, zostając kolarzem grupy Mazowsze Serce Polski.
W kolarstwie torowym odnosił liczne sukcesy w młodszych kategoriach wiekowych, zdobywając medale mistrzostw świata juniorów oraz mistrzostw Europy juniorów i młodzieżowców. W rywalizacji seniorskiej wielokrotnie stawał na podium mistrzostw Polski. W sezonie 2019 zdobył srebrny medal igrzysk europejskich w scratchu oraz brąz w mistrzostwach Europy w wyścigu eliminacyjnym.
Jego dziadek, Kazimierz Prokopyszyn, jest trenerem kolarskim, który wychował między innymi Zbigniewa Sprucha.
Osiągnięcia.
Kolarstwo torowe.
Opracowano na podstawie:

</doc>
<doc id="4940825" url="https://pl.wikipedia.org/wiki?curid=4940825" title="Dyeus">
Dyeus



</doc>
<doc id="4940826" url="https://pl.wikipedia.org/wiki?curid=4940826" title="Zatoka Króla Jerzego (Australia)">
Zatoka Króla Jerzego (Australia)

Zatoka Króla Jerzego (ang. "King George Sound") – zatoka Oceanu Indyjskiego, w obrębie Wielkiej Zatoki Australijskiej, u południowo-zachodniego wybrzeża Australii, w stanie Australia Zachodnia.
Powierzchnia zatoki wynosi 91 km². Z otwartym morzem łączy się na wschodzie, a u wejścia mierzy 8 km szerokości. Zatoka stanowi naturalny port, nad którym powstało miasto Albany.
Zatokę zbadał w 1791 roku kapitan George Vancouver, który nadał jej nazwę na cześć ówczesnego króla Wielkiej Brytanii, Jerzego III.

</doc>
<doc id="4940828" url="https://pl.wikipedia.org/wiki?curid=4940828" title="Linia kolejowa nr 618">
Linia kolejowa nr 618

Linia kolejowa nr 618 – pierwszorzędna, jednotorowa, głównie zelektryfikowana linia kolejowa, łącząca stację Jasło Towarowa z posterunkiem odgałęźnym Sobniów.
Charakterystyka techniczna.
Linia w całości jest klasy C3; maksymalny nacisk osi wynosi 205/196 kN dla lokomotyw oraz 196 kN dla wagonów, a maksymalny nacisk liniowy wynosi 71 kN (na 1 metr bieżący toru). Sieć trakcyjna jest typu C95-C oraz jest przystosowana do maksymalnej prędkości do 110 km/h; obciążalność prądowa wynosi 1150 A, a minimalna odległość między odbierakami prądu wynosi 20 m. Linia wyposażona jest w elektromagnesy samoczynnego hamowania pociągów. Prędkość konstrukcyjna wynosi 60 km/h, a maksymalna – 30 km/h.

</doc>
<doc id="4940836" url="https://pl.wikipedia.org/wiki?curid=4940836" title="King George Sound">
King George Sound



</doc>
<doc id="4940838" url="https://pl.wikipedia.org/wiki?curid=4940838" title="King George Bay">
King George Bay



</doc>
<doc id="4940839" url="https://pl.wikipedia.org/wiki?curid=4940839" title="Princess Charlotte Bay">
Princess Charlotte Bay



</doc>
<doc id="4940840" url="https://pl.wikipedia.org/wiki?curid=4940840" title="CHL Import Draft 2000">
CHL Import Draft 2000

CHL Import Draft 2000 – 9. draft CHL w historii. Łącznie wybrano 65 zawodników.
Wybrani.
Pozycje: B – bramkarz, LO – lewy obrońca, PO – prawy obrońca, C – center, LS – lewoskrzydłowy, PS – prawoskrzydłowy
Ligi: OHL – Ontario Hockey League, QMJHL – Quebec Major Junior Hockey League, WHL – Western Hockey League

</doc>
<doc id="4940841" url="https://pl.wikipedia.org/wiki?curid=4940841" title="Wojciech Bęben">
Wojciech Bęben

Wojciech Bęben (ur. 28 lutego 1949 w Działoszynie) – polski antropolog, etnograf i etnolog. Ksiądz rzymskokatolicki, werbista, duszpasterz i misjonarz. Profesor nauk humanistycznych, specjalizuje się w zagadnieniach z zakresu etnografii Australii i Oceanii. Wykładowca w Gdańskim Seminarium Duchownym, oraz w Instytucie Archeologii i Etnologii na Wydziale Historycznym Uniwersytetu Gdańskiego. Pełnił posługę duszpasterza pomocniczego w Parafii Niepokalanego Poczęcia Najświętszej Maryi Panny w Gdańsku.
Życiorys.
Egzamin dojrzałości zdał w 1968, następnie rozpoczął studia w Wyższym Seminarium Duchownym w Częstochowie. Był również studentem uczelni krakowskich. Wszystkie stopnie, a także święcenia kapłańskie otrzymał w Pieniężnie. Doktoryzował się w 1987 w Instytucie Etnologii i Antropologii Kulturowej Uniwersytetu Warszawskiego, a rok później uzyskał kolejny doktorat (z religioznawstwa na Uniwersytecie Kardynała Stefana Wyszyńskiego w Warszawie). Habilitował się z kolei w 2005 w Instytucie Archeologii i Etnologii Polskiej Akademii Nauk. Napisał wtedy rozprawę zatytułowaną "Mały świat wokół wulkanu. Tradycyjne normy zwyczajowe w życiu wyspiarzy Biem w Papui Nowej Gwinei". Pracował jako adiunkt na Uniwersytecie Warszawskim i Wrocławskim. Tytuł profesora nauk humanistycznych nadano mu w 2015. Laureat Nagrody im. Benedykta Polaka. Od 2020 na emeryturze. 

</doc>
<doc id="4940846" url="https://pl.wikipedia.org/wiki?curid=4940846" title="Zagroda Petera Rudolfa Dirksena">
Zagroda Petera Rudolfa Dirksena

Zagroda Petera Rudolfa Dirksena – zagroda z XIX wieku w Małych Walichnowach w powiecie tczewskim, wpisana do rejestru zabytków nieruchomych województwa pomorskiego. Składają się na nią: dom z bala na fundamencie kamiennym i piwnicy z cegły z 1878 roku wzniesiony przez Petera Rudolfa Dirksena (1843–1904), murowany spichrz z wozownią z 1930 roku oraz park z pomnikami przyrody z XIX wieku.
Historia rodziny Dirksenów.
Rodzina Dirksenów osiedliła się na terenie doliny Wisły i Nogatu około 1526 r., jako uchodźcy holenderscy którzy, w wyniku
prześladowań kontrreformacyjnych, szukali schronienia na tych terenach. Sprowadził ich wielki mistrz krzyżacki Albrecht von Brandenburg. Peter Rudolf Dirksen urodził się 13 maja 1843 r. jako drugi syn gospodarza z Małych Walichnów Johanna Jacoba II Dirksena (1812 – 1856). Ojciec Rudolfa osiedlił się w Małych Walichnowach dzięki ożenkowi. Następnie przejął gospodarstwo swojego teścia Christopha Rudolfa Rohrbecka. Brat Rudolfa Dirksena, Johann Eduard Dirksen (1839 – 1900), gospodarz z Janowa sprawował przez 20 lat urząd przewodniczącego Związku Wałowego Niziny Kwidzyńskiej.
Lokalizacja.
Dwór znajduje się w Małych Walichnowach na terenie niziny Walichnowskiej. Dolina Walichnowska to bardzo specyficzna kraina, położona na zakolu lewego brzegu Wisły, w żyznej dolinie delty, nękana od zawsze jej żywiołem oraz wodami
gruntowymi i deszczowymi spływającymi z zachodnich terenów wyżynnych.
Historia dworu.
Peter Rudolf Dirksen (1843-1904) wzniósł budynek dworu w roku 1878, natomiast budynek spichlerza został zbudowany przez jego syna, Ericha Dirksena w 1930 roku.
Siedlisko dworu znajduje się w środkowej części wsi, za cmentarzem mennonickim, przy drodze prowadzącej do wsi – Wielkie Walichnowy. Miejsce to, ze względu na swoje położenie, posiada wiele walorów turystycznych. Leży niedaleko dawnej
przeprawy promowej na Wiśle, łączącej Małe Walichnowy z Piekłem, zlokalizowanym na prawym brzegu Wisły. Rudolf Dirksen, pełniąc funkcję starosty Związku Wałowego Niziny Walichnowskiej, przyczynił się do wielu przedsięwzięć inwestycyjnych przeciwpowodziowych zwiększających bezpieczeństwo mieszkańców oraz poprawę warunków agrarnych tych niezwykle urodzajnych ziem, w tym budowę wałów i rowów melioracyjnych, śluz, stacji pomp i kolejki wąskotorowej.
Dwór po wojnie kilkukrotnie zmieniał swoje funkcje użytkowe, najpierw pełniąc funkcję szkoły wiejskiej, później przekształcony na mieszkania pegeerowskie dla kilku rodzin, a po upadku PGR-ów, pola uprawne do niego należące zostały rozparcelowane i wykupione przez miejscowych gospodarzy, w końcu dwór został opuszczony i popadł w ruinę a przyległe grunty dawnej podworskiej zagrody zakwalifikowano jako nieużytki rolne. Zachowaną ruiną dworu i spichlerza wraz z pozostałym terenem podworskiej zagrody, zainteresował się urząd gminy, który zlecił w 2015 r. wykonanie dokumentacji studyjnej. „Programu funkcjonalno-użytkowego restauracji i zmiany przeznaczenia zabytkowej zagrody na nowo powstałe Centrum Dziedzictwa Kulturowego Doliny
Walichnowskiej”. Z projektu jednak ostatecznie zrezygnowano. W 2018 r. teren zabudowy dworskiej z majdanem wykupił prywatny inwestor. Dwór wraz z parkiem w 2020 roku został wpisany do Wojewódzkiego rejestru zabytków.
Opis obiektu.
Rudolf Dirksen wybudował dwór w 1878 r., jest to budynek mieszkalny jednorodzinny, trójkondygnacyjny, w tym podpiwniczenie, parter oraz poddasze. Budynek dwutrakatowy wybudowany na planie prostokąta oraz nakryty dachem dwuspadowym, został w całości
podpiwniczony. Od wschodu na osi budynku znajduje się dwukondygnacyjny ryzalit wejściowy, przykryty dachem pulpitowym. Za ryzalitem znajduje się sień z klatką schodową na poddasze. W części środkowej przyziemia ulokowana została czarna kuchnia z trzonem wentylacyjnym. Piwnica dostępna jest z zewnątrz od strony zachodniej i północnej.
Fundamenty murowane z ociosanych polnych narzutowych głazów na zaprawie wapiennej.
Ściany zewnętrzne piwnic murowane z cegły pełnej o nietypowych wymiarach (25×12×6 cm) na zaprawie wapienno-piaskowej, ściany parteru o konstrukcji zrębowej z bali drewnianych gr. 15 cm, szczyty poddasza oszalowane deskami pionowo, ryzalit od strony
północnej – drewniany z bali i desek na podmurówce ceglanej.
Ściany wewnętrzne w piwnicy murowane z cegły, otynkowane.
Pokrycie dachu – wschodniej połaci dachu kryte dachówką zakładową, natomiast zachodniej podwójnie karpiówką w koronkę.
Więźba dachowa – drewniana, krokwiowo – płatwiowa.
Stropy i sufity – nad piwnicą ceglane, odcinkowe na belkach stalowych, nad parterem strop drewniany, belkowy, belki profilowane, deski stropu wsuwane, ułożone na zakładkę, sufity pobielone.
Posadzki i podłogi – posadzka werandy od wschodu drewniana z desek, podłogi w sieni i pokojach mieszkalnych drewniane, w czarnej kuchni i pomieszczeniu gospodarczym posadzka z cegły na płask.
Schody zewnętrzne – wejściowe od strony zachodniej – betonowe na podbudowie murowanej z cegły pełnej z metalową poręczą rozpiętą między murowanymi słupkami, od strony wschodniej schody na poziom parteru werandy w ryzalicie na osi elewacji, stopnie z desek na konstrukcji metalowej, balustrada oryginalna z pręta kutego o przekroju okrągłym.
Drzwi – zewnętrzne w ryzalicie od strony wschodniej – dwuskrzydłowe. Przeszklone z półokrągłym słupkiem o profilowanej bazie i głowicy, skrzydła o konstrukcji ramowo-płycinowej; na ganek od strony zachodniej – drzwi dwuskrzydłowe, o konstrukcji ramowopłycinowej;
drzwi zewnętrzne dwu i jednoskrzydłowe płycinowe.
Okna – drewniane, w piwnicy dwuskrzydłowe, krosnowe ze ślemieniem i nadświetlem o skrzydłach dwu kwaterowych, w szczytach poddasza dwudzielne o skrzydłach dwu i trójkwaterowych, okna po obu stronach drzwi wejściowych jednoskrzydłowe dwu kwaterowe.
Erick Dirksen (syn Rudolfa) w 1930 r. wybudował 3–kondygnacyjny spichrz – wozownię, z przeznaczeniem: w skrzydle wschodnim parteru na wozownię, 2-gą i 3-cią kondygnację na magazyn zboża, natomiast w skrzydle zachodnim urządzono młyn na potrzeby folwarku.
Budynek założony na rzucie prostokąta, niepodpiwniczony, trzykondygnacyjny, nakryty dwuspadowym dachem.
Fundamenty wykonane są z kamienia – granitu łamanego.
Ściany murowane z cegły licówki (25×12×6,5 cm) na zaprawie piaskowo-wapiennej, otynkowane częściowo od strony wewnętrznej gr.1,5 cegły – do 0,5 cegły
Pokrycie dachu – dachówką holenderką, znacznie zdewastowane,
Więźba dachowa – drewniana, krokwiowo – płatwiowa.
Stropy – solidne belki stropowe (22 × 18 cm) podparte słupami (18 × 18 cm) usztywnionymi mieczami i zastrzałami, nakryte podłogą z bali gr. 4 cm łączonych na piór – wpust.
Posadzka przyziemia w wozowni – ceglana, w części pozostałej – gruntowa.
Schody wewnętrzne – drewniane jednobiegowe, drabiniaste.
Drzwi i wrota – zewnętrzne w wozowni deskowe z zastrzałami (niezachowane).
Okiennice – deskowe z zastrzałami (niezachowane).

</doc>
<doc id="4940847" url="https://pl.wikipedia.org/wiki?curid=4940847" title="Józef Kuryłowicz">
Józef Kuryłowicz

Józef Stanisław Kuryłowicz, ps. „Juhas” (ur. 16 kwietnia 1894 w Radymnie, zm. 18 lipca 1939 we Lwowie) – major piechoty Wojska Polskiego, działacz niepodległościowy, kawaler Orderu Virtuti Militari.
Życiorys.
Urodził się 16 kwietnia 1894 w Radymnie, w ówczesnym powiecie jarosławskim Królestwa Galicji i Lodomerii, w rodzinie Franciszka i Bronisławy z Galasińskich. Po ukończeniu czterech klas szkoły powszechnej w rodzinnym mieście, rozpoczął naukę w c. k. II Gimnazjum w Rzeszowie. Od 7 maja 1914 kontynuował naukę w tym gimnazjum jako uczeń klasy VIIb tzw. „prywatysta” (uczniami tej klasy byli m.in. Czesław Bomba, Franciszek Demel i Kazimierz Iranek-Osmecki, a klasy VIIa m.in. Leopold Lis-Kula). W 1912 został członkiem Związku Strzeleckiego.
Po kryzysie przysięgowym (lipiec 1917) został wcielony do armii austro-węgierskiej.
12 listopada 1918 pod Lwowem został ranny.
3 maja 1922 został zweryfikowany w stopniu kapitana ze starszeństwem z 1 czerwca 1919 i 247. lokatą w korpusie oficerów piechoty. W tym samym roku został przeniesiony do 71 Pułku Piechoty w Ostrowi Łomżyńskiej na stanowisko pełniącego obowiązki komendanta kadry batalionu zapasowego. W 1924 został przesunięty na stanowisko dowódcy I batalionu. 1 grudnia 1924 został mianowany podpułkownikiem ze starszeństwem z 15 sierpnia 1924 i 66. lokatą w korpusie oficerów piechoty. W maju 1925 dowodził II batalionem. Później został przeniesiony do 1 Pułku Piechoty Legionów w Wilnie na stanowisko dowódcy I batalionu. W marcu 1930 został przeniesiony do 84 Pułku Piechoty w Pińsku na stanowisko kwatermistrza. W kwietniu 1934 został przeniesiony do Powiatowej Komendy Uzupełnień Lwów Powiat na stanowisko komendanta. 1 września 1938 dowodzona przez niego jednostka została przemianowana na Komendę Rejonu Uzupełnień Lwów Powiat, a zajmowane przez niego stanowisko otrzymało nazwę „komendant rejonu uzupełnień”.
Zmarł 18 lipca 1939 we Lwowie. Trzy dni później został pochowany na Cmentarzu Obrońców Lwowa.
Był żonaty, adoptował Antoniego Bieniaka (ur. 22 marca 1932).

</doc>
<doc id="4940849" url="https://pl.wikipedia.org/wiki?curid=4940849" title="Linia kolejowa nr 619">
Linia kolejowa nr 619

Linia kolejowa nr 619 – pierwszorzędna, jednotorowa, zelektryfikowana linia kolejowa, łącząca rejon Sr4 z rejonem Sr3 stacji Stróże.
Charakterystyka techniczna.
Linia w całości jest klasy C3; maksymalny nacisk osi wynosi 221 kN dla lokomotyw oraz 196 kN dla wagonów, a maksymalny nacisk liniowy wynosi 71 kN (na 1 metr bieżący toru). Sieć trakcyjna jest typu C120-2C oraz jest przystosowana do maksymalnej prędkości do 110 km/h; obciążalność prądowa wynosi 1725 A, a minimalna odległość między odbierakami prądu wynosi 20 m. Linia wyposażona jest w elektromagnesy samoczynnego hamowania pociągów. Zarówno prędkość konstrukcyjna, jak i maksymalna, wynosi 40 km/h.
Łącznica powstała w 1986 bądź 1988 roku (sprzeczność danych). Obie daty są prawdopodobne, gdyż wiążą się z elektryfikacją którejś z przyległych linii (jako pierwszą zelektryfikowano linię nr 96, następnie zaś 108).

</doc>
<doc id="4940854" url="https://pl.wikipedia.org/wiki?curid=4940854" title="Gerard Hajda">
Gerard Hajda

Gerard Hajda (ur. 18 kwietnia 1936, zm. w maju 2007) – polski samorządowiec, inżynier i menedżer, w latach 1987–1991 prezydent Zabrza.
Życiorys.
Uzyskał wykształcenie wyższe inżynierskie, obronił doktorat. Od 20 lutego 1987 do 21 stycznia 1991 pełnił funkcję prezydenta miasta; uzyskał reelekcję po wyborach w 1990 pomimo posiadania większości w radzie przez NSZZ „Solidarność”. Później do śmierci przez 11 lat był szefem Zabrzańskiego Przedsiębiorstwa Wodociągów i Kanalizacji, został także wiceprezesem Towarzystwa Miłośników Zabrza.
Zmarł wskutek zawału serca, którego doznał w zaciętej windzie własnego bloku.

</doc>
<doc id="4940856" url="https://pl.wikipedia.org/wiki?curid=4940856" title="Iwan Usienko">
Iwan Usienko



</doc>
<doc id="4940862" url="https://pl.wikipedia.org/wiki?curid=4940862" title="Ladice">
Ladice

Ladice – wieś (obec) na Słowacji, w kraju nitrzańskim, w powiecie Zlaté Moravce. Wieś położona jest w dolinie strumienia Drvenica u podnóży Gór Szczawnickich.

</doc>
<doc id="4940864" url="https://pl.wikipedia.org/wiki?curid=4940864" title="Lovce">
Lovce

Lovce – wieś (obec) na Słowacji, w kraju nitrzańskim, w powiecie Zlaté Moravce.

</doc>
<doc id="4940865" url="https://pl.wikipedia.org/wiki?curid=4940865" title="CHL Import Draft 2001">
CHL Import Draft 2001

CHL Import Draft 2001 – 10. draft CHL w historii. Łącznie wybrano 69 zawodników (przewidziano 91 wyborów).
Wybrani.
Pozycje: B – bramkarz, LO – lewy obrońca, PO – prawy obrońca, C – center, LS – lewoskrzydłowy, PS – prawoskrzydłowy
Ligi: OHL – Ontario Hockey League, QMJHL – Quebec Major Junior Hockey League, WHL – Western Hockey League

</doc>
<doc id="4940866" url="https://pl.wikipedia.org/wiki?curid=4940866" title="Port lotniczy Makasar">
Port lotniczy Makasar



</doc>
<doc id="4940867" url="https://pl.wikipedia.org/wiki?curid=4940867" title="Port lotniczy Malang">
Port lotniczy Malang



</doc>
<doc id="4940868" url="https://pl.wikipedia.org/wiki?curid=4940868" title="Port lotniczy Pangkal Pinang">
Port lotniczy Pangkal Pinang



</doc>
<doc id="4940869" url="https://pl.wikipedia.org/wiki?curid=4940869" title="Karen Vilhelmine Lachmann">
Karen Vilhelmine Lachmann



</doc>
<doc id="4940870" url="https://pl.wikipedia.org/wiki?curid=4940870" title="Bitwa pod Wernyhorodkiem">
Bitwa pod Wernyhorodkiem

Bitwa pod Wernyhorodkiem – walki polskiej Dywizji Jazdy gen. Aleksandra Karnickiego z oddziałami sowieckich 6. i 11 Dywizji Kawalerii ze składu 1 Armii Konnej Siemiona Budionnego toczone w okresie ofensywy Frontu Południowo-Zachodniego w czasie wojny polsko-bolszewickiej.
Sytuacja ogólna.
Po spektakularnym sukcesie wojsk polskich na Ukrainie i zajęciu 7 maja 1920 Kijowa, front ustabilizował się na linii od Prypeci, wzdłuż Dniepru, przez Białą Cerkiew, Skwyrę, Lipowiec, Bracław, Wapniarkę do Jarugi nad Dniestrem.
Armia Czerwona wykorzystała zastoju na reorganizację sił i przygotowanie ofensywy. W rejon działań przybyła 1 Armia Konna Siemiona Budionnego. 26 maja rozpoczęła się sowiecka ofensywa na Ukrainie, a już 5 czerwca trzy dywizje sowieckiej 1 Armii Konnej przełamały trwale polski front na odcinku obrony grupy gen. Jana Sawickiego . Pod Samhorodkiem i w rejonie Ozierny powstała luka szerokości około dziesięciu kilometrów. W ciągu kilku godzin 11 Dywizja Kawalerii opanowała rejon Różyna, 4 Dywizja Kawalerii Jahniatyna, a 14 DK Karabczyjowa. 
Walki pod Wernyhorodkiem.
Po przerwaniu frontu polskiego pod Samhorodkiem i Ozierną główne siły 1 Armii Konnej kierowały się na Różyn i Powołoczę. Polska Dywizja Jazdy gen. Aleksandra Karnickiego otrzymała rozkaz opóźniania marszu kawalerii przeciwnika. Dowódca dywizji skoncentrował swoje oddziały w Sestrynówce i 8 czerwca rozpoczął marsz w kierunku na Białopole. W Wernyhorodku 14 pułk ułanów napotkał patrole kozackie i zmusił je do odwrotu. W tym momencie na jego prawe skrzydło uderzyło kilka szwadronów 11 Dywizji Kawalerii. Sowiecka szarża załamała się w ogniu pułkowego szwadronu ckm, a 3 i 4/14 p.uł. ruszył do kontrataku. Kiedy jednak 3 szwadron wyjechał na otwarty teren, dostał się pod silny ogień taczanek, poniósł wysokie straty i kontratak załamał się. Zginął dowódca szwadronu szwadronu porucznik Harald Westermark.
W południe maszerujący drugą drogą 2 pułk szwoleżerów opanował Radziwiłłówkę. Jednak już godzinę później brygada sowieckiej 6 Dywizji Kawalerii zmusiła pułk do odwrotu w kierunku Koziatyna. Odwrót szwoleżerów skutecznie osłaniał 1 pułk ułanów. Jednak wyprowadzony przez 1 p.uł. kontratak nie powiódł się. Dobrze ustawione sowieckie taczanki zmusiły ułanów do zajęcia stanowisk na skraju lasu na południe od Wernyhorodka. Ataki i kontrataki z obu stron powtarzały się kilkakrotnie. Około 16.00 pod Wernyhorodkiem skoncentrowane zostały silne oddziały 6. i 11 Dywizji Kawalerii, wsparte artylerią i samochodami pancernymi. Ich natarcie zmusiło 1 pułk ułanów do odwrotu. Wycofał się także z Radziwiłłówki 2 pułk szwoleżerów. Uderzenie dwóch sowieckich dywizji kawalerii spowodowało, że dowódca DJ wydał rozkaz odwrotu całej dywizji w kierunku Koziatyna i Chałaimgródka. Ze stanowisk pod Wierbołozami odwrót osłaniał 14 pułk ułanów, wzmocniony baterią 4 dywizjonu artylerii konnej.
Bilans walk.
Działania Dywizji Jazdy gen. Aleksandra Karnickiego zatrzymały pod Wernyhorodkiem na jeden dzień marsz dwóch dywizji 1 Armii Konnej. W czasie walk oddziały polskiej dywizji zużyły zbyt dużo amunicji, szczególnie artyleryjskiej. W przyszłych walkach musiały mocno oszczędzać pociski artyleryjskie i naboje karabinowe. &lt;br&gt;O bitwie pod Wernyhorodkiem tak pisał dowódca dywizji, przedstawiając sztandar 14 pułku Ułanów Jazłowieckich do odznaczenia Orderem Virtuti Militari: 

</doc>
<doc id="4940874" url="https://pl.wikipedia.org/wiki?curid=4940874" title="Wernyhródek">
Wernyhródek



</doc>
<doc id="4940876" url="https://pl.wikipedia.org/wiki?curid=4940876" title="Kopalnia Pepita">
Kopalnia Pepita

Kopalnia "Pepita" – zlikwidowana kopalnia węgla kamiennego, która znajdowała się na terenie dzisiejszych Katowic, na obszarze jednostki pomocniczej Giszowiec, w rejonie ulicy Sosnowej i Górniczego Stanu, nieopodal osiedla Adama.
Kopalnia ta została nadana 26 września 1855 roku, natomiast eksploatację węgla rozpoczęto od 1860 roku. Eksplantację węgla kamiennego prowadzono dwoma szybami: "Eduard" o głębokości 18,4 metrów i "Ruffer" o głębokości 31,6 metrów. Kopalnia prowadziła wydobycie z pola Jacob. Należała ona wówczas do Gustawa Henryka Ruffera z Wrocławia, Wilhelma Edlera z Zabrza, a także w połowie do Waleski von Thiele-Winckler. 
W 1868 roku Ruffer wykupił udziały od spadkobierców Edlera, które rok później odsprzedał Grundmannowi. Nowy udziałowca odsprzedał je dalej w 1869 roku Hubertowi Thiele-Wincklerowi. W 1873 roku z kopalni wydobyto 19,7 tysięcy ton węgla kamiennego. W 1896 roku kopalnię włączono do pól "Reserve". Udziały w kopalni Winckler przekazał Katowickiej Spółce Akcyjnej dla Górnictwa i Hutnictwa, a ta wykupiła też udziały od Henryka Ruffera. W 1899 roku pole te nabyła spółka Georg von Giesches Erben, natomiast rok później pole "Reserve" włączono do kopalni "Giesche" (obecnie "Wieczorek"). Nie wiadomo, do kiedy prowadzono wydobycie w kopalni.
W budynku dawnej cechowni kopalni "Pepita" mieściło się biuro budowy osiedla Giszowiec. W 1912 roku budynek ten został zaadaptowany na dom dla wdów z terenu obszaru dworskiego Giszowiec. Prawdopodobnie istniał on krótko, gdyż na mapie z 1921 roku oznaczony on jest jako dom jednorodzinny.

</doc>
<doc id="4940877" url="https://pl.wikipedia.org/wiki?curid=4940877" title="Bernard Talvard">
Bernard Talvard

Bernard Gérard Talvard (ur. 8 października 1947 w Melun) – francuski florecista. Trzykrotny brązowy medalista olimpijski z Monachium (1972) i Montrealu (1976).
Osiągnięcia.
Konkurencja: floret

</doc>
<doc id="4940879" url="https://pl.wikipedia.org/wiki?curid=4940879" title="Valdas Rakutis">
Valdas Rakutis

Valdas Rakutis (ur. 17 czerwca 1969 w Kownie) – litewski historyk wojskowości, nauczyciel akademicki, działacz społeczny oraz harcerski i polityk, profesor Uniwersytetu Kłajpedzkiego, poseł na Sejm Republiki Litewskiej.
Życiorys.
Kształcił się w Leningradzie, po czym odbył służbę wojskową. W 1996 ukończył studia z historii na Uniwersytecie Witolda Wielkiego w Kownie, później doktoryzował się w zakresie nauk humanistycznych. Był pracownikiem Muzeum Wojskowego im. Witolda Wielkiego, w latach 1998–2003 kierował w nim działem historii wojskowości. W latach 1996–2009 jako nauczyciel akademicki związany z macierzystą uczelnią. Od 1996 do 2017 pracował na Litewskiej Akademii Wojskowej im. gen. Jonasa Žemaitisa. W 2002 założył na tej uczelni centrum historii wojskowości, którym kierował do 2009. W latach 2009–2014 pełnił funkcję prorektora akademii do spraw nauki i studiów. Od 2011 do 2014 współpracował z Instytutem Historii Litwy, od 2015 był doradcą sił zbrojnych, a w 2017 objął stanowisko profesora Uniwersytetu Kłajpedzkiego.
W 1989 zaangażował się w działalność harcerską, w połowie lat 90. pełnił kierownicze funkcje w organizacji harcerskiej. Był współtwórcą i w latach 2000–2003 pierwszym prezesem Lietuvos karo istorijos draugijos (litewskiego towarzystwa historii wojskowości). Przewodniczył stowarzyszeniu „Kauno tvirtovė”, a w 2013 został dyrektorem instytucji publicznej zajmującej się kowieńską twierdzą. Autor licznych publikacji książkowych, głównie z zakresu historii wojskowości. Członek rad redakcyjnych czasopism „Journal of Security and Sustainability Issues” oraz „Scientific Journal of the Military University of Land Forces”.
W 2020 przyjął propozycję kandydowania do Sejmu z ramienia Związku Ojczyzny, uzyskując w wyborach parlamentarnych w tym samym roku mandat poselski.
Odznaczony Orderem „Za Zasługi dla Litwy” V klasy (2018).

</doc>
<doc id="4940881" url="https://pl.wikipedia.org/wiki?curid=4940881" title="Rejon biełowski (obwód kurski)">
Rejon biełowski (obwód kurski)

Rejon biełowski () – jednostka administracyjna wchodząca w skład obwodu kurskiego w Rosji.
Centrum administracyjnym rejonu jest słoboda Biełaja.
Geografia.
Powierzchnia rejonu wynosi 950,63 km², co stanowi 3,2 proc. obwodu.
Graniczy z rejonami: sudżańskim, bolszesołdatskim i obojańskim (obwód kurski) oraz z obwodami: biełgorodzkim i sumskim (Ukraina).
Główne rzeki to: "Psioł" i "Ilok".
Historia.
Rejon powstał w roku 1928.
W 1963 roku rejon został zlikwidowany, ale dwa lata później został przywrócony.
Demografia.
W 2018 rejon zamieszkiwało 15 369 mieszkańców (wyłącznie na terenach wiejskich).
Miejscowości.
W skład rejonu wchodzi 14 sielsowietów (do 2010 było ich 18 – reorganizacja nie pociągnęła za sobą zmian granic jednostek) i 51 wiejskich miejscowości.

</doc>
<doc id="4940886" url="https://pl.wikipedia.org/wiki?curid=4940886" title="Ravenala">
Ravenala



</doc>
<doc id="4940887" url="https://pl.wikipedia.org/wiki?curid=4940887" title="Pielgrzan">
Pielgrzan



</doc>
<doc id="4940888" url="https://pl.wikipedia.org/wiki?curid=4940888" title="Biblioteka Narodowa Słowacji">
Biblioteka Narodowa Słowacji



</doc>
<doc id="4940891" url="https://pl.wikipedia.org/wiki?curid=4940891" title="Power Up (album AC/DC)">
Power Up (album AC/DC)

Power Up (pisane również PWR/UP, zapis stylizowany na PWRϟUP) – siedemnasty album studyjny australijskiego zespołu AC/DC wydany w Australii i szesnasty wydany na całym świecie. Ukazał się 13 listopada 2020 roku nakładem wytwórni Columbia Records oraz Sony Music Australia.
Do nagrania płyty do zespołu wrócili wokalista Brian Johnson, perkusista Phil Rudd oraz basista Cliff Williams, którzy opuścili AC/DC wcześniej podczas, lub po trasie koncertowej Rock or Bust World Tour promującej poprzednią płytę grupy "Rock or Bust". Jest to również pierwszy studyjny album zespołu od czasu śmierci jego współzałożyciela i gitarzysty Malcolma Younga, a według brata Malcolma Angusa, płyta jest hołdem dla zmarłego członka zespołu.
Nagrania w Polsce uzyskały status platynowej płyty.
Lista utworów.
Wszystkie utwory napisane przez Angusa Younga i Malcolma Younga.

</doc>
<doc id="4940892" url="https://pl.wikipedia.org/wiki?curid=4940892" title="Dodge H100">
Dodge H100



</doc>
<doc id="4940895" url="https://pl.wikipedia.org/wiki?curid=4940895" title="Kopalnia Jacob">
Kopalnia Jacob

Kopalnia "Jacob" – zlikwidowana kopalnia węgla kamiennego, która znajdowała się na terenie dzisiejszych Katowic, na obszarze jednostki pomocniczej Giszowiec, przy obecnej ulicy Pszczyńskiej.
Kopalnia "Jacob" została nadana 17 lutego 1840 roku. Pierwszy szyb kopalni, będący szybem sztolniowym, wybudowano w miejscu obecnej dzwonnicy kościoła św. Stanisława Kostki. Wydobycie węgla kamiennego rozpoczęto w niej w 1851 roku. Kopalnia należała wówczas w połowie do Marii Winckler, wdowie po zmarłym w tym samym 1851 roku Franzu Wincklerze, a w drugiej połowie do Daniela Henryka Dalibora z Wełnowca i Wojciecha Dudzika.
W 1859 r., w miejscu przyszłej willi dyrektora kopalni "Giesche", wybudowano szyb "Maszynowy", przy którym mieściła się maszyna parowa. W późniejszym czasie prowadzono w kopalni roboty górnicze, mające doprowadzić do udostępnienia nowych pokładów. Przed 1883 rokiem, w miejscu obecnej stacji kontroli pojazdów przy ulicy Pszczyńskiej, powstał szyb "Grundmann". 
Pokład węgla "Jacob" miał miąższość 1,4 m. W 1858 roku wydobycie w zakładzie, zatrudniającym wówczas 97 górników, wyniosło 29,1 tys. ton węgla kamiennego. W 1873 roku wydobyto z niego 27,9 tys. ton węgla, zaś w 1894, najlepszym w całej historii kopalni - 78,1 tys. ton.
12 grudnia 1896 roku wszystkie kuksy posiadali już Wincklerowie, wykupując je od Dalibora i Duzika. W 1899 roku kopalnię "Jacob" wraz z polem górniczym "Reserve" sprzedano spółce Georg von Giesches Erben, a rok później całość połączono z kopalnią "Giesche" (obecnie "Wieczorek"). Wydobycie w kopalni "Jacob" prowadzono do 1901 roku.
Obecnie na terenie dawnej kopalni "Jacob" (szyb "Grundmann") znajduje się stacja kontroli pojazdów, położona przy ulicy Pszczyńskiej, przy jezdni w kierunku południowo-zachodnim. Pozostałością po kopalni jest Hałda Jakuba, przy której w okresie I wojny światowej, powstań i w późniejszych okresach prowadzono plany konspiracyjne, w tym rozbrojenia oddziału Grenzschutzu w czasie powstań lub przed wybuchami strajków w latach międzywojennych.

</doc>
<doc id="4940896" url="https://pl.wikipedia.org/wiki?curid=4940896" title="Boris Gurewicz (1937-2020)">
Boris Gurewicz (1937-2020)



</doc>
<doc id="4940898" url="https://pl.wikipedia.org/wiki?curid=4940898" title="Piotr Kaczmarek">
Piotr Kaczmarek

Piotr Kaczmarek (ur. 25 marca 1939, zm. 29 kwietnia 2020) – polski lekkoatleta, mistrz i reprezentant Polski, następnie trener.
Kariera sportowa.
W latach 1958–1962 studiował w Wyższej Szkole Wychowania Fizycznego we Wrocławiu, występował w barwach Czarnych Wrocław, w 1964 został zawodnikiem Górnika Wałbrzych. Został wówczas formalnie zatrudniony jako specjalista ds. sportu i rekreacji w KWK Bolesław Chrobry.
Na mistrzostwach Polski seniorów zdobył trzy medale: złoty w skoku wzwyż w 1965, srebrny w tej samej konkurencji w 1966 i brązowy w dziesięcioboju w 1967. W latach 1964–1966 wystąpił w czterech meczach międzypaństwowych (bez zwycięstw indywidualnych).
Starty w barwach Górnika łączył z pracą trenerską, jego zawodnikiem był m.in. Adam Adamek, pozostał w klubie jako trener także po zakończeniu kariery zawodniczej. Od 1983 był trenerem skoku wzwyż w Bałtyku Gdynia, jego zawodniczkami były na początku swoich karier m.in. Małgorzata Sobczak i Beata Włodek, od 1994 pracował w AZS AWF Gdańsk, gdzie trenował m.in. Marcina Kaczochę. Przez wiele lat współpracował jako trener z Polskim Związkiem Lekkiej Atletyki. W pierwszej połowie lat. 90. był trenerem kadry w skoku wzwyż, był też trenerem Michała Modelskiego i Pauliny Borys.
W 1991 został mistrzem Polski masters w skoku wzwyż, z wynikiem 1,79.
Rekord życiowy w skoku wzwyż: 2,07 (1965), w dziesięcioboju: 6891 (19.08.1967).

</doc>
<doc id="4940903" url="https://pl.wikipedia.org/wiki?curid=4940903" title="Jawarowa">
Jawarowa

Jawarowa (; ) – wieś na Białorusi, w obwodzie brzeskim, w rejonie łuninieckim, w sielsowiecie Dworzec.

</doc>
<doc id="4940905" url="https://pl.wikipedia.org/wiki?curid=4940905" title="Mistrzostwa Świata Juniorów w Narciarstwie Dowolnym i Snowboardzie 2021">
Mistrzostwa Świata Juniorów w Narciarstwie Dowolnym i Snowboardzie 2021

4. Mistrzostwa Świata Juniorów w Narciarstwie Dowolnym i Snowboardzie – zawody juniorów w narciarstwie dowolnym i snowboardzie, które odbyły się w dniach 18–27 marca 2021 roku w Krasnojarsku w Rosji.

</doc>
<doc id="4940906" url="https://pl.wikipedia.org/wiki?curid=4940906" title="Georgij Zaczycki">
Georgij Zaczycki

Georgij Zaczycki (ur. 5 lutego 1946 w Łudze) – radziecki szermierz, szpadzista. Brązowy medalista olimpijski z Monachium (1972).
Osiągnięcia.
Konkurencja: szpada

</doc>
<doc id="4940908" url="https://pl.wikipedia.org/wiki?curid=4940908" title="Rejon bolszesołdatski">
Rejon bolszesołdatski

Rejon bolszesołdatski () – jednostka administracyjna wchodząca w skład obwodu kurskiego w Rosji.
Centrum administracyjnym rejonu jest wieś Bolszoje Sołdatskoje.
Geografia.
Powierzchnia rejonu wynosi 810,59 km², co stanowi 2,7 proc. obwodu.
Graniczy z rejonami: lgowskim, kurczatowskim, oktiabrskim, biełowskim i sudżańskim.
Główną rzeką jest "Sudża".
Rejon położony jest w strefie umiarkowanego klimatu z ciepłymi latami i stosunkowo ciepłymi zimami. Gleby to głównie czarnoziemy.
Historia.
Rejon powstał w roku 1928.
W skład nowo powstałego obwodu kurskiego wszedł w 1934. W 1963 roku rejon został zlikwidowany, a przywrócono go dopiero w 1977.
Demografia.
W 2018 rejon zamieszkiwało 10 998 mieszkańców (wyłącznie na terenach wiejskich).
Miejscowości.
W skład rejonu wchodzi 7 sielsowietów (do 2010 r. było ich 12) i 64 wiejskie miejscowości.

</doc>
<doc id="4940909" url="https://pl.wikipedia.org/wiki?curid=4940909" title="Liuda Pociūnienė">
Liuda Pociūnienė

Liudvika (Liuda) Pociūnienė (ur. 7 czerwca 1958 w Wilnie) – litewska dziennikarka, posłanka na Sejm Republiki Litewskiej.
Życiorys.
W 1982 ukończyła filologię litewską na Uniwersytecie Wileńskim. W latach 80. zajmowała się tłumaczeniami, a także publikowaniem tekstów o tematyce kulturalnej. Na początku lat 90. pracowała jako komentatorka w stacji radiowej Radiocentras. W latach 1994–1995 była zastępczynią redaktora naczelnego dziennika „Lietuvos aidas”. Od 1995 do 1996 prowadziła talk-show "Detektorius" na antenie telewizji TV3. Później do 1997 kierowała działem informacji w LRT Televizija, następnie zajmowała się produkcją programów telewizyjnych. W latach 1999–2009 prowadziła w tej stacji program "Laiko ženklai". Od 2010 do 2012 była ekspertką Funduszu Wspierania Prasy, Radia i Telewizji. Od 1992 członkini Stowarzyszenia Dziennikarzy Litwy, w 2013 została przedstawicielką tej organizacji w Litewskiej Komisji Radia i Telewizji.
W 2020 przyjęła propozycję kandydowania do Sejmu z ramienia Związku Ojczyzny, uzyskując w wyborach parlamentarnych w tym samym roku mandat poselski.
Życie prywatne.
Liuda Pociūnienė ma czworo dzieci. Jej mężem był Vytautas Pociūnas, oficer litewskich służb specjalnych, który prowadził m.in. śledztwo w sprawie domniemanej defraudacji środków finansowych przeznaczonych dla białoruskiej opozycji. W 2006 w niejasnych i budzących kontrowersje okolicznościach poniósł śmierć podczas pobytu w Brześciu na Białorusi.

</doc>
<doc id="4940918" url="https://pl.wikipedia.org/wiki?curid=4940918" title="Hamed Junior Traorè">
Hamed Junior Traorè

Hamed Junior Traorè (ur. 16 lutego 2000 w Abidżanie) – iworyjski piłkarz grający na pozycji napastnika we włoskim klubie Sassuolo.
Kariera klubowa.
8 października 2017 zadebiutował w klubie w meczu przeciwko Foggia. 26 sierpnia 2018 zadebiutował w Serie A w meczu z Genoa.
12 lipca 2019 przeszedł do włoskiego klubu Sassuolo na zasadzie dwuletniego wypożyczenia z opcją wykupu.
Kariera reprezentacyjna.
W marcu 2019 roku zadebiutował w reprezentacji Wybrzeża Kości Słoniowej U23 w dwóch meczach kwalifikacyjnych do Pucharu Narodów Afryki do lat 23.

</doc>
<doc id="4940919" url="https://pl.wikipedia.org/wiki?curid=4940919" title="Wiktor Modzolewski">
Wiktor Modzolewski

Wiktor Igoriewicz Modzolewski, ros. Виктор Игоревич Модзолевский (ur. 13 kwietnia 1943 w Aktobe, zm. 20 listopada 2011 w Borszczewoje k. Wieniowa) – radziecki szermierz, szpadzista. Wicemistrz olimpijski z Meksyku (1968), brązowy medalista olimpijski z Monachium (1972). Mistrz (1967) i wicemistrz świata (1971).
Życiorys.
Urodził się w Kazachstanie, do którego uciekli jego rodzice z Woroneża podczas II wojny światowej. Wrócili do rodzinnej miejscowości, gdy Modzolewski miał mniej niż rok. Zaczął uprawiać szermierkę w 1958 roku. Był mistrzem ZSRR w drużynie w latach 1967–1978. Zdobył kilkanaście medali w drużynie radzieckiej na arenie międzynarodowej. W latach 1979–1982 pracował jako trener radzieckiej drużyny szpadzistów, a następnie został trenerem młodzieżowej drużyny szpadzistów w CSKA Moskwa i młodzieżowej reprezentacji Rosji.
W 2007 roku zdobył brązowy medal w szpadzie na mistrzostwach świata seniorów.
Zginął w wypadku samochodowym w trakcie powrotu z Moskwy, gdzie startował w Pucharze Rosji seniorów, do rodzinnego Woroneża. Zatrzymał się na kawę w miejscowości Borszczewoje i wracając na drogę magistralną M4 w jego samochód uderzyła ciężarówka nadjeżdżająca z przeciwnej strony. Modzolewski wyleciał z auta i uderzył głową w asfalt. Zginął na miejscu, miał 68 lat.
Osiągnięcia.
Konkurencja: szpada

</doc>
<doc id="4940921" url="https://pl.wikipedia.org/wiki?curid=4940921" title="Wiktor Modzalewski">
Wiktor Modzalewski



</doc>
<doc id="4940924" url="https://pl.wikipedia.org/wiki?curid=4940924" title="Siergiej Paramonow">
Siergiej Paramonow

Siergiej Władimirowicz Paramonow, ros. Серге́й Владимирович Парамонов (ur. 16 września 1945 w Biełoriecku) – radziecki szermierz, szpadzista. Brązowy medalista olimpijski z Monachium (1972).
Osiągnięcia.
Konkurencja: szpada

</doc>
<doc id="4940925" url="https://pl.wikipedia.org/wiki?curid=4940925" title="Sankt Petersburg Warszawski">
Sankt Petersburg Warszawski



</doc>
<doc id="4940927" url="https://pl.wikipedia.org/wiki?curid=4940927" title="Sergiej Paramonow">
Sergiej Paramonow



</doc>
<doc id="4940932" url="https://pl.wikipedia.org/wiki?curid=4940932" title="Rejon sudżański">
Rejon sudżański

Rejon sudżański () – jednostka administracyjna wchodząca w skład obwodu kurskiego w Rosji.
Centrum administracyjnym rejonu jest miasto Sudża.
Geografia.
Powierzchnia rejonu wynosi 994,73 km².
Graniczy z rejonami: korieniewskim, lgowskim, bolszesołdatskim, biełowskim (obwód kurski) i z Ukrainą.
Głównymi rzekami są: "Sudża" (47 km nurtu w rejonie), "Psioł" (34 km), "Snagosć" (22 km), "Worobża" (28 km), "Iwica" (23 km), "Łoknia" (26 km), "Małaja Łoknia" (24 km), "Smierdica" (17 km), "Rżawa" (9 km), "Olesznia" (12 km), "Konopielka" (16 km).
Historia.
Rejon powstał w roku 1928, a w skład nowo powstałego obwodu kurskiego wszedł w 1934.
Demografia.
W 2018 rejon zamieszkiwało 26 689 mieszkańców, z czego 5759 na terenach miejskich.
Miejscowości.
W skład rejonu wchodzą: 1 osiedle miejskie (miasto Sudża), 16 osiedli wiejskich (sielsowietów) i 81 wiejskich miejscowości.

</doc>
<doc id="4940936" url="https://pl.wikipedia.org/wiki?curid=4940936" title="Masakra na plantacjach Tol i Waitavalo">
Masakra na plantacjach Tol i Waitavalo

Masakra na plantacjach Tol i Waitavalo (ang. "Tol Massacre") – zbrodnia wojenna popełniona 4 lutego 1942 roku, w czasie II wojny światowej, na plantacjach Tol i Waitavalo na wyspie Nowa Brytania, położonej w południowo-zachodniej części Oceanu Spokojnego. Z rąk żołnierzy Cesarskiej Armii Japońskiej zginęło wtedy około 160 australijskich jeńców wojennych.
23 stycznia 1942 roku japońskie siły inwazyjne wylądowały pod Rabaulem, gdzie szybko złamały opór słabego garnizonu australijskiego. Większość obrońców wycofała się w głąb wyspy. 3 lutego Japończycy wysadzili niewielki desant w zatoczce Henry Reid na wschodnim wybrzeżu Nowej Brytanii, chcąc w ten sposób odciąć uciekinierom drogę odwrotu. W krótkim czasie do niewoli trafiło blisko 190 Australijczyków. Następnego dnia japońscy żołnierze zamordowali około 160 jeńców na terenie plantacji palm kokosowych Tol i Waitavalo. Większość ofiar zakłuto bagnetami. Sześciu Australijczyków przeżyło egzekucję.
Spośród pozostałych australijskich jeńców wziętych do niewoli na Nowej Brytanii, niemal wszyscy zginęli w lipcu 1942 roku na pokładzie statku „Montevideo Maru”, który został zatopiony na Morzu Południowochińskim przez amerykański okręt podwodny USS „Sturgeon”.
Upadek Rabaulu.
Po wybuchu wojny na Pacyfiku jednym z celów japońskiej ofensywy stała się Nowa Brytania, wchodząca podówczas w skład australijskiego terytorium mandatowego Nowa Gwinea Australijska. 4 stycznia 1942 roku wyspę po raz pierwszy zaatakowało japońskie lotnictwo z atolu Truk. Dwa tygodnie później u jej brzegów pojawił się silny zespół inwazyjny, w którego skład wchodziły m.in. cztery lotniskowce. Na pokładach statków transportowych znajdowało się około 5,3 tys. żołnierzy, należących do 2. Pułku Specjalnych Sił Desantowych Cesarskiej Marynarki Wojennej oraz do 144. pułku piechoty i kilku innych mniejszych jednostek, które wydzielono ze składu 55. Dywizji Piechoty. Zespołem inwazyjnym dowodził kadm. Kiyohide Shima, podczas gdy na czele oddziałów desantowych stał gen. Tomitarō Horii.
Australijski garnizon Nowej Brytanii, znany pod nazwą "Lark Force" („Skowronki”), liczył zaledwie 1400 żołnierzy. Jego trzon stanowił 2/22 batalion piechoty ze składu 23. Brygady 8. Dywizji Piechoty, liczący 716 żołnierzy, w większości pochodzących z Melbourne lub z południowej części stanu Wiktoria. W skład garnizonu wchodziły ponadto: 17 bateria artylerii ppanc. licząca osiem armat 2-funtowych i 110 żołnierzy, dwa działa nabrzeżne kal. 152,4 mm wraz z obsługą, kompania "Royal Australian Engineers", bateria artylerii plot. licząca dwa działa kal. 76,2 mm i 54 żołnierzy, około 80-osobowy oddział lokalnej milicji ("New Guinea Volunteer Rifles"), niewielka jednostka łączności, a także 28-osobowa jednostka sanitarna ("2/10 Field Ambulance"). Dodatkowo na sąsiedniej Nowej Irlandii rozlokowano 1 Samodzielną Kompanię, o sile około 150 żołnierzy. Osłonę z powietrza zapewniało zaledwie 14 samolotów, z czego dziesięć było maszynami szkolnymi typu CAC Wirraway, a pozostałe cztery – lekkimi bombowcami typu Lockheed Hudson. Większość żołnierzy "Lark Force" była niedoświadczona i słabo wyszkolona.
Australijski rząd zdawał sobie sprawę, że "Lark Force" – podobnie jak siostrzane jednostki wysłane do obrony Ambonu i Timoru – jest zbyt słaby, aby powstrzymać japońską inwazję. Uznano jednak, że nie ma możliwości skierowania dodatkowych sił celem wzmocnienia garnizonów tzw. bariery malajskiej. Jednocześnie z przyczyn politycznych rząd postanowił nie rezygnować z obrony Nowej Brytanii i tym samym z pełną świadomością skazał jej garnizon na zniszczenie. Mimo spodziewanej klęski nie przygotowano planów ewakuacji garnizonu i mieszkańców. Jedynie dzieci oraz niektóre cywilne kobiety (wyłącznie pochodzenia europejskiego) zostały wywiezione z wyspy jeszcze przed nadejściem Japończyków (22 grudnia 1941).
Kilku młodszych oficerów "Lark Force", zdając sobie sprawę z rażącej dysproporcji sił, zaproponowało, aby po wylądowaniu Japończyków oddziały australijskie wycofały się w głąb wyspy i podjęły walkę partyzancką. Dowódca garnizonu, płk John J. Scanlan, odrzucił jednak tę propozycję. Nie zezwolił także na urządzenie w tropikalnej puszczy skrytek z zapasami żywności.
20 stycznia 1942 roku 109 japońskich samolotów pokładowych zaatakowało Rabaul, z łatwością łamiąc opór nielicznych samolotów australijskich. 23 stycznia, krótko po północy, pierwszy japoński desant został wysadzony w zatoce Blanche w północnej części półwyspu Gazelle. Około godziny 5:00 Japończycy wkroczyli do opustoszałego Rabaulu. Australijska obrona szybko zaczęła się załamywać. Walki trwały już od kilku godzin, gdy płk Scanlan stwierdził w rozmowie z dowódcą 2/22 batalionu ppłk. Howardem H. Carrem, że najwyraźniej przyszedł czas, aby „każdy żołnierz zatroszczył się o siebie”. Luźna uwaga dowódcy garnizonu została uznana przez Carra i większość żołnierzy za jednoznaczny rozkaz. W konsekwencji australijskie oddziały zaczęły opuszczać pozycje obronne i wycofywać się w głąb wyspy. Podobnie postąpił zresztą sam Scanlan, który opuścił stanowisko dowodzenia, pozbawiając tym samym garnizon centralnego dowodzenia. W godzinach popołudniowych walki w zasadzie ustały. Zdobycie Rabaulu kosztowało Japończyków 17 zabitych i 48 rannych, podczas gdy "Lark Force" utracił 57 zabitych i nieustaloną liczbę rannych.
W Rabaulu i jego okolicach w ręce Japończyków wpadło od 200 do 500 cywilów pochodzenia europejskiego, a także sześć wojskowych pielęgniarek i pewna liczba rannych. John Moremo podaje, że w gronie internowanych znalazło się około 350 duchownych, zakonnic i świeckich misjonarzy. Nowa Brytania była pierwszym australijskim terytorium, które zostało zaatakowane przez Japończyków w czasie II wojny światowej.
Odwrót "Lark Force" i japoński pościg.
W przeddzień japońskiej inwazji płk Scanlan zezwolił S/Ldr Johnowi M. Lerewowi na ewakuację podległego mu personelu Royal Australian Air Force. Do lotników dołączyła samorzutnie grupa żołnierzy wojsk lądowych, głównie łącznościowców, oraz pewna liczba cywilów. Tym samym pod rozkazami Lerewa zgromadziło się łącznie około 150 uciekinierów. Wszyscy udali się na wschodnie wybrzeże Nowej Brytanii, dzieląc się po drodze na dwie grupy. 23 stycznia dwa australijskie wodnosamoloty Short Empire wylądowały w rejonie plantacji Sum Sum nad zatoką Adler, skąd ewakuowały 98 osób. Następnego dnia jeden z wodnosamolotów powrócił na Nową Brytanię i ewakuował kolejnych 49 żołnierzy i cywilów z rejonu zatoki Wide.
Pozostali żołnierze "Lark Force" zazwyczaj wycofywali się na południowy wschód, w kierunku rzeki Warangoi, lub na południowy zachód, w kierunku misji Malabunga i Lemingi. Następnie większość próbowała przedostać się do zatoki Wide na wschodnim wybrzeżu półwyspu Gazelle lub do zatoki Open na jego zachodnim wybrzeżu. Wycofujące się oddziały bardzo szybko utraciły spoistość, rozpadając się na mniejsze lub większe grupy uciekinierów.
W międzyczasie za Australijczykami wyruszyły w pościg dwa nieprzyjacielskie bataliony. Japońskie samoloty rozrzucały nad dżunglą ulotki, w których wzywano Australijczyków do natychmiastowej kapitulacji, grożąc śmiercią w przypadku kontynuowania oporu. Tylko w ciągu kilku pierwszych dni na obszarze między lotniskiem Vunakanau a rzeką Warangoi wzięto ponad 200 jeńców. W japońskich szeregach szybko odnotowano jednak liczne przypadki malarii. Fakt ten skutecznie zniechęcił zwycięzców do zapuszczania się w głąb wyspy. Niemniej japońskie okręty i wodnosamoloty nadal intensywnie patrolowały wybrzeża Nowej Brytanii, poświęcając szczególną uwagę nadbrzeżnym plantacjom i misjom. Były one bombardowane lub zajmowane przez niewielkie desanty. Japończycy zamierzali w ten sposób zarówno zastraszyć plantatorów i misjonarzy, jak i zniszczyć wszelkie łodzie i jednostki pływające, którymi żołnierze "Lark Force" mogliby uciec z wyspy. Po pewnym czasie Japończycy zorganizowali również kordon posterunków na najważniejszych szlakach wiodących przez półwysep Gazelle. Ich załogi skutecznie wyłapywały uciekających Australijczyków. Zazwyczaj jeńców zabierano do obozu jenieckiego w Rabaulu. Zdarzały się jednak wypadki, gdy ujętych Australijczyków zabijano na miejscu lub krótko po wzięciu po niewoli.
Odwrót resztek "Lark Force" przebiegał w niezwykle trudnych warunkach. Trasy ucieczek wiodły bowiem przez górzyste obszary pokryte tropikalną puszczą. Marsz i warunki bytowe utrudniały dodatkowo intensywne opady deszczu, które trwały przez wiele dni. Na skutek wcześniejszych decyzji Scanlana w centralnej części półwyspu nie zgromadzono żadnych zapasów żywności. Podstawowe racje szybko się skończyły, stąd już po dwóch dniach Australijczycy zaczęli głodować. Masowo zapadali także na tropikalne choroby, przede wszystkim na malarię. Jedna z grup uciekinierów musiała także odpierać ataki wojowników z plemienia Mokolkol, które zamieszkiwało góry u nasady półwyspu. Szacuje się, że na skutek głodu i chorób zmarło co najmniej 65 żołnierzy "Lark Force", a więc więcej niż podczas walki z japońskim desantem.
Masakra jeńców wojennych.
Informacja o udanej ewakuacji personelu RAAF szybko rozeszła się w szeregach "Lark Force". Wielu żołnierzy udało się w kierunku zatoki Wide w złudnej nadziei, że także oni zostaną stamtąd zabrani drogą powietrzną. Jak się wkrótce okazało, dla niektórych ta decyzja miała tragiczne konsekwencje.
Tymczasem dzięki meldunkom zwiadu gen. Horii zdawał sobie sprawę, że znaczna liczba Australijczyków wycofuje się na południe wzdłuż wschodniego wybrzeża Nowej Brytanii. Postanowił więc wysadzić niewielki desant w zatoce Wide, aby odciąć im drogę ucieczki. Zadanie to powierzono 8. kompanii 3. batalionu 144. pułku piechoty. Kompanią dowodził por. Tadaichi Noda. Jego macierzystym batalionem dowodził ppłk Ishiro Kuwada, a pułkiem – płk Masao Kusunose.
2 lutego o poranku z Kokopo wypłynęło pięć japońskich łodzi desantowych. Następnego dnia, niedługo po świcie, por. Noda i jego 150 żołnierzy wylądowali w zatoce Wide, a właściwie w stanowiącej jej fragment niewielkiej zatoczce Henry Reid. W tej okolicy przebywało wtedy około 200 żołnierzy "Lark Force". Byli rozproszeni na mniejsze lub większe grupy; około siedemdziesięciu schroniło się na pobliskich plantacjach palm kokosowych: Tol i Waitavalo. Pojawienie się japońskich żołnierzy całkowicie zaskoczyło Australijczyków. Przygnębieni klęską, wygłodniali, wyczerpani wielodniową ucieczką przez dżunglę, w większości wypadków zachowali się biernie, nie próbując ani uciekać, ani stawiać oporu. Dwudziestu dwóch Australijczyków dobrowolnie wyszło na plażę z białą flagą, aby poddać się Japończykom. Niedługo później żołnierze Nody przeczesali okolicę i bez większych trudności wyłapali pozostałych niedobitków "Lark Force". Tylko nieliczni zdołali uniknąć niewoli. Zanim zapadł zmrok, Japończycy zgromadzili około 170 jeńców na terenie plantacji Tol. Umieszczono ich w chacie, w której uprzednio mieszkali tubylczy pracownicy. Początkowo Australijczycy nie byli źle traktowani, wydano im nawet ciepły posiłek.
Świadkiem lądowania Japończyków w zatoce Henry Reid stał się przypadkowo kpt. David M. Selby, który uprzednio dowodził obroną przeciwlotniczą "Lark Force". Niemal w ostatniej chwili ostrzegł swoją grupę, w której znajdował się również płk Scanlan. Dzięki temu jej członkowie uniknęli schwytania. 
Nastawienie Japończyków wobec jeńców zmieniło się diametralnie następnego poranka. Z relacji jednego z ocalałych Australijczyków wynika, że Noda rozkazał wszystkim jeńcom ustawić się w szeregu przed chatą, a następnie zaczął brutalnie przesłuchiwać młodego oficera, którym był prawdopodobnie por. Glenn Garrard. Australijczyka pobito drewnianą pałką tak ciężko, że nie był w stanie utrzymać się na własnych nogach. Następnie zdarto z niego koszulę i przywiązano go do jednej z palm – bez żadnej osłony przed promieniami tropikalnego słońca. Następnie Japończycy zaprowadzili pozostałych jeńców do domu na plantacji i rozpoczęli przesłuchania, starając się zidentyfikować dwudziestu dwóch żołnierzy, którzy poprzedniego dnia dobrowolnie poddali się na plaży. Ostatecznie wyselekcjonowali i wyprowadzili poza teren plantacji dwóch oficerów oraz dwudziestu podoficerów i szeregowców. Jak się później okazało, jeńcy ci jako jedyni zostali oszczędzeni.
Innych jeńców także przesłuchano, wypytując o nazwiska, stopnie i numery identyfikacyjne. Jednocześnie odebrano im wszystkie przedmioty osobiste, które zrzucono na jedną stertę. Następnie Australijczykom skrępowano ręce za plecami i zaczęto wiązać ich w grupy, liczące od sześciu do dwunastu żołnierzy. Jeńcom pozwolono jednakże usiąść, wydano im wodę, a nawet zezwolono na palenie papierosów.
Wkrótce Noda otrzymał drogą radiową rozkazy z Rabaulu. Zaraz po tym Japończycy rozkazali jeńcom wstać, po czym poszczególne grupy zaczęto odprowadzać pod silną eskortą w różne zakątki plantacji. Tam ofiary kolejno rozwiązywano, po czym brutalnie mordowano. Większość zginęła od pchnięć bagnetem, innych zastrzelono lub ścięto mieczami. Miejscem egzekucji stała się także sąsiednia plantacja Waitavalo; rozstrzelano tam 35-osobową grupę jeńców. Wśród ofiar masakry znaleźli się Australijczycy, którzy nie należeli do pierwotnej grupy jeńców i dopiero rankiem 4 lutego zostali schwytani przez japońskie patrole. Japończycy nie oszczędzili nawet sanitariuszy z "2/10 Field Ambulance". Gdy usiłowali protestować, kierujący egzekucją oficer osobiście zdarł im z ramion opaski ze znakami Czerwonego Krzyża. Ten sam oficer podczas jednej z egzekucji kazał ostatnim pięciu jeńcom wybrać, czy chcą zostać zastrzeleni, czy zabici bagnetem. Wszyscy Australijczycy wskazali pistolet, niemniej oficer rozkazał ich wszystkich zakłuć bagnetami. Pozostawionego na plantacji por. Garrarda zmuszono, by wykopał sobie grób, po czym zabito go uderzeniami pałką w głowę i pchnięciami bagnetem. W gronie zamordowanych znalazło się także dwóch muzyków z orkiestry 2/22 batalionu, złożonej przede wszystkim z członków Armii Zbawienia.
Zakończywszy egzekucję, Noda i jego żołnierze jeszcze tego samego dnia odpłynęli z powrotem do Rabaulu, zabierając ze sobą dwudziestu dwóch wyselekcjonowanych wcześniej jeńców. Zwłoki ofiar pozostawiono niepogrzebane. Wcześniej na drzwiach domu mieszkalnego na plantacji Waitavalo japońscy żołnierze zawiesili kartkę z wiadomością o następującej treści:
Nie ma pewności, ilu dokładnie Australijczyków zostało zamordowanych. W 1945 roku członkowie australijskiej Komisji ds. Grobów Wojennych odnaleźli na terenie obu plantacji szczątki 158 jeńców. W konsekwencji szacuje się, że liczba ofiar masakry sięgnęła około 160.
Bruce Gamble przypuszcza, że rozkaz wymordowania jeńców wydał dowódca 144. pułku piechoty, płk Kusunose, zapewne za aprobatą gen. Horiiego. Trudno jednoznacznie wskazać motywy, którymi kierowali się Japończycy. Mark Felton podkreśla, że podczas walk na Nowej Brytanii ponieśli oni bardzo niewielkie straty, stąd nie sposób uznać masakry na Tol i Waitavalo za akt zemsty. Jego zdaniem dokonano jej bez konkretnego powodu i można ją wytłumaczyć jedynie japońską „żądzą krwi”. Gamble wskazuje natomiast, że Horii i jego podwładni byli wysoce sfrustrowani faktem, iż Australijczycy nie posłuchali wcześniejszych wezwań do kapitulacji, co zmusiło Japończyków do zorganizowania forsownego pościgu, podczas którego wielu żołnierzy zaraziło się malarią.
Pierwszą fazę masakry przeżyło co najmniej dziewięciu jeńców. Jeden z nich, Alfred L. Robinson, zdołał niepostrzeżenie uciec, gdy jego grupę prowadzono na egzekucję. Pięciu kolejnych – Bill Collins, Clifford Marshall, Hugh J. Webster, Maxwell Hazelgrove, Wiliam Cook – przeżyło mimo odniesionych ran. Ten ostatni ocalał, chociaż pchnięto go bagnetem aż jedenaście razy. Ciężko ranny Norman W. Walkley przeżył tę samą egzekucję co Hugh J. Webster, jednakże pod jego nieobecność resztką sił odczołgał się w zarośla, a Webster po powrocie na miejsce kaźni nie był w stanie go odnaleźć. Tragiczny los spotkał dwóch nieznanych z nazwiska Australijczyków, których pozostawiono nieprzytomnych w innym miejscu egzekucji. Odnalazł ich Bill Collins i zaciągnął do jednego z szałasów na plantacji Waitavalo. Gdy jednak udał się po pomoc, na plantacji pojawili się Japończycy, którzy zeszli na ląd z pokładu okrętu wojennego zacumowanego w zatoce Wide. Żołnierze nasmarowali obu rannych sadłem, oblali łatwopalnym płynem, po czym podłożyli ogień.
Epilog.
Sześciu ocalałych jeńców zdołało zbiec z plantacji i po pewnym czasie dołączyło do grup niedobitków "Lark Force", które przedzierały się na południe. W jednej z tych grup znajdował się płk Scanlan. Wiadomość o masakrze głęboko nim wstrząsnęła. W konsekwencji 10 lutego zawrócił do Rabaulu, postanawiając oddać się w ręce Japończyków.
14 lutego na plantacji Tol pojawiło się trzech australijskich żołnierzy, poszukujących radia, które rzekomo miało się tam znajdować. Odnaleźli ślady masakry, w tym liczne zwłoki zamordowanych kolegów, znajdujące się już w stanie zaawansowanego rozkładu. Odnaleźli także Normana Walkleya, wciąż żywego, lecz będącego w tak krytycznym stanie, iż nie było możliwości, aby go uratować.
Ostatecznie niewoli zdołało uniknąć około 385 żołnierzy i około 60 cywilów. Jako że rząd w Canberze nie podjął żadnych wysiłków w celu zorganizowania ewakuacji, na ratunek niedobitkom "Lark Force" pośpieszyli samorzutnie australijscy oficerowie i cywile (niektórzy mieszkali na Nowej Brytanii lub należeli do administracji terytorium mandatowego). Działania ratunkowe prowadzono przez blisko dziesięć tygodni. W nocy z 20 na 21 marca na zachodnim wybrzeżu Nowej Brytanii 214 Australijczyków (w tym 162 żołnierzy) zostało zabranych małymi łodziami z plantacji Iboki na odległe o około 80 kilometrów wyspy Vitu. Następnego dnia ewakuował ich stamtąd statek MV „Lakatoi”. Z kolei 10 kwietnia motorowy jacht HMAS „Laurabada” ewakuował 157 Australijczyków z plantacji Palmalmal na południowo-wschodnim wybrzeżu. W gronie ewakuowanych znalazło się około 135 żołnierzy "Lark Force", w tym sześciu ocalałych z masakry na Tol i Waitavalo. Ponadto kilka niewielkich grup uciekinierów zdołało na własną rękę zdobyć łodzie, którymi dopłynęli do Nowej Gwinei lub na Wyspy Trobrianda. W przypadku jednej z takich grup ucieczka z Nowej Brytanii do Nowej Gwinei, z postojem na Nowej Irlandii, trwała 99 dni. 
Dzięki relacjom jeńców uratowanych przez „Laurabadę” informacje o masakrze na Tol i Waitavalo już w kwietniu 1942 roku zostały opublikowane na łamach australijskiej prasy. Ich ujawnienie miało istotny wpływ na postawy australijskich żołnierzy i cywilów. Opowieści o tej i innych japońskich zbrodniach krążyły w szeregach, budząc nienawiść do wroga i chęć zemsty. W konsekwencji w czasie wojny na Pacyfiku australijska piechota z zasady nie brała jeńców.
Tragiczny los spotkał także tych australijskich jeńców, którzy uniknęli natychmiastowej śmierci z rąk Japończyków. Na początku czerwca 1942 roku w Rabaulu przebywało w niewoli około 1200 żołnierzy i cywilów, wśród nich także około 130 żołnierzy z 1 Samodzielnej Kompanii, których wzięto do niewoli na Nowej Irlandii. Jeńców i internowanych początkowo przetrzymywano w chińskiej dzielnicy Rabaulu, później zostali przeniesieni do obozu jenieckiego, który zorganizowano na terenie byłego australijskiego obozu wojskowego "Malaguna Camp". Wszystkich zmuszano do pracy, przede wszystkim w dokach portu w Rabaulu. Niedożywienie, brak opieki medycznej, ciężka praca i brutalne traktowanie powodowały, że stan zdrowia jeńców systematycznie się pogarszał, a pewna ich liczba zmarła w niewoli. Ostatecznie z powodu narastających trudności z zaopatrzeniem w żywność, Japończycy postanowili wywieźć jeńców z Nowej Brytanii. 22 czerwca na pokład statku „Montevideo Maru” załadowano 845 żołnierzy oraz 209 internowanych cywilów. Japończycy zamierzali ich przenieść do obozu pracy na wyspie Hajnan. 1 lipca nieoznakowany statek został jednak zatopiony u wybrzeży Luzonu przez amerykański okręt podwodny USS „Sturgeon”. Nie ocalał żaden z jeńców i internowanych. Była to największa katastrofa morska w historii Australii.
Śmierci na pokładzie „Montevideo Maru” uniknęło 60 australijskich oficerów, sześć wojskowych pielęgniarek oraz dwanaście innych kobiet (w większości cywilnych pielęgniarek i misjonarek), których 6 lipca wywieziono do Japonii na pokładzie statku „Naruto Maru”. Wszystkim udało się doczekać wyzwolenia. Ponadto na Nowej Brytanii pozostawiono dwunastu internowanych cywilów, między innymi, aby obsługiwali zdobyczny sprzęt. Czterem udało się doczekać końca okupacji.
Odpowiedzialność sprawców.
Już 12 maja 1942 roku generał adiutant przy australijskim Sztabie Generalnym powołał specjalny sąd śledczy pod przewodnictwem brygadiera Archibalda R. Allena, którego zadaniem było zbadanie przypadków naruszeń prawa wojennego dokonanych przez Japończyków po zdobyciu Ambonu, Timoru i Nowej Brytanii – w szczególności w stosunku do australijskich jeńców wojennych. Śledczy przesłuchali żołnierzy ocalałych z masakry na Tol i Waitavalo, a także zebrali zeznania innych świadków. 8 lipca 1942 roku sąd opublikował raport, w którym podano, że w czterech egzekucjach Japończycy zamordowali na Nowej Brytanii co najmniej 141 australijskich jeńców wojennych.
Żaden ze sprawców masakry na plantacjach Tol i Waitavalo nie został jednak pociągnięty do odpowiedzialności karnej. Generał Tomitarō Horii i podpułkownik Ishiro Kuwada zginęli w czasie wojny. Pułkownik Masao Kusunose popełnił samobójstwo w grudniu 1945 roku, niedługo po tym, jak został przesłuchany przez australijskich śledczych.
Pamięć.
Szczątki ofiar masakry pogrzebano na cmentarzu wojennym Bita Paka na Nowej Brytanii.
Klęska na Nowej Brytanii i masakra na plantacjach Tol i Waitavalo przez dziesięciolecia pozostawały w Australii w zasadzie zapomniane.
W maju 1987 roku na terenie plantacji Tol odsłonięto niewielki pomnik w formie stosu kamieni z mosiężną tablicą, upamiętniający zamordowanych jeńców. Pomnik został wzniesiony przez żołnierzy 3. Brygady Australian Army.
W lutym 2004 roku na terenie kompleksu ogrodów botanicznych w Ballarat odsłonięto pomnik upamiętniający Australijczyków, którzy w czasie II wojny światowej przebywali w niewoli państw Osi. Jednym z jego elementów jest obelisk-tablica, poświęcony jeńcom, którzy zostali zamordowani na Tol i Waitavalo oraz zginęli na pokładzie „Montevideo Maru”.
W lipcu 2012 roku na terenie Australian War Memorial w Canberze odsłonięto wykonaną z nierdzewnej stali rzeźbę dłuta Jamesa Parretta, upamiętniającą Australijczyków, którzy zginęli w czasie obrony Rabaulu i na pokładzie „Montevideo Maru”.

</doc>
<doc id="4940939" url="https://pl.wikipedia.org/wiki?curid=4940939" title="Pienionys (gmina Kowarsk)">
Pienionys (gmina Kowarsk)

Pienionys (hist., pol. Pieniany) – wieś na Litwie położona w rejonie oniksztyńskim okręgu uciańskiego, 16 km na południowy zachód od Onikszt, nad rzeką Pienią.
Historia.
Własność.
Pierwsze informacje o Pienianach pochodzą z XV wieku. W 1442 roku ówcześni właściciele gościli tu króla Kazimierza Jagiellończyka. Niegdyś były to dobra Narbutów, później Józefowiczów, Kościałkowskich, Jastrzębskich i Karwowskich. W 1802 roku Justyn Dowmont-Siesicki (1762–1817) herbu Hippocentaurus (albo Bawola Głowa), prezydent ziemski wiłkomierski kupił te dobra od Karwowskich. Według innych źródeł dobra te należały do rodzin Sapiehów i Paców, a w ręce Antoniego Dowmont-Siesickiego dostały się już w 1655 roku, jednak nie był to ośrodek rezydencji i dopiero po 1788 roku wyżej wymieniony Justyn Dowmont-Siesicki zbudował tu dwór. Po nim dobra te odziedziczył jego syn Feliks (1792–?), marszałek wiłkomierski. Do posiadanego majątku (Pieniany i Januszew, ) dokupił jeszcze Troupie. Kolejnym dziedzicem był syn Feliksa i Marianny Korwin-Kossakowskiej (Feliks był dwukrotnie żonaty), Leonard Kazimierz (1822–?). Ostatnim właścicielem majątku w tej linii był syn Leonarda Józef (1858–1928). W 1926 roku majątek został znacząco okrojony w ramach litewskiej reformy rolnej. Po śmierci Józefa został on przejęty przez Józefa Szablewicza, dotychczasowego zarządcę majątku.
Dwór.
Tutejszy dwór wybudował Justyn Dowmont-Siesicki na przełomie XVIII i XIX wieku. Dom ten w latach 1830–1840 został rozbudowany przez jego syna Feliksa, uzyskując charakter niemal wielkopańskiej rezydencji. Wtedy też powstały wszystkie inne budynki, jakie wybudowano na terenie rezydencji, folwarku i parku. Główna siedziba była budynkiem wzniesionym na planie dość szerokiego prostokąta, jedenastoosiowym, parterowym, drewnianym, na wysokiej podmurówce. Centralne trzy osie były podwyższone o jedno piętro, a przed nimi występował wielki portyk w wielkim porządku, dodatkowo podwyższony o wysokie belkowanie: architraw, fryz i gzyms, wszystkie podzielone na 3 pionowe pola wyznaczone przez 4 kolumny podpierające fronton. W połowie wysokości portyku był balkon z artystycznie kutą balustradą. Elewacje z desek miały naturalny kolor, a wszystkie otwory były malowane na biało. Elewacja ogrodowa była identyczna, jedynie w portyku nie było balkonu. Całość przykrywał dach dwuspadowy w części centralnej i czterospadowy nad częścią parterową.
Wewnątrz dwór miał nieregularny układ dwutraktowy. W części środkowej był wielki, wydłużony hol ze schodami na piętro w części ogrodowej. 
Już w pierwszej połowie XIX wieku wokół dworu rozplanowano piękny ogród, harmonijnie łączący elementy regularnych parków z widokowymi parkami angielskimi. Park miał około 15 ha. Został około 1880 roku przekomponowany przez krakowskiego ogrodnika J. Leinera, który sprowadził tu wiele gatunków drzew i krzewów egzotycznych. Do dzisiejszych czasów zachowały się aleje oraz system stawów połączonych kanałami, przez które przerzucono mostki. Przy jednej z alej jest grota z rzeźbą Matki Bożej z Lourdes. W parku stoi też zdewastowana sześciościenna neogotycka kaplica z I połowy XIX wieku fundacji Siesickich, z narożnymi słupami, na których opierają się ostrołukowe arkady oraz trójkątne frontony i dach namiotowy. We wnętrzu zachował się drewniany krucyfiks.
Ponadto zachował się zespół zabudowań dworskich z I połowy XIX wieku, m.in. parterowy spichlerz, trójkondygnacyjna murowano–drewniana wędzarnia, piętrowa gorzelnia (obecnie budynek mieszkalny), budynki gospodarcze i mieszkalne oraz brama wjazdowa z przełomu XIX i XX wieku.
Józef Szablewicz, który przejął majątek w 1928 roku, rozebrał drewniany dwór i sprzedał uzyskany materiał na budowę plebanii w Kowarsku. Po odzyskaniu przez Litwę niepodległości jego potomkowie odzyskali posiadłość Pieniany wraz z zabudową. W 2006 roku dwór kupiła Birutė Venckienė, która przystąpiła do restauracji zabudowań.
Od 1992 roku ruiny dworu i zabudowań folwarcznych znajdują się w rejestrze zabytków Litwy.
Majątek Pieniany został opisany w 4. tomie "Dziejów rezydencji na dawnych kresach Rzeczypospolitej" Romana Aftanazego.

</doc>
<doc id="4940940" url="https://pl.wikipedia.org/wiki?curid=4940940" title="Universitas Kristen Petra">
Universitas Kristen Petra

 – indonezyjska uczelnia prywatna w Surabai (prowincja Jawa Wschodnia). Została założona w 1961 roku.

</doc>
<doc id="4940941" url="https://pl.wikipedia.org/wiki?curid=4940941" title="Szemu’el z Kurowa">
Szemu’el z Kurowa

Szemu’el ben Awraham Jeszajahu z Kurowa (; ur. ok. 1735 w Prudniku, zm. 1820 w Kurowie) – polski cadyk chasydzki, uczeń Elimelecha z Leżajska i Jakuba Izaaka Horowica.
Życiorys.
Urodził się w Prudniku około 1735 roku. Jego ojciec Awraham Jeszajahu ben Dawid Szemu’el był wnukiem i praprawnukiem . Mimo swojego rodowodu dorastał w ogromnej biedzie, do tego stopnia, że społeczność musiała go wspierać w czasie żydowskich świąt. Szemu’el został uczniem Elimelecha z Leżajska, później wyjechał do Lublina, gdzie stał się jednym z głównych uczniów Jakuba Izaaka Horowica, który pomagał Szemu’elowi kierować małą jesziwą w Lublinie. W 1815 Szmuel został przewodniczącym własnego dworu chasydzkiego w Kurowie, który przyjmował tysiące młodych chasydów z okolic. Wśród jego najbardziej znanych naśladowców jest Jechezkel Taub z Kazimierza Dolnego, założyciel chasydyzmu kuzmirskiego. Po jego śmierci jego najstarszy syn, Dowid, odmówił zastąpienia go na stanowisku prezesa dworu w Kurowie, przez co większość jego zwolenników wyjechała do Symchego Binema. Kilka nauk Szemu’ela zostało zebranych w publikacji „Shir La’Chasidim”, wydanej w Warszawie w 1930.

</doc>
<doc id="4940942" url="https://pl.wikipedia.org/wiki?curid=4940942" title="Karolina Sieroń">
Karolina Sieroń

Karolina Maria Sieroń (ur. 17 marca 1975) – polska lekarka, profesor nauk medycznych, profesor uczelni Katedry i Oddziału Klinicznego Chorób Wewnętrznych, Angiologii i Medycyny Fizykalnej Wydziału Nauk Medycznych w Zabrzu Śląskiego Uniwersytetu Medycznego w Katowicach.
Życiorys.
Karolina Sieroń w 2000 ukończyła studia medyczne na Wydziale Lekarskim w Zabrzu Śląskiej Akademii Medycznej w Katowicach. W 2004 r. obroniła pracę doktorską w dyscyplinie medycyna, specjalność – pediatria, "Przeciwbólowe działanie magnetostymulacji u szczurów" (promotor: Jerzy Żmudziński). W 2013 r. habilitowała się w specjalności choroby wewnętrzne i medycyna fizykalna na podstawie pracy zatytułowanej "Wpływ wybranych pól elektromagnetycznych na przebieg procesów prooksydacyjno-antyoksydacyjnych w przewodzie pokarmowym szczurów". W 2018 r. uzyskała tytuł profesora nauk medycznych.
Została zatrudniona w Katedrze i Oddziale Klinicznym Chorób Wewnętrznych, Angiologii i Medycyny Fizykalnej na Wydziale Lekarskim z Oddziałem Lekarsko-Dentystycznym w Zabrzu Śląskiego Uniwersytetu Medycznego w Katowicach. Stworzyła tam Pracownię Endoskopii Kapsułkowej. Została kierownikiem pododdziału internistyczno-gastrologicznego oraz koordynatorem Pracowni Ultrasonograficznej. Jest profesorem uczelni i kierownikiem oraz twórczynią Katedry i Oddziału Klinicznego Chorób Wewnętrznych, Angiologii i Medycyny Fizykalnej Wydziału Nauk Medycznych w Zabrzu SUM. W 2016 została Przewodniczącą Wydziałowej Komisji Wyborczej Wydziału Nauk o Zdrowiu SUM. Wypromowała (do 2018 r.) troje doktorów.
Specjalizuje się w obszarze chorób wewnętrznych i gastroenterologii, balneologii i medycynie fizykalnej. Skupia się na ocenie przydatności klinicznej endoskopii klasycznej i autofluorescencyjnej przewodu pokarmowego, diagnostyce i terapii fotodynamicznej w stanach przednowotworowych i nowotworowych, a także na badaniach klinicznych i doświadczalnych oceniających przydatność terapeutyczną oddziaływania pól elektromagnetycznych, światła i temperatur kriogenicznych w wybranych jednostkach chorobowych. Zajmuje się także medycyną sportu. Ma uprawnienia do przeprowadzania badań i wydawania orzeczeń o zdolności do uprawiania danego sportu przez dzieci i młodzież do ukończenia 21 roku życia oraz przez zawodników pomiędzy 21 a 23 rokiem życia.
Jest założycielką i prezesem Polskiego Towarzystwa Rehabilitacji Gastroenterologicznej. Członkini Zarządu Głównego Polskiego Towarzystwa Krioterapii.
Otrzymała Nagrodę Naukową Ministra Zdrowia i 10 nagród Rektora SUM w zakresie działalności naukowej oraz osiągnięć dydaktycznych.
W 2020 została kierownikiem oddziału covidowego katowickiego szpitala MSWiA. Sama także uległa zarażeniu. Była w mediach przedstawiana jako symbol poświęcenia lekarzy w walce z pandemią.
Córka Aleksandra Romualda Sieronia.

</doc>
<doc id="4940943" url="https://pl.wikipedia.org/wiki?curid=4940943" title="Politeknik Elektronika Negeri Surabaya">
Politeknik Elektronika Negeri Surabaya

 – indonezyjska państwowa uczelnia techniczna w Surabai (prowincja Jawa Wschodnia). Została założona w 1986 roku.

</doc>
<doc id="4940946" url="https://pl.wikipedia.org/wiki?curid=4940946" title="Universitas Islam Negeri Sunan Ampel Surabaya">
Universitas Islam Negeri Sunan Ampel Surabaya

 – indonezyjska uczelnia publiczna w Surabai (prowincja Jawa Wschodnia). Została założona w 1965 r. jako Institut Agama Islam Negeri Sunan Ampel; od 2013 r. funkcjonuje pod nazwą Universitas Islam Negeri Sunan Ampel.

</doc>
<doc id="4940948" url="https://pl.wikipedia.org/wiki?curid=4940948" title="Muzeum Techniki w Maleńcu">
Muzeum Techniki w Maleńcu



</doc>
<doc id="4940953" url="https://pl.wikipedia.org/wiki?curid=4940953" title="Politeknik Negeri Padang">
Politeknik Negeri Padang

 – indonezyjska państwowa uczelnia techniczna w mieście Padang (prowincja Sumatra Zachodnia). Została założona w 1985 roku.

</doc>
<doc id="4940955" url="https://pl.wikipedia.org/wiki?curid=4940955" title="Giaches de Wert">
Giaches de Wert

Giaches de Wert, także Jaches de Vuert (ur. między 6 maja a 18 sierpnia 1535 przypuszczalnie w Weert lub Gandawie, zm. 6 maja 1595 w Mantui) – franko-flamandzki kompozytor.
Życiorys.
Jako dziecko został sprowadzony w charakterze śpiewaka na dwór księżnej Marii di Cardona w Padwie. W latach 50. XVI wieku trafił na dwór Gonzagów w Novellarze. Odwiedzał Ferrarę, gdzie miał okazję poznać Cipriana de Rore. W latach 1563–1565 pełnił służbę na dworze hiszpańskiego gubernatora Mediolanu. Od 1565 roku przebywał na dworze księcia Wilhelma I Gonzagi w Mantui, był kapelmistrzem zespołu dworskiego i pałacowego kościoła św. Barbary. W życiu rodzinnym i zawodowym doznał licznych porażek i niepowodzeń. Popadł w konflikt z członkami mantuańskiej kapeli, a jeden z jej członków, Agostino Bonvicino, żył w cudzołożnym związku z jego żoną. Sam Wert z kolei zaangażował się w nieodwzajemnione uczucie do śpiewaczki i poetki Tarquinii Molzy. Przedłużające się wizyty w Ferrarze spowodowały napięcia z mantuańskim pracodawcą. W 1592 roku ze względu na pogarszający się stan zdrowia zrezygnował z funkcji kapelmistrza, na której zastąpił go Giovanni Giacomo Gastoldi.
Twórczość.
Wysoko ceniony jako kompozytor przez współczesnych, z uznaniem wypowiadał się o nim Palestrina. Jego bogata spuścizna obejmuje przede wszystkim madrygały, zróżnicowane pod względem stylistycznym i wyrazowym. Dojrzały styl Werta cechuje się śmiałymi zestawieniami współbrzmień i chromatyką, deklamacyjną fakturą i przeciwstawianiem głosów niższych wyższym na modłę koncertową. Wywarł wpływ na twórczość madrygałową Marenzia i Monteverdiego.

</doc>
<doc id="4940956" url="https://pl.wikipedia.org/wiki?curid=4940956" title="Pieniany (ujednoznacznienie)">
Pieniany (ujednoznacznienie)

Miejscowości.
Zobacz też Pieniany-Kolonia – wieś w Polsce, położona w tej samej gminie, co Pieniany

</doc>
<doc id="4940957" url="https://pl.wikipedia.org/wiki?curid=4940957" title="Bitwa o Kohimę">
Bitwa o Kohimę

Bitwa o Kohimę – starcie militarne stoczone pomiędzy Cesarską Armią Japońską a wojskami Imperium Brytyjskiego (głównie indyjskimi) podczas II wojny światowej wokół miasta Kohima, stolicy stanu Nagaland w północno-wschodnich Indiach.
Bitwa toczyła się w trzech etapach pomiędzy 4 kwietnia a 22 czerwca 1944 roku. Od 4 do 16 kwietnia Japończycy próbowali zająć grzbiet Kohima, górujący nad drogą, którą zaopatrywano oblężone oddziały brytyjskie i indyjskie IV Korpusu pod Imphalem. W połowie kwietnia siły brytyjsko-indyjskie w Kohimie zostały uwolnione. Od 18 kwietnia do 13 maja posiłki brytyjskie i indyjskie przeprowadzały kontrataki, aby wyprzeć Japończyków z zajętych pozycji. Japończycy porzucili grzbiet, lecz nadal blokowali drogę Kohima – Imphal. Od 16 maja do 22 czerwca wojska brytyjskie i indyjskie ścigały wycofujących się Japończyków i ponownie otworzyły tę strategicznie ważną drogę. Bitwa zakończyła się 22 czerwca, kiedy wojska brytyjskie i indyjskie nacierające z Kohimy oraz Imphalu spotkały się w punkcie nazwanym Milestone 109.
Bitwa o Kohimę została nazwana przez autorów takich jak Martin Dougherty i Jonathan Ritter „Stalingradem Wschodu”. Wraz z toczącą się w tym samym czasie bitwą o Imphal okazała się punktem zwrotnym w kampanii birmańskiej. W 2013 roku w ankiecie przeprowadzonej przez British National Army Museum uznano bitwy o Imphal i Kohimę za jedno z największych zwycięstw w historii Wielkiej Brytanii (ang. "Greatest Battle Britain").
Tło sytuacyjne.
Japoński plan inwazji na Indie, nazwany kryptonimem U-Go, był pierwotnie zamierzony jedynie na zniszczenie brytyjskiego IV Korpusu pod Imphalem w Manipurze, aby zakłócić plany ofensywne aliantów na 1944 rok. Dowódca japońskiej 15 Armii, gen. por. Ren’ya Mutaguchi, rozszerzył plan inwazji głęboko na terytorium Indii, nie wykluczając nawet całkowitego podbicia Indii Brytyjskich.
Gdyby Japończykom udało się zdobyć silną pozycję w Indiach, zademonstrowaliby w ten sposób słabość Imperium Brytyjskiego i dodaliby otuchy indyjskim nacjonalistom w ich wysiłkach dekolonizacyjnych. Ponadto okupacja obszaru wokół Imphalu poważnie wpłynęłaby na amerykańskie wysiłki mające na celu zaopatrywanie armii Czang Kaj-szeka w Chinach. Cele różnych sztabów zostały ostatecznie połączone, a ofensywa zatwierdzona przez Imperialną Kwaterę Główną 7 stycznia 1944 roku.
Częścią planu było wysłanie japońskiej 31 Dywizji (składającej się z 58 Pułku, 124 Pułku, 138 Pułku i 31 Pułku Artylerii Górskiej) w celu zajęcia Kohimy i odcięcia w ten sposób Imphalu. Mutaguchi chciał wykorzystać zdobycie Kohimy, pchając 31 Dywizję do Dimapur, ważnego węzła kolejowego i bazy logistycznej w dolinie rzeki Brahmaputra.
Dowódca 31 Dywizji, gen. por. Kōtoku Satō, był niezadowolony ze swojej roli. Nie był zaangażowany w planowanie ofensywy i miał poważne wątpliwości co do jej szans powodzenia. Powiedział nawet swojemu personelowi, że wszyscy mogą umrzeć z głodu. Podobnie jak wielu wyższych oficerów japońskich, Satō uważał Mutaguchiego za „głupca”. On i Mutaguchi byli również po przeciwnych stronach podczas rozłamu między frakcjami Tōsei-ha (Ugrupowanie Kontroli, 1931–1936) i Kōdō-ha (Ugrupowanie Cesarskiej Drogi, 1931–1936) w armii japońskiej w latach trzydziestych, a Satō uważał, że ma powody, by nie ufać motywom Mutaguchiego.
Preludium.
Począwszy od 15 marca 1944 roku japońska 31 Dywizja przekroczyła rzekę Czinduin w pobliżu Homalinu i ruszyła na północny zachód przez dżunglę na froncie o szerokości prawie 97 km. Chociaż warunki marszu były trudne, osiągnięto duży postęp. Lewe skrzydło dywizji, składające się z większości oddziałów 58 Pułku i prowadzone przez dowódcę dywizyjnej Grupy Piechoty gen. mjr. Shigesaburō Miyazakiego, wyprzedziło sąsiednią formację (japońską 15 Dywizję Piechoty), gdy ta starła się z oddziałami indyjskimi osłaniającymi północne podejście do Imphalu 20 marca.
Indyjskie wojska składały się głównie z 50 Brygady Spadochronowej pod dowództwem bryg. Maxwella Hope-Thompsona w Sangshaku. Chociaż nie była ona celem Miyazakiego, postanowił usunąć ją ze swojej linii natarcia. Bitwa o Sangshak trwała sześć dni. Żołnierzom brygady spadochronowej rozpaczliwie brakowało wody pitnej, ale siły Miyazakiego były z kolei do końca bitwy osłabione przez brak artylerii. W końcu, gdy część żołnierzy japońskiej 15 Dywizji dołączyła do bitwy, Hope-Thompson wycofał się. 50 Brygada Spadochronowa straciła 600 ludzi, podczas gdy Japończycy ponieśli straty w wysokości 400 żołnierzy. Miyazaki przechwycił część żywności i amunicji, które Royal Air Force (RAF) zrzuciła obrońcom Sangshaku. Jednak jego żołnierze, którzy mieli najkrótszą i najłatwiejszą drogę do Kohimy, zostali opóźnieni o tydzień.
W międzyczasie dowódca brytyjskiej 14 Armii, gen. por. William Slim, z opóźnieniem zdał sobie sprawę (częściowo na podstawie japońskich dokumentów zdobytych w Sangshaku), że cała japońska dywizja zmierza w kierunku Kohimy. On i jego sztab początkowo wierzyli, że z powodu trudnego terenu w tej okolicy Japończycy będą w stanie wysłać tylko pułk, aby zająć Kohimę.
Slim wiedział, że w Kohimie jest niewiele oddziałów bojowych, dużo zaś słabo wyszkolonych żołnierzy jednostek łączności i służb pomocniczych, a w głównej bazie Dimapur 48 km na północ nie ma żadnego oddziału bojowego. W Dimapurze mieściły się potężne składy zaopatrzenia, zgromadzone na obszarze o łącznej długości 18 km i szerokości 1,6 km. Ponieważ upadek Dimapuru byłby katastrofą dla aliantów, Slim poprosił swojego przełożonego, gen. George'a Giffarda (dowodzącego 11 Grupą Armii) o więcej żołnierzy, aby bronić Dimapuru i przygotować się do zorganizowania odsieczy dla wojsk alianckich pod Imphalem.
Alianci już pospiesznie wzmacniali front pod Imphalem. W ramach tego ruchu piechota i artyleria indyjskiej 5 Dywizji Piechoty zostały przerzucone z Arakanu, gdzie właśnie uczestniczyły w odparciu pomocniczej japońskiej ofensywy w bitwie o Ngakyedauk. Podczas gdy główne siły dywizji trafiły do Imphalu (gdzie niektóre jednostki zostały odizolowane przez wroga i prawie wszystkie rezerwy IV Korpusu zostały już zaangażowane w walkę), indyjska 161 Brygada Piechoty dowodzona przez bryg. Dermota Warrena z dołączonym 24 Pułkiem Artylerii Górskiej wyruszyła do Dimapuru.
Na początku marca 23 Brygada Piechoty została odłączona z sił Chinditów pod dowództwem gen. mjr. Orde Wingate'a i została wysłana koleją z okolic Lalaghat do Jorhat, 80 km na północ od Dimapuru, gdzie miała zabezpieczać flankę przed jakimikolwiek japońskimi atakami na bazę. Gen. Giffard i gen. Claude Auchinleck, głównodowodzący British Indian Army, przygotowywali się również do wysłania brytyjskiej 2 Dywizji Piechoty i indyjskiego XXXIII Korpusu pod dowództwem gen. por. Montagu Stopforda z rezerwy w południowych i środkowych Indiach do Dimapuru drogą lądową oraz kolejową.
Dopóki kwatera główna XXXIII Korpusu nie dotarła jeszcze do Dimapuru, dowództwo obszaru linii komunikacyjnej 202 z gen. mjr. R.P.L. Rankinga na czele przejęło kontrolę nad obszarem.
Bitwa.
Geografia.
Strategiczne znaczenie Kohimy w generalnej ofensywie japońskiej w 1944 roku polegało na tym, że był to szczyt górujący nad przełęczą, którą biegła najlepsza dla Japończyków droga z Birmy do Indii Droga ta była głównym szlakiem zaopatrzeniowym pomiędzy bazą w Dimapurze, w dolinie rzeki Brahmaputra, a Imphalem, gdzie brytyjskie i indyjskie oddziały IV Korpusu (składające się z indyjskiej 17, 20 i 23 Dywizji Piechoty) stawiały czoła głównym siłom japońskim.
Sam grzbiet Kohima biegnie mniej więcej z północy na południe. Droga z Dimapuru do Imphalu wspina się na jego północny kraniec i biegnie wzdłuż wschodniej ściany wzniesienia. W 1944 roku miasto Kohima było centrum administracyjnym stanu Nagaland. Zastępcą komisarza stanowego był Charles Pawsey. Jego bungalow stał na zboczu wzgórza na zakręcie drogi, z ogrodami i kortem tenisowym oraz klubem na tarasach powyżej. Chociaż niektóre tarasy wokół wsi zostały oczyszczone pod uprawę, to strome zbocza grzbietu były generalnie gęsto zalesione.
Na północ od grzbietu leżała gęsto zaludniona wioska Naga, nad którą górowało wzgórze "Treasury Hill" i pagórek "Church Knoll", nazwany tak przez baptystów i innych chrześcijańskich misjonarzy działających w Nagaland przez poprzednie półwiecze. Na południe i na zachód od grzbietu Kohima znajdowały się grzbiet "GPT" i porośnięta dżunglą ostroga Aradura. Różne brytyjskie i indyjskie służby wojskowe działające w okolicy nadały nowe nazwy niektórym miejscom, które miały być ważne w bitwie, np. "Field Supply Depot" zmieniło nazwę na "wzgórze FSD", lub po prostu "FSD". Japończycy nadali później tym miejscom własne kryptonimy; na przykład "Garrison Hill" było im znane jako "Inu" (pies), a "Kuki Piquet" jako "Saru" (małpa).
Oblężenie.
Przed przybyciem indyjskiej 161 Brygady jedynymi pododdziałami alianckimi walczącymi w rejonie Kohimy były: nowo utworzony 1. batalion Pułku Assam i kilka plutonów z 3. batalionu Naga Hills, należącego do paramilitarnych oddziałów Assam Rifles. Pod koniec marca 161 Brygada rozlokowała się w Kohimie, ale gen. mjr Slim nakazał jej powrót do Dimapuru, ponieważ początkowo wydawało się, że miasto to ma większe znaczenie strategiczne. Kohima była uważana za blokadę drogową, podczas gdy Dimapur był węzłem kolejowym i głównym magazynem, w którym przechowywano większość zaopatrzenia aliantów. Slim obawiał się również, że Japończycy mogą zostawić tylko niewielkie oddziały, aby związać walką garnizon Kohimy, podczas gdy główna część 31 Dywizji ruszy ścieżkami na wschód, aby zaatakować Dimapur.
Ku uldze Slima, Satō skoncentrował swoje siły jednak na zdobyciu Kohimy. Na początku oblężenia, 8 kwietnia, Mutaguchi osobiście nakazał Satō wysłanie oddziału do ataku na Dimapur. Satō niechętnie wysłał jeden batalion z 138 Pułku, ale kilka godzin później przełożony Mutaguchiego, gen. por. Masakazu Kawabe dowodzący Armią Obszaru Birmy, odwołał ten manewr.
Gdy prawe skrzydło i środek japońskiej 31 Dywizji zbliżyły się do wioski Jessami, 48 km na wschód od Kohimy, począwszy od 1 kwietnia elementy Pułku Assam prowadziły działania opóźniające przeciwko nim. Niemniej, żołnierze na wysuniętych pozycjach zostali wkrótce wyparci i Pułk Assam otrzymał rozkaz wycofania się. W nocy 3 kwietnia wojska Miyazakiego dotarły do wioski Naga i zaczęły rozpoznawać Kohimę od południa.
Kwatera Główna XXXIII Korpusu przejęła odpowiedzialność za ten odcinek frontu 3 kwietnia. Następnego dnia rozkazała indyjskiej 161 Brygadzie, aby ponownie ruszyła naprzód do Kohimy, lecz tylko 4. batalion Pułku Queen's Own Royal West Kent, dowodzony przez ppłk. Johna Laverty'ego, i kompania z 4. batalionu 7 Pułku Radżputańskiego przybyły do Kohimy, zanim Japończycy przecięli drogę na zachód od grzbietu. Oprócz tych żołnierzy ze 161 Brygady, garnizon składał się z niedoświadczonego batalionu Pułku Shere Królewskiej Armii Nepalu, niektórych kompanii z Pułku Birmańskiego, niektórych z Pułku Assam, który wycofał się do Kohimy oraz różnych oddziałów tworzonych "ad-hoc" z lekko rannych żołnierzy i personelu jednostek łącznościowych, o niskiej wartości bojowej. Garnizon liczył łącznie około 2500 osób, z których około tysiąc nie miało przeszkolenia bojowego i był dowodzony przez płk. Hugh Richardsa, który służył wcześniej u Chinditów.
Oblężenie rozpoczęło się 6 kwietnia. Garnizon był nieustannie ostrzeliwany przez Japończyków za pomocą dział artyleryjskich i moździerzy, w wielu przypadkach produkcji brytyjskiej, zdobytych w Sangshaku i innych magazynach przez nacierające wojska japońskie. Obrońcy powoli byli spychani na niewielki perymetr obronny wokół "Garrison Hill". Mieli wsparcie artyleryjskie ze strony głównych sił 161 Brygady, która sama została odcięta 3,2 km od Jotsomy, ale podobnie jak w Sangshaku, brakowało im wody pitnej. Punkt zaopatrzenia w wodę znajdował się na grzbiecie "GPT", który został zdobyty przez Japończyków już pierwszego dnia oblężenia. Niektórzy z obrońców Kohimy nie byli w stanie wycofać się na inne pozycje na grani i zamiast tego odeszli w kierunku Dimapuru. Płócienne zbiorniki na wodę na "FSD" i w szpitalu polowym nie zostały napełnione ani okopane należycie, aby chronić je przed ogniem wroga. Małe źródło wody zostało odkryte po północnej stronie "Garrison Hill", ale można było do niego dotrzeć tylko nocą. Stanowiska opatrunkowe były narażone na japoński ostrzał, a ranni żołnierze często zostawali trafieni ponownie, gdy oczekiwali w kolejce na pomoc medyczną.
Część najcięższych walk toczyła się na północnym krańcu grzbietu Kohima, wokół bungalowu i kortu tenisowego zastępcy komisarza, podczas tak zwanej "bitwy o kort tenisowy". Kort ten stał się ziemią niczyją, a Japończycy i alianci okopali się po jego przeciwnych stronach, tak blisko siebie, że pomiędzy ich okopami przerzucano granaty ręczne. Amerykańscy historycy Alan Millet i Williamson Murray pisali o walkach w tym miejscu: „Nigdzie w czasie II wojny światowej – nawet na froncie wschodnim – walczący nie bili się z bardziej bezmyślną dzikością”.
W nocy z 17 na 18 kwietnia Japończycy ostatecznie zajęli bungalow. Inne oddziały zdobyły Kuki Picquet, przecinając garnizon Kohimy na dwie części. Sytuacja obrońców była rozpaczliwa, lecz Japończycy nie rozwinęli ataku w stronę wzgórza Garrison, ponieważ byli już zbyt wyczerpani głodem i walkami. Gdy nastał dzień, przybyły wojska indyjskiej 161 Brygady, by odciążyć garnizon.
Odsiecz.
Brytyjska 2 Dywizja, dowodzona przez gen. mjr. Johna Grovera, wycofała się do Dimapuru na początku kwietnia. Do 11 kwietnia 14 Armia miała w tym rejonie mniej więcej taką samą liczbę żołnierzy jak Japończycy. Brytyjska 5 Brygada 2 Dywizji przedarła się przez japońskie blokady drogowe, aby odciążyć 161 Brygadę w Jotsomie 15 kwietnia. Brytyjska 6 Brygada przejęła pozycje obronne 161 Brygady („Jotsoma Box”), umożliwiając 161 Brygadzie ze wsparciem powietrznym, artyleryjskim i pancernym atak na Kohimę 18 kwietnia. Po dniu ciężkich walk czołowe oddziały Brygady (1. batalion 1 Pułku Pendżabskiego) przedarły się i rozpoczęły odciążanie garnizonu Kohimy. W tym momencie Kohima przypominała już pole bitwy z I wojny światowej, ze zmiażdżonymi drzewami, zrujnowanymi budynkami i ziemią pokrytą kraterami po pociskach.
Pod osłoną ciemności ranni (w liczbie 300) zostali wyprowadzeni spod ostrzału. Chociaż kontakt został nawiązany, pełne zabezpieczenie drogi między Jotsomą a Kohimą zajęło kolejne 24 godziny. Od 19 kwietnia do wczesnych godzin porannych 20 kwietnia brytyjska 6 Brygada całkowicie zastąpiła pierwotny garnizon, a o godzinie 6:00 20 kwietnia dowódca garnizonu, płk Richards, przekazał jej dowództwo nad obszarem. Obserwatorzy 6 Brygady byli zaskoczeni stanem garnizonu; jeden zaprawiony w bojach oficer skomentował: „Wyglądali jak starzejące się, poplamione krwią strachy na wróble, padające ze zmęczenia; jedyną czystą u nich rzeczą była broń, a pachnęli krwią, potem i śmiercią”.
Miyazaki kontynuował próby zdobycia "Garrison Hill" i przez kilka kolejnych nocy toczyły się ciężkie walki o tę pozycję, z dużymi stratami po obu stronach. Japońskie pozycje na Kuki Picquet znajdowały się zaledwie 46 m od "Garrison Hill", dlatego często dochodziło do walki wręcz. Po drugiej stronie wzgórza, w nocy z 26 na 27 kwietnia, brytyjski kontratak doprowadził do odbicia budynku klubowego nad bungalowem, z którego rozciągał się widok na większość centralnej części japońskich pozycji.
Kontrofensywa.
Japończycy zreorganizowali swoje siły obronne. Ich lewe skrzydło pod dowództwem Miyazakiego utrzymywało grzbiet Kohima z czterema batalionami. Dowództwo dywizji pod wodzą samego Masakazu Kawabe i siły centralne płk. Shiraishiego utrzymywały wioskę Naga wraz z innymi czterema batalionami. Znacznie mniejsze siły na prawym skrzydle utrzymywały wioski na północy i wschodzie.
Aby wesprzeć swój atak na pozycje japońskie, Brytyjczycy zgromadzili trzydzieści osiem 3,7-calowych haubic górskich, czterdzieści osiem 25-funtowych dział polowych i dwa 5,5-calowe działa średnie. Myśliwce bombardujące Hawker Hurricane 34 Eskadry i bombowce nurkujące Vultee Vengeance z 84 Eskadry również bombardowały i ostrzeliwały pozycje japońskie. Japończycy mogli się im przeciwstawić tylko siedemnastoma lekkimi działami górskimi z bardzo małą ilością amunicji. Niemniej postęp brytyjskiego kontrataku był powolny. Czołgi nie mogły być skutecznie użyte w tak trudnym terenie, a bunkry obsadzone przez Japończyków były bardzo głęboko okopane, dobrze ukryte i tak rozstawione, aby mogły wzajemnie wspierać się ogniem.
Podczas gdy brytyjska 6 Brygada broniła "Garrison Hill", pozostałe dwie brygady 2 Dywizji próbowały oskrzydlić oba krańce pozycji japońskich, w wiosce Naga na północy i na grzbiecie "GPT" na południu. W tym czasie monsun ustąpił, a strome zbocza były pokryte błotem, co utrudniało poruszanie się i zaopatrywanie. W niektórych miejscach brytyjska 4 Brygada musiała wycinać stopnie na zboczach wzgórz i budować poręcze, aby w ogóle posunąć się do przodu. 4 maja brytyjska 5 Brygada zdobyła przyczółek na obrzeżach wioski Naga, ale spadł na nią japoński kontratak i została odparta. Tego samego dnia brytyjska 4 Brygada, po długim marszu na flankę wokół góry Pulebadze, aby zbliżyć się do grzbietu Kohima od południowego zachodu, zaatakowała grzbiet "GPT" w ulewnym deszczu i zajęła część wzniesienia z zaskoczenia, lecz nie była w stanie zabezpieczyć całego grzbietu. Dwóch kolejnych dowódców brytyjskiej 4 Brygady zginęło tam później w walkach na bliskim dystansie.
Oba ataki oskrzydlające nie powiodły się z powodu trudnego ukształtowania terenu i pogody, a brytyjska 2 Dywizja skoncentrowała się na atakowaniu pozycji japońskich wzdłuż grzbietu Kohima od 4 maja. Ogień z japońskich posterunków na przeciwległym zboczu grzbietu "GPT" wielokrotnie przyłapał brytyjskich żołnierzy atakujących wzgórze Więzienne (ang. "Jail Hill") na flance, zadając im ciężkie straty i uniemożliwiając zajęcie tego wzgórza przez tydzień. Jednak kolejne pozycje były stopniowo zajmowane. Wzgórze Więzienne, wraz z "Kuki Picquet", "FSD" i "DIS", zostało ostatecznie zdobyte przez indyjską 33 Brygadę Piechoty 11 maja, po tym jak ostrzał z pocisków dymnych uniemożliwił obronę japońskim strzelcom karabinów maszynowych i pozwolił żołnierzom zabezpieczyć wzgórze oraz okopać się.
Ostatnimi japońskimi pozycjami na grani był kort tenisowy i ogrody nad domem zastępcy komisarza. 13 maja, po kilku nieudanych próbach oskrzydlenia lub frontalnego szturmu tych pozycji, Brytyjczycy ostatecznie wybili buldożerem w zrytej pociskami ziemi tor prowadzący na szczyt położonej wyżej pozycji, po którym można było przepchać czołg. Czołg M3 Grant przejechał tą trasą, spadł na kort tenisowy i zniszczył japońskie okopy oraz bunkry. 2. batalion Pułku Dorsetshire nacierał w ślad za nim i zdobył wzgórze, na którym dawniej stał bungalow, ostatecznie oczyszczając w ten sposób grzbiet Kohima. Na terenie tym zrytym wybuchami panowały muchy i szczury, wszędzie leżały niepogrzebane szczątki ludzkie. Warunki, w jakich żyły i walczyły wojska japońskie, zostały opisane w kilku źródłach, w tym przez Franka McLynna, jako „niewyobrażalne”.
Sytuacja pogorszyła się dla Japończyków, gdy przybyło jeszcze więcej alianckich posiłków. Indyjska 7 Dywizja Piechoty, dowodzona przez gen. mjr. Franka Messervy'ego, przybywała w częściach drogami samochodowymi i koleją z Arakanu. Jej 33 Brygada została już zwolniona z rezerwy XXXIII Korpusu, aby dołączyć do walk na grzbiecie Kohima 4 maja. Indyjska 114 Brygada Piechoty i dowództwo dywizji przybyły 12 maja, po czym (z dowództwem 161 Brygady) dywizja skoncentrowała się na odbiciu wioski Naga od północy. Samodzielna indyjska 268 Brygada Piechoty została wykorzystana do odciążenia brygad brytyjskiej 2 Dywizji i umożliwienia im odpoczynku, zanim Brytyjczycy wznowili natarcie na południe wzdłuż drogi do Imphalu.
Niemniej jednak, gdy alianci przypuścili kolejny atak 16 maja, Japończycy nadal zaciekle bronili wioski Naga i ostrogi Aradura. Atak na wzgórze Naga w nocy z 24 na 25 maja nie przyniósł żadnych zdobyczy terytorialnych. Kolejny atak, skierowany na oba końce ostrogi Aradura w nocy z 28 na 29 maja, został odparty z jeszcze większymi stratami wśród atakujących. Powtarzające się niepowodzenia, w połączeniu z wyczerpaniem i trudnym klimatem, zaczęły wpływać negatywnie na morale brytyjskiej 2 Dywizji.
Japoński odwrót.
Decydującym czynnikiem, który przesądził o klęsce Japończyków, był brak dostaw zaopatrzenia. Japońska 31 Dywizja weszła do operacji z zapasem żywności tylko na trzy tygodnie. Kiedy te zapasy się wyczerpały, Japończycy musieli żyć na skąpych zasobach zdobytych na wrogu i z tego, co mogli znaleźć w coraz bardziej wrogo do nich nastawionych, okolicznych wioskach. Warto wspomnieć, że krótko przed rozpoczęciem oblężenia Kohimy, Japończycy zdobyli ogromny magazyn w wiosce Naga z ryżem w ilości wystarczającej na wyżywienie dywizji „przez trzy lata”, ale został on natychmiast zbombardowany przez Brytyjczyków, a zapasy ryżu uległy zniszczeniu. Brytyjska 23 Brygada, która działała na tyłach japońskiej dywizji, przecięła japońskie linie zaopatrzeniowe i uniemożliwiła nieprzyjacielowi szukanie pożywanie na wzgórzach Naga na wschód od Kohimy. Japończycy zorganizowali dwie misje zaopatrzeniowe, używając zdobycznych jeepów do transportu zaopatrzenia zza rzeki Czinduin do 31 Dywizji, ale przywieźli głównie artylerię i amunicję przeciwpancerną, a nie żywność.
W połowie maja żołnierze gen. por. Satō dosłownie umierali z głodu. Uważał on, że Mutaguchi i kwatera główna japońskiej 15 Armii nie zwracali uwagi na jego sytuację, ponieważ wydali mu kilka zagmatwanych i sprzecznych rozkazów w kwietniu. Ponieważ główny atak na Imphal załamał się w połowie kwietnia, Mutaguchi zażyczył sobie 31 Dywizji lub jej części, aby przyłączyć te siły do ataku na Imphal od północy, nawet gdy dywizja walczyła o zdobycie i utrzymanie Kohimy. Satō uważał, że kwatera główna 15 Armii wydawała swojej dywizji nierealistyczne rozkazy bez odpowiedniego planowania lub rozważenia warunków. Nie wierzył też w to, że podjęte zostaną starania dostarczenia zaopatrzenia do jego oddziału. Zaczął rozważać wycofanie swoich żołnierzy, aby umożliwić im uzupełnienie zapasów.
25 maja Satō powiadomił dowództwo 15 Armii, że wycofa się 1 czerwca, chyba że jego dywizja otrzyma wcześniej zaopatrzenie. Ostatecznie 31 maja opuścił wioskę Naga i inne pozycje na północ od drogi, pomimo rozkazów Mutaguchiego, aby utrzymać się na tej pozycji. Odwrót dowódcy dywizji bez rozkazu lub pozwolenia od swojego przełożonego był precedensem w armii japońskiej. Wycofanie się Satō pozwoliło indyjskiemu XXXIII Korpusowi oskrzydlenie pozycji Miyazakiego na ostrodze Aradura i rozpoczęcie natarcia na południe.
Oddziały Miyazakiego nadal prowadzały działania opóźniające straży tylnej i burzyły mosty wzdłuż drogi do Imphalu, ale ostatecznie zostały zepchnięte z drogi i zmuszone do odwrotu na wschód. Pozostała część japońskiej dywizji wycofała się z trudem na południe, znajdując niewiele żywności, ponieważ większość nielicznych zapasów przewiezionych przez Czinduin została zużyta przez inne jednostki japońskie, które były tak samo wygłodzone jak ludzie Satō. Wielu żołnierzy z 31 Dywizji było zbyt osłabionych, by dojść dalej na południe niż do Ukhrulu (w pobliżu pola bitwy o Sangshak), gdzie założono szpitale polowe, ale bez lekarstw, personelu medycznego czy żywności, albo do Humine 32 km na południe od Ukhrulu, gdzie Satō próżno miał nadzieję znaleźć jakieś zapasy.
Indyjski Korpus XXXIII podążył za wycofującymi się Japończykami. Brytyjska 2 Dywizja posuwała się główną drogą, podczas gdy indyjska 7 Dywizja (używając mułów i jeepów jako głównych środków transportu) poruszała się po nierównym terenie na wschód od drogi. 22 czerwca czołowe oddziały brytyjskiej 2 Dywizji spotkały się z główną częścią indyjskiej 5 Dywizji Piechoty, posuwającej się na północ od Imphalu, w miejscu nazwanym "Milestone 109", 48 km na południe od Kohimy. Oblężenie Imphalu dobiegło końca, a konwoje ciężarówek szybko zaczęły zaopatrywać żołnierzy tam walczących.
Następstwa.
Na początku lipca, po kilku tygodniach ignorowania rozkazów dowództwa armii, gen. por. Satō został zdjęty z dowodzenia 31 Dywizją. Cała japońska ofensywa została przerwana w tym samym czasie. Gen. mjr Slim zawsze szydził z Satō jako najbardziej nieudolnego ze swoich przeciwników, a nawet opowiadał, jak rzekomo odradzał RAF-owi bombardowanie jego kwatery dowodzenia, ponieważ chciał, aby Satō pozostał przy życiu, jako pomocnik w działaniach wojennych aliantów. Jednak źródła japońskie obwiniają jego przełożonego, Mutaguchiego, zarówno za słabości pierwotnego planu, jak i za niechęć pomiędzy nim a Satō, która skłoniła tego drugiego do skoncentrowania się na ocaleniu swojej dywizji, a nie na dążeniu do osiągnięcia mało realistycznych celów całej ofensywy.
Po tym, jak Satō został usunięty ze stanowiska, odrzucił propozycję popełnienia rytualnego seppuku i zażądał rozprawy przed sądem wojennym, aby oczyścić swoje imię i upublicznić jego skargi na kwaterę główną 15 Armii. Jednak za namową gen. por. Kawabe, uznano, że Satō doznał załamania psychicznego i w związku z tym został uznany za niezdolnego do stanięcia przed sądem. Został zastąpiony jako dowódca 31 Dywizji przez gen. por. Tsuchitarō Kawadę. Gen. mjr Miyazaki został natomiast awansowany i mianowany dowódcą japońskiej 54 Dywizji stacjonującej w Arakanie.
Po stronie alianckiej gen. mjr Grover został odwołany z dowództwa brytyjskiej 2 Dywizji 5 lipca za powolność w prowadzeniu ofensywy, a także po skargach dotyczących traktowania indyjskich formacji (161 i 33 Brygady) dołączonych do jego dywizji. Zastąpił go gen. mjr. Cameron Nicholson. Grover przyjął zwolnienie ze stoickim spokojem, po czym został mianowany dyrektorem Army Welfare Services w War Office. 70 lat po bitwie pod Kohimą odsłonięto jego pomnik w Jotsomie, miejscu gdzie stała kwatera dowództwa 2 Dywizji. Bryg. Dermot Warren, który dowodził indyjską 161 Brygadą podczas oblężenia, został awansowany na dowódcę indyjskiej 5 Dywizji, ale zginął w katastrofie lotniczej następnego roku.
Wielkie straty Japończyków poniesione w bitwach pod Imphalem i Kohimą (głównie z powodu głodu i chorób) miały ogromny, osłabiający wpływ na obronę Birmy przed atakami aliantów w następnym roku.
Analiza.
Straty.
Podczas bitwy o Kohimę siły brytyjskie i indyjskie straciły 4064 ludzi, zabitych, zaginionych i rannych. Straty Japońskie wyniosły 5764 żołnierzy, a ponadto wielu żołnierzy z 31 Dywizji zmarło po bitwie z powodu chorób lub głodu, albo popełniło samobójstwo.
Znaczenie zaopatrywania wojsk drogą lotniczą.
Zaopatrywanie Kohimy z powietrza było znaczącą częścią wysiłku logistycznego, który w szczytowym okresie pozwalał dostarczać siłom alianckim na tym obszarze około 500 ton zapasów dziennie. Podczas oblężenia Kohimy i Imphalu, alianci opierali się całkowicie na dostawach z powietrza prowadzonych przez samoloty brytyjskie i amerykańskie latające z głębi Indii do czasu oczyszczenia drogi z węzła kolejowego w Dimapurze. W Kohimie, ze względu na wąskie grzbiety górskie, dużym problemem okazała się celność zrzutów, a wraz z intensyfikacją walk i zmniejszaniem się obszaru bronionego przez wojska alianckie zadanie stawało się coraz trudniejsze i bardziej niebezpieczne. Aby poprawić celność zrzutów, piloci Dakot zostali zmuszeni do lotu na bardzo niskim pułapie.
Rosnąca dominacja lotnictwa aliantów na tym etapie kampanii birmańskiej była głównym czynnikiem pomagającym Sprzymierzonym odwrócić bieg wydarzeń na tym teatrze działań wojennych. Zaopatrywanie wojsk lądowych z powietrza umożliwiło oddziałom brytyjskim i indyjskim utrzymanie się na pozycjach, które w innym wypadku musiałyby zostać opuszczone z powodu braku amunicji, żywności i wody; posiłki i zapasy mogły być dostarczane nawet wtedy, gdy garnizony zostały odcięte i całkowicie otoczone. Z drugiej strony Japończykom trudniej było rozwiązać własną sytuację zaopatrzeniową i ostatecznie był to jeden z czynników decydujących o wyniku bitwy.
Pamięć.
Odznaczenia przyznane za bitwę.
Za czyny bohaterstwa dokonane w bitwie o Kohimę przyznano dwa Krzyże Wiktorii:
Cmentarz i pomnik.
Cmentarz wojenny w Kohimie ze szczątkami 1420 poległych żołnierzy alianckich jest utrzymywany przez Komisję Grobów Wojennych Wspólnoty Narodów. Cmentarz położony jest na zboczach wzgórza Garnizonowego, na terenie dawnego kortu tenisowego zastępcy komisarza. Epitafium wyryte na pomniku brytyjskiej 2 Dywizji Piechoty na cmentarzu stało się znane na całym świecie jako Epitafium Kohimy (ang. "Kohima Epitaph"). Brzmi ono:
Werset ten przypisuje się brytyjskiemu poecie Johnowi Maxwellowi Edmondsowi (1875–1958) i uważa się, że został on zainspirowany epitafium napisanym przez Symonidesa na cześć Spartan, którzy polegli w bitwie pod Termopilami w 480 p.n.e.

</doc>
<doc id="4940960" url="https://pl.wikipedia.org/wiki?curid=4940960" title="Politeknik Negeri Jakarta">
Politeknik Negeri Jakarta

 – indonezyjska państwowa uczelnia techniczna w mieście Depok (prowincja Jawa Zachodnia, zespół miejski Dżakarty). Została założona w 1982 roku.

</doc>
<doc id="4940961" url="https://pl.wikipedia.org/wiki?curid=4940961" title="Vaso Bakočević">
Vaso Bakočević

Vaso Bakočević (ur. 10 sierpnia 1989 w Risanie) – czarnogórski zawodnik mieszanych sztuk walki (MMA) i pięściarz walczący na gołe pięści. Walczył m.in. dla Bellator MMA, KSW czy FEN. Mistrz WFC oraz Megdan Fighting w kategorii lekkiej czy MFC w wadze open.
Kariera MMA.
W zawodowym MMA zadebiutował w 2010 roku na gali „UCF 3", odnotowując pierwsze zwycięstwo w swojej karierze MMA.
We wrześniu 2014 roku podpisał kontrakt z KSW. W nieudanym debiucie na "KSW 28", Vaso przegrał z Maciejem Jewtuszko. Następnie 6 grudnia 2014 roku stoczył swój drugi pojedynek na "KSW 29" z Arturem Sowińskim, który również przegrał. Po 9 miesiącach, podczas gali przegrał (przez poddanie) pojedynek KSW z Anzorem Ażyjewem.
Po 3 latach powrócił do Polski, tocząc rewanżowy pojedynek podczas Fight Exclusive Night z Maciejem Jewtuszko, który wygrał, gdyż rywal przez kontuzję nie był zdolny wyjść do 2 rundy.
Na gali "KSW 51" (9 listopada 2019) w Zagrzebiu zmierzył się z byłym mistrzem KSW w wadze półśredniej Borysem Mańkowskim. W tym starciu przez duszenie anakondą zwyciężył Polak z Czarnogórcem.
9 czerwca 2019 roku, w zaledwie po 18 sekundach od rozpoczęcia pojednku technicznie znokautował pochodzącego z Ukrainy Maksyma Sorokę.
22 maja 2022 roku wystąpił na pierwszej edycji regionalnej gali "MMA Armmada". Przeciwnikiem "Psychopaty" był pochodzący z Bośni i Hercegowiny Dragoljub Stanojevic. Bakočević dominował przez całą pierwszą rundę, zadawając wiele ciosów w parterze. Po zakończeniu pierwszej rundy Stanojevic wycofał się z kontynuowania pojedynku.
Podczas gali "FNC 6", 17 czerwca 2022 roku pokonał przez techniczny nokaut Kirilla Medvedovskiego.
W Co-Main Evencie gali "Serbian Battle Championship 44" przegrał przez poddanie duszeniem zza pleców w 1 rundzie z Maxem Dennerem. Bakočević po tej walce ogłosił zakończenie kariery MMA, jednocześnie zapowiedział, że będzie kontynuował walki w innych formułach, m.in. na gołe pięści.
Inne formuły.
Walki na gołe pięści.
23 października 2020 roku stoczył swój pierwszy pojedynek w formule boksu na gołe pięści z możliwością używania uderzeń łokciami, podczas pierwszej gali nowo powstałej organizacji Genesis. Zwyciężył pojedynek nokautując rywala w drugiej rundzie. 
17 marca 2022 federacja Wotore – organizująca walki MMA na gołe pięści ogłosiła, że podczas gali "Wotore 5: Krwawy Spektakl" Bakočević zmierzy się z byłym mistrzem KSW w wadze piórkowej, Marcinem Wrzoskiem. Przegrał walkę przez techniczny nokaut w pierwszej rundzie, po ciosach łokciami oraz uderzeniami głową.
Boks.
W pierwszej walce stoczonej w formule boksu, która odbyła się 26 października 2021 na gali "Pravda Fight Championship: Monson vs. Nikulin" zmierzył się z Rosjaninem, Światosławem Kowalenko. Przegrał jednogłośną decyzją sędziów.
15 września 2022 powracająca po latach organizacja MMA Attack ogłosiła zestawienie Bakočevicia z zawodnikiem freak show fight, Mateuszem Murańskim na galę "MMA Attack 4: Reaktywacja". Co-Main Event w formule bokserskiej zwyciężył czarnogórzec, pokonując Murana jednogłośną decyzją sędziowską (30:25, 30:25, 30:25). 
Kick-boxing.
14 listopada 2022 federacja High League podczas pierwszej konferencji do gali nr 5. ogłosiła walkę Bakočevicia z Dawidem Załęckim w formule kick-bokserskiej na zasadach K-1. To starcie już w pierwszej rundzie zwyciężył mniej doświadczony Załęcki przez kontuzję nogi Bakočevicia po nokdaunie.
Lista walk na gołe pięści.
Boks
MMA

</doc>
<doc id="4940962" url="https://pl.wikipedia.org/wiki?curid=4940962" title="Chodasy">
Chodasy

Chodasy – dawna wieś. Tereny, na których leżała, znajdują się obecnie na Białorusi, w obwodzie mińskim, w rejonie miadzielskim, w sielsowiecie Miadzioł.
Historia.
W czasach zaborów w granicach Imperium Rosyjskiego.
W dwudziestoleciu międzywojennym folwark a następnie wieś leżała w Polsce, w województwie wileńskim, w powiecie duniłowickim (od 1926 postawskim), w gminie Miadzioł a następnie w gminie Hruzdowo.
Według Powszechnego Spisu Ludności z 1921 roku zamieszkiwały tu 24 osoby, wszystkie były wyznania rzymskokatolickiego i zadeklarowały polską przynależność narodową. Było tu 5 budynków mieszkalnych. W 1931 w 9 domach zamieszkiwało 46 osób.
Wierni należeli do parafii rzymskokatolickiej Miadziole. Miejscowość podlegała pod Sąd Grodzki w Postawach i Okręgowy w Wilnie; właściwy urząd pocztowy mieścił się w Hruzdowie.

</doc>
<doc id="4940966" url="https://pl.wikipedia.org/wiki?curid=4940966" title="Universitas Surabaya">
Universitas Surabaya

 – indonezyjska uczelnia prywatna w Surabai (prowincja Jawa Wschodnia). Została założona w 1966 r. jako Universitas Trisakti Surabaya; od 1968 r. funkcjonuje pod nazwą Universitas Surabaya.

</doc>
<doc id="4940967" url="https://pl.wikipedia.org/wiki?curid=4940967" title="Universitas Trisakti Surabaya">
Universitas Trisakti Surabaya



</doc>
<doc id="4940969" url="https://pl.wikipedia.org/wiki?curid=4940969" title="Teletubisie (2015)">
Teletubisie (2015)



</doc>
<doc id="4940974" url="https://pl.wikipedia.org/wiki?curid=4940974" title="Port lotniczy Mozes Kilangin">
Port lotniczy Mozes Kilangin

Port lotniczy Mozes Kilangin, także Port lotniczy Timika (IATA: TIM, ICAO: WAYY) – port lotniczy położony w mieście Timika, w prowincji Papua we wschodniej Indonezji.

</doc>
<doc id="4940975" url="https://pl.wikipedia.org/wiki?curid=4940975" title="Port lotniczy Timika">
Port lotniczy Timika



</doc>
<doc id="4940978" url="https://pl.wikipedia.org/wiki?curid=4940978" title="Port lotniczy Medan-Kuala Namu">
Port lotniczy Medan-Kuala Namu

Port lotniczy Medan-Kuala Namu (IATA: KNO, ICAO: WIMM) – port lotniczy położony w okolicy miasta Medan, w prowincji Sumatra Północna w Indonezji.

</doc>
<doc id="4940980" url="https://pl.wikipedia.org/wiki?curid=4940980" title="Cielaki (sielsowiet Narocz)">
Cielaki (sielsowiet Narocz)

Cielaki (; ) – wieś na Białorusi, w obwodzie mińskim, w rejonie miadzielskim, w sielsowiecie Narocz.
Historia.
W czasach zaborów wieś w granicach Imperium Rosyjskiego.
W dwudziestoleciu międzywojennym wieś leżała w Polsce, w województwie wileńskim, w powiecie duniłowickim (od 1926 postawskim), w gminie Miadzioł a następnie w gminie Kobylnik.
Według Powszechnego Spisu Ludności z 1921 roku zamieszkiwało tu 59 osób, 1 była wyznania rzymskokatolickiego a 58 prawosławnego. Jednocześnie 1 mieszkaniec zadeklarował polską a 58 białoruską przynależność narodową. Było tu 10 budynków mieszkalnych. W 1931 w 19 domach zamieszkiwało 105 osób.
Wierni należeli do parafii rzymskokatolickiej w m. Miadzioł. Miejscowość podlegała pod Sąd Grodzki w Miadziole i Okręgowy w Wilnie; właściwy urząd pocztowy mieścił się w Kobylniku.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.

</doc>
<doc id="4940982" url="https://pl.wikipedia.org/wiki?curid=4940982" title="Jan Gotlib Bloch">
Jan Gotlib Bloch



</doc>
<doc id="4940984" url="https://pl.wikipedia.org/wiki?curid=4940984" title="Wilhelm Speidel">
Wilhelm Speidel

Wilhelm Speidel (ur. 8 lipca 1895 w Metzingen, zm. 3 czerwca 1970 w Nürtingen) – niemiecki generał Luftwaffe z okresu II wojny światowej, szef administracji wojskowej w Grecji w latach 1942–1944. Jego młodszym bratem był generał Hans Speidel.
Życiorys.
Wczesne życie i I wojna światowa i Reichswehra.
Syn Emila Speidela, głównego doradcy ds. Leśnictwa i wiceprezesem Królewskiej Dyrekcji Leśnictwa Królestwa Wirtembergii w Stuttgarcie. 26 czerwca 1913 Wilhelm Speidel w wieku 17 lat wstąpił do 123 Pułku Grenadierów jako fahnenjunker. Krótko po wybuchu I wojny światowej Speidel został porucznikiem i wraz ze swoim pułkiem udał się na front zachodni jako dowódca plutonu.
Pułk Speidela był częścią 27 Dywizji i walczył wyłącznie na froncie zachodnim. Pod koniec listopada 1914 roku młodszy o dwa lata brat Wilhelma Hans Speidel wstąpił do 123 Pułku Grenadierów i rok później awansował do stopnia porucznika i pozostał w pułku do końca wojny. 22 marca 1918 Wilhelm Speidel objął dowództwo batalionu szturmowego 27 Dywizji w trakcie niemieckiej ofensywy wiosennej. W czasie wojny Speidel został odznaczony Krzyżem Kawalerskim Orderu Zasługi Wojskowej Wirtembergii, Krzyżem Żelaznym II i I Klasy oraz Czarną Odznaką za Rany.
Po zawieszeniu broni w Compiègne i zakończeniu wojny został przeniesiony jako adiutant do komendy okręgu Reutlingen, a następnie do komendy okręgu Gmünd. Od 19 lipca 1919 Speidel pełnił funkcję adiutanta 2 batalionu 26 Pułku Strzelców Reichswehry, a od 1 października do 14 grudnia 1920 był oficerem kompanii w 25 Pułku Strzelców Reichswehry. 1 stycznia 1921 roku został przeniesiony do 13 Pułku Piechoty
30 kwietnia 1923 ukończył szkolenie pomocnicze w 5 Dywizji w Stuttgarcie. Następnie od 1 maja do 31 lipca 1923 był dowódcą plutonu w 13 Pułku Piechoty i do 30 września 1924 był w sztabie 5. Dywizji. Został przeniesiony do 18 Pułku Kawalerii, a następnie ukończył drugą część szkolenia pomocniczego dowódcy w 5 Dywizji. Od 1 października 1925 do 30 września 1926 był członkiem sztabu 1 batalionu 13 Pułku Piechoty, a w międzyczasie został rotmistrzem. 1 kwietnia 1926 taki trafił do Departamentu Organizacji Armii Ministerstwa Reichswehry w Berlinie, a od 9 czerwca do 30 września 1927 należał do 2 Pułku Kawalerii w Olsztynie. Następnie został przeniesiony do 11 Pułku Kawalerii w Prudniku.
31 marca 1928 Speidel wycofał się z czynnej służby w celu odbycia odpowiedniego szkolenia w ZSRR w Szkole Pilotów Wojskowych Lipieck. Do służby wrócił 1 lutego 1929 roku i został przydzielony do 10 Pułku Kawalerii. Następnie wrócił do służby w Ministerstwie Reichswehry. Tym razem został zatrudniony jako konsultant w Departamencie Statystyki Armii. 6 maja 1929 roku został przydzielony do Dowództwa Sił Powietrznych Stanów Zjednoczonych na roczny trening. Po powrocie Speidel ponownie pracował w Ministerstwie Reichswehry.
Wehrmacht i II wojna światowa.
Po otrzymaniu stopnia majora 1 października 1933 roku, miesiąc później wstąpił do Luftwaffe i służył jako konsultant w Ministerstwie Lotnictwa Rzeszy. Od 1 marca do 30 czerwca 1934 pracował w Sztabie Generalnym Luftwaffe, a następnie objął dowództwo nad grupą lotniczą Giebelstadt i lotniskiem wojskowym. Jako podpułkownik (od 1 września 1935) Został mianowany szefem sztabu „Luftkreis-Kommando III” w Dreźnie 1 kwietnia 1936. 1 października 1937 otrzymał stopień pułkownika. 1 lipca 1938 został szefem sztabu 1 grupy Luftwaffe. 1 lutego 1939 Wszedł do służby w 1 Flocie Powietrznej.
Po wybuchu II wojny światowej służył w 1 Flocie Powietrznej, awansował do stopnia generała dywizji 22 września 1939, a od 1 stycznia do 9 października 1940 był szefem sztabu 2 Floty Powietrznej. 19 lipca 1940 został generałem porucznikiem i kierował misją Luftwaffe w Rumunii, a od 1 stycznia 1942 był generałem lotnictwa. Od 15 czerwca do 10 września 1942 przebywał w „Führerreserve”, a następnie został mianowany dowódcą okupowanej części południowej Grecji. 8 września 1943 został mianowany komendantem wojskowym Grecji. W tym czasie siły zbrojne nazistowskich Niemiec dopuściły się licznych zbrodni wojennych, za które odpowiedzialny był m.in. Wilhelm Speidel. Jednym z nich była masakra Kalavrit, w której według raportu Speidela z 31 grudnia 1943 rozstrzelano 758 osób. 27 kwietnia 1944 został usunięty ze stanowiska i przeniesiony do rezerwy. Od 10 września 1944 do 22 stycznia 1945 Speidel służył jako dowódca dowództwa łączności Naczelnego Dowództwa Luftwaffe na południowym wschodzie. Następnie został na krótko przeniesiony do rezerwy i 14 marca 1945 został dowódcą „Feldjäger-Kommandos III”.
Lata powojenne.
Po kapitulacji nazistowskich Niemiec 8 maja 1945 Wilhelm Speidel został wzięty do niewoli przez Stany Zjednoczone. Kraje koalicji antyhitlerowskiej postawiły mu zarzuty podczas procesów norymberskich przeciwko generałom frontu południowo-wschodniego za jego działalność podczas okupacji Grecji. Wilhelma Speidela bronił Joseph Weisberber z pomocą Ericha Berglera. Josef Weisberber miał już doświadczenie w Norymberdze, jego poprzednim klientem był Wolfram Sievers podczas norymberskiego procesu lekarzy. 19 lutego 1948 roku Wilhelm Speidel został skazany na 20 lat więzienia za zbrodnie wojenne. Po dyskusji nad kwestią odbudowy sił zbrojnych w RFN po wybuchu wojny koreańskiej latem 1950 roku, 31 stycznia 1951 komisarz John McCloy zastąpił swoją kadencję tą, którą już pełnił na podstawie zalecenia Rady Doradczej Zbrodniarzy Wojennych. Wilhelm Speidel został zwolniony 3 lutego 1951 wraz z 32 innymi więźniami więzienia w Landsbergu.

</doc>
<doc id="4940986" url="https://pl.wikipedia.org/wiki?curid=4940986" title="Darmowy sklep">
Darmowy sklep

Darmowy sklep (ang. "give-away shop", "freeshops", "free store", "swap shop") – rodzaj sklepu, w którym wszystkie towary są udostępniane bezpłatnie.
W darmowych sklepach, podobnie jak w przypadku sklepów charytatywnych, większość asortymentu stanowią rzeczy używane – jednak wszystko jest dostępne nieodpłatnie. Niezależnie od tego, jakiego rodzaju są to przedmioty, wszystkie zostają udostępnione za darmo, chociaż niekiedy sklepy prowadzą politykę „jeden za jeden”, czyli (czyli tzw. „sklepy wymiany”). Bezpłatny sklep jest formą konstruktywnej akcji bezpośredniej, która umożliwia ludziom wymianę towarów i usług poza gospodarką opartą na pieniądzu.
Historia.
W latach 60. XX w. anarchistyczna grupa artystyczna Diggers otwierała darmowe sklepy, w których oddawała swoje rekwizyty, zapewniała darmowe jedzenie, dystrybuowała bezpłatnie leki, rozdawała pieniądze, organizowała bezpłatne koncerty muzyczne oraz wykonywała dzieła sztuki. Diggers wzięli swoją nazwę od oryginalnych angielskich diggerów, którzy działali podczas rewolucji angielskiej w XVII w. Starali się stworzyć mini-społeczeństwo wolne od pieniędzy i kapitalizmu. Chociaż darmowe sklepy nie były rzadkością w Stanach Zjednoczonych od lat 60. XX wieku, to dopiero ruch freegański szerzej zainspirował do ich tworzenia.
Typy.
W darmowym sklepie każdy ma możliwość zabrania rzeczy, która jest mu potrzebna. Osoby najczęściej korzystające z darmowych sklepów to ci, którzy są do nich prowadzeni z potrzeby (ubodzy finansowo, tacy jak studenci, samotni rodzice czy osoby starsze) lub z przekonania (antykapitaliści czy ekolodzy). Sklepy działają również w oparciu o wymianę. W sytuacji, jeśli ktoś chciałby wziąć jakąś rzecz ze sklepu, musi w zamian zostawić coś innego, co mogłoby być przydatne komuś innemu.
W Polsce darmowe sklepy znajdują się w różnych miastach, m.in. Po-Dzielnia w Poznaniu, Dzielna7 w Kielcach, freeshop w Opolu czy sklep działający na skłocie Syrena oraz Podzielnia w Warszawie. Organizowane są też często wydarzenia, w czasie których można przynieść niepotrzebne rzeczy lub wziąć coś, czego się potrzebuje.
Podobne zjawiska.
W Stanach Zjednoczonych, grupy działające w ramach ruchu Really Really Free Market, organizują okresowe „dni na rynku” w parkach miejskich. Uczestnicy takich wydarzeń dzielą się niepotrzebnymi przedmiotami, jedzeniem oraz swoimi umiejętnościami i talentami (rozrywka, strzyżenie, itp.). Niekiedy używane przedmioty dobierane są z domów darczyńców. Ofiarodawcy często nie kierują się potrzebami finansowymi lub stricte antykapitalistycznymi przekonaniami, ale chęcią pozbycia się tego, co w innym przypadku byłoby śmieciami.
Innym podobnym zjawiskiem jest organizacja Freecycle Network. Została założona w Arizonie w Stanach Zjednoczonych w celu skontaktowania ludzi, którzy mieli dodatkowe rzeczy do pozbycia się, a którzy czegoś potrzebowali. Było to zorganizowanych jako listy dyskusyjne/dystrybucyjne i zwykle umieszczane na jednej z bezpłatnych stron internetowych. Podobna koncepcja funkcjonuje w Australii od 2011. Za pośrednictwem Ziilch, witryny internetowej, która umożliwia bezpłatne wystawianie towarów na sprzedaż przez inne osoby bez żadnych kosztów.
W 2007 podobna koncepcja zaczęła się rozwijać w hrabstwie Devon w Anglii, gdzie powstała grupa bezpłatnych księgarni o nazwie Book-Cycle; jest to zarejestrowana organizacja charytatywna prowadzona przez wolontariuszy, która przekazuje książki i drzewa w zamian za darowizny. Dochody są wykorzystywane do wysyłania bezpłatnych książek do krajów rozwijających się i sadzenia drzew w okolicy.
W internecie działają witryny, na których ludzie wymieniają się rzeczami lub oddają je za darmo.

</doc>
<doc id="4940988" url="https://pl.wikipedia.org/wiki?curid=4940988" title="ORP Generał Szeptycki">
ORP Generał Szeptycki

ORP „Generał Szeptycki” – nazwa noszona na przestrzeni dziejów przez okręty polskiej Marynarki Wojennej:

</doc>
<doc id="4940989" url="https://pl.wikipedia.org/wiki?curid=4940989" title="Jacques Ochs">
Jacques Ochs

Jacques Martin Ochs (ur. 18 lutego 1883 w Nicei, zm. 3 kwietnia 1971 w Liège) – belgijski rysownik, karykaturzysta, szermierz, złoty medalista podczas Letnich Igrzysk Olimpijskich w 1912 r. w Sztokholmie.
Biografia.
Jacques Ochs urodził się w Nicei w 1883 r. W 1893 r. razem z rodziną wyemigrował do Liège w Belgii, gdzie ukończył Académie Royale des Beaux-Arts w 1903 r. i kontynuował naukę w Académie Julian w Paryżu do 1905 r.
W 1912 r. brał udział w letnich igrzyskach olimpijskich w Sztokholmie jako reprezentant Belgii. Zdobył złoty medal w drużynie z Paulem Anspachem, Victorem Willemsem, Robertem Hennetem, Henrim Anspachem i Gastonem Salmonem.
W czasie I wojny światowej zgłosił się na ochotnika do wojska. Służył w belgijskich siłach powietrznych, gdzie spotkał swojego kolegę z drużyny szermierczej Victora Boina. Razem przeprowadzili zwiad powietrzny, a także zbombardowali okręt podwodny wroga. W 1920 r. objął posadę nauczyciela malarstwa w Królewskiej Akademii Sztuki w Liège, w 1934 r. został kuratorem miejskiego Musée des Beaux Arts. Ochs był utalentowanym artystą i karykaturzystą, publikował swoje prace w różnych gazetach, w tym we francuskim dzienniku "„Le Figaro”" i czasopiśmie satyrycznym wydawanym w Brukseli "„Pourquoi Pas?”". Na początku kwietnia 1938 r. "„Pourquoi Pas?”" zamieścił na swojej okładce karykaturę Ochsa przedstawiającą Hitlera ze swastyką na głowie i berłem w postaci bezgłowego Żyda. Artysta został aresztowany w akademii w Liège 17 listopada 1940 r. Miesiąc później, 17 grudnia, został uwięziony w , na południu Antwerpii.
Ochs wykorzystał karykaturę do udokumentowania tamtejszego życia, rysując na papierze portrety współwięźniów. Komendant obozu, Philip Schmitt, polecił mu wykonać rysunki obozu i więźniów. W lutym 1942 r. udało mu się uciec z obozu dzięki pomocy flamandzkiego esesmana, który również pomógł przemycić część rysunków, które Ochs wykonał dla komendanta Schmitta. Po pewnym czasie został ponownie internowany wraz z siostrą w . Został wyzwolony z obozu przez siły brytyjskie.
W 1947 r. Ochs opublikował rysunki wykonane w obozie w książce "Breendonck – Bagnards et Bourreaux" ("Skazańcy i kaci"). Po wojnie Jacques Ochs wrócił do pracy jako wykładowca w Académie Royale des Beaux-Arts i nadal malował i rysował. W 1948 r. został członkiem Académie Royale des Sciences, des Lettres et des Arts de Belgique oraz członkiem Commission d’Achat des Musées Royaux d’Art Moderne. Brał udział w wielu wystawach, między innymi w „Cercle des Beaux-Arts”, zorganizowano też dla niego wystawę retrospektywną. Ochs otrzymał wiele nagród w uznaniu swoich talentów artystycznych, w tym złoty medal na drugim Biennale w Menton (Médaille d’or de la deuxième Biennale de Menton) w 1953 r. oraz złoty medal za sztukę, naukę i literaturę w Paryżu (Médaille d’or des Arts, Sciences et Lettres) w 1959 r. Zmarł w Liège w 1971 r.
Wiele jego rysunków z Malines zostało przekazanych do kolekcji sztuki Beit Lohamei Haghetaot przez Irène Awret, która była z nim internowana w tym obozie.

</doc>
<doc id="4940991" url="https://pl.wikipedia.org/wiki?curid=4940991" title="Teo LT">
Teo LT

TEO LT, AB – litewski dostawca usług telekomunikacyjnych z siedzibą w Wilnie.
Przedsiębiorstwo zostało założone w 1992 roku. W 2017 r. doszło do fuzji z operatorem Omnitel, a działalność Teo LT jest kontynuowana w ramach Telia Lietuva. 

</doc>
<doc id="4940992" url="https://pl.wikipedia.org/wiki?curid=4940992" title="Brafitting">
Brafitting

Brafitting – metodologia i technika dobierania biustonoszy oraz artykułów bieliźnianych mających konstrukcję podobną do biustonosza, np. basque, uwzględniając warunki anatomiczne oraz osobiste preferencje i aktywność klientki lub klienta.
Historia i zapotrzebowanie na profesjonalny dobór.
Brafitting został stworzony na potrzeby kobiet, które nie były w stanie kupić biustonosza utrzymującego biust w komfortowej pozycji bez problemów bólowych. Najbardziej pierwotna rozmiarówka z 1932 r., operująca literami (oznaczającymi wielkość miseczki) zawierała zaledwie 4 rozmiary (A, B, C i D) bez różniących się od siebie obwodów. Rozmiary kombinowane z liter i liczb (oznaczających numer obwodu) pojawiły się nieco później, a litery większe niż D dopiero w późnych latach 80'. Ze względu na to jak długo litery służyły za cały rozmiar biustonosza, utrwaliło się przekonanie, jakoby służyły za odpowiednik rozmiarów konfekcyjnych i litera A oznaczał biust mały, a D - duży. Powoduje to nadal powszechne, błędne przekonanie kobiet i osób z piersiami, co do rozmiaru który powinny nosić. 
Dodatkowy problem budzi zmiana formatu oznaczenia rozmiaru między krajami i producentami. Dominują dwie rozmiarówki - europejska, która korzysta z oznaczeń składających się z pojedynczej litery i liczby podzielnej przez 5 (np. 75F), oraz brytyjska, korzystająca z oznaczeń składających się z pojedynczej lub podwójnej litery i liczby podzielnej przez 2 (np. 34FF). Wynika to z faktu, że kraje anglojęzyczne posługują się jako jednostką miary calem, a nie centymetrem. Nie jest jasne, dlaczego rozmiarówka brytyjska zawiera podwójne litery, natomiast brak litery 'I' jest wynikiem tego, że w krajach anglojęzycznych cyfrę '1' zapisuje się podobnie jak wielką literę 'I', co mogłoby prowadzić do pomyłek przy zakupach. Nie jest wiadome, czemu ww. rozmiarówka nie korzysta z oznaczenia 'EE'.
Powyższe przeliczniki są umowne i należy brać pod uwagę margines błędu związany np. z tym, że 1 cal to 2,54 cm a nie równe 2,5 cm.
Istnieją także inne rozmiarówki, w tym francuska (dodająca do obwodu europejskiego 15 cm) czy włoska (używająca wyłącznie cyfr rzymskich) oraz specjalne rozmiarówki poszczególnych producentów (np. Sugarshape, które podaje obwód pod i w biuście, dla przykładu 70/93), co dodatkowo zwiększa zapotrzebowanie na usługę brafittingu.
Historia brafittingu w Polsce.
Brafitting zaczął być popularny w drugiej połowie 2000', kiedy po fali emigracyjnej do Wielkiej Brytanii do Polski związanej z wejściem kraju do Unii Europejskiej zaczęły wracać kobiety wraz z biustonoszami kupionymi w brytyjskich sklepach. Niezadowolone z oferty krajowej zaczęły sprowadzać do Polski brytyjskie produkty oraz lobbować u rodzimych producentów o poszerzenie rozmiarówki. Wiele z nich otworzyło własne sklepy i zaczęło się organizować w grupy interesu, np. Lobby Biuściastych i Stowarzyszenie Polskiego Brafittingu. Stopniowo zaczęły się także pojawiać nowe firmy produkujące bieliznę w rozmiarówce odpowiadające potrzebom procesu brafittingu, społeczności internetowe w rodzaju niefunkcjonującego już forum Balkonetka lub aktywnego forum Lobby Biuściastych, oraz blogi tematyczne - Noszę Biustonosze, Miski Dwie i Stanikomania. Obecnie Polska jest jednym ze światowych liderów eksportu bielizny, a polskie biustonosze można kupić w butikach w większości krajów zachodnich. Firmy działające na terenie Polski zrzeszają się w grupy chroniące interesy wszystkich przedsiębiorstw, np. Podlaski Klaster Bielizny.
Metodologia.
Dobór biustonosza wymaga oceny tego, jakiej wielkości miseczkę i obwód należy dopasować, a potem skombinowania tych danych i ew. poprawek.
Wielkość miseczki.
Wielkość miseczki dobiera się na podstawie pomiaru obwodu w biuście i pod biustem. Liczbę otrzymaną przy pomiarze obwodu pod biustem odejmuje się od liczby otrzymanej przy pomiarze obwodu w biuście, a otrzymany wynik porównuje z przyjętą, standardową rozmiarówką (różnica 2.5 cm - miseczka A, różnica 5 cm - miseczka B, różnica 7.5 cm - miseczka C itd). W chwili obecnej na rynku dostępne są miseczki do litery PP w systemie brytyjskim. Wielkość miseczki może się różnić pomiędzy modelami tego samego lub różnych producentów, zależnie od wykorzystanych materiałów, kroju lub kraju pochodzenia. 
Czasami przy doborze stosuje się metodę "sister sizing", lub rozmiarów siostrzanych; polega ona na zmianie rozmiaru biustonosza na taki, w którego miseczki mieści się tyleż samo tkanki piersi, ale obwód jest odpowiednio mniejszy lub większy. Na przykład dla rozmiaru 75F siostrzanymi będą 70G, 65H, 60I. 
Głębokość miseczki i stosunek do szerokości fiszbiny.
Piersi każdej osoby mają swój unikalny stosunek szerokości do obwiedni, tak samo jak miseczki biustonoszy w różnych krojach i modelach. Do obliczenia tego stosunku wartość głębokości miseczki dzielimy przez jej szerokość, w ten sposób otrzymując liczbę zawsze ≥ 1. Jeśli osoba o stosunku szerokości do obwiedni piersi 1:4 założy biustonosz o stosunku 1:2, pierś zatrzyma się w najszerszym możliwym miejscu miseczki i nie osiądzie niżej. Dzięki temu miseczka będzie niewypełniona poniżej piersi i potencjalnie zbyt wypełniona u góry, powodując wylewanie się tkanki biustu nad krawędź.
Szerokość fiszbin.
Co do zasady fiszbina powinna okalać całą tkankę piersi, od mostka poczynając aż do naturalnego zakończenia pojedynczej piersi, co u większości cispłciowych kobiet oznacza mniej więcej oś pachy. U niektórych osób fiszbina może jednak być zbyt szeroka gdy będzie dosięgać pach, wtedy wymagane jest znalezienie modelu o węższych i głębszych miseczkach.
Ciasnota obwodu.
Obwód powinien utrzymywać 80% ciężaru piersi by odciążyć ramiona i nie powodować długotrwałych uszkodzeń skóry i obojczyków, w związku z czym musi być wystarczająco ciasny, by zakotwiczyć się poziomo na skórze. Wielkość obwodu dobieramy mierząc osobę pod biustem i zaokrąglając otrzymaną liczbę w dół do pierwszej liczby podzielnej przez 5 (np. wynik 78 cm zaokrąglamy do 75) lub przez 2, jeśli korzystamy z rozmiarówki brytyjskiej (np. wynik 33 cale zaokrąglamy do 32). Obwód wymaga zawsze przymierzenia i oceny - jeśli zapięty na ostatni rząd haftek nie utrzymuje się równolegle do podłogi przy ruchach ciała, to wymagana jest zmiana na mniejszy.
Regulacja ramiączek.
Ramiączka mają za zadnie utrzymanie pozostałych 20% ciężaru piersi i przytrzymanie szczytów miseczek blisko ciała, więc po przymierzeniu dobranego biustonosza należy wyregulować odpowiednio ramiączka i sprawdzić stopień komfortu.
Wygarnianie (scoop and swoop).
Kluczowym elementem procesu brafittingu jest nauka wygarniania (lub po prostu wygarnięcie). Polega ono na złapaniu tkanki tkwiącej w okolicy dołu pachowego i stanowcze przesunięcie jej w kierunku środka miseczki. Dzięki temu cała pierś znajduje się w obrębie przeznaczonej sobie fiszbiny i jest szansa na ocenę tego, czy dobrany rozmiar jest prawidłowy. Często w trakcie tego kroku okazuje się, że potrzebna jest większa miseczka.
Dobór akcesoriów.
Niekiedy do osiągnięcia zadowalającego klientkę lub klienta dopasowania potrzebne są dodatkowe akcesoria. Mogą to być np. przedłużki obwodu, pozwalające na bardziej precyzyjne dopasowanie obwodu do wymiarów kupującej osoby, lub klipsy do utrzymania ramiączek w jednej pozycji. Dawniej pojawiały się także dodatkowe gadżety, umożliwiające dopasowanie biustonosza w sytuacji, gdy materiały elastyczne nie były dostępne.
Szkolenia brafitterskie.
Wiele firm prowadzi szkolenia dla brafitterek, korzystając przy okazji ze swojej gamy produktowej. Dotyczy to zwłaszcza osób zatrudnionych na stanowisku doradcy klienta w sklepach sieciowych, które uczą podczas szkoleń pracy z konkretnymi modelami biustonoszy, prowadząc niejednokrotnie do błędów w sztuce poprzez rozwiązywanie problemów w sposób niekorzystny dla klienta (np. poprzez zwiększanie obwodu biustonosza by rozwiązać problem zbyt małej gamy miseczek). Jednym z obiektów takiej krytyki jest marka Victoria's Secret.
Istnieją także organizacje prowadzące własne kursy i pojedyncze osoby-szkoleniowcy. Treść tych szkoleń różni się nieco między sobą ze względu na materiały (bieliznę) z których się korzysta w trakcie nich, oraz ze względu na tematykę; istnieją kursy dedykowane brafittingowi osób trans, ze skoliozami, z nietypową budową klatki piersiowej, po mastektomii i innym konkretniejszym zagadnieniom. Brafitterka nie jest zawodem regulowanym ani nie wymaga ukończenia ukończenia żadnych studiów, szkoleń ani kursów specjalistycznych by legalnie go wykonywać.

</doc>
<doc id="4940993" url="https://pl.wikipedia.org/wiki?curid=4940993" title="Kościół św. Bartłomieja w Rogach">
Kościół św. Bartłomieja w Rogach

Kościół św. Bartłomieja w Rogach – drewniany rzymskokatolicki kościół parafialny pw. św. Bartłomieja, zbudowany w 1600, znajdujący się w miejscowości Rogi.
Kościół włączono do podkarpackiego Szlaku Architektury Drewnianej.
Historia.
Data budowy kościoła jest niepewna. Powstał prawdopodobnie w 1600, choć przypuszcza się, że mógł powstać w XV w., ponieważ pierwsza informacja o kościele pochodzi z 1462. Przetrwał najazd Tatarów w 1624. Na początku XVIII dobudowano do sanktuarium, w miejsce drewnianej, murowaną zakrystię ze skarbczykiem na piętrze. W czasie remontu w 1756 powiększono otwory okienne i wykonano polichromię. Kościół gruntownie przebudowano w latach 1886–1888. Przedłużono wtedy nawy, wybudowano nową wieżę, dobudowano kruchtę od południa i zmieniono konstrukcję dachu. Z 1888 pochodzi polichromia w nawie autorstwa Michała Hornialkiewicza. W 1908 wymieniono gont na blachę. W 1931 Włodzimierz Lisowski z Sanoka wykonał polichromię w prezbiterium. Remontowany w latach 1966–1967. Kapitalny remont drewnianych elementów kościoła przeprowadzono w latach 2010–2013. Podczas prac konserwatorskich w 2021 na ścianie wschodniej prezbiterium, odsłonięto polichromie pochodzące prawdopodobnie z 1600 roku.
Architektura i wyposażenie.
Kościół jest orientowany, wzniesiony w konstrukcji zrębowej, trójdzielny. Prezbiterium mniejsze od nawy, zamknięte trójbocznie, z zakrystią murowaną od północy. Wieża, słupowo-ramowej, z kruchta w przyziemiu, o ścianach pochyłych ku górze z izbicą, zwieńczoną baniastym hełmem. Dach nad nawą i prezbiterium dwukalenicowy, z sześcioboczną wieżyczką na sygnaturkę, zwieńczona baniastym hełmem z latarnią i cebulastą kopułką. Pokrycie gontowe. Ściany oszalowane.
Wewnątrz stropy płaskie z fasetą, w zakrystii sklepienie kolebkowe na gurtach. Polichromia w nawie w postaci pasów ornamentu i plakiet z malowidłami figuralnymi, a w prezbiterium figuralna. Bogate barokowe i późnobarokowe wyposażenie wnętrza z XVII i XVIII w.:

</doc>
<doc id="4940994" url="https://pl.wikipedia.org/wiki?curid=4940994" title="Wojciech Bychawski">
Wojciech Bychawski

Janusz Wojciech Bychawski (ur. 1 sierpnia 1935 w Warszawie, zm. 31 października 2020) – polski profesor nauk o Ziemi, geodeta.
Życiorys.
W w 1959 ukończył studia na Wydziale Geodezji i Kartografii Politechniki Warszawskiej, w 1975 obronił pracę doktorską, następnie w 1982 uzyskał stopień doktora habilitowanego. W latach 70. XX wieku kierował Zakładem Fotogrametrii, należał do inicjatorów powstania Ośrodka Przetwarzania Obrazów Lotniczych i Satelitarnych (OPOLiS). Wojciech Bychawski był prekursorem stosowania w Polsce metod teledetekcji dla potrzeb leśnictwa. 26 października 1990 nadano mu tytuł profesora w zakresie nauk o Ziemi. Został zatrudniony na stanowisku zastępcy dyrektora i sekretarza naukowego w Instytucie Geodezji i Kartografii. W latach 1991-1993 zatrudniony na stanowisku profesora nadzwyczajnego w Politechnice Warszawskiej. Odznaczony m.in. Złotym Krzyżem Zasługi i Złotym Kordelasem Leśnika Polskiego.
Był członkiem Komitetu Geodezji na VII Wydziale – Nauk o Ziemi i Nauk Górniczych Polskiej Akademii Nauk. 
Zmarł 31 października 2020. Pochowany na cmentarzu ewangelicko-augsburskim w Warszawie (aleja 66, grób 16).

</doc>
<doc id="4941002" url="https://pl.wikipedia.org/wiki?curid=4941002" title="Telia Lietuva">
Telia Lietuva

Telia Lietuva, AB – litewski dostawca usług telekomunikacyjnych z siedzibą w Wilnie. Stanowi część Telia Company.
Jego portfolio obejmuje usługi telefonii stacjonarnej i komórkowej oraz usługi dostępu do internetu i telewizji.
Przedsiębiorstwo w obecnej postaci powstało w 2017 roku, w wyniku fuzji Teo LT z Baltic Data Center i operatorem Omnitel. 

</doc>
<doc id="4941003" url="https://pl.wikipedia.org/wiki?curid=4941003" title="CHL Import Draft 2002">
CHL Import Draft 2002

CHL Import Draft 2002 – 11. draft CHL w historii. Łącznie wybrano 73 zawodników.
Wybrani.
Pozycje: B – bramkarz, LO – lewy obrońca, PO – prawy obrońca, C – center, LS – lewoskrzydłowy, PS – prawoskrzydłowy
Ligi: OHL – Ontario Hockey League, QMJHL – Quebec Major Junior Hockey League, WHL – Western Hockey League

</doc>
<doc id="4941004" url="https://pl.wikipedia.org/wiki?curid=4941004" title="Ski Jump Challenge 2004">
Ski Jump Challenge 2004



</doc>
<doc id="4941006" url="https://pl.wikipedia.org/wiki?curid=4941006" title="Rejon obojański">
Rejon obojański

Rejon obojański () – jednostka administracyjna wchodząca w skład obwodu kurskiego w Rosji.
Centrum administracyjnym rejonu jest miasto Obojań.
Geografia.
Powierzchnia rejonu wynosi 1026,50 km².
Graniczy z rejonami: miedwieńskim, pristieńskim, bolszesołdatskim, biełowskim (obwód kurski), iwniańskim (obwód biełgorodzki). Łączna długość granicy rejonu wynosi około 195 km.
Głównymi rzekami są: "Psioł" (54 km nurtu w rejonie), "Rybinka" (28 km), "Małaja Rybinka" (17 km), "Kamienka" (18 km), "Turowka" (17 km), "Usłanka" (15 km).
Historia.
Rejon powstał w roku 1928, a w skład nowo powstałego obwodu kurskiego wszedł w 1934.
W 2012 w Kursku został zatrzymany ówczesny szef rejonu Siergiej Siemionowicz Szczigoriew. Śledztwo dotyczyło łapownictwa na dużą skalę.
Demografia.
W 2018 rejon zamieszkiwało 29 577 mieszkańców, z czego 13 339 na terenach miejskich.
Miejscowości.
W skład rejonu wchodzi: 1 miasto, 19 sielsowietów i 83 wiejskich miejscowości.

</doc>
<doc id="4941007" url="https://pl.wikipedia.org/wiki?curid=4941007" title="Ibudilast">
Ibudilast

Ibudilast () – wielofunkcyjny organiczny związek chemiczny, niespecyficzny inhibitor fosfodiesterazy i lek przeciwleukotrienowy, stosowany w leczeniu astmy oskrzelowej, alergii oraz zawrotów głowy, wprowadzony na rynek farmaceutyczny w Japonii i Korei Południowej. 
Mechanizm działania.
Ibudilast jest inhibitorem fosfodiesteraz PDE3, PDE4, PDE10 oraz PDE11 i powoduje zwiększenie poziomu drugorzędowych przekaźników komórkowych – cyklicznego adenozyno-3′,5′-monofosforanu (cAMP) i cyklicznego guanozyno-3′,5′-monofosforanu (cGMP). Lek hamuje aktywność enzymów zarówno obwodowych jak i ośrodkowych. Poprzez hamowanie aktywności PDE3 oraz PDE4 rozkurcza mięśnie gładkie oskrzeli i naczyń krwionośnych, zwiększa przepływ krwi przez naczynia oraz hamuje agregację płytek krwi.
Ibudilast łatwo przekracza barierę krew-mózg i w ośrodkowym układzie nerwowym wywiera działanie przeciwzapalne i immunomodulacyjne poprzez hamowanie wytwarzania cytokin prozapalnych (IL‐6, IL‐1β, TNF-α) i wolnych rodników tlenowych (m.in. tlenku azotu) oraz stymulowanie wytwarzania cytokin przeciwzapalnych (IL‐10) i czynników neurotroficznych (czynnik neurotroficzny pochodzenia glejowego (GDNF), czynnik wzrostu nerwów (NGF), neurotrofina-4 (NT-4)). 
Zastosowanie.
Ibudilast jest z zalecany w wytycznych Japońskiego Towarzystwa Alergologicznego () w leczeniu astmy oskrzelowej oraz atopowego zapalenia spojówek. 
Ibudilast jest dopuszczony do obrotu w Japonii oraz Korei Południowej i nie jest dopuszczony do obrotu w Polsce (2020).
Prowadzone są badania nad zastosowaniem ibudilastu w leczeniu: COVID-19, stwardnienia rozsianego, bólu neuropatycznego, polekowych bólów głowy, zaburzeń poudarowych, stwardnienia zanikowego bocznego, uzależnienia od opioidów, alkoholu oraz metamfetaminy.
Działania niepożądane.
Ibudilast może powodować następujące działania niepożądane u ponad 0,5% pacjentów: anoreksja, ból brzucha, ból głowy, dyspepsja, nudności, wymioty, zawroty głowy. Objawy ze strony przewodu pokarmowego zwykle mijają samoistnie w ciągu 2–4 od rozpoczęcia stosowania. 

</doc>
<doc id="4941010" url="https://pl.wikipedia.org/wiki?curid=4941010" title="Bitė Lietuva">
Bitė Lietuva

UAB „BITĖ Lietuva” – litewski dostawca usług telekomunikacyjnych z siedzibą w Wilnie.
BITĖ Group należy do największych grup telekomunikacyjnych w krajach bałtyckich.
Przedsiębiorstwo zostało założone w 1995 roku.

</doc>
<doc id="4941011" url="https://pl.wikipedia.org/wiki?curid=4941011" title="Pomnik Ferdinanda Cohna">
Pomnik Ferdinanda Cohna

Pomnik Ferdinanda Cohna () – pomnik przedstawiający Ferdinanda Juliusa Cohna, twórcę nowoczesnej bakteriologii i mikrobiologii, który znajdował się we Wrocławiu w Parku Południowym. Zlikwidowany po 1945 r.
Historia.
Pomnik został zaprojektowany przez Ilse Conrad – bratanicę Ferdinanda. Odsłonięty został 15 października 1908 r. w Parku Południowym, który F. Cohn współtworzył, wybierając rośliny do nasadzeń. Ze względu na żydowskie pochodzenie Cohna, w latach 30. XX wieku naziści częściowo zniszczyli pomnik, usuwając z niego napis dedykacyjny i nazwali go „Figurą Szczepiącego Kasztany”. Pomnik został zlikwidowany po 1945 r. .
Projekt i wymowa.
Pomnik przedstawiał Ferdinanda Cohna szczepiącego drzewo, a na cokole znajdował się napis: "Dem Andenken an Ferdinand Cohn. 24 Januar 1828. 25 Juni 1898".

</doc>
<doc id="4941012" url="https://pl.wikipedia.org/wiki?curid=4941012" title="Tele2 (Litwa)">
Tele2 (Litwa)

UAB Tele2 – litewski dostawca usług telekomunikacyjnych z siedzibą w Wilnie. Stanowi część szwedzkiej grupy Tele2.
Przedsiębiorstwo zostało założone w 1993 r. jako UAB „Levi&amp;Kuto“; od 2000 r. funkcjonuje pod nazwą UAB Tele2.

</doc>
<doc id="4941013" url="https://pl.wikipedia.org/wiki?curid=4941013" title="Andy i dino-zabawy">
Andy i dino-zabawy

Andy i dino-zabawy () – brytyjski serial fabularny, w Polsce emitowany na kanale CBeebies od 24 sierpnia 2020 roku.
Fabuła.
Andy Day zaprasza młodych widzów na spotkanie ze swoimi domowymi dinozaurami, które są zabawkami. Prezentuje poszczególne gatunki tych pradawnych stworzeń, naśladując wydawane przez nie dźwięki. Andy przekazuje także wiele fascynujących informacji na ich temat.
Wersja polska.
Opracowanie i udźwiękowienie wersji polskiej: Studio Sonica
Dialogi polskie: Aleksandra Kołodziejek
W roli Andy’ego wystąpił: Piotr Bajtlik
Czołówkę śpiewał: Piotr Bajtlik

</doc>
<doc id="4941014" url="https://pl.wikipedia.org/wiki?curid=4941014" title="Wybory parlamentarne w Gruzji w 2020 roku">
Wybory parlamentarne w Gruzji w 2020 roku

Wybory parlamentarne w Gruzji odbyły się 31 października 2020 (I tura). Jak podała Centralna Komisja Wyborcza, druga tura wyborów odbędzie się 21 listopada we wszystkich 8 jednomandatowych okręgach Tbilisi oraz w 8 okręgach wyborczych w regionach. Gruzini wybierają 150 posłów do Parlamentu: 120 w głosowaniu proporcjonalnym i 30 w okręgach jednomandatowych w systemie większościowym.
W wyborach do parlamentu uczestniczyło 48 partii i dwa bloki. W związku z trwającą Pandemią COVID-19 głosowanie odbywało się z zastosowaniem dodatkowych środków bezpieczeństwa. Uprawnionych do głosowania było 3 511 853 osób, w tym 14 170 osób poza granicami kraju.
System wyborczy.
Niedługo po wyborach w 2016 roku rząd zapowiedział kolejną reformę ordynacji wyborczej. Jednak wymuszona również przez opozycję zmiana nie powiodła się w parlamencie pod koniec 2019 roku, ponieważ nie udało się osiągnąć wymaganej dla nowelizacji większości trzech czwartych głosów. W rezultacie doszło do ulicznych protestów zwolenników opozycji. Po fiasku wcześniej proponowanych poprawek, rząd i opozycja odbyły kilka rund rozmów, czego efektem było podpisanie porozumienia w dniu 8 marca 2019 roku.
29 czerwca 2020 roku 117 ze 150 posłów gruzińskiego parlamentu, którzy wzięli udział w głosowaniu, zagłosowało za przyjęciem poprawek do konstytucji niezbędnych do wdrożenia porozumienia z 8 marca. Nowa ordynacja wyborcza przewiduje, że 120 posłów będzie wybieranych według systemu proporcjonalnego, a 30 w okręgach jednomandatowych. Ma to sprzyjać większej różnorodności sił politycznych reprezentowanych w parlamencie. Okręgi wyborcze zostaną sporządzone zgodnie z instrukcjami udzielonymi przez Komisję Wenecką i gruziński wymiar sprawiedliwości. Próg wyborczy został obniżony do 1 procenta, by do parlamentu mogły trafić mniejsze partie. W przypadku okręgów jednomandatowych kandydat uzyska status posła, jeśli zdobędzie 50% głosów w pierwszej turze. Jeśli tak się nie stanie, dwóch najlepszych kandydatów weźmie udział w 2 turze, której zwycięzca zostanie posłem. Wprowadzono również przepis, który uniemożliwia samodzielne rządy partii, jeśli nie zdobyła ona co najmniej 40 procent głosów.
Wyniki wyborów.
Zgodnie z danymi Centralnej Komisji Wyborczej podsumowującymi wyniki głosowania w 1 turze, do parlamentu dziesiątej kadencji wejdzie obecnie dziewięć partii. Rządząca partia Gruzińskie Marzenie Bidziny Iwaniszwiliego uzyskała 48,23% poparcia. Frekwencja wyniosła 56,11%. Za granicą, w przeciwieństwie do wyników w kraju, większość głosów oddanych zostało na opozycję – Zjednoczony Ruch Narodowy zebrał 45,34% głosów, a Gruzińskie Marzenie – 29,02%.
Po wyborach.
W niedzielę po wyborach kandydat Zjednoczonego Ruchu Narodowego na premiera i były prezydent Micheil Saakaszwili powiedział, że wybory zostały sfałszowane, a opozycja wygrała wybory. Międzynarodowi obserwatorzy ocenili wybory jako ogólnie wolne, nawet jeśli wystąpiły niespójności.
3 listopada 2020 roku wszystkie gruzińskie partie opozycyjne podpisały wspólne oświadczenie o zrzeczeniu się mandatów w parlamencie do czasu powtórzenia wyborów parlamentarnych (które uznają za nieważne). Wezwali również wyborców do ulicznych protestów.

</doc>
<doc id="4941017" url="https://pl.wikipedia.org/wiki?curid=4941017" title="Wanda Brzyska">
Wanda Brzyska

Wanda Brzyska "(z domu Sztejn)" (ur. 19 lutego 1931 w Grodnie, zm. 29 października 2020) – polska chemiczka, prof. dr hab., spadochroniarka.
Życiorys.
Studiowała na Wydziale Matematyki, Fizyki i Chemii Marii Curie-Skłodowskiej, w 1964 obroniła pracę doktorską, w 1972 otrzymała stopień doktora habilitowanego. W 1984 nadano jej tytuł profesora nadzwyczajnego w zakresie nauk chemicznych, a w 1991 tytuł profesora zwyczajnego.
Była wiceprezesem Polskiego Towarzystwa Chemicznego i kierownikiem w Zakładzie Chemii Ogólnej i Koordynacyjnej na Wydziale Chemii Uniwersytetu Marii Curie-Skłodowskiej.
Zmarła 29 października 2020. Pochowana na cmentarzu komunalnym na Majdanku w Lublinie (kwatera S1J2-1-8).

</doc>
<doc id="4941019" url="https://pl.wikipedia.org/wiki?curid=4941019" title="Cimoszkowszczyzna">
Cimoszkowszczyzna

Cimoszkowszczyzna (; ) – wieś na Białorusi, w obwodzie mińskim, w rejonie miadzielskim, w sielsowiecie Miadzioł.
Historia.
W czasach zaborów w granicach Imperium Rosyjskiego.
W dwudziestoleciu międzywojennym folwark a następnie zaścianek leżał w Polsce, w województwie wileńskim, w powiecie duniłowickim (od 1926 postawskim), w gminie Miadzioł.
Według Powszechnego Spisu Ludności z 1921 roku zamieszkiwało tu 7 osób, wszystkie były wyznania prawosławnego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwało 17 osób.
Wierni należeli do parafii rzymskokatolickiej i prawosławnej w m. Miadzioł. Miejscowość podlegała pod Sąd Grodzki w Miadziole i Okręgowy w Wilnie; właściwy urząd pocztowy mieścił się w Miadziole.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.

</doc>
<doc id="4941020" url="https://pl.wikipedia.org/wiki?curid=4941020" title="CHL Import Draft 2003">
CHL Import Draft 2003

CHL Import Draft 2003 – 12. draft CHL w historii. Łącznie wybrano 65 zawodników.
Wybrani.
Pozycje: B – bramkarz, LO – lewy obrońca, PO – prawy obrońca, C – center, LS – lewoskrzydłowy, PS – prawoskrzydłowy
Ligi: OHL – Ontario Hockey League, QMJHL – Quebec Major Junior Hockey League, WHL – Western Hockey League

</doc>
<doc id="4941021" url="https://pl.wikipedia.org/wiki?curid=4941021" title="Coprinopsis romagnesiana">
Coprinopsis romagnesiana

Coprinopsis romagnesiana (Singer) Redhead, Vilgalys &amp; Moncalvo) – gatunek grzybów należący do rodziny kruchaweczkowatych ("Psathyrellaceae").
Systematyka i nazewnictwo.
Pozycja w klasyfikacji według Index Fungorum: "Coprinopsis, Psathyrellaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy opisał go w 1951 r. Rolf Singer nadając mu nazwę "Coprinus romagnesianus". W wyniku badań filogenetycznych prowadzonych na przełomie XX i XXI wieku mykolodzy ustalili, że rodzaj "Coprinus" jest polifiletyczny i rozbili go na kilka rodzajów. Obecną, uznaną przez Index Fungorum nazwę nadali temu gatunkowi Redhead, Vilgalys i Moncalvo w 2001 r.
Synonimy:
Występowanie.
Znane jest występowanie "Coprinopsis romagnesiana" w niektórych krajach Europy i w Stanach Zjednoczonych. W opracowaniu W. Wojewody z 2003 r. brak tego gatunku. Jest raczej rzadki. Po raz pierwszy jego stanowiska w Polsce podaje B. Gierczyk i inni w 2011 r. w Puszczy Knyszyńskiej i Puszczy Białowieskiej. Liczne i bardziej aktualne stanowiska podaje internetowy atlas grzybów. Zaliczony w nim jest do grzybów rzadkich i wartych objęcia ochroną.
Saprotrof. Owocniki wyrastają kępkami na pniakach lub wokół butwiejących korzeni drzew.

</doc>
<doc id="4941022" url="https://pl.wikipedia.org/wiki?curid=4941022" title="Ozierna">
Ozierna



</doc>
<doc id="4941023" url="https://pl.wikipedia.org/wiki?curid=4941023" title="Syberyjski Kościół Ewangelicko-Luterański">
Syberyjski Kościół Ewangelicko-Luterański

Syberyjski Kościół Ewangelicko-Luterański, (ros. "Сибирская евангелическо-лютеранская церковь (СЕЛЦ)") – kościół luterański działający w azjatyckiej Rosji. Reprezentuje konfesyjny, konserwatywny nurt luteranizmu. W 2015 posiadał 2100 wiernych zrzeszonych w 25 zborach. Należy do Międzynarodowej Rady Luterańskiej.
Historia.
Powstanie kościoła związane jest z rozluźnieniem polityki wyznaniowej po upadku ZSRR. Pierwszy zbór powstał w 1992 w Nowosybirsku na bazie organizowego od 1991 studium biblijnego jako "Luterański Związek Wyznaniowy „Zachodniosyberyjska Misja Chrześcijańska”" (ros. "Религиозная лютеранская организация „Западно-Сибирская Христианская Миссия”"). Stał się częścią Estońskiego Kościoła Ewangelicko-Luterańskiego. Pierwszym jego duchownym został Wsjewołod Łytkin, ordynowany w 1993 w Tallinnie przez arcybiskupa Kuna Pajula. W następnych latach powstawały kolejne zbory w różnych miejscowościach Syberii, a nowi księża w okresie 1994–2003 byli ordynowani przez biskupów z Estonii i Litwy.
W 2003 syberyjskie wspólnoty oddzieliły się od macierzystego kościoła estońskiego, organizując się w niezależny związek wyznaniowy. Biskupem nowego kościoła został ks. Wsjewołod Łytkin, konsekrowany przez arcybiskupa Estońskiego Kościoła Ewangelicko-Luterańskiego ks. Andresa Põdera. Współkonsekratorami zostali biskup Ewangelicko-Luterańskiego Kościoła Litwy ks. Mindaugas Sabutis, arcybiskup Ewangelicko-Luterańskiego Kościoła Łotwy ks. Jānis Vanags oraz arcybiskup-senior estońskiego kościoła ks. Einar Soone.
W 2010 oficjalnie nawiązano współpracę z Kościołem Luterańskim Synodu Missouri, uwieńczoną ogłoszeniem w 2013 wspólnoty ołtarza i ambony.
Wiara i działalność.
Kościół odwołuje się do konfesyjnego prądu teologicznego w luteranizmie. Całe jego nauczanie oparte jest na Piśmie Świętym, będącym jedynym wyznacznikiem wiary chrześcijańskiej. Luterańskie rozumienie Biblii znalazło odzwierciedlenie w pismach religijnych wchodzących w skład księgi zgody. W centrum życia Kościoła znajdują się liturgia, Słowo Boże oraz sakramenty.
Wszystkie zbory kościoła są silnie nastawione misyjnie, w szczególności wobec osób niereligijnych, którym chcą głosić zbawienie w Jezusie Chrystusie. Większość członków kościoła to osoby z rodzin niereligijnych, które zostały ochrzczone w wieku dorosłym oraz konwertyci.
Syberyjski Kościół Ewangelicko-Luterański prowadzi działalność charytatywną wśród ubogich. Posiada również własne seminarium duchowne, powstałe dzięki współpracy z Seminarium Teologicznym "Concordia" w Fort Wayne, prowadzonym przez Kościół Luterański Synodu Missouri.

</doc>
<doc id="4941027" url="https://pl.wikipedia.org/wiki?curid=4941027" title="Rejon oktiabrski (obwód kurski)">
Rejon oktiabrski (obwód kurski)

Rejon oktiabrski () – jednostka administracyjna wchodząca w skład obwodu kurskiego w Rosji.
Centrum administracyjnym rejonu jest osiedle typu miejskiego Priamicyno.
Geografia.
Powierzchnia rejonu wynosi 628,01 km².
Graniczy z rejonami: miedwieńskim, kurskim, kurczatowskim, fatieżskim (obwód kurski).
Głównymi rzekami są: Sejm, Bolszaja Kurica i Worożba.
Historia.
Rejon powstał w roku 1970 na terytorium zlikwidowanego w roku 1963 "rejonu leninskiego".
Demografia.
W 2018 rejon zamieszkiwało 24 477 mieszkańców, z czego 5381 na terenach miejskich.
Podział administracyjny rejonu.
W skład rejonu wchodzi: 1 osiedle miejskie i 10 osiedli wiejskich (sielsowietów) – 93 miejscowości.

</doc>
<doc id="4941030" url="https://pl.wikipedia.org/wiki?curid=4941030" title="Kazakhtelecom">
Kazakhtelecom

Kazakhtelecom JSC (, ; ) – przedsiębiorstwo telekomunikacyjne funkcjonujące w Kazachstanie. Jego siedziba mieści się w stolicy kraju – Astanie.
Przedsiębiorstwo zostało założone w 1994 roku.

</doc>
<doc id="4941035" url="https://pl.wikipedia.org/wiki?curid=4941035" title="Czerwiaczowo">
Czerwiaczowo

Czerwiaczowo – dawna wieś. Tereny, na których leżała, znajdują się obecnie na Białorusi, w obwodzie mińskim, w rejonie miadzielskim, w sielsowiecie Słoboda.
Historia.
W czasach zaborów w granicach Imperium Rosyjskiego.
W dwudziestoleciu międzywojennym zaścianek a następnie wieś leżała w Polsce, w województwie wileńskim, w powiecie duniłowickim (od 1926 postawskim), w gminie Miadzioł a następnie w gminie Żośna.
Według Powszechnego Spisu Ludności z 1921 roku zamieszkiwało tu 56 osób, wszystkie były wyznania prawosławnego i zadeklarowały białoruską przynależność narodową. Było tu 10 budynków mieszkalnych. W 1931 w 11 domach zamieszkiwały 63 osoby.
Miejscowość należała do parafii rzymskokatolickiej w Żośnie. Podlegała pod Sąd Grodzki w Miadziole i Okręgowy w Wilnie; właściwy urząd pocztowy mieścił się w Słobodzie.

</doc>
<doc id="4941036" url="https://pl.wikipedia.org/wiki?curid=4941036" title="ORP Generał Szeptycki (1920)">
ORP Generał Szeptycki (1920)

ORP Generał Szeptycki (ex-H 6) – polski rzeczny statek uzbrojony, dawny rosyjski holownik „Prytkij”. 
Zbudowany w latach 90. XIX wieku lub na początku XX wieku, został zdobyty w Czarnobylu przez Wojsko Polskie i służył w Flotylli Rzecznej Marynarki Wojennej od maja 1920 roku do września 1939 roku. Nazwę otrzymał na cześć generała Stanisława Szeptyckiego. Wziął udział w kampanii wrześniowej, został zniszczony przez załogę 18 września 1939 roku. Po wydobyciu przez Sowietów i remoncie, w 1941 roku został wcielony do Flotylli Dnieprzańskiej pod nazwą „Nieman”. Po ataku Niemiec na ZSRR statek trafił w ręce Niemców, którzy włączyli go do "Dnieprflottille" pod oznaczeniem Pi D-5. Dalsze losy jednostki są nieznane. W ciągu swojej służby była czterokrotnie samozatapiana: dwukrotnie w 1920 roku, we wrześniu 1939 roku i we wrześniu 1941 roku.
Historia.
Wojna polsko-bolszewicka.
Pierwotnie był to rosyjski holownik o nazwie „Prytkij” (ros. „Прыткий”). Został zbudowany w latach 90. XIX wieku lub na początku XX wieku dla jednej z flotylli rzecznych Imperium Rosyjskiego. Jednostka, wchodząca w 1920 roku w skład radzieckiej Dnieprzańskiej Flotylli Wojennej, służyła na Prypeci podczas wojny polsko-bolszewickiej. 25 kwietnia wzięła udział w walkach z polskimi okrętami pod Koszarówką, otrzymując trafienie w kocioł z pocisku armatniego kal. 75 mm wystrzelonego z dowodzonej przez por. mar. Stefana de Waldena pancernej łodzi motorowej MP 1. Na pokładzie wybuchł pożar, a po jego opanowaniu statek został odholowany do Czarnobyla. 27 kwietnia wojska polskie zdobyły Czarnobyl, a w nim m.in. 15 jednostek pływających, w tym wyciągniętego na brzeg, uszkodzonego „Prytkiego”. Po przeprowadzeniu remontu, statek 23 maja wcielono do Flotylli Pińskiej jako holownik pod oznaczeniem H 6. Do czasu kontrofensywy Armii Czerwonej jednostka stacjonowała w Kijowie. Od 10 do 25 lipca statek, wraz z resztą Flotylli Pińskiej, uczestniczył w walkach odwrotowych. 25 lipca 1920 roku H 6 został (wraz z kilkunastoma innymi jednostkami) samozatopiony za pomocą ładunków wybuchowych na Pinie na podejściach do Pińska, gdyż nie mógł się wycofać z powodu niskiego stanu wody na Prypeci i Kanale Królewskim. Załogi zatopionych jednostek zostały ewakuowane przez Brześć do Torunia, wchodząc następnie w skład Flotylli Wiślanej (Flotylla Pińska została rozformowana). Statek został wydobyty przez Rosjan i odholowany w rejon Mostów Wolańskich, po czym uszkodzono go i zatopiono podczas odwrotu wojsk bolszewickich z rejonu Polesia.
Okres międzywojenny.
Po ponownym zajęciu Polesia, H 6 został wydobyty przez Pogotowie Techniczne Flotylli Pińskiej w listopadzie 1920 roku, pomyślnie przechodząc w 1921 roku weryfikację stanu technicznego, przeprowadzoną przez komisję powołaną przez Departament dla Spraw Morskich. W 1922 roku statek został wyremontowany w warsztatach portowych w Pińsku z myślą o służbie w reaktywowanej Flotylli Pińskiej. W tym roku jednostka otrzymała nazwę „Generał Szeptycki”, na cześć generała Stanisława Szeptyckiego, ówczesnego dowódcy 4. Armii, której działania w kwietniu 1920 roku doprowadziły do przejęcia „Prytkiego” i innych jednostek pływających. Pełniła rolę uzbrojonego statku minowego. Statek otrzymał uzbrojenie składające się z dwóch pojedynczych dział wz. 1897 kal. 75 mm oraz czterech pojedynczych ciężkich karabinów maszynowych Maxim wz. 08 kal. 7,92 mm, a także min typu Rybka. 
W 1924 roku dowódcą jednostki był por. mar. Stefan Jacynicz. 1 maja 1925 roku ORP „Generał Szeptycki” rozpoczął kampanię letnią. W nocy 19 czerwca podczas remontu na okręcie wybuchł pożar, który jednak nie spowodował poważniejszych zniszczeń. Po zakończeniu remontu, w dniach 20–25 lipca jednostka uczestniczyła w strzelaniu artyleryjskim. W lecie „Generałowi Szeptyckiemu” przydzielono pozyskany z Morskiego Dywizjonu Lotniczego ślizgacz typu Farman. Od 30 października jednostkę przeniesiono w stan konserwacji, a na jej pokładzie pozostawiono załogę szkieletową.
W 1927 roku „Generał Szeptycki” został przyporządkowany do 1. dywizjonu bojowego Flotylli. Jego dowódcą był w tym czasie por. mar. Czesław Resiński, a prócz niego na pokładzie przebywało 23 podoficerów i marynarzy. Okręt uczestniczył czynnie w kampanii 1927 roku, rozpoczynając ją 1 maja i kończąc dopiero 20 grudnia. Kampania letnia 1928 roku rozpoczęła się dla statku minowego w dniu 1 kwietnia (wraz z należącymi do 1. dywizjonu monitorami OORP „Kraków” i „Wilno” i motorówkami M 5, M 22, M 23 i M 24), a jej zakończenie odbyło się 15 października. Załoga jednostki składała się wówczas z dwóch oficerów oraz 25 podoficerów i marynarzy.
15 kwietnia 1929 roku ORP „Generał Szeptycki” rozpoczął kolejną letnią kampanię, przyporządkowany do 3. dywizjonu bojowego (który tworzyły ponadto monitory OORP „Toruń” i „Pińsk” oraz 3. grupa kutrów uzbrojonych), prawdopodobnie wyposażony w demontowalny pancerz opracowany w latach 1926-1927 przez biuro konstrukcyjne warsztatów portowych Flotylli. Dowódcą jednostki był wówczas ppor. mar. Józef Mostowik, który otrzymał podczas kampanii awans na stopień por. mar.. ORP „Generał Szeptycki” pełnił rolę okrętu dowodzenia dywizjonu, mającego zapewniać łączność z dowództwem przy użyciu radiostacji. 30 września wszystkie jednostki 3. dywizjonu zostały odstawione do rezerwy, a ich załogi zakwaterowano na dywizjonowych krypach mieszkalnych.
1 maja 1930 roku jednostki tworzące 3. dywizjon bojowy (w niezmienionym w stosunku do poprzedniego roku składzie) rozpoczęły kampanię letnią. Pierwszy jej etap odbył się na dolnym odcinku Prypeci i Horynia w dniach 6–28 maja i obejmował szkolenie załóg w ramach pojedynczego okrętu; drugi etap kampanii (29 maja – 8 sierpnia) obejmował szkolenie taktyczne dywizjonów, Oddziału Łączności i Rzecznego Plutonu Lotniczego oraz 4-tygodniowe ćwiczenia minowo-trałowe. Trzeci etap, przeprowadzony między 7 sierpnia a 28 września, obejmował strzelania poligonowe oraz ćwiczenia w dowodzeniu zespołami i użyciu całej Flotylli w walce, w tym we współdziałaniu z wojskami lądowymi; czwarty (29 września – 15 października) wykorzystany został na ćwiczenie możliwości odwrotu przy niskim stanie wód. Jednostki 3. dywizjonu zakończyły kampanię 15 listopada. 
W kwietniu 1931 roku wcielono do służby krypę minowo-gazową K 5 (nazwaną w 1933 roku „Mątwa”) i od tego czasu ORP „Generał Szeptycki” pełnił rolę statku uzbrojonego. Okręt rozpoczął kampanię 1931 roku w dniu 1 maja, razem z pozostałymi jednostkami 3. dywizjonu bojowego. Flotylla przeprowadziła ćwiczenia na Prypeci, Strumieniu, Jasiołdzie, jeziorze Horodyszcze, Prostyrze i Horyniu, bazując w Horodyszczu, Starych Koniach, Bereźcach, Stachowie, Wolańskich Mostach, Nyrczy, Dawidgródku oraz Przewozie Kozaka i powracając na przełomie każdego miesiąca (oprócz przełomu lipca i sierpnia) do Pińska. 17 października 1931 roku Flotylla Pińska została przemianowana na Flotyllę Rzeczną Marynarki Wojennej, a 25 października „Generał Szeptycki” zakończył kampanię i trafił do rezerwy.
Kolejną kampanię letnią okręt rozpoczął 1 maja 1932 roku, wraz z resztą jednostek tworzących 3. dywizjon bojowy. Flotylla operowała na wodach nadgranicznych w rejonie Przewozu Kozaka, a także na środkowym Strumieniu, Prostyrze oraz Horyniu. 15 października „Generał Szeptycki” został odstawiony do rezerwy, obsadzony przez załogę szkieletową. W kwietniu 1933 roku szef Kierownictwa Marynarki Wojennej, kontradmirał Jerzy Świrski przedstawił plan rozbudowy Floty, w którym m.in. znajdowała się przebudowa OORP „Generała Szeptyckiego”, „Generała Sikorskiego” i „Hetmana Chodkiewicza” na okręty obrony przeciwlotniczej. Ostatecznie jednak fundusze pozwoliły na przebudowę jedynie dwóch jednostek („Generała Sikorskiego” i „Hetmana Chodkiewicza”), choć przebudowa „Generała Szeptyckiego” nadal znajdowała się w planach (z terminem realizacji do 1940 roku). 1 maja większość okrętów 3. dywizjonu (OORP „Generał Szeptycki”, „Toruń” i 3. grupa kutrów uzbrojonych) rozpoczęła kampanię czynną. Podczas jednego z rejsów na okręcie doszło do uszkodzenia steru. 22 lipca okręt wziął udział w konkursie zorganizowanym na koniec strzelań artyleryjskich, zajmując w kategorii statków uzbrojonych 1. miejsce (obsługa dziobowego działa kal. 75 mm). 17 października „Generał Szeptycki” zakończył kampanię 1933 roku.
1 maja 1934 roku ORP „Generał Szeptycki” rozpoczął kampanię letnią, wraz z większością głównych okrętów Flotylli. Jednostki działały w oparciu o Terebień, Horodyszcze, Nyrczę, Mosty Wolańskie i Przewóz Kozaka, prócz rejsów ćwiczebnych i doskonalących przeprowadzając ostre strzelania na strzelnicy bojowej batalionu KOP „Dawidgródek" w Chorsku (w dniach 11–16 i 20–23 czerwca, 17–18 i 23–28 lipca oraz 7–8 sierpnia). W sierpniu 1934 roku dowództwo okrętu sprawował por. mar. Ignacy Rarot, a bosmanem okrętowym był Ludwik Stefański. Na pokładzie jednostki zaokrętowane było też dowództwo 3. dywizjonu bojowego w składzie: kpt. mar. Konstanty Łączkowski (dowódca), kpt. mar. Wacław Fiutak (oficer artyleryjski) i kpt. mar. Ludwik Schäfer (oficer mechanik). Zakończenie kampanii odbyło się 15 października, kiedy to okręt trafił do II rezerwy.
Kampanię czynną 1935 roku 3. dywizjon bojowy (OORP „Generał Szeptycki”, „Toruń”, „Pińsk” oraz 3. grupa kutrów uzbrojonych) rozpoczął w dniu 1 maja. Program obejmował rejsy po Pinie, Prostyrze, Prypeci i Horyniu, a okręty zakończyły kampanię w dniu 1 października. Załoga jednostki składała się wówczas z dwóch oficerów oraz 37 podoficerów i marynarzy. W 1936 roku kampania letnia dla większości jednostek pływających Flotylli Rzecznej rozpoczęła się również 1 maja, a okręty realizowały szkolenie w Horodyszczu, Mostach Wolańskich, Nyrczy i Dawidgródku. 1 października OORP „Generał Szeptycki” i „Pińsk” skierowano do rezerwy, a 8 października obie jednostki ze względów oszczędnościowych trafiły do stanu bez kampanii i rezerwy. Z powodu ograniczeń budżetowych ciągle w zawieszeniu była sprawa przebudowy „Generała Szeptyckiego” na okręt obrony przeciwlotniczej, przesuwana na kolejne lata (jej koszt miał wynieść 120 000 złotych).
Kampania letnia w 1937 roku rozpoczęła się prawdopodobnie 1 maja. 1 lipca usunięto z monitorów i statków uzbrojonych nazwy własne, w celu utrudnienia przeciwnikowi rozpoznania okrętów. 1 września OORP „Generał Szeptycki” i „Generał Sikorski” zostały odstawione do rezerwy. W 1938 roku kampania czynna rozpoczęła się prawdopodobnie w maju. Na przełomie września i października, podczas kryzysu związanego z zajęciem Zaolzia, powodującego napięcie w stosunkach z ZSRR, okręty Flotylli zostały postawione w stan pogotowia wojennego, przygotowując się do zaminowania i zablokowania Prypeci (po wyrażeniu zgody przez rząd Czechosłowacji na zajęcie spornych ziem odwołano pogotowie wojenne i zakończono kampanię).
Mobilizacja i kampania wrześniowa.
Po wysunięciu przez Niemcy żądań terytorialnych i politycznych wobec Polski i ich ujawnieniu wiosną 1939 roku, 23 marca zarządzono częściową mobilizację Flotylli, w tym „Generała Szeptyckiego”. Po odrzuceniu żądań niemieckich w dniu 26 marca pogotowie wojenne odwołano. 1 czerwca ORP „Generał Szeptycki” został odstawiony do rezerwy (prawdopodobnie w celu wymiany lub wzmocnienia uzbrojenia przeciwlotniczego). Kolejną mobilizację ogłoszono 27 sierpnia 1939 roku, a jej przeprowadzenie nie napotkało na trudności, gdyż okręty były w trakcie kampanii letniej. Jednostki zostały przesunięte na wody w pobliżu Pińska, gdzie zostały zamaskowane i większości przemalowane w barwy ochronne (kamuflaż składał się z różnej wielkości i kształtu plam w kolorach czarnym, ciemnobrązowym i szarym, na tle zgniłej zieleni). 
W momencie wybuchu ataku Niemiec na Polskę okręt (dowodzony przez ppor. mar. rez. Wacława Przyjemskiego) znajdował się w porcie w Pińsku, w związku z prowadzonymi na nim pracami remontowymi (jednostka pełniła rolę okrętu dowodzenia w 3. dywizjonie bojowym). 3 września „Generał Szeptycki” opuścił Pińsk, chcąc udać się na wschód w celu zajęcia pozycji ogniowej, jednak z powodu niskiego stanu wód dotarł zaledwie do rozwidlenia Piny ze Strumieniem i musiał zawrócić (i to mimo dokonanego podczas remontu demontażu pancernych masek dział kal. 75 mm). Wobec zagrożenia bombardowaniem Mostów Wolańskich przez Luftwaffe, 5 września dowódca Flotylli kmdr Witold Zajączkowski wysłał w rejon wsi Koźlakowicze (5 km w górę Piny) „Generała Szeptyckiego", który miał spełniać rolę baterii pływającej osłaniającej Pińsk od zachodu (sprawować kontrolę nad szosą Pińsk – Brześć) i ewentualnie prowadzić ogień przeciwlotniczy do samolotów lecących na niskim pułapie (dzięki zdjęciu masek ochronnych zwiększeniu uległy kąty podniesienia luf.
13 września „Generał Szeptycki” wszedł w skład Samodzielnej Grupy Operacyjnej „Polesie”, z zadaniem ochrony mostu drogowego w Pińsku i zwodzonego mostu pontonowego pod Stetyczowem na Strumieniu. Działania te miał podjąć we współpracy z dwoma odwodowymi batalionami marynarskimi SGO i w tym celu na statku uzbrojonym zaokrętowano dowódcę stacjonującej we wsi Damaszyce 2. kompanii 1. batalionu kpt. mar. w st. sp. Rudolfa Kuzio, który 
nazajutrz, po przekazaniu dowodzenia kompanii por. mar. Franciszkowi Rydzewskiemu, objął komendę nad okrętem. Po agresji radzieckiej dowódca SGO „Polesie” gen. bryg. Franciszek Kleeberg nakazał 17 września zniszczenie i zatopienie jednostek pływających Flotylli Pińskiej z powodu niemożliwości ewakuacji ze względu na niskie stany wód. ORP „Generał Szeptycki” otrzymał jednak rozkaz obrony dostępu do Pińska od zachodu do czasu przewidywanego zajęcia miasta przez Armię Czerwoną, a wtedy dowódca miał zniszczyć statek wraz ze stojącymi nieopodal krypami i z załogą dotrzeć do Morocznej. 17 września o godz. 11:00 okręt odpędził ogniem działa kal. 75 mm nadlatujący od zachodu nad Pińsk niemiecki samolot bombowy, jednak przy późniejszym nalocie dwóch radzieckich bombowców nie mógł otworzyć ognia z powodu operowania samolotów na wyższym pułapie.
18 września załamany nerwowo dowódca „Generała Szeptyckiego”, kpt. mar. w st. sp. Rudolf Kuzio nakazał zejście załogi i samozatopienie jednostki (po zdemontowaniu oraz wyrzuceniu za burtę uzbrojenia i amunicji). Okręt został podpalony około południa w odległości 6 km od Pińska w rejonie wsi Koźlakowicze, a pozostała jeszcze dziesięcioosobowa załoga udała się do Pińska. Za niewykonanie rozkazu obrony miasta do momentu wkroczenia Sowietów poprzez przedwczesne zniszczenie okrętu dowódca jednostki oraz jego zastępca (ppor. mar. rez. Wacław Przyjemski) zostali aresztowani 19 września i oddani pod sąd wojenny, jednak z powodu ewakuacji do rozprawy nie doszło i oficerowie zostali zwolnieni. Tego dnia wieczorem dziesięcioosobowa grupa marynarzy z ORP „Generał Szeptycki” pod dowództwem bsmt rez. Zenona Korolko wysłano z Pińska z zadaniem ochrony mostu kolejowego w Horodyszczu (marynarze powrócili do Pińska o godz. 10:00 20 września, po zluzowaniu przez trałowce rzeczne z sekcjami minerskimi, mające zniszczyć most).
Służba we flotach radzieckiej i niemieckiej.
Okręt został wydobyty przez służbę awaryjno-ratowniczą Dnieprzańskiej Flotylli Wojennej (przy pomocy specjalistów z przedsiębiorstwa robót ratowniczych i podwodnych EPRON) do 12 listopada 1939 roku i po remoncie i przebudowie w Kijowie wcielony do służby we Flotylli Dnieprzańskiej pod nazwą „Nieman” (ros. „Неман”) jako samodzielna baza pływająca w 1941 roku. Po ataku Niemiec na ZSRR „Nieman” został zatopiony we wrześniu 1941 roku na Dnieprze. Jednostka została wydobyta przez Niemców i odholowana do Kijowa, po czym wyremontowana i prawdopodobnie włączona do niemieckiej flotylli rzecznej (niem. "Dnieprflottille") pod oznaczeniem Pi D-5. Dalsze losy jednostki są nieznane.
Dane taktyczno-techniczne.
Jednostka była statkiem rzecznym o długości między pionami 41,6 metra, szerokości 6 metrów i zanurzeniu 0,5 metra. Wolna burta wynosiła 2,15 metra. Wyporność wynosiła 163 tony. Siłownię jednostki stanowiła maszyna parowa potrójnego rozprężania o mocy 175 KM. Prędkość maksymalna bocznokołowca wynosiła 14 km/h (7,5 węzła).
Jednostka była uzbrojona w dwa pojedyncze działa wz. 1897 kalibru 75 mm i cztery pojedyncze ciężkie karabiny maszynowe Maxim wz. 08 kal. 7,92 mm. Na początku lat 30. armaty kal. 75 mm na statkach uzbrojonych zamieniono w czasie pokoju na armaty kal. 47 mm (etat wojenny przewidywał nadal działa kal. 75 mm). Okręt mógł przenosić także miny typu Rybka. Opancerzenie jednostki miało grubość 6–8 mm.
W toku służby okręt został wyposażony w radiostację nadawczą R-1 (RKM/O) i odbiorczą R-21 (RKM/O-D), a od 1935 roku także w krótkofalową radiostację nadawczo-odbiorczą R-36 (Z-51).
Liczebność załogi jednostki była zmienna i składała się od 24 do 39 oficerów, podoficerów i marynarzy.

</doc>
<doc id="4941037" url="https://pl.wikipedia.org/wiki?curid=4941037" title="Ludomir Laudański">
Ludomir Laudański

Ludomir Maria Laudański (ur. 1937 we Lwowie, zm. 29 października 2020) – polski inżynier lotniczy i nauczyciel akademicki, prof. dr hab.
Życiorys.
Studiował w Politechnice Warszawskiej, w 1971 obronił pracę doktorską, w 1995 uzyskał stopień doktora habilitowanego. 31 października 2007 nadano mu tytuł profesora w zakresie nauk technicznych. Został zatrudniony na stanowisku profesora w Katedrze Samolotów i Silników Lotniczych na Wydziale Budowy Maszyn i Lotnictwa Politechnice Rzeszowskiej im. Ignacego Łukasiewicza, w Instytucie Mechatroniki Państwowej Wyższej Szkole Wschodnioeuropejskiej w Przemyślu, oraz w Instytucie Ekonomii i Zarządzania Państwowej Wyższej Szkole Techniczno-Ekonomicznej im. ks. Bronisława Markiewicza w Jarosławiu.
Był profesorem nadzwyczajnym i kierownikiem w Katedrze Metod Ilościowych w Ekonomii na Wydziale Zarządzania i Marketingu Politechnice Rzeszowskiej im. Ignacego Łukasiewicza.
Zmarł 29 października 2020.

</doc>
<doc id="4941038" url="https://pl.wikipedia.org/wiki?curid=4941038" title="Dubrowo">
Dubrowo

Dubrowo – nazwy historyczne na Białorusi i miejscowości w Rosji.
Miejscowości w Rosji.
m.in.:

</doc>
<doc id="4941039" url="https://pl.wikipedia.org/wiki?curid=4941039" title="América Móvil">
América Móvil

América Móvil, S.A.B. de C.V – międzynarodowe przedsiębiorstwo telekomunikacyjne z siedzibą w Meksyku.
Jest czołowym dostawcą rozwiązań telekomunikacyjnych w Ameryce Łacińskiej.
Przedsiębiorstwo zostało założone w 2000 roku.

</doc>
<doc id="4941041" url="https://pl.wikipedia.org/wiki?curid=4941041" title="Józef Żeleski">
Józef Żeleski

Józef Edmund Żeleski (ur. 18 marca 1896 w Wojnarowej, zm. ?) – major piechoty Wojska Polskiego, kawaler Orderu Virtuti Militari.
Życiorys.
Był synem Witolda. Do Wojska Polskiego został przyjęty z byłej armii austro-węgierskiej. Służył w 2 Pułku Strzelców Podhalańskich. W jego szeregach walczył na wojnie z bolszewikami. 1 czerwca 1921 był przydzielony z 2 psp do Głównego Centrum Wyszkolenia w Krakowie. 3 maja 1922 został zweryfikowany w stopniu porucznika ze starszeństwem z 1 czerwca 1919 i 2272. lokatą w korpusie oficerów piechoty, a jego oddziałem macierzystym był nadal 2 psp. Później został przeniesiony do 75 Pułku Piechoty w Królewskiej Hucie. 19 marca 1928 został mianowany kapitanem ze starszeństwem z 1 stycznia 1928 i 191. lokatą w korpusie oficerów piechoty. W listopadzie tego roku został przeniesiony do kadry oficerów piechoty z równoczesnym przeniesieniem służbowym do Szkoły Podchorążych Rezerwy Piechoty Nr 1 w Ostrowi-Komorowie. Później został przeniesiony do Korpusu Ochrony Pogranicza. 27 czerwca 1935 został mianowany majorem ze starszeństwem z 1 stycznia 1935 i 67. lokatą w korpusie oficerów piechoty. W sierpniu tego roku został przeniesiony z KOP do 84 Pułku Piechoty w Pińsku na stanowisko dowódcy batalionu. W 1938 został przesunięty na stanowisko II zastępcy dowódcy pułku (kwatermistrza).
W czasie kampanii wrześniowej 1939 dowodził 184 Pułkiem Piechoty. Na jego czele walczył w bitwie pod Kockiem. 6 października w Woli Burzeckiej dostał się do niemieckiej niewoli. Początkowo przebywał w Stalagu X B.
W 1966 Prezydent RP na uchodźstwie August Zaleski mianował go podpułkownikiem.

</doc>
<doc id="4941042" url="https://pl.wikipedia.org/wiki?curid=4941042" title="Gaston Salmon">
Gaston Salmon

Gaston Joseph Clément Marie Salmon (ur. 5 marca 1878 w Marcinelle, zm. 30 kwietnia 1917 w Veurne) – belgijski szermierz, złoty medalista podczas Letnich Igrzysk Olimpijskich w 1912 r. w Sztokholmie.
Kariera.
Gaston Salmon urodził się w miejscowości Marcinelle, w prowincji Hainaut w Belgii. W 1912 brał udział w letnich igrzyskach olimpijskich w Sztokholmie jako reprezentant Belgii. Zdobył złoty medal w drużynie z Paulem Anspachem, Victorem Willemsem, Robertem Hennetem, Henrim Anspachem i Jakiem Ochsem.
Po ślubie z Fernande Ermens zamieszkał w Etterbeek. Zginął podczas I wojny światowej na skutek ran odniesionych po zrzuceniu bomby przez niemiecki samolot w Veurne.

</doc>
<doc id="4941046" url="https://pl.wikipedia.org/wiki?curid=4941046" title="Dou Wu">
Dou Wu

Dou Wu, imię publiczne: Youping, chiń 游平 (ur. ? – zm. 25 października 168 roku w Luoyangu) – ojciec cesarzowej wdowy Dou i regent na początku panowania cesarza Linga (168–189).
Życiorys.
Pochodzenie i początki kariery.
Był synem namiestnika komanderii Dou Fenga i potomkiem Dou Ronga, sojusznika założyciela Wschodniej dynastii Han, Guangwu (25–57). Stał się znany jako konfucjański uczony, mający w swojej prywatnej akademii setkę studentów. Początkowo nie interesował się polityką, jednak w 165 jego najstarsza córka Miao dostała się do haremu cesarza Huana (146–168), gdzie uzyskała najwyższą rangę Szlachetnej Damy (貴人, gui ren). Dou Wu przybył wtedy do Luoyangu, gdzie uzyskał tytuł dżentelmena kadetów (郎, lang). Po upadku cesarzowej Deng Mengnü cesarz Huan musiał wybrać nową małżonkę i została nią właśnie córka Dou Wu. Zgodnie z "Księgą Późniejszych Hanów" cesarscy ministrowie argumentowali, że cesarzowa musi pochodzić z dobrej rodziny, i Dou Miao z pewnością spełniała to kryterium. To, że ministrowie w ogóle mogli "de facto" zmusić cesarza do wyboru określonej małżonki sugeruje, że po skandalu z cesarzową Deng jego pozycja była słaba. Jednocześnie wydaje się, że rzeczywistą przyczyną poparcia Dou Miao przez cesarskich ministrów był fakt, iż postrzegali oni jej uczonego ojca jako potencjalnego sojusznika w walce ze skorumpowanym dworem.
Dou Wu został teraz mianowany pułkownikiem kawalerii (騎校尉, ji xiaowei) i markizem (侯, hou) Huaili, co wiązało się z nadaniem wielkości pięciu tysięcy domostw. Później przyznano mu także stanowisko Pułkownika Bram Miasta (城門校尉, chengmen xiaowei), odpowiadającego za zewnętrzne obwarowania stolicy. Pomimo tych zaszczytów styl życia Dou Wu miał pozostać skromny i prosty. Wiele z nowo uzyskanych funduszy przeznaczył on na nagrody dla nowo pozyskanych zwolenników, a część przeznaczył na stypendia dla studentów Cesarskiego Uniwersytetu. Zawarł polityczny sojusz z Chen Fanem i innymi wiodącymi urzędnikami, zyskując silną pozycję na dworze. Gdy w 166/167 eunuchowie aresztowali Li Yinga i innych krytyków ich postępowania zaś Chen Fan został zdymisjonowany za protestowanie przeciwko temu, Dou Wu zagroził rezygnacją z zajmowanych urzędów i oddaniem swojego markizatu, za pomocą swojej elokwencji uzyskując zwolnienie więźniów. Ponadto prosił cesarza o to by ten zatrudniał lepszych ludzi na najwyższych stanowiskach, prezentując konkretne rekomendacje. Jak można było się spodziewać cesarz Huan, który nie żywił zbytnich względów w stosunku do narzuconej sobie cesarzowej, nie był zachwycony tą polityczną aktywnością jej ojca.
Regencja.
Cesarz Huan zmarł 25 stycznia 168, nie pozostawiając następcy, i Dou Miao jako cesarzowa wdowa przejęła kontrolę nad rządem. Wybierając następcę cesarza spośród członków rodu panującego Dou Miao w prywatnych apartamentach pałacu konsultowała się ze swoim ojcem. Dou Wu ostatecznie przystał na sugestię urzędnika cenzoratu (御史, yushi) Liu Shu, który zaproponował by cesarzem został dziesięcioletni Liu Hong (cesarz Ling (168–189), który był potomkiem cesarza Zhanga (75–88) w czwartym pokoleniu. Jeszcze 30 stycznia Dou Wu został mianowany przez swoją córkę Naczelnym Generałem (大將軍, da jiangjun), co dawało nominalną zwierzchność nad Armią Północną, główną profesjonalną siłą wojskową w stolicy, i było stopniem zwyczajowo przyznawanym najstarszemu członkowi rodu cesarzowej wdowy. Otrzymał też tytuł markiza Wenxi. Po tym jak został sprowadzony do stolicy 17 lutego Liu Hong formalnie objął władzę, co zostało połączone z dwoma innymi ważnymi aktami. Po pierwsze Chen Fan objął stanowisko Wielkiego Wychowawcy (太傅, taifu); po drugie Dou Wu, Chen Fan i Hu Guang (sprawujący stanowisko Ministra ds. Mas (大司徒, da situ) zostali postawieni na czele Sekretariatu (尚書, shangshu), tworząc tym samym tak częsty w przypadku dynastii Han triumwirat regentów.
Będąc pod ochroną nowych regentów Li Ying i inni przedstawiciele dawnej opozycji powrócili do Luoyangu i otrzymali wysokie stanowiska. Przez kilka miesięcy panowało powszechne przekonanie, że rząd i dwór zostaną zreformowane zgodnie z zasadami konfucjanizmu, w czym główną przeszkodą były wpływy potężnej frakcji eunuchów dominującej za poprzedniego panowania. Chen Fan przekonał Dou Wu że jedynym sposobem na przełamanie impasu jest po prostu zabicie wszystkich eunuchów. 23 czerwca Dou Wu przedstawił memoriał z żądaniem zabicia wszystkich eunuchów, którzy jego zdaniem przekroczyli granice właściwe dla ich roli obsadzając stanowiska w całym imperium swoimi klientami. Dou Miao, głównie pod wpływem eunucha Cao Jie, odmówiła. Stronnictwo regentów zwiększało presję i 8 sierpnia Chen Fan odczytał na dworze memoriał, w którym nazywał pięciu eunuchów (w tym Cao Jie) i ich klikę zdrajcami. Dwór był zszokowany, jednak cesarzowa wdowa nadal chroniła swoich służących. W tej sytuacji Dou Wu stwierdził, że łatwiej niż domagać się śmierci wszystkich eunuchów będzie oskarżyć ich o konkretne przestępstwa i w tym celu zadbał o to by odpowiednie organy sądów i administracji zostały obsadzone przez jego zwolenników. Lojalny wobec niego eunuch, Shan Bing, został wówczas mianowany na kluczowe stanowisko Prefekta Żółtych Wrót (黃門令, huangmen ling), dające dostęp do pałacu. W tym charakterze udało mu się aresztować jednego z eunuchów i torturami wymusić na nim zeznania obciążające Cao Jie i innego eunucha, Wang Fu.
Pucz eunuchów i śmierć.
Shan Bing sporządził memoriał nakazujący aresztowanie Cao Jie, Wang Fu i innych eunuchów, który w nocy 24/25 października został zaniesiony do pałacu. Wydaje się, że ani Dou Wu ani Chen Fan nie byli w pełni świadomi tego faktu, ponieważ późniejszy obrót spraw niewątpliwie ich zaskoczył. Po długich wahaniach eunuchowie otworzyli memoriał zanim ten dotarł do porannej straży i byli zszokowani liczbą eunuchów przeznaczoną do aresztowania. Wtedy siedemnastu z nich złożyło przysięgę, że wspólnie zabiją Dou Wu. Obudzono Cao Jie, który zaprowadził cesarza w bezpieczne miejsce, po czym zmusił urzędników sekretariatu za pomocą miecza do sporządzenia edyktu mianującego Wang Fu Prefektem Żółtych Wrót, wraz ze szczegółowym rozkazem zabicia swojego poprzednika. Wang Fu zabił Shan Binga w więzieniu i sprowadził torturowanego eunucha z powrotem do pałacu. Następnie eunuchowie skonfiskowali pieczęcie cesarzowej wdowy i wyposażeni w ten sposób w jej autorytet nakazali żołnierzom bronić dwóch pałaców oraz drogi pomiędzy nimi. Mając w ten sposób zabezpieczone tyły sporządzili edykt nakazujący aresztowanie Dou Wu.
Jeszcze w nocy ten sam eunuch, który jeszcze kilka godzin temu był w więzieniu, wręczył Dou Wu edykt nakazujący jego aresztowanie. Ten, chociaż zaskoczony, odrzucił go i uciekł do swojego bratanka Dou Shao, który dowodził jednym z pułków Armii Północnej. W międzyczasie Chen Fan zginął, gdy próbował zaatakować eunuchów. W tym czasie w Luoyangu akurat przebywał słynny generał Zhang Huan, który powrócił do stolicy po swoich zwycięstwach na froncie. Wyposażeni w opatrzone pieczęcią cesarzowej wdowy cesarskie rozkazy eunuchowie przekonali go, że cesarstwu zagraża zdrajca Dou Wu, i Zhang Huan stanął na czele ich oddziałów. Dou Wu i Dou Shao zebrali wiernych sobie żołnierzy Północnej Armii, jednak nad ranem, gdy dwie wrogie siły stanęły naprzeciwko siebie, na samą wieść, że mają walczyć z Zhang Huanem podopieczni Dou Wu zaczęli przechodzić na drugą stronę. Opuszczeni Dou Wu i Dou Shou popełnili samobójstwo.
Głowa Dou Wu została powieszona w stołecznym ratuszu, zaś większość jego krewnych i zwolenników została zabita, reszta zaś wygnana na dalekie Południe. Jedynie cesarzowa wdowa Dou Miao pozostała zamknięta w areszcie domowym, gdzie zmarła w 172.

</doc>
<doc id="4941047" url="https://pl.wikipedia.org/wiki?curid=4941047" title="Niebezpieczny oddział">
Niebezpieczny oddział

Niebezpieczny oddział (ang. "Danger Force", od 2020) – amerykański serial komediowy stworzony przez Christophera J. Nowaka oraz wyprodukowany przez wytwórnię Nickelodeon Productions. Spin-off serialu "Niebezpieczny Henryk".
Premiera serialu odbyła się w Stanach Zjednoczonych 28 marca 2020 na amerykańskim Nickelodeon. W Polsce serial zadebiutował 16 listopada 2020 na antenie Nickelodeon Polska.
Fabuła.
Superbohater Kapitan B, były szef Henryka postanawia stworzyć nową drużynę pomocników o nazwie Niebezpieczny oddział. Kapitan B i Ścios zakładają szkołę i rekrutują czterech nowych dzieciaków – Chapę, Milesa, Mikę i Bose’a, aby nauczyć jak panować ze swoimi nadprzyrodzonymi mocami, które pomogą im w walce ze złem w Swellview.
Produkcja.
Dnia 19 lutego 2020 zostało ogłoszone, że spin-off serialu o "Niebezpiecznym Henryku" "Niebezpieczny oddział" miał premierę 28 marca 2020 na amerykańskim Nickelodeon. Do spin-offu serialu ponownie zatrudniono Coopera Barnesa w roli Raya / Kapitana B oraz Michaela D. Cohena w roli Ściosa. Zostało również potwierdzone, że pierwszy sezon serialu otrzymał zamówienie na pierwsze trzynaście odcinków. Producentem wykonawczym oraz pomysłodawcą serialu został Christopher J. Nowak. Producentami serialu zostali Cooper Barnes i Jace Norman. Dnia 4 sierpnia 2020 zostało ogłoszone, że pojawi się pięcioodcinkowa seria zdalnie produkowanych „"minizodów"”, która miała premierę cztery dni później, 8 sierpnia. 18 marca 2021 roku serial został przedłużony o drugi sezon na 26 odcinków.

</doc>
<doc id="4941048" url="https://pl.wikipedia.org/wiki?curid=4941048" title="Stanisław Tobolczyk">
Stanisław Tobolczyk

Stanisław Andrzej Tobolczyk (ur. 3 lutego 1927, zm. 29 października 2020) – polski architekt, prof. nzw. dr hab. inż. arch.
Życiorys.
Więzień obozu koncentracyjnego KL Stutthof. W 1951 ukończył studia na Wydziale Architektury Politechniki Warszawskiej, w 1969 obronił pracę doktorską, następnie uzyskał stopień doktora habilitowanego. Otrzymał tytuł profesora w zakresie nauk technicznych. Pracował na Wydziale Architektury Politechniki Warszawskiej.
Zmarł 29 października 2020. Pochowany na Cmentarzu Wojskowym na Powązkach w Warszawie (kwatera GII-4-6).

</doc>
<doc id="4941049" url="https://pl.wikipedia.org/wiki?curid=4941049" title="MTN Group">
MTN Group

MTN Group Limited (dawniej M-Cell) – międzynarodowe przedsiębiorstwo telekomunikacyjne z siedzibą w Johannesburgu.
Przedsiębiorstwo zostało założone w 1994 roku jako M-Cell.

</doc>
<doc id="4941051" url="https://pl.wikipedia.org/wiki?curid=4941051" title="Rejon miedwieński">
Rejon miedwieński

Rejon miedwieński () – jednostka administracyjna wchodząca w skład obwodu kurskiego w Rosji.
Centrum administracyjnym rejonu jest osiedle typu miejskiego Miedwienka.
Geografia.
Powierzchnia rejonu wynosi 1080,15 km².
Graniczy z rejonami: bolszesołdatskim, kurskim, oktiabrskim, sołncewskim i pristieńskim (obwód kurski).
Głównymi rzekami są: Rieut (48 km nurtu w rejonie), Połnaja (30 km), Mładać (16 km), Rieutiec (16 km), Lubacz (16 km) i Miedwienka (13 km).
Historia.
Rejon powstał w roku 1928, ale w 1963 zlikwidowano go, a jego terytorium weszło w skład rejonu obojańskiego. Rejon miedwieński przywrócono w roku 1970.
Demografia.
W 2018 rejon zamieszkiwało 16 474 mieszkańców, z czego 4366 na terenach miejskich.
Podział administracyjny rejonu.
W skład rejonu wchodzi: 1 osiedle miejskie i 9 osiedli wiejskich (sielsowietów) – 147 miejscowości.

</doc>
<doc id="4941052" url="https://pl.wikipedia.org/wiki?curid=4941052" title="Sara Däbritz">
Sara Däbritz

Sara Ilonka Däbritz (ur. 15 lutego 1995 w Ambergu) – niemiecka piłkarka występująca na pozycji pomocnika, mistrzyni olimpijska z Rio de Janeiro.
Kariera piłkarska.
Kariera klubowa.
Jako juniorka grała w SpVgg SV Weiden, a następnie w SC Freiburg, w którym rozpoczęła karierę seniorską w 2012 roku. W 2015 roku przeniosła się do Bayernu Monachium, z którym w sezonie 2015/2016 wygrała Bundesligę. Od 2019 roku jest piłkarką Paris Saint-Germain.
Kariera reprezentacyjna.
Däbritz zadebiutowała w reprezentacji Niemiec 29 czerwca 2013 w meczu towarzyskim przeciwko Japonii. W tym samym roku zagrała w dwóch meczach na Mistrzostwach Europy w Szwecji. Niemki ten turniej wygrały.
W 2015 roku była członkiem kadry na Mistrzostwach Świata w Kanadzie. W meczu przeciwko Wybrzeżu Kości Słoniowej zdobyła swoją pierwszą bramkę dla dorosłej drużyny narodowej. Niemki turniej zakończyły na czwartym miejscu. 
Na igrzyskach olimpijskich w Rio de Janeiro w 2016 roku zdobyła złoty medal grając w pięciu spotkaniach i strzelając 3 bramki. 
W 2019 roku wystąpiła na Mistrzostwach Świata we Francji. Reprezentacja Niemiec zakończyła turniej na ćwierćfinale. 

</doc>
<doc id="4941062" url="https://pl.wikipedia.org/wiki?curid=4941062" title="Furia (film 2019)">
Furia (film 2019)

Furia – wietnamski film akcji z 2019 roku.
Fabuła.
Kiedy handlarze porywają jej córkę ze swojej wioski, mściwa Hai Phượng wraca do Sajgonu i jej wyjętych spod prawa korzeni, aby pokonać porywaczy.
Odbiór filmu.
Furia jest nie tylko najbardziej dochodowym filmem wietnamskim wszech czasów, ale także filmem o największych przychodach z tytułu otwarcia z 50 milionami VND. Film został wybrany do konkursu w kategorii najlepszego filmu nieanglojęzycznego na 92. ceremonii rozdania Oscarów, ale nie znalazł się na ostatecznej liście nominacji do Amerykańskiej Akademii Filmowej.

</doc>
<doc id="4941067" url="https://pl.wikipedia.org/wiki?curid=4941067" title="Tátra-Vidék">
Tátra-Vidék

Tátra-Vidék – węgierskie czasopismo (dwutygodnik, a okresowo tygodnik), ukazujące się w latach 1883–1885 w Újtátrafüred w ówczesnym Królestwie Węgier (obecnie Nowy Smokowiec u południowych podnóży Tatr na Słowacji). Ukazały się łącznie trzy roczniki (I–III, odpowiednio 26, 33 i 7 numerów). Redaktorem i wydawcą był dr Miklós Szontagh, węgierski lekarz i balneolog, założyciel sanatoriów w Nowym Smokowcu.
Czasopismo zajmowało się głównie balneologią i innymi formami lecznictwa sanatoryjnego, zwłaszcza w odniesieniu do terenów Spiszu. Poruszało jednak także różne aktualne tematy z terenów spiskiego Podtatrza oraz publikowało wiele artykułów o tematyce społecznej i kulturalnej, a także dotyczących turystyki tatrzańskiej i taternictwa.
Tytułu nie należy mylić z wydawanym w latach 1908–1918 w Popradzie czasopismem „Tátravidék”.

</doc>
<doc id="4941068" url="https://pl.wikipedia.org/wiki?curid=4941068" title="Mapy">
Mapy

Mapy – obrazkowa książka dla dzieci Aleksandry i Daniela Mizielińskich, opublikowana po raz pierwszy w 2012 roku, nakładem wydawnictwa Dwie Siostry.
Książka ma format atlasu. Składa się na nią (w jej wersji podstawowej) 51 map (ogólna mapa świata, mapy kontynentów i mapy krajów) oraz lista flag państw. Każdej mapie danego kraju towarzyszą ilustracje przedstawiające to, co dla niego charakterystyczne: stroje, potrawy, przyrodę, zabytki, miejsca, sławne osoby, przedmioty (ilustracji jest od 80 do 100), a także zbiór informacji, m.in. wielkość obszaru, liczba mieszkańców, nazwa stolicy itp. Początkowo książka zawierała mapy 42 krajów, z czasem zaczęło ich przybywać. Z okazji 10-lecia wydawnictwa Dwie Siostry opublikowano specjalną, limitowaną edycję "Map", wzbogaconą o 16 dodatkowych krajów. To łącznie ok. 5500 ilustracji.
Do stworzenia map zainspirowały twórców stare encyklopedie, w których znajdowały się kolorowe plansze. Praca nad książką zajęła Mizielińskim trzy lata. Największą jej częścią była dokumentacja i zbieranie informacji. Autorzy przyjęli zasadę, że dla każdego rysunku niezbędne będą trzy niezależne źródła. Informacje gromadzili w dokumencie, według przyjętego szablonu. Dodatkowym elementem projektowania map było ustalenie granic krajów, które czasem mogą być sporne. Mizielińscy przyjęli, że rysują takie granice, jakie dany kraj uznaje, więc bywa tak, że granice różnią się w zależności od tego, w jakim kraju książka się ukazuje (np. wydanie chińskie i indyjskie inaczej przedstawiają granicę indyjsko-chińską). Dopiero po zgromadzeniu informacji następowało rysowanie. Na potrzeby książki, aby nie wpisywać wszystkich informacji ręcznie, autorzy zaprojektowali dwa kroje pisma – Mrs White oraz Cartographer, choć dla wydań w innych językach ręcznie były wpisywane tytuły map oraz niekiedy wprowadzane zmiany w rysunku, jeśli napis znacznie różnił się długością od tego w polskim wydaniu.
W pierwszym roku po publikacji książka ukazała się w 10 krajach. Do 2020 roku łącznie ukazały się 3 miliony egzemplarzy "Map", w 40 krajach. Książkę przetłumaczono na prawie 30 języków.

</doc>
<doc id="4941072" url="https://pl.wikipedia.org/wiki?curid=4941072" title="Dubrowo (sielsowiet Miadzioł)">
Dubrowo (sielsowiet Miadzioł)

Dubrowo – dawny zaścianek. Tereny na których leżał znajdują się obecnie na Białorusi, w obwodzie mińskim, w rejonie miadzielskim, w sielsowiecie Miadzioł.
Dawniej używane nazwy – Dąbrowa, Dębowo lub Domazowo.
Historia.
W czasach zaborów w granicach Imperium Rosyjskiego.
W dwudziestoleciu międzywojennym wieś leżała w Polsce, w województwie wileńskim, w powiecie duniłowickim (od 1926 postawskim), w gminie Miadzioł.
Według Powszechnego Spisu Ludności z 1921 roku zamieszkiwało tu 4 osoby, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwało 3 osoby.
Wierni należeli do parafii rzymskokatolickiej w m. Miadzioł. Miejscowość podlegała pod Sąd Grodzki w Miadziole i Okręgowy w Wilnie; właściwy urząd pocztowy mieścił się w Miadziole.

</doc>
<doc id="4941073" url="https://pl.wikipedia.org/wiki?curid=4941073" title="China Unicom">
China Unicom

China United Network Communications Group Co., Ltd. (), także China Unicom (chiń. ) – chińskie przedsiębiorstwo telekomunikacyjne z siedzibą w Pekinie.
Przedsiębiorstwo zostało założone w 1994 roku.

</doc>
<doc id="4941074" url="https://pl.wikipedia.org/wiki?curid=4941074" title="Dołżany">
Dołżany



</doc>
<doc id="4941075" url="https://pl.wikipedia.org/wiki?curid=4941075" title="China United Network Communications Group">
China United Network Communications Group



</doc>
<doc id="4941076" url="https://pl.wikipedia.org/wiki?curid=4941076" title="Wiesław Walankiewicz">
Wiesław Walankiewicz

Wiesław Andrzej Walankiewicz (ur. 1949, zm. 29 października 2020) – polski ornitolog, dr hab.
Życiorys.
Obronił pracę doktorską, 29 stycznia 2008 habilitował się na podstawie pracy zatytułowanej "Czynniki ograniczające zagęszczenia lęgowe muchołówki białoszyjej Ficedula albicollis w pierwotnych grądach Białowieskiego Parku Narodowego - cykl 6 prac". Został zatrudniony na stanowisku profesora uczelni w Uczelni Społeczno-Medycznej w Warszawie.
Był profesorem nadzwyczajnym w Instytucie Biologii na Wydziale Przyrodniczym Uniwersytetu Przyrodniczo-Humanistycznego w Siedlcach.
Zmarł 29 października 2020.

</doc>
<doc id="4941078" url="https://pl.wikipedia.org/wiki?curid=4941078" title="Rejon pristieński">
Rejon pristieński

Rejon pristieński () – jednostka administracyjna wchodząca w skład obwodu kurskiego w Rosji.
Centrum administracyjnym rejonu jest osiedle typu miejskiego Pristień.
Geografia.
Powierzchnia rejonu wynosi 1001,22 km².
Graniczy z rejonami: miedwieńskim, obojańskim, manturowskim, sołncewskim, a także z obwodem biełgorodzkim.
Główne rzeki to: "Sejm" i "Płoska".
Historia.
Rejon powstał w roku 1935 jako "rejon maryiński", a dzisiejszą nazwę otrzymał dopiero w 1959. W 1963 w wyniku reformy administracyjnej zlikwidowano go, a dwa lata później przywrócono w obecnych granicach.
Demografia.
W 2018 rejon zamieszkiwało 15 317 mieszkańców, z czego 7669 na terenach miejskich.
Miejscowości.
W skład rejonu wchodzi: 2 osiedla typu miejskiego, 18 sielsowietów i 67 wiejskich miejscowości.

</doc>
<doc id="4941081" url="https://pl.wikipedia.org/wiki?curid=4941081" title="China Telecommunications Corporation">
China Telecommunications Corporation

China Telecommunications Corporation (), także China Telecom () – chińskie przedsiębiorstwo telekomunikacyjne z siedzibą w Pekinie.
Przedsiębiorstwo zostało założone w 1995 roku.

</doc>
<doc id="4941083" url="https://pl.wikipedia.org/wiki?curid=4941083" title="China Telecom">
China Telecom



</doc>
<doc id="4941084" url="https://pl.wikipedia.org/wiki?curid=4941084" title="Charles Coughlin">
Charles Coughlin

Charles Edward Coughlin, znany jako "Father Coughlin" ("Ojciec Coughlin", ur. 25 października 1891 w Hamilton, zm. 27 października 1979 w Bloomfield Hills) – amerykański duchowny katolicki, kaznodzieja radiowy, który w latach 30. XX w. rozwinął jedną z pierwszych głęboko lojalnych masowych publiczności w historii audycji radiowych.
Życiorys.
Dorastał w portowym mieście Hamilton nad Wielkimi Jeziorami, kształcił się w St. Michael's College w Toronto, a w 1911 ukończył studia na Uniwersytecie w Toronto. Poważnie zastanawiał się nad wejściem do polityki, jednak ostatecznie wybrał kapłaństwo, studiował w St. Basil's Seminary w Toronto i w 1923 został wyświęcony w Detroit. Należał do zgromadzenia bazylianów, które wywarło duży wpływ na jego poglądy. W 1926 został duszpasterzem Świątyni Małego Kwiatu (Shrine of the Little Flower) w Royal Oak w Michigan. W 1930 eksperymentował z nowym wówczas medium, jakim było radio, nadając początkowo kazania, rozmowy z dziećmi i lekcje katechizmu. Wkrótce potem na antenie zaczęły pojawiać się polityczne i ekonomiczne treści. W 1930 Coughlin ogłosił krucjatę przeciwko komunizmowi i rozpowszechnianiu się wpływów komunistycznych w USA. Zaczął też atakować urzędującego prezydenta Hoovera i popierać jego rywala Franklina Roosevelta podczas kampanii przed wyborami w 1932. Wówczas widział w Roosevelcie nadzieję na wyjście USA z wielkiego kryzysu i uchronić kraj przed komunistycznym zagrożeniem. Używał swojego programu radiowego "The Hour of Power" do przekonywania słuchaczy do głosowania na Roosevelta, mimo że sam Roosevelt od początku był nieufny wobec Coughlina i zdawał się ignorować jego rolę w powodzeniu jego kampanii. Coughlin szybko zdobywał słuchaczy. Wykorzystywał swój program do popierania Nowego Ładu i atakowania tych, którzy byli mu przeciwni. Gdy zdał sobie sprawę, że nie będzie odgrywał kluczowej roli w gabinecie Roosevelta, poczuł się zdradzony. Stopniowo zaczął wyrażać reakcyjne poglądy i coraz ostrzejszą krytykę Nowego Ładu, która była przy tym naszpikowana antysemicką retoryką. Po kilku próbach sprawienia, żeby prezydent zaczął go zauważać, odwrócił się od Roosevelta. W 1935 w swoim programie radiowym zaatakował zarówno prezydenta, jak i Nowy Ład. W tym samym roku założył Narodową Unię dla Sprawiedliwości Społecznej (National Union for Social Justice; NUSJ) jako polityczną grupę mającą reprezentować interesy jego słuchaczy w Waszyngtonie. Podczas wyborów prezydenckich w 1936 NUSJ miała ponad milion płacących członków.
W założonym przez siebie w 1936 piśmie "Social Justice" Coughlin przypuszczał bardzo ostre ataki na komunizm, Wall Street i Żydów, jednocześnie wypowiadając się z uznaniem o faszyzmie, nazizmie i rządach autorytarnych, w których widział jedyną metodę leczenia chorób demokracji i kapitalizmu. Potępiał "wpływ bezbożnych kapitalistów, Żydów, komunistów, międzynarodowych bankierów i plutokratów" na politykę zagraniczną USA. W cyklu artykułów w "Social Justice" z 1938 ostro krytykował żydowskich "finansistów i ich kontrolę nad polityką światową". Z tego powodu otrzymywał około trzy miliony listów rocznie, z których wiele zawierało pieniądze na prowadzoną przez niego "krucjatę". Opowiadał się za nacjonalizacją zasobów zbyt ważnych, by były utrzymywane przez jednostki, likwidacją systemu rezerwy federalnej, przywróceniu Kongresowi prawa do regulacji pieniądza, prawem robotników do organizowania związków zawodowych i rekwizycją bogactwa oraz poborem mężczyzn w czasach wojny. W polityce zagranicznej popierał zasadę "America First". W latach 30. był jednym z najbardziej wpływowych ludzi w USA; w Royal Oak zbudowano nowy urząd pocztowy wyłącznie w celu rozpatrywania listów, które otrzymywał, średnio w ilości 80 000 tygodniowo. Ponadto publiczność jego audycji radiowych sięgnęła 10 milionów. W swoim programie z 1938 pomógł zainspirować i nagłośnić tworzenie politycznego stowarzyszenia nazwanego Front Chrześcijański ("Christian Front"), zorganizowanego w sposób zbliżony do milicji, który obiecał bronić kraju przed komunistami i Żydami. Organizacja ta organizowała wiece w całym kraju; w Nowym Jorku kilku jej członków zostało aresztowanych za nękanie Żydów na ulicy. Coughlin był zwolennikiem izolacjonizmu od początku swojej kariery.
Gdy w Europie trwała II wojna światowa, Coughlin obwiniał Żydów za podżeganie do konfliktów. Stanowczo sprzeciwiał się jakimkolwiek zagranicznym interwencjom przez rząd USA. Nawet po japońskim ataku na Pearl Harbor w grudniu 1941 sprzeciwiał się wejściu USA do wojny, twierdząc, że Żydzi zaplanowali wojnę dla własnej korzyści i zmówili się, żeby uwikłać USA. W tym okresie był już objęty śledztwem przez amerykański rząd; jeszcze przed Pearl Harbor, we wrześniu 1941, jego wniosek o paszport został odrzucony przez Departament Stanu z powodu odnotowanych pronazistowskich poglądów. Jego komentarze po Pearl Harbor i związana z przystąpieniem USA do wojny zmiana nastrojów społecznych dały rządowi możliwość ograniczenia jego politycznej aktywności. W 1942 agenci FBI zorganizowali nalot na kościół Coughlina i skonfiskowali wszystkie księgi parafialne oraz osobiste papiery. Podczas śledztwa prokurator generalny Francis Biddle argumentował, że pismo Coughlina "Social Justice" powtarza w USA linię wrogiej propagandy prowadzonej przeciwko krajowi z zagranicy. Amerykańskie władze pozwoliły Coughlinowi kontynuować wydawanie jego pisma, jednak zakazały mu używania poczty w celu rozpowszechniania go. Wkrótce potem publikacja została przerwana. W tym samym roku katolicka hierarchia nakazała mu zaprzestać nadawanie, a arcybiskup Detroit Edward Mooney nakazał Coughlinowi zaprzestać wszelkiej nie-duszpasterskiej działalności pod rygorem suspensy. Pozostał na stanowisku duszpasterza Świątyni Małego Kwiatu w Detroit do przejścia na emeryturę w 1966. Był autorem książek "Christ or the Red Serpent" (1930), "By the Sweat of Thy Brow" (1931) i "The New Deal in Money" (1933).

</doc>
<doc id="4941086" url="https://pl.wikipedia.org/wiki?curid=4941086" title="Zatoka Józefa Bonapartego">
Zatoka Józefa Bonapartego

Zatoka Józefa Bonapartego () – zatoka Morza Timor, u północnego wybrzeża Australii, na granicy Terytorium Północnego i Australii Zachodniej.
Zachodzie kraniec zatoki wyznacza przylądek Cape Londonderry, za wschodni kraniec uznawany jest przylądek Cape Scott bądź położony nieco dalej Point Blaze. Szerokość zatoki u wejścia wynosi około 300 km. Odnogą Zatoki Józefa Bonapartego jest zatoka Cambridge, do której uchodzą rzeki Ord, Durack, Pentecost i Forrest. Inne rzeki uchodzące do zatoki to Victoria i Fitzmaurice.
W 1644 roku dotarł tu holenderski żeglarz Abel Tasman. W 1803 roku zatokę odwiedził francuski podróżnik Nicolas Baudin, który nadał jej nazwę na cześć Józefa Bonapartego, starszego brata Napoleona Bonapartego i przyszłego króla Hiszpanii.

</doc>
<doc id="4941088" url="https://pl.wikipedia.org/wiki?curid=4941088" title="Joseph Bonaparte Gulf">
Joseph Bonaparte Gulf



</doc>
<doc id="4941089" url="https://pl.wikipedia.org/wiki?curid=4941089" title="Chunghwa Telecom">
Chunghwa Telecom

Chunghwa Telecom Co., Ltd. () – tajwański dostawca usług telekomunikacyjnych z siedzibą w Tajpej.
Przedsiębiorstwo zostało założone w 1996 roku.

</doc>
<doc id="4941090" url="https://pl.wikipedia.org/wiki?curid=4941090" title="Dołżany (rejon miadzelski)">
Dołżany (rejon miadzelski)

Dołżany (; ) – wieś na Białorusi, w obwodzie mińskim, w rejonie miadzielskim, w sielsowiecie Swatki.
Dawnej używane nazwy – Dowżany lub Doużanie.
Historia.
W czasach zaborów wieś w granicach Imperium Rosyjskiego.
W dwudziestoleciu międzywojennym wieś leżała w Polsce, w województwie wileńskim, w powiecie duniłowickim (od 1926 postawskim), w gminie Miadzioł.
Według Powszechnego Spisu Ludności z 1921 roku zamieszkiwało tu 177 osób, 3 było wyznania rzymskokatolickiego, a 174 prawosławnego. Jednocześnie 1 mieszkaniec zadeklarował polską przynależność narodową, 174 białoruską, a 2 litweską. Było tu 35 budynków mieszkalnych. W 1931 w 38 domach zamieszkiwały 203 osoby.
Wierni należeli do parafii rzymskokatolickiej w Miadziole i prawosławnej w Swatkach. Miejscowość podlegała pod Sąd Grodzki w Miadziole i Okręgowy w Wilnie; właściwy urząd pocztowy mieścił się w Miadziole.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.

</doc>
<doc id="4941091" url="https://pl.wikipedia.org/wiki?curid=4941091" title="Janne Gustafsson">
Janne Gustafsson

Johan August „Janne” Gustafsson (ur. 2 maja 1883 w Stora Skedvi, zm. 24 września 1942 tamże) – szwedzki strzelec, medalista olimpijski.
Olimpijczyk z Londynu (1908), gdzie wystąpił w trzech konkurencjach. Zdobył srebrny medal w drużynowym strzelaniu z karabinu dowolnego w trzech pozycjach z 300 metrów, choć jego rezultat był najsłabszym w szwedzkiej ekipie (w zawodach indywidualnych był piąty). Uplasował się na piątym miejscu w karabinie wojskowym drużynowo.
Nigdy nie stanął na podium mistrzostw świata.

</doc>
<doc id="4941098" url="https://pl.wikipedia.org/wiki?curid=4941098" title="Czynnik XII">
Czynnik XII

Czynnik XII, FXII (czynnik kontaktu, czynnik Hagemana) – zymogenna postać czynnika XIIa, jednego z czynników kaskady krzepnięcia krwi. Należy do klasy proteaz serynowych (EC 3.4.21.38). U ludzi jest kodowany przez gen F12. 
Fizjologia.
Czynnik XII jest wytwarzany przez wątrobę i krąży w ustroju jako homodimer w nieaktywnej postaci. Jego okres półtrwania w osoczu wynosi około 50 godzin. 
Postać zymogenu jest aktywowana do czynnika XIIa w wyniku kontaktu z ujemnie naładowaną powierzchnią, którą "in vivo" jest kolagen odsłonięty w wyniku uszkodzenia ściany naczyń. Proces ten jest punktem wyjścia wewnętrznego szlaku krzepnięcia, co ma kluczowe znaczenie dla tworzenia się skrzepliny. 
Aktywacja czynnika XII napędzana jest polifosforanem płytek krwi, który powoduje przejście od pierwotnej hemostazy (tworzenie czopa płytkowego) do wtórnej hemostazy (tworzenie siatki fibrynowej).
Struktura.
Gen F12 czynnika XII znajduje się na końcu długiego ramienia piątego chromosomu (5q33-qter). Ludzki czynnik XII zbudowany jest z 596 aminokwasów o łącznej masie cząsteczkowej około 80 kD, ułożonych w dwa łańcuchy (ciężki i lekki), połączone wiązaniem dwusiarczkowym. Łańcuch ciężki zawiera dwie domeny typu fibronektyny (typ I i II), dwie domeny podobne do naskórkowego czynnika wzrostu, domenę kringle i region bogaty w prolinę, a łańcuch lekki zawiera domenę proteazy. Struktura domeny tandemowej (FnI-EGF-podobnej) czynnika krzepnięcia XII została określona za pomocą krystalografii rentgenowskiej. Struktury krystaliczne łańcucha lekkiego FXII występują jako niezwiązane (β-FXII) i związane (β-FXIIa) z inhibitorami. 
Przeciętne stężenie FXII w osoczu wynosi 30 mg/l.
Rola w patologii.
Niedobór czynnika XII jest rzadkim zaburzeniem dziedziczonym autosomalnie recesywnie. Zaburzenie to można nabyć lub odziedziczyć. Najczęściej zachodzi dziedziczenie wadliwych genów od obojga rodziców. Osoby z tylko jedynym wadliwym genem mogą mieć niższy poziom czynnika XII w osoczu, a także mogą przekazywać wadliwy gen połowie swego potomstwa. U osób z wrodzonym niedoborem czynnika XII stan taki utrzymuje się przez całe życie. Szacuje się, że tylko 1 na 1 000 000 osób jest dotkniętych tym zaburzeniem, ale badanie przeprowadzone w 1994 roku na 300 zdrowych dawcach krwi wykazało, że 7 osób (2,3%) miało niedobory FXII, a jeden pacjent (0,3%) nie miał wykrywalnego poziomu tego czynnika. 
W przeciwieństwie do niedoborów innych czynników krzepnięcia, niedobór czynnika XII przebiega całkowicie bezobjawowo i nie powoduje nadmiernego krwawienia. Badania przeprowadzone na kobietach z nawracającymi poronieniami sugerują związek tej dolegliwości z niedoborem FXII. 
Niedobór FXII jest zwykle wykrywany przypadkowo podczas wykonywania badań laboratoryjnych pod kątem zaburzeń krzepnięcia. Nieprawidłowości manifestują się wydłużonym czasem protrombinowym (PT) oraz czasem częściowej tromboplastyny po aktywacji (aPTT). Diagnozę potwierdza test wykrywający bardzo niski lub wręcz zerowy poziom FXII.
Nabyta postać niedoboru FXII występuje głównie u pacjentów z zespołem nerczycowym, chorobami wątroby, posocznicą ze wstrząsem, rozsianym wykrzepianiem śródnaczyniowym. 
Nadmierne wysokie poziomy czynnika XII mogą predysponować do zwiększonego ryzyka zakrzepicy żylnej ze względu na rolę czynnika XII jako jednego z katalizatorów konwersji plazminogenu do jego aktywnej, fibrynolitycznej postaci, plazminy. [15] Zwiększoną aktywność czynnika XII opisano w dziedzicznym obrzęku naczynioruchowym typu III
Historia.
Czynnik Hagemana został po raz pierwszy odkryty w 1955 r., kiedy w rutynowej przedoperacyjnej próbce krwi 37-letniego Johna Hagemana stwierdzono wydłużony czas krzepnięcia, mimo że nie miał on objawów krwotocznych. 

</doc>
<doc id="4941099" url="https://pl.wikipedia.org/wiki?curid=4941099" title="Sina Corporation">
Sina Corporation

Sina Corporation () – chińskie przedsiębiorstwo założone w 1998, działające w branży internetowej. Portfolio Sina Corp obejmuje witryny i usługi internetowe: SINA.com (portal), SINA mobile (portal mobilny i aplikacje mobilne), Weibo (sieć społecznościowa).

</doc>
<doc id="4941100" url="https://pl.wikipedia.org/wiki?curid=4941100" title="Rejon sołncewski (obwód kurski)">
Rejon sołncewski (obwód kurski)

Rejon sołncewski () – jednostka administracyjna wchodząca w skład obwodu kurskiego w Rosji.
Centrum administracyjnym rejonu jest osiedle typu miejskiego Sołncewo.
Geografia.
Powierzchnia rejonu wynosi 1051,77 km².
Graniczy z rejonami: miedwieńskim, kurskim, manturowskim, szczigrowskim, timskim, pristieńskim.
Główne rzeki to: "Sejm", "Sejmica", "Leszczinka", "Donieckaja", "Iwica", "Chan".
Historia.
Rejon powstał w roku 1928, a w 1934 wszedł w skład obwodu kurskiego.
Demografia.
W 2018 rejon zamieszkiwało 13 379 mieszkańców, z czego 3923 na terenach miejskich.
Miejscowości.
W skład rejonu wchodzi: 1 osiedle typu miejskiego, 16 sielsowietów i 93 wiejskie miejscowości.

</doc>
<doc id="4941101" url="https://pl.wikipedia.org/wiki?curid=4941101" title="Magian">
Magian

Magian (tadż. "Моғиёндарё") – rzeka w Tadżykistanie w wilajecie sogdyjskim, lewy dopływ Zarafszanu. Jej długość wynosi 68 km, zaś powierzchnia zlewni 1100 km².

</doc>
<doc id="4941102" url="https://pl.wikipedia.org/wiki?curid=4941102" title="AcFun">
AcFun

AcFun () – chiński serwis internetowy umożliwiający udostępnianie treści wideo. Został uruchomiony w 2007 roku.
Platforma strumieniowa AcFun jako pierwsza w kraju wprowadziła możliwość interakcji między użytkownikami w czasie rzeczywistym.

</doc>
<doc id="4941103" url="https://pl.wikipedia.org/wiki?curid=4941103" title="Dubiszcze (rejon miadzielski)">
Dubiszcze (rejon miadzielski)

Dubiszcze – dawny zaścianek. Tereny na których leżał znajdują się obecnie na Białorusi, w obwodzie mińskim, w rejonie miadzielskim, w sielsowiecie Miadzioł.
Historia.
W czasach zaborów w granicach Imperium Rosyjskiego.
W dwudziestoleciu międzywojennym zaścianek leżał w Polsce, w województwie wileńskim, w powiecie duniłowickim (od 1926 postawskim), w gminie Miadzioł.
Według Powszechnego Spisu Ludności z 1921 roku zamieszkiwało tu 7 osób, wszystkie były wyznania prawosławnego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwało 7 osób.
Wierni należeli do parafii rzymskokatolickiej w m. Miadzioł. Miejscowość podlegała pod Sąd Grodzki w Miadziole i Okręgowy w Wilnie; właściwy urząd pocztowy mieścił się w Miadziole.

</doc>
<doc id="4941104" url="https://pl.wikipedia.org/wiki?curid=4941104" title="Dubiszcze (ujednoznacznienie)">
Dubiszcze (ujednoznacznienie)



</doc>
<doc id="4941106" url="https://pl.wikipedia.org/wiki?curid=4941106" title="Plac Wolności w Charkowie">
Plac Wolności w Charkowie

Plac Wolności (, ) – plac znajdujący się w Charkowie na Ukrainie. Jest on dziewiątym pod względem wielkości placem na świecie oraz trzecim w Europie.
Nazwa.
Od 1925 do 1991 roku plac nosił imię Feliksa Dzierżyńskiego. W czasie niemieckiej okupacji w 1942 roku nazywano go „Placem Wehrmachtu” (). Od końca marca do 23 sierpnia 1943 roku nazywano go „Placem SS Leibstandart” od nazwy 1 Dywizji Pancernej SS „Leibstandarte SS Adolf Hitler”, która odbiła miasto w trakcie trzeciej bitwy o Charków. Od 1991 roku po rozpadzie ZSRR nosi nazwę „plac Wolności”.
Historia.
W 1925 roku z inicjatywy Feliksa Dzierżyńskiego zdecydowano o budowie Domu Przemysłu Państwowego. Zapoczątkowało to powstanie nowej dzielnicy, której centrum stanowił ogromny obszar. Aby uzyskać widok na pierwszy radziecki wieżowiec od strony ulicy Sumskiej, konieczne było oczyszczenie wielkiej przestrzeni z niskiej zabudowy starszych budynków. Spory o kształt i granice placu toczyły się aż do lat 30. Jednym z pomysłów było stworzenie dwóch placów oddzielonych monumentalnym budynkiem. Z projektu jednak zrezygnowano. W 1963 roku na placu został odsłonięty pomnik Lenina, który został obalony w 2014 roku. W 2008 roku na placu zagrał zespół Queen z Paulem Rodgersem. Na występ przyszło 350 tysięcy osób. W latach 2010–2013 w trakcie Dnia Zwycięstwa na placu odbywały się parady wojskowe w których brały udział wojska ukraińskie i rosyjskie. W 2014 roku, w trakcie Euromajdanu, plac był miejscem wystąpień ruchów proukraińskich i prorosyjskich. Na miejscu pomnika Lenina 23 sierpnia 2020 roku została otwarta fontanna. 
W trakcie inwazji rosyjskiej na Ukrainę, 1 marca 2022 r. w plac uderzyły dwie rakiety typu Kalibr. Wskutek eksplozji częściowemu zniszczeniu uległa siedziba władz obwodu charkowskiego a z pozostałych budynków wypadły okna. 

</doc>
<doc id="4941108" url="https://pl.wikipedia.org/wiki?curid=4941108" title="Jerzy Szeski">
Jerzy Szeski

Jerzy Szeski (ur. 29 marca 1920 w Chersoniu, Ukraina, zm. 7 grudnia 1992 w Warszawie) – polski scenograf i kostiumograf filmowy i teatralny.
Życiorys.
Urodził się jako Beniamin Szeskin i takim nazwiskiem posługiwał się do ukończenia studiów. W 1938 razem z rodziną zamieszkał w Grodnie, po zajęciu miasta przez Armię Czerwoną został w grudniu 1939 aktorem i scenografem w Polskim Teatrze Lalek Białorusi Zachodniej w Grodnie. Po zajęciu Grodna przez wojska hitlerowskie w 1941 przedostał się do Warszawy i tu przebywał do zakończenia wojny. W 1945 rozpoczął studia na Akademii Sztuk Pięknych w Krakowie, równocześnie był kierownikiem plastycznym w Teatrze dla dzieci „Wesoła Gromadka", a od kwietnia jako malarz-dekorator w Teatrze im. Juliusza Słowackiego. W 1949 ukończył studia, przez dwa lata pracował w Teatrach Dramatycznych we Wrocławiu, od 1951 do 1954 w Teatrze Dramatycznym w Szczecinie, a od 1955 do 1957 w Teatrze Powszechnym w Łodzi. Następnie skupił się na pracy scenografa filmowego, stając się w tej branży jednym z najwybitniejszych polskich scenografów II połowy XX wieku. Od 1967 pracował w Przedsiębiorstwie Realizacji Filmów „Zespoły Filmowe". Zasłynął jako znawca militariów, szczególnie XVII wiecznych. Pochowany na cmentarzu Bródnowskim w Warszawie (kwatera 5E-6-31).

</doc>
<doc id="4941109" url="https://pl.wikipedia.org/wiki?curid=4941109" title="56.com">
56.com

56.com – chiński serwis internetowy umożliwiający udostępnianie i oglądanie treści wideo. Został uruchomiony w 2005 roku.
Większość klipów dostępnych w serwisie jest generowana przez użytkowników.
W 2011 roku sieć 56.com została zakupiona przez portal społecznościowy Renren. W 2014 roku witryna przeszła w ręce przedsiębiorstwa Sohu.

</doc>
<doc id="4941121" url="https://pl.wikipedia.org/wiki?curid=4941121" title="EM TV">
EM TV

EM TV – kanał telewizyjny funkcjonujący w Papui-Nowej Gwinei. Został uruchomiony w 1987 roku i jest najstarszą stacją telewizyjną w kraju.

</doc>
<doc id="4941125" url="https://pl.wikipedia.org/wiki?curid=4941125" title="Pontus Aspgren">
Pontus Aspgren

Pontus Aspgren (ur. 15 marca 1991 w Aveście) – szwedzki żużlowiec.
W lidze brytyjskiej reprezentant klubów: Wolverhampton (2012), Rye House (2013), Somerset (2014) oraz Leicester (2014), natomiast w lidze polskiej startował w barwach klubów Motor Lublin (2011), ROW Rybnik (2012, 2021), Wanda Kraków (2015), Polonia Piła (2018) oraz Lokomotiv Daugavpils (2019–2020).
Finalista indywidualnych mistrzostw świata juniorów (2012 – VIII miejsce). Brązowy medalista drużynowych mistrzostw świata juniorów (Gniezno 2012). Brązowy medalista indywidualnych mistrzostw Szwecji (Målilla 2020).

</doc>
<doc id="4941127" url="https://pl.wikipedia.org/wiki?curid=4941127" title="Prime Video">
Prime Video

Prime Video (wcześniej Amazon Prime Video) – amerykańska platforma wideo na życzenie, oferująca dostęp do filmów i seriali poprzez media strumieniowe. Usługa została uruchomiona w 2006 roku.
W Polsce platforma pojawiła się 14 grudnia 2016.

</doc>
<doc id="4941133" url="https://pl.wikipedia.org/wiki?curid=4941133" title="PWA AERO">
PWA AERO



</doc>
<doc id="4941136" url="https://pl.wikipedia.org/wiki?curid=4941136" title="Rejon kurski (obwód kurski)">
Rejon kurski (obwód kurski)

Rejon kurski () – jednostka administracyjna wchodząca w skład obwodu kurskiego w Rosji.
Centrum administracyjnym rejonu jest miasto Kursk, który jednak nie wchodzi w skład tej jednostki.
Geografia.
Powierzchnia rejonu wynosi 1657,00 km².
Graniczy z rejonami: fatieżskim, zołotuchińskim, sołncewskim, szczigrowskim, miedwieńskim i oktiabrskim (obwód kurski).
Główne rzeki to: Sejm, Tuskar, Bolszaja Kurica, Rać, Mokwa, Młodać i Połnaja.
Historia.
Rejon powstał w roku 1928, ale już w 1930 został zlikwidowany. Przywrócono go wraz z powstaniem obwodu kurskiego w 1934, ale rok później znów przestał istnieć. W 1963 rejony: biesiediński, winnikowski i leninski połączyły się w rejon kurski. W 1970 ujęto z rejonu kurskiego dawny rejon leninski, który stał się dzisiejszym rejonem oktiabrskim.
Demografia.
W 2018 rejon zamieszkiwało 57 720 mieszkańców (wyłącznie na terenach wiejskich).
Podział administracyjny rejonu.
W skład rejonu wchodzi 17 osiedli wiejskich (sielsowietów).

</doc>
<doc id="4941138" url="https://pl.wikipedia.org/wiki?curid=4941138" title="Skylink">
Skylink

Skylink – platforma telewizji satelitarnej funkcjonująca w Czechach i na Słowacji. W 2009 roku przeszła w ręce luksemburskiego przedsiębiorstwa M7 Group.
Z usługi Skylink korzysta ponad 1,5 mln klientów.

</doc>
<doc id="4941139" url="https://pl.wikipedia.org/wiki?curid=4941139" title="Marjory Wardrop">
Marjory Wardrop

Marjory Scott Wardrop (ur. 11 listopada 1869 w Londynie, zm. 7 grudnia 1909 w Bukareszcie) – angielska tłumaczka literatury gruzińskiej.
Życiorys.
Była jedyną córką i najmłodszym dzieckiem Thomasa Caldwella Wardropa i jego żony Marjory Cameron Scott. Jej najstarszy brat Olivier Wardrop był brytyjskim dyplomatą. Uczyła się w prywatnych szkołach w Chislehurst i Eastbourne. Znała sześć języków: francuski, niemiecki, rosyjski, rumuński, włoski i gruziński. Języka gruzińskiego nauczyła się po tym jak Olivier w 1888 roku opublikował książkę "The Kingdom of Georgia: Notes of Travel in a Land of Women, Wine and Song." W grudniu 1884 roku po raz pierwszy wyjechała do Gruzji z matką i Olivierem. Drugą podróż w 1896 roku odbyła z rodzicami i drugim bratem Thomasem. Po powrocie podjęła decyzję o rozpoczęciu pierwszego tłumaczenia na język angielski R"ycerza w tygrysiej skórze", średniowiecznego gruzińskiego poematu autorstwa Szota Rustaweliego. Rękopis jej tłumaczenia jest przechowywany w Bibliotece Bodlejańskiej w Oxfordzie. Jej tłumaczenie zostało opublikowane już po jej śmierci w 1912 roku przez Olivera Wardropa w Londynie. Wspólnie z Olivierem przetłumaczyła "O mądrości rzeczy zmyślonych" Sulchana Saby Orbelianiego i "Life of Saint Nino".
Marjory korespondowała z gruzińskimi naukowcami pracującymi w Rosji Aleksandrem Chachanowem i Aleksandrem Cagarieli. Kolekcjonowała gruzińskie czasopisma, książki i rękopisy. Po jej śmierci zostały one przekazane przez Oliviera do Biblioteki Bodlejańskiej i stały się podstawą istniejącej tam kolekcji Wardropów. Korespondowała z gruzińską pisarką Anastasiją Tumaniszwili-Cerietieli oraz z innym gruzińskim pisarzem Ivanem Machabeli. Przyjaźniła się z rodziną Ilii Czawczawadze, żoną Olgą i siostrą Jelizawiettą. Od 1895 roku do śmierci Marjory towarzyszyła bratu Olivierowi, gdy ten wstąpił do służby dyplomatycznej. W latach 1895–1902 mieszkała w Kerczu w Rosji, w 1899 w Sewastopolu, a 1903–1905 w Sankt Petersburgu oraz krótko w Tunisie, na Haiti i w Polsce. Od 1906 roku mieszkała w Bukareszcie, gdzie Olivier pełnił funkcję konsula generalnego. Tam zmarła w 1909 roku. Została pochowana w grobie rodzinnym na cmentarzu parafialnym św. Mikołaja w Sevenoaks w Kencie.

</doc>
<doc id="4941153" url="https://pl.wikipedia.org/wiki?curid=4941153" title="Państwa uczestniczące w Zimowych Igrzyskach Olimpijskich 1936">
Państwa uczestniczące w Zimowych Igrzyskach Olimpijskich 1936

Państwa uczestniczące w Zimowych Igrzyskach Olimpijskich 1936 – lista państw, reprezentowanych przez narodowe komitety olimpijskie, które wysłały przynajmniej jednego sportowca na IV Zimowe Igrzyska Olimpijskie w 1936 roku w Garmisch-Partenkirchen.
W zawodach olimpijskich na igrzyskach w Garmisch-Partenkirchen wzięli udział reprezentanci 28 państw. Najliczniej reprezentowanym kontynentem była Europa (23 państw), kolejnymi według liczby państw uczestniczących były: Azja i Ameryka Północna i Południowa (po 2 państwa).
Pod względem liczby uczestników najliczniejszą reprezentację wystawiła Austria, w barwach których zaprezentowało się 60 sportowców (10 kobiet i 50 mężczyzn). Stany Zjednoczone jako jedyne wystawiły swoich sportowców we wszystkich 78 konkurencjach
W klasyfikacji medalowej pierwsze miejsce zajęła reprezentacja Norwegii, w dorobku której znalazło się 15 medali (7 złotych, 5 srebrnych i 3 brązowych). W klasyfikacji indywidualnej pierwsze miejsce zajął łyżwiarz szybki Ivar Ballangrud, który zdobył trzy złote medale i jeden srebrny medal.
Liczebność reprezentacji.
Najliczniejszą reprezentację na igrzyska olimpijskie w Garmisch-Partenkirchen wysłała Austria – w zawodach wzięło udział 60 reprezentantów tego kraju (10 kobiet i 50 mężczyzn). Austria, a także Niemcy, Stany Zjednoczone i Czechosłowacja miały przedstawicieli we wszystkich ośmiu dyscyplinach rozgrywanych w Garmisch-Partenkirchen. Spośród nich Niemcy i Stany Zjednoczone wystawiły przynajmniej jednego sportowca we wszystkich siedemnastu konkurencjach olimpijskich. Kadry składające się z ponad 50 sportowców powołały trzy państwa – poza Austrią były to Niemcy i Stany Zjednoczone.
Ogółem do zawodów przystąpiło 669 sportowców z 28 państw (dla porównania, podczas poprzednich zimowych igrzysk, w 1932 roku w Lake Placid do zawodów przystąpiło 252 sportowców reprezentujących 17 narodowych komitetów olimpijskich). Dwa państwa wystawiły tylko jednego reprezentanta.
W tabeli przedstawiono zestawienie państw według liczby uczestników zawodów olimpijskich w Garmisch-Partenkirchen. Uwzględniono wyłącznie tych sportowców, którzy wzięli udział w zawodach (zostali zgłoszeni do startu w swojej konkurencji). Pominięto zatem zawodników rezerwowych, kontuzjowanych i tych, którzy wycofali się ze startu przed rozpoczęciem zawodów. Wskazano również, poza numerem porządkowym dla kolejności alfabetycznej, numerację według kolejności wejścia na stadion podczas ceremonii otwarcia igrzysk, a także liczbę dyscyplin i konkurencji, w których wskazany kraj był reprezentowany. Nie uwzględniono dyscyplin pokazowych, które nie są zaliczane do klasyfikacji medalowej igrzysk (curling bawarski i patrol wojskowy). 
Udział reprezentacji w poszczególnych dyscyplinach sportowych.
W tabeli zaprezentowano zestawienie państw według liczby reprezentantów w poszczególnych dyscyplinach sportowych na igrzyskach w Garmisch-Partenkirchen. Uwzględniono tylko sportowców, którzy wystąpili w zawodach (bądź zostali zgłoszeni do startu). Pominięto zatem zawodników rezerwowych, kontuzjowanych i tych, którzy wycofali się ze startu przed rozpoczęciem zawodów. 39 zawodników wystąpiło na tych igrzyskach w przynajmniej dwóch różnych dyscyplinach, co opatrzono stosownymi przypisami.
Najlepsi zawodnicy poszczególnych reprezentacji.
W tabeli przedstawiono państwa uczestniczące w igrzyskach w Garmisch-Partenkirchen wraz z liczbą zdobytych medali oraz nazwiskami sportowców, którzy dla danej reprezentacji uzyskali najlepszy rezultat. W przypadku państw, które zdobyły co najmniej jeden medal, był to sportowiec, który zdobył najwięcej medali olimpijskich. W pozostałych przypadkach wskazano sportowca, który zajął najwyższe miejsce spośród wszystkich startujących w danej reprezentacji.

</doc>
<doc id="4941155" url="https://pl.wikipedia.org/wiki?curid=4941155" title="Norbert Matern">
Norbert Matern

Norbert Matern (ur. 20 czerwca 1934 w Braniewie na Warmii) – niemiecki dziennikarz radiowy i publicysta.
Życiorys.
Norbert Matern urodził się w Braniewie w Prusach Wschodnich. Mieszkał w zachowanym do dziś domu przy ul. Kościuszki 12 (wówczas Hindenburgstraße). 21 stycznia 1945 roku o godz. 20 opuścił rodzinne miasto wraz z matką i o 3 lata młodszą siostrą ostatnim pociągiem, jaki wyjechał w Braniewa w czasie tej wojny.
W 1958 uzyskał na Uniwersytecie w Bonn stopień doktora filozofii na podstawie rozprawy "Politische Wahlen in Hildesheim 1848 bis 1867" napisanej pod kierunkiem prof. Maxa Braubacha. W latach 1959–1970 był zastępcą szefa działu radia i telewizji w biurze prasowo-informacyjnym rządu federalnego Niemiec. W latach 1970–1975 był redaktorem naczelnym spółki medialnej Deutsche Welle, do 1997 kierował działem społecznym i edukacji w stacji Bayerischer Rundfunk. W 1975 roku został członkiem "PresseClub München", następnie został jego zastępcą przewodniczącego, a w 1993 roku jego prezesem. Pracuje również jako niezależny publicysta.
Norbert Matern pełni różne funkcje honorowe, m.in. jest przewodniczącym prezydium fundacji "Haus des Deutschen Ostens" w Monachium podlegającej Ministerstwu Pracy i Spraw Socjalnych. W 1996 roku został mianowany przez Konferencję Episkopatu Niemiec przewodniczącym Katolickiej Rady do Spraw Uchodźców w Niemczech, a w 2006 roku został zatwierdzony na to stanowisko do 2011 roku. Od 1967 do 1977 był honorowym redaktorem naczelnym czasopisma "Academia", magazynu największego w Niemczech katolickiego związku korporacji studenckich Cartell.
Od 1975 mieszka w Gauting. Na emeryturze czas poświęca rodzinie, czyta i podróżuje.
Ksiądz katolicki i profesor uniwersytecki Gerhard Matern był jego wujem.

</doc>
<doc id="4941156" url="https://pl.wikipedia.org/wiki?curid=4941156" title="VIPRE">
VIPRE

VIPRE – marka oprogramowania zabezpieczającego należąca do przedsiębiorstwa J2 Global.
Firma została założona w 1994 roku jako Sunbelt Software, a marka VIPRE powstała w 2008 roku. W 2010 roku firma została przejęta przez przedsiębiorstwo GFI Software. W 2013 roku marka VIPRE stała się częścią ThreatTrack Security, a w 2018 roku została nabyta przez J2 Global.
Dawne przedsiębiorstwo Sunbelt Software opracowało już nierozwijany program antyspyware CounterSpy, który był ówcześnie uznawany za jedną z najlepszych aplikacji w swej kategorii.

</doc>
<doc id="4941159" url="https://pl.wikipedia.org/wiki?curid=4941159" title="74 Grupa Biednych">
74 Grupa Biednych

74 Grupa Biednych w późniejszym okresie występowali również jako Sygnały 74 i Grupa 74 – polski zespół muzyczny istniejący w latach 1966–1973. W czasach współczesnych za sprawą swoich luźnych związków z hipisami, uznawany za jednego z prekursorów ruchu hipisowskiego w Polsce.
Historia.
Zespół według relacji jego lidera Jerzego Izdebskiego powstał w 1966, choć bardziej prawdopodobną datą powstania zespołu według socjologa kultury Xawerego Stańczyka jest rok 1968. 74 Grupa Biednych powstała w Ustce i początkowo wykonywała utwory z repertuaru między innymi: The Beatles, The Rolling Stones, The Who czy The Yardbirds. Muzycy sami wykonywali dla siebie instrumenty i konstruowali sprzęt nagłaśniający, z którego korzystali, ponieważ zmuszała ich do tego ówczesna rzeczywistość. Skład zespołu w trakcie jego istnienia ulegał wielokrotnym zmianom, a sam zespół długo nie mógł znaleźć oficjalnego patrona. Pierwszy koncert grupa dała latem 1968 roku na placu usteckiego ośrodka Na Palach, wykonując już własny repertuar. 
W 1969 zespół zdobył wyróżnienie podczas I Ogólnopolskiego Festiwalu Awangardy Beatowej, zyskując także dobre opinie krytyków. Mimo to 74 GB nie została dopuszczona do ścisłego finału, co przekreśliło jej szansę na ogólnopolską karierę, a zadecydowały o tym obiekcje jednego z jurorów, odnośnie tekstów wykonywanych utworów. W późniejszym czasie doszło do scalenia grupy ze słupskim zespołem Sygnały, co zaowocowało zmianą nazwy grupy na Sygnały 74 i przeniesieniem jego działalności do Słupska. Prawdopodobnie scalenie to nie trwało długo, o czym według Xawerego Stańczyka świadczą późniejsze zmiany składów i kolejne zmiany nazw zespołu (Grupa 74 i ponownie 74 Grupa Biednych). 
W latach 1972 i 1973 byli laureatami Festiwalu Młodzieżowej Muzyki Współczesnej w Kaliszu. Również w 1972 zespół zdobył nagrodę Złotego Antałka na V Festiwalu Kultury Studentów w Olsztynie. W maju 1973 ponownie pod nazwą 74 Grupa Biednych, zespół został laureatem drugiej nagrody na III Konfrontacjach Grodkowskich w Grodkowie na Opolszczyźnie, zaś perkusista grupy – Henryk Tomala otrzymał wyróżnienie. W 1973 zespół wystąpił jeszcze na festiwalu Jazz nad Odrą. 
Zespół zakończył działalność także w roku 1973, ostatecznie nigdy nie wydając płyty. W trakcie swojego istnienia dokonał jednak nagrań radiowych i telewizyjnych. Zespołowi 74 Grupa Biednych przypisuje się, iż byli prekursorami ruchu hipisowskiego w Polsce. W takiej roli zespół był prezentowany głównie w książce Kamila Sipowicza pt. "Hipisi w PRL-u", jednak sam lider zespołu Jerzy Izdebski po latach dystansował się od tej tezy. Z grupą współpracowały między innymi: piosenkarki Ewa Sośnicka i Grażyna Łobaszewska, autor tekstów Zdzisław A. Malinowski i jazzman Ryszard „Gwalbert” Misiek. We wczesnym okresie działalności w zespole występowali także Piotr Buldeski, Jacek Malicki i Dominik Kuta.
W grudniu 2022 roku nakładem wydawnictwa Kameleon Records ukazał się album prezentujący 10 radiowych nagrań 74 Grupy Biednych pt. "W trąby dąć. Nagrania archiwalne z lat 1970–1973".

</doc>
<doc id="4941161" url="https://pl.wikipedia.org/wiki?curid=4941161" title="Rawa (województwo lubelskie)">
Rawa (województwo lubelskie)



</doc>
<doc id="4941164" url="https://pl.wikipedia.org/wiki?curid=4941164" title="Rejon fatieżski">
Rejon fatieżski

Rejon fatieżski () – jednostka administracyjna wchodząca w skład obwodu kurskiego w Rosji.
Centrum administracyjnym rejonu jest miasto Fatież.
Geografia.
Powierzchnia rejonu wynosi 1281,58 km².
Graniczy z rejonami: kurskim, zołotuchińskim, kurczatowskim, ponyrowskim, żeleznogorskim, konyszоwskim (obwód kurski) oraz (rzeką "Swapa") z obwodem orłowskim.
Główne rzeki to Swapa i Usoża.
Historia.
Rejon powstał w roku 1928, a w 1934 wszedł w skład obwodu kurskiego.
Demografia.
W 2018 rejon zamieszkiwało 17 880 mieszkańców, w tym 5951 na terenach miejskich.
Podział administracyjny rejonu.
W skład rejonu wchodzi: 1 osiedle miejskie i 10 osiedli wiejskich (sielsowietów).

</doc>
<doc id="4941172" url="https://pl.wikipedia.org/wiki?curid=4941172" title="Tele2">
Tele2



</doc>
<doc id="4941174" url="https://pl.wikipedia.org/wiki?curid=4941174" title="Tatraea dumbirensis">
Tatraea dumbirensis

 
Tatraea dumbirensis (Velen.) Svrček – gatunek grzybów z rzędu tocznikowców ("Helotiales").
Systematyka i nazewnictwo.
Pozycja w klasyfikacji według Index Fungorum: "Tatraea, Helotiaceae, Helotiales, Leotiomycetidae, Leotiomycetes, Pezizomycotina, Ascomycota, Fungi".
Po raz pierwszy takson ten zdiagnozował w roku 1934 Josef Velenovský, nadając mu nazwę "Helotium dumbirense". Obecną, uznaną przez Index Fungorum, nazwę nadał mu w roku 1993 Mirko Svrček. 
Synonimy naukowe:
Owocniki typu apotecjum na trzonku lub siedzące. Pojedynczy ma kieliszkowaty kształt, średnicę około 3–7 mm i trzon o wysokości 1-3 mm. Wraz z trzonem osiąga wysokość do 10 mm. Brzeżek owocnika zbudowany z kulistych, nieregularnych, bladobrązowych komórek o szerokości 120–160 µm. Owocniki najczęściej występują w grupach. Hymenium ma spłaszczony, nieregularny miseczkowaty kształt z wyraźnym brzegiem. Powierzchnia gładka, biaława, przez szary do fioletowo-brązowego, zewnętrzna strona oprószona do puszystej.
Worki cylindryczne, unitunikowe, 8-zarodnikowe, w górnej części zazwyczaj mniej lub bardziej ścięte, amyloidalne, z pierścieniem wierzchołkowym. Mają rozmiar około 120–200 × 11–13 µm. Wstawki cylindryczne, przegrodowe, prawie nigdy nie pogrubione i czasami lekko pofalowane na wierzchołku, szerokie 2–2,5 µm, z refrakcyjnymi kroplami. Zarodniki o kształcie zakrzywionej elipsoidy do prawie przecinka. Gładkie, szkliste (hialinowe). Zawierają wiele kropel i mają wymiary 16–28 × 5–8,5 µm. Są jednokomórkowe, ale czasami w bardzo dojrzałych zarodnikach występuje pojedyncza septa.
Występowanie i siedlisko.
Występuje jesienią na zgniłym drewnie zwalonych pni lub gałęziach drzew liściastych, rzadko iglastych. Wydaje się, że preferuje buki ("Fagus") jako podłoże, ale znaleziono go również na innych drzewach liściastych – jesionach ("Fraxinus"), brzozach ("Betula"), jarzębach ("Sorbus"), wiśni ("Prunus avium") i na jodłach ("Abies"). W Czechach, na Morawach i na Słowacji występuje w starych dziewiczych lasach bukowych w górach, ale także na niższych wysokościach w mieszanych lasach liściastych. Ich występowanie stwierdzono w Austrii, Danii, Chorwacji, Czarnogórze, Francji, Niemczech, Norwegii, Hiszpanii, Szwecji, Szwajcarii, Wielkiej Brytanii i Włoszech. W Polsce stwierdzono jego stanowiska na Babiej Górze w górnej granicy lasu. Znajduje się na czerwonych listach Austrii, Chorwacji, Szwecji i Wielkiej Brytanii.

</doc>
<doc id="4941175" url="https://pl.wikipedia.org/wiki?curid=4941175" title="Chloe Esposito">
Chloe Esposito

Chloe Jeannie Esposito (ur. 19 września 1991 w Sydney) – australijska zawodniczka pięcioboju nowoczesnego i strzelczyni, indywidualna mistrzyni olimpijska z Rio de Janeiro w pięcioboju nowoczesnym. 
Kariera.
Chloe Esposito po raz pierwszy wzięła udział w igrzyskach olimpijskich w 2012 roku w Londynie. Zajęła siódme miejsce. Na igrzyskach olimpijskich w 2016 roku w Rio de Janeiro została mistrzynią olimpijską i jednocześnie zdobyła pierwszy medal dla Australii w pięcioboju nowoczesnym. Ustanowiła nowy rekord olimpijski wynoszący 1372 punkty. 
Startowała także w zawodach strzeleckich – zwyciężyła w mistrzostwach Australii i Oceanii w roku 2011 w pistolecie sportowym z 25 metrów.
Jej brat Max również jest pięcioboistą i olimpijczykiem. Siostra Emily uprawia strzelectwo i pięciobój nowoczesny (medalistka mistrzostw kontynentu w strzelectwie). Daniel, jej ojciec i trener, wziął udział w pięcioboju nowoczesnym podczas igrzysk olimpijskich w Los Angeles w 1984 roku.

</doc>
<doc id="4941177" url="https://pl.wikipedia.org/wiki?curid=4941177" title="Bitwa pod Czerwoną">
Bitwa pod Czerwoną

Bitwa pod Czerwoną – walki polskiej Dywizji Jazdy gen. Aleksandra Karnickiego z oddziałami sowieckich 6. i 11 Dywizji Kawalerii ze składu 1 Armii Konnej Siemiona Budionnego toczone w okresie ofensywy Frontu Południowo-Zachodniego w czasie wojny polsko-bolszewickiej.
Sytuacja ogólna.
Po spektakularnym sukcesie wojsk polskich na Ukrainie i zajęciu 7 maja 1920 Kijowa, front ustabilizował się na linii od Prypeci, wzdłuż Dniepru, przez Białą Cerkiew, Skwirę, Lipowiec, Bracław, Wapniarkę do Jarugi nad Dniestrem.
Armia Czerwona wykorzystała zastój na reorganizację sił i przygotowanie ofensywy. W rejon działań przybyła 1 Armia Konna Siemiona Budionnego. 26 maja rozpoczęła się sowiecka ofensywa na Ukrainie, a już 5 czerwca trzy dywizje sowieckiej 1 Armii Konnej przełamały trwale polski front na odcinku obrony grupy gen. Jana Sawickiego . Pod Samhorodkiem i w rejonie Ozierny powstała luka szerokości około dziesięciu kilometrów. W ciągu kilku godzin 11 Dywizja Kawalerii opanowała rejon Różyna, 4 Dywizja Kawalerii Jahniatyna, a 14 DK Karabczyjowa. 
Walki pod Czerwoną.
Po przerwaniu frontu polskiego pod Samhorodkiem i Ozierną główne siły 1 Armii Konnej kierowały się na Różyn i Pawołoczę. 
Polska Dywizja Jazdy gen. Aleksandra Karnickiego otrzymała rozkaz opóźniania marszu kawalerii przeciwnika. 8 czerwca starła się z dywizjami Budionnego.
W kolejnych dniach Siemion Budionny realizował swoją własną koncepcję walki. Zamierzał on rozbić oddziały polskie w rejonie Koziatyna oraz na linii Koziatyn – Żytomierz i wykonać głęboki zagon na tyły polskie w kierunku na Starokonstantynów. O swoich planach nie tylko nie poinformował dowódcy Frontu Południowo-Zachodniego - Aleksandra Jegorowa, ale nie wykonał też jego rozkazu i nie zamknął drogi odwrotu na Korosteń wojskom polskim wycofującym się spod Kijowa.
11 czerwca sowieckie 6. i 11 Dywizja Kawalerii rozpoczęły marsz w kierunku Czerwonej. Sowieci spodziewali się na przedpolach spotkać tylko polską 4 Brygadę Jazdy w składzie 4., 14. i 8 pułk ułanów oraz 4 dywizjon artylerii konnej. W rzeczywistości 4 BJ stanowiła centrum polskiego zgrupowania, a do walki weszły też 5 Brygada Jazdy, w składzie 1., 16 pułki ułanów, 2 pułk szwoleżerów i 5 dak, oraz 3 Brygada Jazdy, w składzie 2., 5., 12 pułk ułanów i 3 dak.
W tym czasie dywizja polska maszerowała dwoma kolumnami brygadowymi: z rejonu Kaszperówki, przez Browki i Czerwoną, na Zabarę i Andruszówkę kierowała się 4 Brygada Jazdy; z rejonu Chałaimgródka, przez Pawełki na Werbów posuwała się 5 Brygada Jazdy. Odwodowa 3 Brygada Jazdy maszerowała z rejonu Białopola na Browki, na lewym skrzydle ugrupowania marszowego. 
Do pierwszych starć doszło na linii Lebiedyńce – Niechworoszcz – Czerwona, gdzie działające z rejonu Białopole – Browki – Chałaimgródek przednie straże jazdy polskiej napotkały ubezpieczenia sowieckich dywizji. Po kilku godzinach walk ubezpieczeń, na sowiecką kawalerię, zajmującą pozycje obronne na linii Małe Maszkowce – Zabara – Niechworoszcz – Pawełki – Lebiedyńce, a wspieraną przez trzy baterie 6 dywizjonu konnego i przez 15 oddział samochodów pancernych, uderzyła całością sił polska Dywizja Jazdy.
Uderzenie polskich brygad jazdy zmusiło obie sowieckie dywizje kawalerii do przejścia do obrony. Pomimo energicznych działań jazdy polskiej, prowadzonych w szyku pieszym i konnym oraz wspieranych silnym ogniem artylerii, nie udało się Polakom uzyskać przewagi.
Już po kilku godzinach walki Sowieci przeszli do natarcia, a wykorzystując przewagę liczebną oraz działania samochodów pancernych wyrzucili Polaków za Hujwę i zajęli rejon Pawełki – Lebiedyńce. Polacy cofnęli się w kierunku na Browki, odsłaniając skrzydło lewej kolumny walczącej pod Kotówką. Wykorzystując ten moment, jazda sowiecka przeszła do natarcia na całym froncie. Jedna kolumna obeszła przez Niechworoszcz i Opanasówkę skrzydło i tyły brygady polskiej, uderzając na nią samochodami pancernymi z jednoczesnym atakiem z kierunku Czerwonej.
Rysujące się zagrożenie lewego skrzydła zmusiło polskiego dowódcę dywizji do wydania rozkazu odwrotu. Polacy wycofali się przez Browki na Kaszperówkę, gdzie początkowo koncentrowała się cała Dywizja Jazdy, przechodząc dalej do rejonu Nepedówka – Górowce – Werbołozy. Odwrót zabezpieczały szwadrony 14 pułku ułanów: spieszony 1. i 4 szwadron oraz 3. w szyku konnym. Walki były niezwykle krwawe. W 14 pułku ułanów poległ między innymi porucznik Władysław Buderacki. Po wykonaniu zadania 14 p.uł. wycofał się do Napadówki.
Bilans walk.
Polskiej Dywizji Jazdy nie udało się pod Czerwoną powstrzymać działań rajdowych dwóch dywizji kawalerii armii Siemiona Budionnego. Sowieckie dywizje wykonały swoje zadania. 

</doc>
<doc id="4941182" url="https://pl.wikipedia.org/wiki?curid=4941182" title="Michael Schödelock">
Michael Schödelock

Michael Schödelock, Michel Schödelock – bursztynnik, członek gdańskiego cechu bursztynników, aktywny w Gdańsku w okresie 1643–1672.
Do współczesności zachowała się sygnowana nazwiskiem bursztynnika miniaturowa armata wykonana z bursztynu w roku 1660, przechowywana w kolekcji Westpreußisches Landesmuseum w Münster. Jego też dziełem jest, również sygnowana, bursztynowa klepsydra z zegarem zdobiona płaskorzeźbami z kości słoniowej datowana na połowę XVII w. ze zbiorów portugalskiego Museu António Medeiros e Almeida w Lizbonie. Ponadto na podstawie porównawczej analizy stylistycznej zdołano przypisać mu przypuszczalne autorstwo bursztynowego ołtarzyka zdobionego kością słoniową, znajdującego się w Muzeum Narodowym w Krakowie i wcześniej wiązanego z warsztatem innego gdańskiego bursztynnika, Michaela Redlina.

</doc>
<doc id="4941184" url="https://pl.wikipedia.org/wiki?curid=4941184" title="Gaza (miasto)">
Gaza (miasto)



</doc>
<doc id="4941185" url="https://pl.wikipedia.org/wiki?curid=4941185" title="Kościół Chrystusa Króla w Prusicach">
Kościół Chrystusa Króla w Prusicach



</doc>
<doc id="4941189" url="https://pl.wikipedia.org/wiki?curid=4941189" title="Trofim i Eukarpion (męczennicy z Nikomedii)">
Trofim i Eukarpion (męczennicy z Nikomedii)



</doc>
<doc id="4941191" url="https://pl.wikipedia.org/wiki?curid=4941191" title="Trofim i Teofil (męczennicy)">
Trofim i Teofil (męczennicy)



</doc>
<doc id="4941192" url="https://pl.wikipedia.org/wiki?curid=4941192" title="Trofim i Talus (męczennicy z Laodycei)">
Trofim i Talus (męczennicy z Laodycei)



</doc>
<doc id="4941193" url="https://pl.wikipedia.org/wiki?curid=4941193" title="Gmach Sądu Krajowego w Poznaniu">
Gmach Sądu Krajowego w Poznaniu

Gmach Sądu Krajowego w Poznaniu – gmach Sądu Krajowego (niem. "Königlisches Landgericht in Posen") usytuowany przy zachodniej pierzei Alei Karola Marcinkowskiego, na rogu z ul. Solną w Centrum Poznania. Zniszczony w czasie II wojny światowej, rozebrany po 1949 roku.
Historia.
Projekt gmachu sądu powstał w 1873 roku. Wykonany został przez architekta i radcę budowlanego Heinricha Kocha. Za ostateczne dopracowanie projektu i jego akceptację odpowiadał architekt i urzędnik budowlany Heinrich Ludwig Alexander Herrmann. Budowa gmachu sądu trwała w latach 1873–1875. Budynek powstał na planie litery L z frontem zwróconym do Wilhelmstrasse (obecnie Aleje Marcinkowskiego), na rogu z Magazinstrasse (obecnie ul. Solna). Z tyłu budynku sądu powstał kompleks zabudowań więziennych oddzielony od niego podwórzem z założeniem zieleni. 
Po zakończeniu I wojny światowej pierwsze rozprawy toczyły się już w 1919 roku, chociaż formalnie sąd rozpoczął funkcjonowanie pod polską administracją dopiero w 1920 roku. W okresie dwudziestolecia międzywojennego gmach był siedzibą Sądu Okręgowego w Poznaniu.
Podczas II wojny światowej w gmachu mieścił się m.in. niemiecki Sąd Krajowy pod kierownictwem Georga Brauna. W 1945 roku czasie walk o wyzwolenie Poznania budynek w następstwie pożaru uległ poważnemu uszkodzeniu. Na posiedzeniu Komisji Architektonicznej 2 marca 1949 roku stwierdzono, że zniszczony w 80% gmach nadaje się do rozbiórki, w trakcie której pozostawiono tylko mury sutereny oraz fundamenty. Zlecenie budowy nowego gmachu wykorzystującego pozostałości murów i fundamentów rozebranego budynku sądu otrzymał architekt Stanisław Pogórski. 
Opis.
Główne wejście do budynku znajdowało się od strony współczesnych Alei Marcinkowskiego w wysuniętym nieznacznie ryzalicie bramnym umieszczonym pośrodku piętnastoosiowej fasady. Do środka prowadziły masywne drzwi z pilastrami po obu stronach zdobionymi płaskorzeźbami przedstawiającymi dzikich mężów i powyżej umieszczonymi akroterionami. Nad wejściem ulokowano pięć okien łączonych razem arkadami z filarami. Całości dopełniał fronton z akroterionami po bokach i na wierzchołku. W tympanonie widniał herb II Rzeszy dzielący na pół szarfę z łacińskim napisem "Suum Cuique". Nad wejściem górowała figura Temidy i figura Nemesis przedzielone attyką. Na narożnikach gmachu ustawiono rzeźby gryfów. Od strony współczesnej ul. Solnej zaprojektowano jedenastoosiową fasadę z drugim wejściem umieszczonym pośrodku. Trójosiowy ryzalit na północno-zachodnim narożniku budynku także otrzymał fronton z akroterionami. W tympanonie umieszczono natomiast wyobrażenie Meduzy.

</doc>
<doc id="4941194" url="https://pl.wikipedia.org/wiki?curid=4941194" title="Trofim, Dorymedon i Sabacjusz (męczennicy)">
Trofim, Dorymedon i Sabacjusz (męczennicy)



</doc>
<doc id="4941197" url="https://pl.wikipedia.org/wiki?curid=4941197" title="January, Faust i Marcjalis (męczennicy)">
January, Faust i Marcjalis (męczennicy)



</doc>
<doc id="4941199" url="https://pl.wikipedia.org/wiki?curid=4941199" title="Gillian Sheen">
Gillian Sheen

Gillian Mary Sheen, po mężu Donaldson (ur. 21 sierpnia 1928 w Willesden, zm. 5 lipca 2021 w Auburn) – brytyjska szermierka, florecistka. Mistrzyni olimpijska z Melbourne (1956) i uczestniczka igrzyska olimpijskich (1952, 1960), brązowa medalistka mistrzostw świata (1950).
Zakończyła karierę sportową w 1963 roku i wraz z mężem zamieszkała w Nowym Jorku, gdzie prowadzili gabinet stomatologiczny.
Osiągnięcia.
Konkurencja: floret

</doc>
<doc id="4941201" url="https://pl.wikipedia.org/wiki?curid=4941201" title="Rufina i Justa (męczennice z Sewilli)">
Rufina i Justa (męczennice z Sewilli)



</doc>
<doc id="4941203" url="https://pl.wikipedia.org/wiki?curid=4941203" title="Rufina i Sekunda (męczennice rzymskie)">
Rufina i Sekunda (męczennice rzymskie)



</doc>
<doc id="4941204" url="https://pl.wikipedia.org/wiki?curid=4941204" title="Lucjan i Marcjan (męczennicy)">
Lucjan i Marcjan (męczennicy)



</doc>
<doc id="4941205" url="https://pl.wikipedia.org/wiki?curid=4941205" title="Nereusz i Achilles (męczennicy)">
Nereusz i Achilles (męczennicy)



</doc>
<doc id="4941206" url="https://pl.wikipedia.org/wiki?curid=4941206" title="Flor i Laur (męczennicy)">
Flor i Laur (męczennicy)



</doc>
<doc id="4941208" url="https://pl.wikipedia.org/wiki?curid=4941208" title="Rejon zołotuchiński">
Rejon zołotuchiński

Rejon zołotuchiński () – jednostka administracyjna wchodząca w skład obwodu kurskiego w Rosji.
Centrum administracyjnym rejonu jest osiedle typu miejskiego Zołotuchino.
Geografia.
Powierzchnia rejonu wynosi 1157,29 km², co stanowi 3,7 proc. całego obwodu.
Graniczy z rejonami: kurskim, fatieżskim, ponyrowskim, szczigrowskim oraz z obwodem orłowskim.
Główne rzeki to: "Snowa" i "Tuskar".
Klimat rejonu jest umiarkowanie kontynentalny z niedoborem opadów. Średnia tyemperatura powietrza zimą wynosi od -7 do -9 °C, zas latem od +20 do +22 °C. Zwykle zima zaczyna się częstymi deszczami lub śniegiem z deszczem. Pokrywa śnieżna rzadko pojawia się przed połową grudnia. Zima jest długa (do końca marca) z częstymi odwilżami.
Historia.
Rejon powstał w roku 1929 z ówczesnego "rejonu swobodińskiego", a w 1934 wszedł w skład nowo utworzonego obwodu kurskiego.
Demografia.
W 2018 rejon zamieszkiwało 21 413 mieszkańców, w tym 4536 na terenach miejskich.
Miejscowości.
W skład rejonu wchodzi: 1 osiedle typu miejskiego i 19 sielsowietów i 136 miejscowości.

</doc>
<doc id="4941210" url="https://pl.wikipedia.org/wiki?curid=4941210" title="Mariusz i Marta (męczennicy perscy)">
Mariusz i Marta (męczennicy perscy)



</doc>
<doc id="4941212" url="https://pl.wikipedia.org/wiki?curid=4941212" title="Ciboria dumbirensis">
Ciboria dumbirensis



</doc>
<doc id="4941214" url="https://pl.wikipedia.org/wiki?curid=4941214" title="Renée Garilhe">
Renée Garilhe

Renée Germaine Madeleine Garilhe (ur. 15 czerwca 1923 w Paryżu, zm. 6 lipca 1991 tamże) – francuska szermierka, florecistka. Brązowa medalistka olimpijska z Melbourne (1956) i uczestniczka igrzyska olimpijskich (1948, 1952, 1960), trzykrotna mistrzyni (1950, 1951) i sześciokrotna wicemistrzyni świata (1947, 1952, 1953, 1955, 1956).
Osiągnięcia.
Konkurencja: floret

</doc>
<doc id="4941216" url="https://pl.wikipedia.org/wiki?curid=4941216" title="Helotium dumbirense">
Helotium dumbirense



</doc>
<doc id="4941217" url="https://pl.wikipedia.org/wiki?curid=4941217" title="Lanzia dumbirensis">
Lanzia dumbirensis



</doc>
<doc id="4941222" url="https://pl.wikipedia.org/wiki?curid=4941222" title="Irene Camber">
Irene Camber



</doc>
<doc id="4941225" url="https://pl.wikipedia.org/wiki?curid=4941225" title="Jerzy Izdebski">
Jerzy Izdebski

Jerzy Izdebski (ur. 6 sierpnia 1947 w Ustce, zm. 4 grudnia 2010 w Londynie) – polski muzyk, prezenter radiowy, działacz samorządowy i polityk. Był założycielem, liderem, gitarzystą i wokalistą usteckiego zespołu rockowego 74 Grupa Biednych.
Życiorys.
Ukończył Studium Nauczycielskie w Słupsku. Był nauczycielem fizyki i chemii w Postominie. Był także współzałożycielem, liderem, gitarzystą i wokalistą usteckiej formacji 74 Grupa Biednych, powstałej w 1966 roku. W pierwszym składzie grupy występowała także jego siostra – Joanna. Liderem zespołu pozostał do jego rozpadu w roku 1973. Był nękany przez SB i bezskutecznie namawiany do podjęcia współpracy. Od 1974 przebywał na emigracji w Wielkiej Brytanii, gdzie prowadził działalność gospodarczą. Do Polski powrócił po transformacji systemowej. W tym też okresie bezskutecznie próbował założyć własną działalność gospodarczą, w tym między innymi stworzył Radio Wybrzeże, które jednak nie otrzymało koncesji na nadawanie. 
Od 1994 piastował mandat radnego Ustki, a następnie do 2001, był radnym powiatu słupskiego. W międzyczasie od roku 1999 był także liderem Polskiej Partii Biednych, organizując w Słupsku tzw. Trybunał Społeczny, który w formie manifestacji „oskarżał” i „sądził” lokalnych polityków. Od 1998 roku prowadził również kontrowersyjną audycję w lokalnej rozgłośni komercyjnej Radio City, w wyniku czego Krajowa Rada Radiofonii i Telewizji ostatecznie cofnęła stacji koncesję na nadawanie. 
Od 2002 ponownie przebywał na emigracji, gdzie w latach 2004–2005 prowadził Polskie Radio Supermova. W 2006 Sąd Okręgowy w Słupsku wydał przeciw niemu Europejski Nakaz Aresztowania za nazwanie Prezydenta RP Aleksandra Kwaśniewskiego – "pijakiem i kłamcą". Jerzy Izdebski publikował również na łamach serwisu Racjonalista.pl. 
W 2009 roku w mediach pojawiła się nieprawdziwa informacja o jego śmierci. Jerzy Izdebski zmarł w grudniu 2010 roku w londyńskim hospicjum, w wyniku choroby nowotworowej. Został pochowany na cmentarzu komunalnym w Ustce (sektor XII; rząd 21; grób 10), gdzie zgodnie z jego ostatnią wolą spoczął u boku rodziców.

</doc>
<doc id="4941227" url="https://pl.wikipedia.org/wiki?curid=4941227" title="Velleda Cesari">
Velleda Cesari

Velleda Cesari (ur. 15 lutego 1920 w Bolonii, zm. 4 maja 2003 w Genui) – włoska szermierka, florecistka. Brązowa medalistka z Rzymu (1960) i uczestniczka igrzysk olimpijskich (1948, 1952, 1956), mistrzyni (1957) i wicemistrzyni świata (1954).
Osiągnięcia.
Konkurencja: floret

</doc>
<doc id="4941230" url="https://pl.wikipedia.org/wiki?curid=4941230" title="Bohumír Lomský">
Bohumír Lomský

Bohumír Lomský (ur. 22 kwietnia 1914 w Czeskich Budziejowicach, zm. 18 czerwca 1982 w Pradze) – czeski i czechosłowacki polityk Komunistycznej Partii Czechosłowacji. Deputowany do: Zgromadzenia Narodowego Czechosłowackiej Republiki Socjalistycznej, Sejmu Socjalistycznej Republiki Czeskiej i Zgromadzenia Federalnego Czechosłowacji. Bojownik ruchu oporu, wojskowy. W latach 1956–1968 minister obrony narodowej Czechosłowacji.
W czasie wojny wybrał pseudonim „Lomský”, aby chronić członków swojej rodziny w okupowanej Czechosłowacji przed prześladowaniami. Jednak gdy Niemcy dowiedzieli się o tym, wówczas jego ojciec i matka zostali aresztowani i wysłani do obozu koncentracyjnego. Przeżyli wojnę i zostali zwolnieni w maju 1945 roku.
Życiorys.
Bohumír Lomský urodził się 22 kwietnia 1914 roku w Czeskich Budziejowicach w południowych Czechach, jako syn robotnika Bohumira Lenki. Po ukończeniu gimnazjum reformowanego, w 1933 roku wstąpił na ochotnika w armii czechosłowackiej. W sierpniu 1936 roku ukończył Akademię Wojskową w Hranicach. Następnie służył w 14 pułku piechoty w Koszycach jako dowódca plutonu, później został mianowany dowódcą kompanii. Jesienią 1938 roku ukończył kurs obserwacji lotniczej. W marcu 1939 roku powrócił do domu i rozpoczął studia na Uniwersytecie Chemicznym w Pradze.
W sierpniu 1939 roku wyjechał do Polski i wstąpił do Legionu Czechosłowackiego w Krakowie. Jako kapitan eskadry polskiego lotnictwa brał udział w krótkiej bitwie z niemieckim Wehrmachtem. W połowie września 1939 roku został internowany przez Sowietów. W Związku Radzieckim od marca 1940 roku był jednym z organizatorów czeskiej armii w ZSRR. Był członkiem Wschodniej Grupy Armii Czechosłowackiej, jako dowódca eskadry, a od 1941 roku szef sztabu. Od lutego 1942 roku pracował w Buzułuku, gdzie był kierownikiem szkolenia i organizacji jednostek. W styczniu 1943 roku został zastępcą dowódcy 1. czechosłowackiego batalionu polowego, na początku marca 1943 roku czasowo dowodził Batalionem. W czerwcu 1943 roku został szefem sztabu 1. Czechosłowackiej Brygady Piechoty i wyróżnił się w walkach pod Kijowem, Bílé Cerekve i Žaškov, w którym był głównym planistą ofensywy czechosłowackiej. Od maja 1944 roku Pełnił funkcję szefa sztabu I Czechosłowackiego Korpusu Armijnego i pozostał w nim do końca wojny. Pod koniec wojny wziął udział w wyzwalaniu Czechosłowacji i wraz z Armią Czerwoną wkroczył do Pragi.
Od jesieni 1945 roku studiował w Naczelnej Akademii Wojskowej im. KJ Woroszyłowa w Moskwie, którą ukończył jako pierwszy w roku. Od 1945 roku zajmował czołowe stanowiska w armii czechosłowackiej, a także oficjalnie zmienił nazwisko z Lenc na Lomský. W latach 1948–1949 był dowódcą dywizji, w latach 1949–1950 był szefem sztabu Okręgu Wojskowego. W 1950 roku po uzyskaniu przez komunistów wyłącznej władzy w Pradze, wstąpił do Komunistycznej Partii Czechosłowacji. W latach 1951–1953 pełnił funkcję szefa Wojskowej Akademii Technicznej.
W latach 1953–1956 był pierwszym wiceministrem obrony narodowej. W drugim rządzie Viliama Širokégo został ministrem obrony narodowej w 1956 roku i zachował to stanowisko w trzecim rządzie Viliama Širokégo i rządzie Jozefa Lenarta do kwietnia 1968 roku.
XI Zjazd Partii Komunistycznej wybrał go na członka Komitetu Centralnego Komunistycznej Partii Czechosłowacji. XII Zjazd Partii Komunistycznej i XIII Zjazd Partii Komunistycznej potwierdził jego urząd. Zrezygnował ze stanowiska Komitetu Centralnego Partii Komunistycznej w czerwcu 1968 roku.
Przez długi czas zasiadał również w Najwyższej Izbie ustawodawczej. W wyborach 1960 roku został wybrany do Zgromadzenia Narodowego Czechosłowackiej Republiki Socjalistycznej Regionu Zachodnioczeskiego jako kandydat bezpartyjny. Uzyskał reelekcję w wyborach w 1964 roku. Zasiadał w Zgromadzeniu Narodowym do końca kadencji w 1968 roku.
Podczas Praskiej Wiosny zrezygnował ze stanowiska ministra i stanowiska w Komitecie Centralnym Partii Komunistycznej. Do 1968 pracował w Wojskowym Instytucie Historycznym w powiecie tachowskim.
Po federalizacji Czechosłowacji zasiadał w Izbie Ludowej Zgromadzenia Federalnego w 1969 roku (Okręg Tachov), gdzie pozostał do końca okresu wyborczego, czyli do wyborów w 1971 roku.
7 czerwca 1968 roku został pracownikiem naukowym specjalnej grupy naukowej Wojskowego Instytutu Historycznego w Pradze. 30 maja 1970 roku ze względu na swoje nastawienie do sierpniowej okupacji, został zwolniony z Wojskowego Instytutu Historycznego i przeszedł na emeryturę. Następnie aż do śmierci pracował jako specjalista w Instytucie Systemów Obsługi, Transportu, Opakowań i Magazynowania w Pradze.

</doc>
<doc id="4941233" url="https://pl.wikipedia.org/wiki?curid=4941233" title="Bruna Colombetti-Peroncini">
Bruna Colombetti-Peroncini

Bruna Giulia Colombetti-Peroncini (ur. 27 stycznia 1936 w Mediolanie, zm. 26 lipca 2008 tamże) – włoska szermierka, florecistka. Dwukrotna brązowa medalistka olimpijska z Rzymu (1960) i uczestniczka igrzysk olimpijskich (1956, 1964, 1968), mistrzyni (1957) i dwukrotna wicemistrzyni świata (1954, 1955).
Osiągnięcia.
Konkurencja: floret

</doc>
<doc id="4941237" url="https://pl.wikipedia.org/wiki?curid=4941237" title="Claudia Pasini">
Claudia Pasini

Claudia Pasini (ur. 2 marca 1939 w Treście, zm. 23 września 2015 tamże) – włoska szermierka, florecistka. Brązowa medalistka z Rzymu (1960).
Osiągnięcia.
Konkurencja: floret

</doc>
<doc id="4941239" url="https://pl.wikipedia.org/wiki?curid=4941239" title="Alberigo Evani">
Alberigo Evani



</doc>
<doc id="4941243" url="https://pl.wikipedia.org/wiki?curid=4941243" title="Bayer (przedsiębiorstwo)">
Bayer (przedsiębiorstwo)



</doc>
<doc id="4941247" url="https://pl.wikipedia.org/wiki?curid=4941247" title="Ikonoklazm w Bizancjum">
Ikonoklazm w Bizancjum

Ikonoklazm w Bizancjum (gr. "Εἰκονομαχία", w łacińskiej pisowni "Eikonomachia" co dosłownie znaczy „walka z obrazami”) – zjawisko które miało miejsce w Cesarstwie Bizantyńskim w VIII wieku oraz w pierwszej połowie IX. Polegało ono na całkowitym zakazie oddawania kultu obrazom przez chrześcijan na obszarze podporządkowanym cesarzom Bizancjum. Ikonomachia dzieli się na dwa okresy; pierwszy z lat 730–787, oraz z lat 814–843. Czas ikonoklazmu charakteryzuje się walką pomiędzy przeciwnikami kultu ikon, czyli ikonoklastami, oraz zwolennikami obrazów, czyli ikonofilami. Ostatecznie ci drudzy wygrali, a same ikony stały się bardzo ważnym elementem w religijności wiernych Kościoła prawosławnego.
Źródła.
Zasadniczym problemem z jakim zmagają się od wieków historycy studiujący zagadnienie ikonoklazmu jest stronniczość źródeł. Niemal wszystkie bowiem które przetrwały i którymi dysponujemy do naszych czasów były pisane przez zwolenników ikon. Tendencja ta jest silna zarówno w dziełach historycznych, jak i kronikarskich, jednak najmocniej zaznacza się w hagiografiach pisanych w formie panegiryków. Ich bohaterami są męczennicy prześladowani przez ikonoklastów. Najcenniejszą hagiografią jest "Żywot św. Stefana Młodszego" z 808 roku i dotyczący wydarzeń z 767. Dzieło to opisuje bogato i w szczegółach sytuację ikonofilów, a zwłaszcza mnichów w czasach cesarza Konstantyna V. Istotnymi źródłami traktującymi o walkach ikonoklastycznych są kroniki Teofana Wyznawcy, listy patriarchy Germana, oraz trzy homilie Jana z Damaszku. Z kolei w dziele zatytułowanym "Nuthesia gerontos peri ton hagion eikonon" znajduje się dysputa teologiczna między Jerzym z Cypru a którymś z ikonoklastów. Wśród pism teologicznych z drugiego okresu ikonoklastycznego do najważniejszych należą traktaty i listy Teodora Studyty, czy też prace patriarchy Nikefora. Niemniej cenne są Akta VII soboru powszechnego z Nikei zwołanego przez cesarzową Irenę w 787. Z bogatej niegdyś spuścizny autorów ikonoklastycznych bezpośrednio nic nie pozostało, gdyż wedle nakazu soboru z Nikei wszystkie zostały zniszczone. Prawdopodobnie to samo stało się z dziełami przeciwników ikon po soborze zorganizowanym w 843 roku. Na podstawie Akt VII soboru w Nikei, który był przyjaźnie nastawiony do kultu obrazów, historycy mogą zrekonstruować decyzje wcześniejszego, przeciwnego ikonom soboru z 754.
Przyczyny zjawiska.
Przez wieki istnienia chrześcijaństwa na terenach Azji Mniejszej oraz Grecji kult świętych obrazów nabrał ogromnego znaczenia dla religijności mieszkańców Bizancjum. W niektórych kręgach był jednak potępiany, ponieważ widziano w nim przejaw sprzecznego z wiarą chrześcijańską bałwochwalstwa. Ta grupa nie odbierała obrazów świętych jako symboli, lecz traktowali je jako próbę wyobrażenia czegoś, czego człowiek nie będzie w stanie nigdy pojąć. Poglądy te były szczególnie silne we wschodniej części Cesarstwa, gdzie silnie oddziaływały różnorakie prądy religijne których reprezentantami byli monofizyci czy paulicjanie. Według ikonofilów cesarz Leon III Izauryjczyk wprowadził zakaz kultu obrazów, ponieważ wpłynęły na niego poglądy muzułmańskie i żydowskie. W tych religiach panował zakaz odtwarzania wizerunku Boga pod postacią rzeźb, czy obrazów, a Leona posądzano o sympatie promuzułmańskie dając mu przydomek "saracenofil". Cesarz ten rządzący od 717 roku wywodził się właśnie ze wschodnich rubieży Bizancjum. Urodził się w Syrii, przebywał na wschodzie wiele lat i nim został głową państwa, w wojsku pełnił funkcję stratega azjatyckiego temu Anatolikon. Także wśród wyższego duchowieństwa w Azji Mniejszej było wielu przeciwników ikon, na przykład u biskupa Nakolii Konstantyna, jednego z inicjatorów ruchu. Biorąc pod uwagę, iż życiorys Leona III opisywali głównie jego przeciwnicy, ciężko dziś dojść jakie znaczenie miały dla niego wpływy islamu i czy rzeczywiście były tak wielką inspiracją. Zdaniem serbskiego bizantynologa Georga Ostrogorskiego kryzys ikonoklastyczny był bardzo złożony, wychodził poza dziedzinę religii i wkraczał w sferę gospodarki i polityki. Według serbskiego badacza chodziło o oczyszczenie wiary z zabobonów i próbę zmiany religijności mieszkańców Bizancjum na bardziej korzystną dla władców, którzy zamiast chrześcijan kontemplujących chcieli otrzymać wojowników gotowych do walki z niechrześcijańskimi wrogami. Dla Ostrogorskiego nie bez znaczenia jest fakt, że w VII wieku Bizancjum potrzebowało żołnierzy, a istnienie samego państwa było mocno zagrożone przez nacierających od wschodu Arabów. Nawet jeżeli ta hipoteza jest słuszna, wysiłki cesarzy przyniosły odwrotny skutek, czyli ogromny kryzys wewnętrzny. Innym aspektem jest walka z klasztorami, która przynosiła korzyści finansowe poprzez konfiskowanie majątków zakonników. W wyniku hojnych darowizn ze strony wiernych klasztory były bogate i wpływowe. Ponadto krok ten ograniczał polityczne wpływy mnichów, likwidował miejsca pielgrzymkowe do świętych relikwii i tym samym umacniał stanowisko cesarza. Choć intencje władców Bizancjum są w tym względzie oczywiste, to jednak polityka wobec zakonów nie wyjaśnia całkowicie przyczyn samego ikonoklazmu. Stanowi on powrót do sporów chrystologicznych, które już wcześniej targały Bizancjum, zwłaszcza od V do VII wieku.
Początek.
Po raz pierwszy oficjalnie Leon III wypowiedział się przeciwko kultowi obrazów w 726 roku w Konstantynopolu. Za namową małoazjatyckich biskupów wygłaszał wtedy kazania mające na celu zniechęcenie wiernych do oddawania czci obrazom. Opróćz tego kazał oficerowi swojej gwardii usunąć wizerunek Chrystusa znad wrót cesarskiego pałacu. Ten czyn wywołał agresję u mieszkańców stolicy, którzy na miejscu rozszarpali oficera gwardii, a w europejskiej części Bizancjum w Grecji wybuchł szybko stłumiony bunt przeciwko Leonowi. Stało się tak dlatego, iż w przeciwieństwie do wschodniej części zachodnia była w większej mierze ikonofilska. Leon III próbował pozyskać dla swojego ruchu patriarchę Konstantynopola Germana oraz papieża Grzegorza II, ale bezskutecznie. Ponadto największego przeciwnika Leon znalazł w osobie Jana z Damaszku, uważanego za najwybitniejszego teologa tych czasów. Jan w swoich utworach argumentuje, iż wizerunki Chrystusa są zgodne z dogmatem o naturze ludzkiej i boskiej. Po kilku latach Leon zdecydował się narzucić ikonoklazm siłą swoim poddanym poprzez wydanie edyktu 17 stycznia 730 roku. Oporny patriarcha German został złożony z urzędu, a na jego miejsce cesarz umieścił na stanowisku podporządkowanego sobie Anastazjusza. Z kolei papież Grzegorz III za potępienie nowej doktryny został wtrącony do więzienia. W całym Bizancjum rozpoczęło się oficjalnie niszczenie obrazów, oraz prześladowanie ikonofilów.
Panowanie Konstantyna V.
W 741 po śmierci Leona III doszło do zawirowań politycznych, gdyż jego prawowity następca Konstantyn V Kopronim po roku panowania został na pewien czas obalony w wyniku buntu stratega temu Opsykion Artabasdesa. W 742 roku Artabasdes został koronowany w Konstantynopolu na cesarza przez patriarchę Anastazjusza, który zmienił stronę sporu. Konflikt miał charakter religijny, gdyż nowy władca miał poglądy ikonofilskie i popierały go temy zachodniej części Cesarstwa, a po koronacji oficjalnie zniósł ikonoklazm. Z kolei Konstantyna V popierała większość temów małoazjatyckich. Po szesnastu miesiącach panowania Artabasdes został pokonany w listopadzie 742, a następnie oślepiony. Patriarcha zaś został wystawiony na pośmiewisko, bowiem posadzono go na jadącym ośle tyłem do kierunku jazdy, jednak pozostawiono na stanowisku. Konstantyn był bardziej radykalnym przeciwnikiem kultu ikon niż jego ojciec Leon i z niezwykłym okrucieństwem krwawo prześladował swoich przeciwników. W 754 roku Konstantyn zwołał w pałacu sobór trwający od lutego do sierpnia, gdzie wszyscy zebrani na nim biskupi jednogłośnie opowiedzieli się za ikonoklazmem. Wynik soboru był taki, ponieważ wcześniej po dysputach teologicznych między przeciwnikami i zwolennikami kultu wsadzano ikonofilskich biskupów do więzień. Konstantyn był aktywny na polu pisarskim i w swoich rozprawach argumentował, że sam fakt, iż Chrystus jest Bogiem nie pozwala na pokazywaniu go poprzez wizerunki. Stało to w sprzeciwie do tez ikonofilskich, gdzie wizerunek postrzegano jedynie jako symbol. Sobór wyreżyserowywany przez cesarza określał doktrynę ikonofilską jako heretycką, balansującą pomiędzy monofizytyzmem, a nestorianizmem, ponieważ w dopatrywaniu się w wizerunkach Chrystusa tylko człowieka widziano nawiązanie do potępianej w Bizancjum herezji nestoriańskiej. Po decyzjach soboru przystąpiono energicznie do niszczenia wszystkich istniejących ikon w Cesarstwie, a obrazy o tematyce religijnej zastępowano obrazami o tematyce świeckiej, często gloryfikującej cesarza. Rozpoczęte z nową mocą prześladowania dotknęły w znacznej mierze mnichów, ponieważ ośrodki klasztorne były zagorzałymi ikonofilskimi ośrodkami. Dlatego zwłaszcza w latach 60. VIII wieku toczono zacięte wojny z klasztorami, a zjawisko to nosiło miano monachomachii. Mnisi byli skazywani na śmierć, a wielu z nich wygnano z kraju lub zmuszono do porzucenia stanu zakonnego poprzez związki małżeńskie. Radykalizm Konstantyna w końcowej fazie przekraczał nawet postanowienia soboru ponieważ zakazał on również kultu maryjnego oraz świętych w ogóle. Władca ten choć był wybitnym dowódcą wojskowym, przez potomnych był głównie nienawidzony co wyrażało się między innymi w nadaniu mu obraźliwego przydomku "Kopronymus".
Przerwa.
Po śmierci Konstantyna V nastąpiło czasowe odnowienie kultu obrazów za sprawą jego synowej Ireny. Irena pochodziła z Aten, gdzie ruch ikonofilski był silnie rozwinięty. Co prawda gdy w 775 roku na tron wstąpił jej mąż Leon IV Chazar ikonoklazm jeszcze przez lata oficjalnie panował w Cesarstwie, jednak zaprzestano surowych prześladowań. W 780 po śmierci Leona IV Irenie jako żonie przypadła w udziale regencja nad małoletnim Konstantynem VI. Otworzyło to jej drogę do zmian w polityce religijnej Bizancjum. Rozpoczęła ona bowiem przygotowania do soboru ekumenicznego, którego celem było zlikwidowanie postanowień soboru z 754 roku. Irena w realizacji swoich dążeń uzyskała poparcie papieża, oraz patriarchów Antiochii, Jerozolimy, a także Aleksandrii. Początkowo nowy sobór zebrany w 786 został rozpędzony przez ikonoklastycznie nastawioną gwardię stacjonującą w stolicy. W następnym roku Irena wysłała niesprzyjające ikonom wojska do walki z Arabami, więc soboru trwającego od września do października 787 nikt nie zakłócał. Postanowienia tego soboru potępiały ikonoklazm jako herezję, nakazywał zniszczenie wszystkich książek o treściach ikonoklastycznych, oraz przywracały kult obrazów. W następnych latach opozycja ikonoklastyczna zgromadziła się wokół chcącego objąć pełną władzę z rąk matki regentki Konstantyna VI, jednak nie odnieśli oni znaczących sukcesów. Kult obrazów zatem jeszcze przez długie lata cieszył się swobodą i tolerancją, oraz był popierany przez następnych cesarzy aż do rządów Michała I Rangabe.
Druga fala.
Powrót do doktryny ikonoklazmu nastąpił za rządów Leona V Armeńczyka będącego u władzy od 813 roku. Cesarz ten pochodził ze wschodniej części Bizancjum, co w dużej mierze tłumaczy jego poglądy. Leon V polecił zwołać synod oraz wezwał uczonego Jana Gramatyka do przygotowania materiału teologicznego pod ikonoklastyczną modłę. Władca dążył do podporządkowania sobie Kościoła w większej mierze niż na przykład Konstantyn V w poprzednim stuleciu. Wielu jego przeciwników jak choćby Teodor Studyta musiało udać się na wygnanie. W 815 roku synod zebrany w kościele Hagia Sofia orzekł postanowienia soboru nikejskiego z 787 za nieważne, oraz uznał decyzje soboru z 754. Oznaczało to powrót do niszczenia ikon i prześladowań ikonofilów, jednak ruch ikonoklastyczny nie był już aż tak natężony i zdecydowany jak w poprzednim stuleciu, ponieważ Leon V nie znajdował dla ruchu tak podatnego jak kiedyś gruntu w społeczeństwie. Za rządów następcy Leona, Michała II Amoryjczyka prześladowania zelżały, lecz kult ikon nie został przywrócony. Cesarz Michał miał do tematu bardzo neutralny stosunek i nie opowiedział się po żadnej ze stron, a ponadto zakazał dyskusji o kulcie obrazów. Przeciwko Michałowi wybuchło powstanie wzniecone przez Tomasza Słowianina, który obiecywał powrót do oddawania czci obrazom. Patriarcha Antiochii dokonał nawet koronacji Tomasza, zbiegli się do niego ikonofile z europejskiej części Bizancjum, a jego wojska obległy w grudniu 821 Konstantynopol. Na wiosnę 823 powstanie Tomasza Słowianina upadło, co oznaczało zwycięstwo Michała II. Ostatnim rozdziałem dla ikonoklazmu były rządy wykształconego cesarza Teofila, syna Michała, który wstąpił na tron po jego śmierci w 829 roku. Teofil podobnie jak Leon III był zafascynowany kulturą arabską, a zainteresowanie nią wszczepił mu jego nauczyciel Jan Gramatyk. Zagorzałe zwalczanie ikonofilów za rządów Teofila przejawiało się w gnębieniu mnichów, co przywodzi na myśl politykę Konstantyna V. W 837 stanowisko patriarchy w Konstantynopolu objął Jan Gramatyk. Jednemu ze swoich przeciwników Teofil kazał nawet wypalić na czole rozżarzonym żelazem wiersze o treści ikonoklastycznej. Po śmierci tego władcy w 842 ikonoklazm już nigdy się nie odrodził, a wszyscy cesarze aż do upadku Cesarstwa Bizantyńskiego byli zwolennikami kultu obrazów, co stanowi do dziś ważny element religii prawosławnej

</doc>
<doc id="4941253" url="https://pl.wikipedia.org/wiki?curid=4941253" title="AXA">
AXA



</doc>
<doc id="4941258" url="https://pl.wikipedia.org/wiki?curid=4941258" title="AXA Assistance">
AXA Assistance



</doc>
<doc id="4941262" url="https://pl.wikipedia.org/wiki?curid=4941262" title="Berkeley (Anglia)">
Berkeley (Anglia)



</doc>
<doc id="4941266" url="https://pl.wikipedia.org/wiki?curid=4941266" title="Augustus Berkeley (4. hrabia Berkeley)">
Augustus Berkeley (4. hrabia Berkeley)



</doc>
