<doc id="4984760" url="https://pl.wikipedia.org/wiki?curid=4984760" title="Nenad Milosavljević">
Nenad Milosavljević

Nenad Milosavljević, serb. Ненад Милосављевић, znany jako Nesza Galija, serb. Неша Галија (ur. 6 lutego 1954 w Niszu) – serbski piosenkarz, muzyk, kompozytor i polityk. Znany z bycia liderem jugosłowiańskiego zespołu rockowego Galija. Członek Socjalistycznej Partii Serbii i deputowany Zgromadzenia Narodowego Republiki Serbii.
Życiorys.
Kariera.
W młodości był pod silnym wpływem ruchu hippisowskiego. Występował w parkach i na plażach wybrzeża morza Adriatyckiego, grając znane piosenki rockowe na gitarze akustycznej i harmonijce ustnej. W 1974 roku wziął udział w Festiwalu Młodzieżowym w Suboticy. W 1974 roku wystąpił także na festiwalu „Belgradzka wiosna” i zaczął pisać muzykę do spektakli teatralnych m.in. dla amatorskiego Teatru „Trzecia połowa”. Następnie zaczął występować w zespole Dva Lustera, a 11 kwietnia 1977 roku zagrali koncert Teatrze Narodowym w Niszu. W tym samym roku zespół zmienił nazwę na Galija, a dwa lata później wydali swój pierwszy album "Prva plovidba" wraz z nowym członkiem zespołu, Predragiem Milosavljevićem, bratem Nenada. W sumie wydali trzynaście albumów studyjnych i stali się jedną z najbardziej znanych grup rockowych w Jugosławii, a następniew w Serbii. W czasie kryzysu na Jugosławii w latach 90. XX w. Nenad Milosavljević i zespół Galija byli związani z Socjalistyczną Partią Serbii oraz jej byłym reżimem.
W marcu 2013 roku Nesza Galija wziął udział w krajowych eliminacjach do Eurowizji 2013 z piosenką „Ружа од барута”, ale dostał się do finału eliminacji.
16 kwietnia 2014 roku Milosavljević został wybrany z listy SPS-PUPS-JS na deputowanego do Zgromadzenia Narodowego Republiki Serbii.
Życie prywatne.
Z pierwszego małżeństwa ma córkę Janę (ur. 1990), która studiowała aktorstwo w Nowym Sadzie i dwóch synów, Lukę (ur. 1992) oraz Žarko (ur. 2002).
Dyskografia.
Skomponował także muzykę do filmu „Zona Zamfirova”.

</doc>
<doc id="4984762" url="https://pl.wikipedia.org/wiki?curid=4984762" title="Mirosław Plawgo">
Mirosław Plawgo

Mirosław Plawgo (ur. 4 stycznia 1970) – polski lekkoatleta, specjalizujący się w biegach długodystansowych. Trzykrotny mistrz Polski w biegu maratońskim.

</doc>
<doc id="4984774" url="https://pl.wikipedia.org/wiki?curid=4984774" title="Rozbicie więzienia św. Michała w Krakowie">
Rozbicie więzienia św. Michała w Krakowie

Rozbicie więzienia św. Michała w Krakowie – bezkrwawa akcja polskiego podziemia niepodległościowego, przeprowadzona w centrum Krakowa 18 sierpnia 1946 roku. VI krakowska kompania Zgrupowania Partyzanckiego „Błyskawica” we współpracy z uzbrojonymi więźniami dokonała rozbrojenia strażników więzienia św. Michała przy ul. Senackiej 3 i uwolniła przetrzymywanych tam 62 lub 64 więźniów politycznych, głównie żołnierzy Armii Krajowej i Narodowych Sił Zbrojnych.
Kontekst sytuacyjny.
W budynku dawnego, barokowego kościoła św. Michała przy ul. Senackiej w Krakowie, z którego w 1797 roku wyrzucono karmelitów bosych, austriacki zaborca utworzył więzienie, nazywane powszechnie ze względu na wezwanie nieistniejącego już kościoła więzieniem św. Michała. Po II wojnie światowej obiekt został oddany Ministerstwu Bezpieczeństwa Publicznego. Przetrzymywano w nim żołnierzy Armii Krajowej, Narodowych Sił Zbrojnych i innych formacji polskiego podziemia niepodległościowego schwytanych na obszarze całej Małopolski. Więzienie było strzeżone przez 52 strażników na obiekcie i 21 w odwodzie, możliwych do wezwania na alarm. Ich uzbrojenie stanowiło 6 karabinów maszynowych, 5 pistoletów maszynowych, 62 karabiny i 30 granatów. Szczególnie groźne były dwa kaemy na wieżyczkach, obejmujące polem ostrzału główną bramę, ul. Senacką, fragment ul. Grodzkiej i Plant.
W 1946 roku najsilniejszym oddziałem polskiego podziemia w Małopolsce było Zgrupowanie Partyzanckie „Błyskawica” mjr. Józefa Kurasia „Ognia”, operujące głównie na Podhalu. Byli żołnierze AK i NSZ przebywający w Krakowie, którym udało się uniknąć aresztowania, nawiązali w październiku 1945 roku kontakt z „Ogniem”, wskutek czego utworzyli w porozumieniu z nim formację operującą na terenie miasta, ale podległą pod oddział Kurasia, VI krakowską kompanię Zgrupowania Partyzanckiego „Błyskawica”. Dowódcą kompanii został Jan Janusz „Siekiera”. Jej kryjówka mieściła się w budynku dawnych austriackich koszar w Podgórzu, przy ul. Na Zjeździe 8. Kompania posiadała amerykańską ciężarówkę GMC CCKW z programu lend-lease oraz mundury LWP, dzięki którym niepostrzeżenie poruszała się po Krakowie i okolicach.
Planowanie.
Z uwagi na silną obronę obiektu, bliskość innych budynków zajmowanych przez władze komunistyczne (więzienie mieściło się w centrum miasta wojewódzkiego) oraz dużą liczbę patroli milicji i wojska na ulicach, przeprowadzenie akcji małymi siłami VI kompanii było możliwe tylko przy rozpoczęciu jej od wewnątrz. „Siekiera” nawiązał kontakt z osadzonym przy Senackiej żołnierzem podziemia Bolesławem Pronobisem „Ikarem”. Temu udało się przekonać do współpracy strażnika więziennego, Stanisława Krejczę. Ponadto żołnierze z oddziału „Siekiery” wciągnęli do konspiracji kierowniczkę pralni więziennej, Irenę Odrzywołek, zaznajamiając ją z planami akcji i przekazując jej broń.
W dniu przez akcją, 17 sierpnia 1946 roku, Odrzywołek we współpracy z Krejczą rozdała broń palną i granaty wybranym więźniom. Jak opisał tę sytuację osadzony w więzieniu św. Michała Edward Czarnecki „Murzyn”: 
Przebieg akcji.
W godzinach porannych 18 sierpnia 1946 roku z Podgórza wyjechali ciężarówką GMC Jan Janusz „Siekiera”, Marian Zielonka „Bill”, Bolesław Świątnicki „Lampart” i Zbigniew Paliwoda „Jur”. O godz. 10:00 dotarli na Senacką, gdzie za pomocą sfałszowanej legitymacji UB wjechali na teren więzienia przez główną bramę. 
W więzieniu św. Michała panował niepisany zwyczaj otwierania drzwi cel dla przewietrzenia pomieszczeń. Stało się tak również w dniu akcji, pomimo niechęci strażnika pełniącego wtedy służbę, który oświadczył, że będzie otwierał tylko dwie cele jednocześnie. Najpierw otworzył pomieszczenie, w którym przetrzymywano „Ikara” i „Murzyna”, a następnie celę z Antonim Szczyrkiem „Stefanem” i Tadeuszem Honkiszem „Bawołem”. Ci drudzy rozbroili strażnika przy użyciu przeszmuglowanego do ich celi pistoletu i wyszli na korytarz, spotykając tam „Ikara” i „Murzyna”. Ukradzionymi od strażnika kluczami zaczęli oni otwierać kolejne cele i uwalniać następnych osadzonych. Uzbrojeni poprzedniego dna więźniowie przyłączali się do akcji rozbrajania kolejnych strażników.
„Murzyn”, „Stefan”, „Ikar” oraz Władysławem Dziedzic „Waldemar”, również uwolniony więzień, udali się następnie do mieszkania naczelnika więzienia, Michała Obretennego, któremu oświadczyli: 
Następnie związali go i obiecali życie, jeśli nie będzie stawiać oporu. Wyzwoleni więźniowie szybko opanowali zbrojownię, rozdysponowując broń pomiędzy siebie, a także przerwali przewody instalacji alarmowej. Kiedy umieścili w oknie więzienia jeden ze zdobycznych karabinów maszynowych, strzelcy kaemów na wieżyczkach więzienia zdezerterowali.
Ciężarówka z grupą 25–30 więźniów pod dowództwem „Ikara” opuściła teren więzienia, nie napotykając żadnego oporu i odjechała do kryjówki w okolicach Miechowa. Pozostali uwolnieni rozpierzchli się po Krakowie, szukając schronienia na własną rękę; ułatwił im to fakt, że byli w cywilnych ubraniach, gdyż wówczas nie używano jeszcze ubrań więziennych. Łącznie uwolniono 62 lub 64 więźniów. Świadkami akcji w więzieniu św. Michała było trzech oficerów Armii Czerwonej spacerujących po plantach, którzy widząc przewagę liczebną uzbrojonych więźniów i żołnierzy podziemia zdecydowali się nie reagować. W czasie całej akcji nie oddano ani jednego strzału.
Następstwa.
Większość z uwolnionych więźniów została w krótkim czasie ponownie aresztowana i otrzymała wyroki wieloletniego więzienia. Irena Odrzywołek musiała opuścić Kraków z powodu podejrzeń jej udziału w akcji i ukrywała się w Gliwicach. Została aresztowana w listopadzie 1946 roku i była sądzona oraz skazana ns karę śmierci razem z Bolesławem Pronobisem „Ikarem”. Wyrok wykonano niezwłocznie po jego ogłoszeniu, 17 grudnia tego samego roku, kiedy Odzrzywołek nie miała jeszcze skończonych 21 lat. Jej szczątki odnaleziono w wyniku prac ekshumacyjnych prowadzonych przez Instytut Pamięci Narodowej we wrześniu 2019 r. na Cmentarzu Komunalnym przy ul. Panewnickiej w Katowicach.
Rozbicie więzienia św. Michała w Krakowie nie miało wielkiego znaczenia militarnego dla działalności partyzantki antykomunistycznej, nawet w wymiarze lokalnym. Wywarło jednak duży wpływ propagandowy. Śmiała akcja przeprowadzona w biały dzień w historycznym centrum Krakowa pokazała władzom komunistycznym, że nie mogą czuć się bezpieczne nawet w mieście wojewódzkim, a w zasięgu podziemia niepodległościowego są także silnie strzeżone obiekty.
Pamięć.
Na murze otaczającym teren obecnego Muzeum Archeologicznego w Krakowie na terenie dawnego więzienia przy ul. Senackiej 3 odsłonięto tablicę upamiętniającą akcję uwolnienia więźniów w 1946 roku. Co roku w rocznicę akcji odbywają się tam uroczystości patriotyczne.

</doc>
<doc id="4984775" url="https://pl.wikipedia.org/wiki?curid=4984775" title="Maszynka do Mięsa">
Maszynka do Mięsa

Maszynka do Mięsa – wielkie żlebisko opadające z dolnej części Bańdziocha do Szerokiego Piargu nad Morskim Okiem w Tatrach Polskich. Pomiędzy gardzielą Maszynki do Mięsa a Bańdziochem znajduje się piarżysto-trawiasty kociołek z trzech stron otoczony ściankami o wysokości około 30 m. Spadają do niego zazwyczaj ubogie w wodę dwa wodospady. Przez lewą ze strug wodnych zasilających te wodospady, zwaną Potoczkiem, prowadzi znakowany szlak turystyczny na Przełęcz pod Chłopkiem. Poniżej kociołka strugi łączą się w jeden wodospad o wysokości 40 m spadający czeluścią Maszynki do Mięsa. Zimą obydwa górne i jeden dolny wodospad stają się lodospadami, na których trenują wspinacze. Prawie nigdy jednak nie jest to miejsce bezpieczne; Maszynka do Mięsa stanowi wylot ogromnej depresji pod Mięguszowieckimi Szczytami i spada nią wszystko z ich północnych ścian – woda, lawiny śnieżne i kamienne. Na przykład lawina kamienna, która Maszynką do Mięsa spadła 5 sierpnia 2001 roku była tak potężna, że dotarła do brzegu Morskiego Oka i zasypała szlak turystyczny, tworząc na nim kamienny wał o wysokości 2 m i szerokości 12 m. Nikt nie zginął, gdyż ulewny deszcz w tym dniu odstraszył turystów i taterników. Zimą jednak lawiny śnieżne zsuwają się dużo częściej i stanowią zagrożenie także dla turystów idących szlakiem nad Czarny Staw pod Rysami.
Maszynką do Mięsa wspinają się taternicy tylko zimą. Jej progi i wodospady powodują, że latem jej dolna część do odgałęzienia Żlebu Ratowników nie została zdobyta. Maszynka do Mięsa ma swoje górne przedłużenie – jest nim żleb Wyżnia Maszynka opadający z Przełączki nad Maszynką w Mięguszowieckim Filarze do bocznej ściany Maszynki do Mięsa.
Drogi wspinaczkowe.
Przez Maszynkę do Mięsa prowadzą dwie drogi wspinaczkowe (tylko dla taterników). Władysław Cywiński ostrzegał: miejsce bardzo lawiniaste. W warunkach złych należy go unikać "jak diabeł święconej wody":

</doc>
<doc id="4984777" url="https://pl.wikipedia.org/wiki?curid=4984777" title="Lepiarka jedwabniczka">
Lepiarka jedwabniczka

Lepiarka jedwabniczka ("Colletes daviesanus") – gatunek błonkówki z rodziny lepiarkowatych.
Zasięg występowania.
Gatunek palearktyczny, występuje w Europie i Azji. W Europie notowana w Austrii, Belgii, Bułgarii, Czechach, Danii, Finlandii, we Francji, w Grecji, Hiszpanii, Holandii, na Litwie, w Luksemburgu, Niemczech, Polsce, Rosji, na Słowacji, w Słowenii, Szwajcarii, Wlk. Brytanii, na Ukrainie, Węgrzech oraz we Włoszech (łącznie z Sycylią).
W Polsce pospolita w całym kraju, jest prawdopodobnie najliczniejszym krajowym gatunkiem z rodzaju "Colletes".
Budowa ciała.
Osiąga 7-9 mm długości ciała. Odwłok dość wyraźnie zaostrzony na końcu, na tylnych krawędziach jego tergitów ficowate, poprzeczne przepaski. W przednim skrzydle trzy komórki kubitalne są podobnej wielkości.
Ubarwienie ciała czarne z kremowo-szaro-pomarańczowymi poprzecznymi przepaskami na tylnych tergitach odwłoka. głowa i tułów pokryte długimi, zwykle rudobrązowymi włoskami.
Biologia i ekologia.
Występuje na suchych, piaszczystych terenach: żwirowniach, brzegach wód, przydrożach, skarpach, nieużytkach, polanach, łąkach itp. Spotykana od czerwca do sierpnia.
Gatunek wyspecjalizowany pokarmowo, samice zbierają pyłek z kwiatów roślin z rodziny astrowatych.
Pasożytami gniazdowymi są min. mamrzyca północna i muchówka "Miltogramma punctatum".

</doc>
<doc id="4984782" url="https://pl.wikipedia.org/wiki?curid=4984782" title="Colletes daviesanus">
Colletes daviesanus



</doc>
<doc id="4984783" url="https://pl.wikipedia.org/wiki?curid=4984783" title="Droga ekspresowa S82 (Polska)">
Droga ekspresowa S82 (Polska)



</doc>
<doc id="4984784" url="https://pl.wikipedia.org/wiki?curid=4984784" title="Wybory parlamentarne w Holandii w 1994 roku">
Wybory parlamentarne w Holandii w 1994 roku

Wybory parlamentarne w Holandii w 1994 roku zostały przeprowadzone 3 maja 1994 r.. W ich wyniku Holendrzy wybrali 150 posłów do Tweede Kamer, niższej izby Stanów Generalnych. Frekwencja wyborcza wyniosła 78,75%. Wybory zakończyły się zwycięstwem Partii Pracy, a nowym premierem został Wim Kok, który stworzył koalicyjny rząd.
Bibliografia.
Tweede Kamer 3 mei 1994

</doc>
<doc id="4984785" url="https://pl.wikipedia.org/wiki?curid=4984785" title="Droga ekspresowa S18 (Polska)">
Droga ekspresowa S18 (Polska)



</doc>
<doc id="4984795" url="https://pl.wikipedia.org/wiki?curid=4984795" title="Ybyrapora diversipes">
Ybyrapora diversipes

Ybyrapora diversipes – gatunek pająka z rodziny ptasznikowatych i podrodziny Aviculariinae. 
Taksonomia.
Gatunek ten opisany został po raz pierwszy w 1842 roku przez Carla Ludwiga Kocha pod nazwą "Mygale diversipes". W 1850 roku autor ów przeniósł go do rodzaju "Eurypelma". W 2009 roku umieszczony został w rodzaju "Avicularia" przez Rogéria Bertaniego i Caroline Sayuri Fukushimę. W 2017 Fukushima i Bertani dokonali analizy kladystycznej, na podstawie której sklasyfikowali go w nowym rodzaju "Ybyrapora".
Morfologia.
Pająki te osiągają niewielkie jak na ptaszniki rozmiary. Długość ciała dochodzi do niespełna 6 cm u samic i 4 cm u samców. Z kolei rozpiętość odnóży dochodzi do około 9 cm. Ubarwienie zmienia się w trakcie rozwoju osobniczego. Stadia najmłodsze są metalicznie zielone z ciemnozielonym środkiem karapaksu, ciemnozielonym pasem o zygzakowatych brzegach wzdłuż wierzchu opistosomy (odwłoka), pośrodku którego leży żółtawozielona plama podłużna oraz z ciemnozielonymi przepaskami poprzecznymi po bokach opistosomy, łączącymi się ze wspominanym pasem podłużnym. U starszych stadiów młodocianych podłużny pas na wierzchu opistosomy staje się czarny, a podłużna plama na jego środku jaskrawoczerwona, natomiast karapaks pozostaje jeszcze metalicznie zielony. W kolejnych stadiach podstawowa barwa ciała zmienia się na brązowawą, odnóża stają się metalicznie błękitne z pomarańczowym pasem na nadstopiach i stopach, a plama na opistosomie pozostaje czerwona. Osobniki dorosłe są natomiast brązowe z metalicznie zielononiebieskim połyskiem tylko na bokach odnóży, z pomarańczowym pasem wzdłuż wierzchu stóp i nadstopi; plama pośrodku pasa na opistosomie staje się czarna i zanika, a jedynymi pozostałościami wzoru na tej części ciała zostają brązowawe plamki w przednio-bocznych częściach opistosomy.
Prosoma ma nieco dłuższy niż szeroki karapaks pokryty krótkimi szczecinkami i wmieszanymi w nie, rozproszonymi szczecinkami dłuższymi. Część głowowa jest wyraźniej wyniesiona u samicy niż u samca. Ośmioro oczu ustawionych jest w dwóch rzędach na szerszym niż dłuższym i nieco wyniesionym wzgórku ocznym. Oczy przednio-boczne leżą bardziej z przodu niż przednio-środkowe, a oczy tylno-boczne bardziej z tyłu niż tylno-środkowe. Szczękoczułki pozbawione są szeregu sztywnych szczecin ("rastellum"), w części odsiebnej mają 8 zębów u samicy i 9 u samca, a na krawędzi przedniej szereg drobnych ząbków. Dłuższe niż szerokie sternum swym ostro kanciastym wierzchołkiem tylnym nie rozdziela ostatniej pary bioder. Kolejność par odnóży od najdłuższej do najkrótszej to I, IV, II, III. Stopy mają maczugowate trichobotria w odsiebnych ⅔ swej długości. Skopule występują na całych stopach wszystkich par odnóży, całych nadstopiach dwóch początkowych par, odsiebnych ⅔ długości nadstopi trzeciej pary oraz odsiebnej ⅓ długości nadstopi czwartej pary. Jako u jedynego gatunku rodzaju golenie pierwszej pary odnóży mają na przedniej stronie części wierzchołkowej wyniosłość zarośniętą przez grupkę szczecinek.
Nogogłaszczki samca mają prawie trójkątne cymbium o podobnych rozmiarów płatach, z których prolateralny jest trójkątny, a retrolateralny zaopatrzony jest w zaokrąglony wyrostek porośnięty grubymi szczecinkami. Kulisty bulbus ma niewielkie subtegulum i pozbawione guzka tegulum. Około siedmiokrotnie dłuższy od tegulum embolus jest niespłaszczony, pozbawiony kilów, w części dosiebnej zakrzywiony pod kątem ponad 180° na stronę retrolateralną, w części środkowej ustawiony pod bardzo ostrym kątem względem krawędzi tegulum, w części odsiebnej cienki i ścięty u szczytu.
Genitalia samicy odznaczają się obecnością pary całkowicie oddzielonych, bardzo długich, niezesklerotyzowanych, nieposkręcanych spermatek, będących pośrodku silnie odgiętymi dozewnętrznie i tam tak szerokimi jak u nasady. Układ spermatek przypomina kształtem literę „M”.
Ekologia i zasięg.
Rodzaj neotropikalny, endemiczny dla południowej części brazylijskiego stanu Bahia, związany ściśle z lasami deszczowymi formacji Mata Atlântica. Występuje tam na obszarze od Elísio Medrado na północy i Ilhéus na wschodzie do Jussari na południowym zachodzie. Powierzchnia tego obszaru to około 6 tys. km², jednak faktyczny obecny zasięg gatunku jest wielokrotnie mniejszy w związku z gwałtowną i intensywną deforestacją tego regionu. Tylko do 2009 obszar lasów atlantyckich w stanie Bahia skurczył się aż o 92,74%. Znanych jest tylko kilka populacji tego gatunku. Stwierdzono je m.in. w częściowych rezerwatach przyrody Jequitibá i Serra do Teimoso.
Ptasznik ten pędzi głównie nadrzewny tryb życia. Swe oprzędy buduje na różnych roślinach między parą połączonych przędzą liści. Spotykany był podczas wędrówek po pniach drzew i liściach bromeliowatych. W rezerwacie Jequitibá współwystępuje z pokrewnym "Ybyrapora gamba".
Zagrożenie.
Gatunkowi temu silnie zagraża intensywne wylesianie stanu Bahia. Podejmowane lokalnie próby odtworzenia lasów nie przynoszą szybkiego powrotu leśnych zgrupowań pająków i takie wtórne zadrzewienia pozostają przez dłuższy czas zasiedlane przez gatunki terenów otwartych.
Sytuację dodatkowo pogarszają odłowy "Y. diversipes" celem sprzedaży na rynku terrarystycznym (handluje się nimi m.in. w Wielkiej Brytanii, Niemczech, Polsce, na Węgrzech, w Chinach, Tajwanie i Stanach Zjednoczonych).
Ze względu na niszczenie siedliska i potencjał komercyjny badacze od 2009 roku postulują umieszczenie tego gatunku w załączniku CITES oraz w Czerwonej księdze gatunków zagrożonych Międzynarodowej Unii Ochrony Przyrody.
Hodowla.
Dorosły osobnik wymaga dobrze wentylowanego terrarium o podstawie 20×20 cm i wysokości 30–35 cm. Wilgotność powietrza utrzymuje się na poziomie 75–85%, a temperaturę na poziomie 25–28°C z niewielkimi spadkami nocą. Dojrzałość płciowa osiągana jest około 10 wylinki. Zaleca się dopuszczać samice o długości ciała co najmniej 4 cm. Po 1,5–4 miesiącach od kopulacji samica wytwarza kokon, zwykle zawierający 50–100 jaj. Można go odebrać samicy najwcześniej po 3,5 tygodniach.

</doc>
<doc id="4984796" url="https://pl.wikipedia.org/wiki?curid=4984796" title="Sărulești (gmina w okręgu Călăraşi)">
Sărulești (gmina w okręgu Călăraşi)

Sărulești – gmina w Rumunii, w okręgu Călărași. Obejmuje miejscowości Măgureni, Polcești, Săndulița, Sărulești-Gară, Sărulești-Sat, Sătucu i Solacolu. W 2011 roku liczyła 3262 mieszkańców. 

</doc>
<doc id="4984799" url="https://pl.wikipedia.org/wiki?curid=4984799" title="Sărulești-Gară">
Sărulești-Gară

Sărulești-Gară – wieś w Rumunii, w okręgu Călărași, w gminie Sărulești. W 2011 roku liczyła 1650 mieszkańców.

</doc>
<doc id="4984802" url="https://pl.wikipedia.org/wiki?curid=4984802" title="Măgureni (okręg Călăraşi)">
Măgureni (okręg Călăraşi)

Măgureni – wieś w Rumunii, w okręgu Călărași, w gminie Sărulești. W 2011 roku liczyła 52 mieszkańców.

</doc>
<doc id="4984803" url="https://pl.wikipedia.org/wiki?curid=4984803" title="Adam Książek">
Adam Książek

Adam Książek (ur. 6 września 1967 w Bytomiu, zm. 31 grudnia 2020 w Münster) – polski piłkarz, występujący na pozycji obrońcy.
Życiorys.
Był reprezentantem Polski U-20. W I lidze zadebiutował w 1987 roku w barwach Szombierek Bytom. 26 marca 1988 roku strzelił dla Szombierek bramkę numer 800 w I lidze. W Szombierkach występował do 1990 roku, po czym został piłkarzem GKS Katowice. W sezonie 1990/1991 zdobył wraz z tym klubem Puchar Polski. W 1992 roku wrócił do Szombierek. W tym klubie występował do końca 1993 roku. Po zakończeniu kariery wyjechał na stałe do Niemiec.

</doc>
<doc id="4984804" url="https://pl.wikipedia.org/wiki?curid=4984804" title="Polcești">
Polcești

Polcești – wieś w Rumunii, w okręgu Călărași, w gminie Sărulești. W 2011 roku liczyła 67 mieszkańców.

</doc>
<doc id="4984806" url="https://pl.wikipedia.org/wiki?curid=4984806" title="Săndulița">
Săndulița

Săndulița – wieś w Rumunii, w okręgu Călărași, w gminie Sărulești. W 2011 roku liczyła 641 mieszkańców.

</doc>
<doc id="4984808" url="https://pl.wikipedia.org/wiki?curid=4984808" title="Sărulești-Sat">
Sărulești-Sat

Sărulești-Sat – wieś w Rumunii, w okręgu Călărași, w gminie Sărulești. W 2011 roku liczyła 506 mieszkańców.

</doc>
<doc id="4984809" url="https://pl.wikipedia.org/wiki?curid=4984809" title="Sătucu (okręg Călărași)">
Sătucu (okręg Călărași)

Sătucu – wieś w Rumunii, w okręgu Călărași, w gminie Sărulești. W 2011 roku liczyła 16 mieszkańców.

</doc>
<doc id="4984810" url="https://pl.wikipedia.org/wiki?curid=4984810" title="Solacolu">
Solacolu

Solacolu – wieś w Rumunii, w okręgu Călărași, w gminie Sărulești. W 2011 roku liczyła 330 mieszkańców.

</doc>
<doc id="4984813" url="https://pl.wikipedia.org/wiki?curid=4984813" title="Sohatu (gmina)">
Sohatu (gmina)

Sohatu – gmina w Rumunii, w okręgu Călărași. Obejmuje miejscowości Progresu i Sohatu. W 2011 roku liczyła 3240 mieszkańców. 

</doc>
<doc id="4984814" url="https://pl.wikipedia.org/wiki?curid=4984814" title="Jan Turowski">
Jan Turowski

Jan Turowski (ur. 29 października 1917 w Nasutowie, zm. 9 lutego 2006 w Lublinie) – polski socjolog, nauczyciel akademicki, profesor Katolickiego Uniwersytetu Lubelskiego, w latach 1981–1984 dziekan Wydziału Nauk Społecznych KUL.
Życiorys.
W 1933 rozpoczął naukę w Gimnazjum Biskupim w Lublinie, w 1936 rozpoczął studia na Wydziale Prawa i Nauk Społeczno-Ekonomicznych w Katolickim Uniwersytecie Lubelskim, gdzie w 1945 uzyskał magisterium. Od 1944 pracował na KUL. W 1947 obronił rozprawę doktorską "Zmiany społeczne wsi a miasto". W roku 1957 na podstawie dorobku naukowego objął stanowisko docenta, w roku 1965 zaś uzyskał stanowisko i tytuł profesora nadzwyczajnego, a w roku 1974 – profesora zwyczajnego. Do 1993 kierował Katedrą Socjologii Ogólnej KUL.
Wybrane publikacje.
"Źródło": 

</doc>
<doc id="4984816" url="https://pl.wikipedia.org/wiki?curid=4984816" title="Sohatu (okręg Călăraşi)">
Sohatu (okręg Călăraşi)

Sohatu – wieś w Rumunii, w okręgu Călărași, w gminie Sohatu. W 2011 roku liczyła 1933 mieszkańców.

</doc>
<doc id="4984817" url="https://pl.wikipedia.org/wiki?curid=4984817" title="Progresu (okręg Călărași)">
Progresu (okręg Călărași)

Progresu – wieś w Rumunii, w okręgu Călărași, w gminie Sohatu. W 2011 roku liczyła 1307 mieszkańców.

</doc>
<doc id="4984819" url="https://pl.wikipedia.org/wiki?curid=4984819" title="Spanțov (gmina)">
Spanțov (gmina)

Spanțov – gmina w Rumunii, w okręgu Călărași. Obejmuje miejscowości Cetatea Veche, Spanțov i Stancea. W 2011 roku liczyła 4605 mieszkańców. 

</doc>
<doc id="4984820" url="https://pl.wikipedia.org/wiki?curid=4984820" title="Crossogale">
Crossogale

Crossogale – rodzaj ssaka z podrodziny ryjówek (Soricinae) w obrębie rodziny ryjówkowatych (Soricidae).
Zasięg występowania.
Rodzaj obejmuje gatunki występujące w południowo-wschodniej Azji.
Morfologia.
Długość ciała (bez ogona) 85–121 mm, długość ogona 81–102 mm, długość tylnej stopy 19–26 mm; masa ciała 28,8–36 g.
Systematyka.
Etymologia.
"Crossogale": "krossoi" „frędzle”; γαλεη "galeē" lub γαλη "galē" „łasica”.
Podział systematyczny.
Takson ponownie wyodrębniony na podstawie danych genetycznych z "Chimarrogale". Do rodzaju należą następujące gatunki:

</doc>
<doc id="4984822" url="https://pl.wikipedia.org/wiki?curid=4984822" title="Radek Wośko">
Radek Wośko

Radek Wośko, właśc. Radosław Wośko (ur. 23 sierpnia 1984 w Szczecinie) – polski perkusista jazzowy, kompozytor i aranżer.
Życiorys.
Po ukończeniu Akademii Medycznej w Szczecinie (obecnie Pomorski Uniwersytet Medyczny) przeniósł się do Danii gdzie ukończył Syddansk Musikkonservatorium (dawniej Carl Nielsen Academy of Music) w Odense, uzyskując tytuł magistra w zakresie perkusji jazzowej i kompozycji, a następnie studia solistyczne Advanced Postgraduate Diploma na tejże uczelni.
Działalność artystyczna.
Współpracował z następującymi artystami i zespołami, w ramach koncertów i nagrań studyjnych w Polsce, Danii, Szwecji, Norwegii, Niemczech, Wielkiej Brytanii, Austrii, Ghanie, Beninie, Kenii, Tanzanii, USA oraz Kanadzie: Tomasz Stańko, Gilad Hekselman, Karolina Śmietana, Malene Mortensen, Kasper Tranberg, Marek Kądziela, The Beat Freaks, Entropy, Sebastian Zawadzki.

</doc>
<doc id="4984823" url="https://pl.wikipedia.org/wiki?curid=4984823" title="Spanțov">
Spanțov

Spanțov – wieś w Rumunii, w okręgu Călărași, w gminie Spanțov. W 2011 roku liczyła 993 mieszkańców.

</doc>
<doc id="4984825" url="https://pl.wikipedia.org/wiki?curid=4984825" title="Antonio Zanini">
Antonio Zanini

Antonio Zanini Sans (ur. 9 lutego 1948 w Barcelonie) – hiszpański kierowca rajdowy, rajdowy mistrz Europy, dziewięciokrotny rajdowy mistrz Hiszpanii.
Życiorys.
Uczestnictwo w sportach motorowych zaczął od motocrossu i rajdów enduro w roku 1965, cztery lata później zaczął startować w rajdach samochodowych z początku jako pilot. Jako kierowca rajdowy zadebiutował w roku 1970, wypożyczonym samochodem – Renault 8 TS. W roku 1972 został oficjalnym kierowca firmy Seat. Roku później został wicemistrzem w Rajdowych mistrzostwach Hiszpanii. W roku 1974 zdobywa swoje pierwsze mistrzostwo Hiszpanii wygrywając trzy eliminacje. Osiągnięcie to powtórzył kolejno w latach: 1975, 1976, 1977 i 1978, zawsze starując Seatem. Od roku 1975 zaczął startować w Rajdowych Mistrzostwach Europy, by już w następnym roku uzyskać tytuł wicemistrza Europy. W roku 1977 w eliminacjach WRC zdobywa trzecie miejsce w Rajdzie Monte Carlo (pierwsze hiszpańskie podium) oraz drugie eliminacjach ERC w Rajdzie Polski. W roku 1979 ponownie wywalczył tytuł wicemistrza Europy tym razem startując Fiatem 124 Abarth. W roku 1980 zaczął startować samochodem Porsche 911 SC, zdobywając tytuł mistrza Europy oraz tytuł mistrza Hiszpanii. W roku 1983 samochodem marki Talbot zdobywa trzecie miejsce w Mistrzostwach Europy i swój kolejny tytuł mistrza Hiszpanii. W roku 1984 zdobywa swój ostatni tytuł mistrza Hiszpanii na nawierzchni asfaltowej samochodem Ferrari oraz po raz pierwszy tytuł mistrza Hiszpanii na szutrze samochodem Talbot. W roku 1994 wystartował w Rajdzie Dakar samochodem ciężarowym.

</doc>
<doc id="4984826" url="https://pl.wikipedia.org/wiki?curid=4984826" title="Cetatea Veche">
Cetatea Veche

Cetatea Veche – wieś w Rumunii, w okręgu Călărași, w gminie Spanțov. W 2011 roku liczyła 868 mieszkańców.

</doc>
<doc id="4984827" url="https://pl.wikipedia.org/wiki?curid=4984827" title="Stancea">
Stancea

Stancea – wieś w Rumunii, w okręgu Călărași, w gminie Spanțov. W 2011 roku liczyła 2744 mieszkańców.

</doc>
<doc id="4984829" url="https://pl.wikipedia.org/wiki?curid=4984829" title="Șoldanu (gmina)">
Șoldanu (gmina)

Șoldanu – gmina w Rumunii, w okręgu Călărași. Obejmuje miejscowości Negoești i Șoldanu. W 2011 roku liczyła 3565 mieszkańców. 

</doc>
<doc id="4984831" url="https://pl.wikipedia.org/wiki?curid=4984831" title="Overture Films">
Overture Films

Overture Films, LLC – amerykańskie przedsiębiorstwo zajmujące się produkcją i dystrybucją filmów, jednostka zależna Starz (wówczas jednostka zależna Liberty Media). Zostało założone w listopadzie 2006 roku przez Chrisa McGurka i Danny’ego Rosetta. Wytwórnia miała swoją siedzibę w mieście Beverly Hills, stanie Kalifornia.
Za pośrednictwem firm stowarzyszonych takich jak Anchor Bay Entertainment, Starz Entertainment Pay Channels, Starz Media i Starz Play, Overture Films udostępnił swoje filmy na całym świecie widzom na wielu platformach za pośrednictwem domowych kanałów wideo, telewizji premium i internetowych kanałów dystrybucji.
Chociaż studio odniosło drobne krytyczne sukcesy z filmami takimi jak "Kapitalizm, moja miłość" i "I wszystko lśni", firma odnotowała słabe zyski ze sprzedaży biletów, a Starz zamknął firmę w 2010 roku, chociaż na początku tego roku krążyły plotki, że zostanie sprzedany. Jej aktywa marketingowe i dystrybucyjne są obecnie obsługiwane przez nieistniejący i zbankrutowany Relativity Media.

</doc>
<doc id="4984833" url="https://pl.wikipedia.org/wiki?curid=4984833" title="Zelwa (stacja kolejowa na Białorusi)">
Zelwa (stacja kolejowa na Białorusi)

Zelwa (; ) – stacja kolejowa w miejscowości Zelwa, w rejonie zelwieńskim, w obwodzie grodzieńskim, na Białorusi. Położona jest na linii Baranowicze - Wołkowysk.
Stacja powstała w czasach carskich na linii Białystok - Baranowicze, pomiędzy stacjami Wołkowysk a Jeziornica. Jeszcze w okresie międzywojennym nie była położona w samym miasteczku tylko w jego okolicach. Do czasów współczesnych Zelwa rozrosła się w kierunku stacji.

</doc>
<doc id="4984838" url="https://pl.wikipedia.org/wiki?curid=4984838" title="Șoldanu">
Șoldanu

Șoldanu – wieś w Rumunii, w okręgu Călărași, w gminie Șoldanu. W 2011 roku liczyła 2451 mieszkańców.

</doc>
<doc id="4984840" url="https://pl.wikipedia.org/wiki?curid=4984840" title="Negoești (okręg Călărași)">
Negoești (okręg Călărași)

Negoești – wieś w Rumunii, w okręgu Călărași, w gminie Șoldanu. W 2011 roku liczyła 1114 mieszkańców.

</doc>
<doc id="4984844" url="https://pl.wikipedia.org/wiki?curid=4984844" title="Ștefan cel Mare (gmina w okręgu Călăraşi)">
Ștefan cel Mare (gmina w okręgu Călăraşi)

Ștefan cel Mare – gmina w Rumunii, w okręgu Călărași. Obejmuje tylko jedną miejscowość Ștefan cel Mare. W 2011 roku liczyła 3236 mieszkańców. 

</doc>
<doc id="4984845" url="https://pl.wikipedia.org/wiki?curid=4984845" title="Ulica Krakowska w Kielcach">
Ulica Krakowska w Kielcach

Ulica Krakowska – jedna z ulic w Kielcach, będącą drogą wylotową z miasta w kierunku Krakowa. Na odcinku od skrzyżowania z ulicą Armii Krajowej do granicy miasta stanowi fragment drogi wojewódzkiej nr 762. Jest jedną z najdłuższych ulic w mieście, mając długość około 8 km.
Historia.
Na pierwszych dokładnych mapach (przełom XVIII i XIX wieku) istniała już ulica (a wtedy właściwie szosa, gdyż leżała wówczas poza miastem) Krakowska. Łączyła ona Kielce z Pakoszem a dalej z Białogonem (wtedy jeszcze osobne wsie, dziś części Kielc). W XX wieku była ona drogą do kamieniołomów na Kadzielni, gdzie wydobywano wapień. Wtedy też głównymi budynkami stojącymi dookoła były parterowe drewniane domki. Po zamknięciu kamieniołomów (początek lat 60. XX wieku), rozpoczęto budowę osiedla pomiędzy dzisiejszymi Krakowską i al. Legionów.
Początek biegu ulicy Krakowskiej zwany jest "rogatką krakowską". Nazwa wzięła się od punktu wyjazdowego z Kielc, w którym pobierano opłaty (czyli rogatki) zarówno w kierunku Chęcin i Krakowa, jak i Pińczowa (obecnie odpowiednio ulice Krakowska i ks. P. Ściegiennego). Dokładna lokalizacja nie jest znana, jednak prawdopodobnie sama rogatka znajdowała w okolicy obecnego skrzyżowania ulicy Jana Pawła II i Krakowskiej. Do końca lat 30. XX wieku obszar ten był nieznacznie zabudowany. W 1935 oddano Dom Wychowania Fizycznego i Przysposobienia Wojskowego im. Marszałka Józefa Piłsudskiego (obecnie WDK). Po wojnie w tymże obszarze wybudowano m.in. krytą pływalnię (obecnie Pływalnia Delfin). Obecnie obszar ten nie jest już tak znaczący dla transportu tranzytowego przez miasto, jak było to przed wojną. Jednak nazwa "krakowska rogatka" nadal funkcjonuje w określeniu do obszaru w okolicy skrzyżowania ulic Krakowskiej, Jana Pawła II, Miodowicza i Ściegiennego.
Przebieg.
Ulica Krakowska zaczyna się na skrzyżowaniu z ulicami Jana Pawła II, Piotra Ściegiennego i Konstantego Miodowicza (tzw. "rogatka krakowska"). Krzyżuje się m.in. z ul. Armii Krajowej (DW 762), Jagiellońską oraz Fabryczną (DW 761). Kończy się na granicy miasta z miejscowością Zagrody (gmina Nowiny), która jest kontynuowana jako ul. Zgórsko w tejże gminie.
Przebudowy ulicy Krakowskiej.
Na początku XXI wieku przebudowane zostało skrzyżowanie z ulicą Armii Krajowej.
W 2010 roku dokonano "zadań inwestycyjnych oświetleniowych" na ulicy Krakowskiej od skrzyżowania z ul. Ściegiennego do skrzyżowania z ul. Kaczmarka.
W latach 2010–2012 nastąpił generalny remont ulicy Krakowskiej. Przebudowano m.in. 6 mostów oraz 16 skrzyżowań. Wybudowano również 2 km ścieżek rowerowych.
W 2014 roku oddano do użytku ulicę Konstantego Miodowicza, która połączyła rogatkę krakowską z ulicą Zgoda i Wojska Polskiego. W ramach tej inwestycji przebudowano skrzyżowanie ulic Krakowskiej, Jana Pawła II i Ściegiennego ("krakowska rogatka").
W 2015 roku wybudowane zostały 2 zatoczki autobusowe w okolicy budynku UJK (nazwa przystanków: "Krakowska UJK").
W 2017 roku został oddany do użytku nowy most na rzecze Bobrze. Most ten zastąpił stary, istniejący w latach 1932-2011, kiedy to został wysadzony w powietrze. Obok mostu znajduje się pomnik upamiętniający Kapitana Kazimierza "Herwina" Piątka.
Pod koniec sierpnia 2021 roku rozpoczęła się budowa ścieżki rowerowej na odcinku między zakończeniem ulicy Górników Staszicowskich (równoległa do ul. Krakowskiej) a granicą miasta z gminą Nowiny obok jezdni północnej. Ponadto, w planach jest budowa ścieżki przy drugiej jezdni. Ścieżka rowerowa budowana była również na odcinku między "krakowską rogatką" a skrzyżowaniem z ul. Pakosz. Budowa ścieżek rowerowych na ul. Krakowskiej była III etapem inwestycji pn. "Budowa i modernizacja sieci ścieżek rowerowych w gminie Kielce jako element zrównoważonej mobilności". Obie ścieżki zostały oddane do użytku pod koniec maja.
Komunikacja miejska.
Na ulicy Krakowskiej znajdują się 22 przystanki, które obsługuje 15 linii (1, 4, 5, 19, 27, 28, 29, 31, 35, 36, 44, 54, 108, N1, Z).
Przy skrzyżowaniu ulic Krakowskiej i Jagiellońskiej znajduje się również zajezdnia autobusowa.

</doc>
<doc id="4984847" url="https://pl.wikipedia.org/wiki?curid=4984847" title="Ștefan cel Mare (okręg Călărași)">
Ștefan cel Mare (okręg Călărași)

Ștefan cel Mare – wieś w Rumunii, w okręgu Călărași, w gminie Ștefan cel Mare. W 2011 roku liczyła 3236 mieszkańców.

</doc>
<doc id="4984849" url="https://pl.wikipedia.org/wiki?curid=4984849" title="Kościół św. Michała Archanioła w Romanowie Dolnym">
Kościół św. Michała Archanioła w Romanowie Dolnym

Kościół świętego Michała Archanioła w Romanowie Dolnym – rzymskokatolicki kościół filialny należący do parafii Świętej Marii Magdaleny w Czarnkowie (dekanat czarnkowski archidiecezji poznańskiej). Znajduje się przy głównej drodze we wsi.
Jest to niewielka świątynia wzniesiona z czerwonej cegły, posiadająca cechy stylu eklektycznego. Wybudowana została po 1860 roku jako kościół protestancki. Po zakończeniu II wojny światowej została zaadaptowana jako świątynia rzymskokatolicka. Co roku w dniu 29 września odbywa się w niej odpust.

</doc>
<doc id="4984850" url="https://pl.wikipedia.org/wiki?curid=4984850" title="Wyżni Bańdzioch">
Wyżni Bańdzioch

Wyżni Bańdzioch – kocioł lodowcowy na północnej ścianie Mięguszowieckiego Szczytu Czarnego (2410 m) w Tatrach Polskich. Znajduje się na średniej wysokości 2130 m i przez większą część roku jego dno zalega śnieg. Jest to najwyższe piętro Bańdziocha. Ograniczone jest z trzech stron przez Kazalnicę Mięguszowiecką, ściankę północno-wschodniej grzędy Mięguszowieckiego Szczytu Czarnego i jego wschodnią ścianę. Ma piarżyste i lekko pochyłe dno, którego dolna część od północnego zachodu opada do Bańdziocha stromym progiem o wysokości około 50 m. Próg ten jest najbardziej stromy w swojej środkowej części. Znajduje się w niej odpęknięta niby turnia o pionowej ścianie przeciętej kominem. Po jego prawej stronie są czerwonawe, a po lewej żółtawe płyty. Próg przecięty jest głębokim, kruchym i mokrym żlebkiem.
Wyżni Bańdzioch przez długi czas nie miał nazwy. Witold Henryk Paryski w 6 tomie przewodnika "Tatry" wzmiankował go tylko określeniem "piarżysto-śnieżny taras". Na wojskowej mapie 1:10 000 pojawiła się nie wiadomo skąd nazwa Płaśń za Kazalnicą. Według Władysława Cywińskiego nazwa ta została "wydumana w zaciszu gabinetów", w środowisku taternickim bowiem zaczęto już używać nazwy Wyżni Bańdzioch. Do piśmiennictwa wprowadził ją W. Cywiński w 10 tomie przewodnika "Tatry. Mięguszowieckie Szczyty". Nazwa ta funkcjonuje również na mapie Expressmap, na mapie Geoportalu podane są obydwie nazwy.

</doc>
<doc id="4984852" url="https://pl.wikipedia.org/wiki?curid=4984852" title="Ștefan Vodă (gmina)">
Ștefan Vodă (gmina)

Ștefan Vodă – gmina w Rumunii, w okręgu Călărași. Obejmuje tylko jedną miejscowość Ștefan Vodă. W 2011 roku liczyła 2270 mieszkańców. 

</doc>
<doc id="4984854" url="https://pl.wikipedia.org/wiki?curid=4984854" title="Ștefan Vodă (okręg Călărași)">
Ștefan Vodă (okręg Călărași)

Ștefan Vodă – wieś w Rumunii, w okręgu Călărași, w gminie Ștefan Vodă. W 2011 roku liczyła 2270 mieszkańców.

</doc>
<doc id="4984856" url="https://pl.wikipedia.org/wiki?curid=4984856" title="Mistrzostwa Austrii w Skokach Narciarskich 2020">
Mistrzostwa Austrii w Skokach Narciarskich 2020

Mistrzostwa Austrii w Skokach Narciarskich 2020 – zawody mające na celu wyłonić mistrza Austrii, które rozegrane zostały 26 i 27 września w Eisenerz (skocznia normalna) i Bischofshofen (skocznia duża).
Na skoczni normalnej (HS109) triumfowali Gregor Schlierenzauer i Daniela Iraschko-Stolz, a na większym obiekcie (HS142) Philipp Aschenwald i Chiara Hölzl.
Wyniki.
Konkurs indywidualny mężczyzn na skoczni normalnej (26.09.2020).
Opracowano na podstawie:
Konkurs indywidualny mężczyzn na skoczni dużej (27.09.2020).
Opracowano na podstawie:
Konkurs indywidualny kobiet na skoczni normalnej (26.09.2020).
Opracowano na podstawie:
Konkurs indywidualny kobiet na skoczni dużej (27.09.2020).
Opracowano na podstawie:

</doc>
<doc id="4984859" url="https://pl.wikipedia.org/wiki?curid=4984859" title="Tămădău Mare (gmina)">
Tămădău Mare (gmina)

Tămădău Mare – gmina w Rumunii, w okręgu Călărași. Obejmuje miejscowości Călăreți, Dârvari, Plumbuita, Săcele, Șeinoiu, Tămădău Mare i Tămădău Mic. W 2011 roku liczyła 2640 mieszkańców. 

</doc>
<doc id="4984863" url="https://pl.wikipedia.org/wiki?curid=4984863" title="Edykt o wygnaniu misjonarzy (usunięciu chrześcijaństwa)">
Edykt o wygnaniu misjonarzy (usunięciu chrześcijaństwa)

 – japoński akt prawny z 1614 roku, zakazujący wyznawania chrześcijaństwa w całym kraju.
To jeden z najbardziej znaczących historycznych japońskich aktów prawnych, uznawany często za najważniejszy wśród wielu anty-chrześcijańskich ustaw i oznaczający oficjalny zakaz tej religii. Tekst edyktu został napisany na polecenie sioguna Ieyasu Tokugawy w 1613 roku przez buddyjskiego mnicha zen, Sūdena Ishina (1569–1633), który odpowiadał za sprawy religijne i zagraniczne. Tekst został podpisany przez sioguna Hidetadę Tokugawa (1579–1632). Edykt głosił m.in.:
Edykt nie precyzuje, jakie konkretne działania należy podjąć w celu wyeliminowania chrześcijaństwa w Japonii. Jest on raczej deklaracją narodowej jedności i wierności tradycji kulturowej i religijnej (wobec buddyzmu i shintō). Nie odnosi się też prawie wcale do doktryny chrześcijańskiej, traktuje ją głównie jako zagrożenie polityczne. Podkreśla jednak, że koncepcja chrześcijańskiego Boga jest sprzeczna z tradycyjnymi religiami Japonii: 
Ponadto edykt stwierdza wyraźnie:
Edykt oznaczał koniec Kościoła katolickiego w Japonii i początek trwającego, aż do 1873 zakazu chrześcijaństwa w tym kraju.

</doc>
<doc id="4984864" url="https://pl.wikipedia.org/wiki?curid=4984864" title="Tămădău Mare">
Tămădău Mare

Tămădău Mare – wieś w Rumunii, w okręgu Călărași, w gminie Tămădău Mare. W 2011 roku liczyła 1088 mieszkańców.

</doc>
<doc id="4984866" url="https://pl.wikipedia.org/wiki?curid=4984866" title="Călăreți">
Călăreți

Călăreți – wieś w Rumunii, w okręgu Călărași, w gminie Tămădău Mare. W 2011 roku liczyła 389 mieszkańców.

</doc>
<doc id="4984869" url="https://pl.wikipedia.org/wiki?curid=4984869" title="Escalante (Filipiny)">
Escalante (Filipiny)

Escalante – miasto na Filipinach, położone w regionie Zachodnie Visayas, w prowincji Negros Occidental, na wyspie Negros.
Miasto zostało założone w 1856 roku. Miasto jest obecnie ośrodkiem turystycznym.

</doc>
<doc id="4984870" url="https://pl.wikipedia.org/wiki?curid=4984870" title="Tikkurila (przedsiębiorstwo)">
Tikkurila (przedsiębiorstwo)

Tikkurila Oyj („Oyj” to oznaczenie spółki akcyjnej lub spółki z ograniczoną odpowiedzialnością w Finlandii) to fiński producent farb i lakierów. Siedziba główna i większość produkcji znajduje się w Tikkurila, Vantaa niedaleko Helsinek.
Firma została założona w 1862 roku jako "Dickursby Oljeslageri jako producent" oleju lnianego i lakieru, a w 1885 roku została przejęta przez helsińską firmę "Schildt &amp; Hallberg". Jako "Schildt &amp; Hallberg Oy", rozpoczęła produkcję farb w 1919 roku, by ostatecznie osiągnąć pozycję największego producenta farb w Finlandii. W 1972 roku fiński konglomerat chemiczny Kemira (wówczas "Rikkihappo Oy") przejął firmę i rozpoczął rozbudowę i modernizację zakładu produkcyjnego, który został przeniesiony nieco dalej od centrum Tikkurila. Stary zakład rozebrano w latach 80. W 1975 roku została przemianowana na "Tikkurilan Väritehtaat Oy" („Fabryki kolorów Tikkurila”), którą w 1986 roku skrócono do "Tikkurila Oy". Po upadku Związku Radzieckiego Tikkurila z powodzeniem wkroczyła na rynki bałtyckie i rosyjskie, osiągając status lidera rynkowego. W 2020 roku 80% przychodów firmy pochodzi z Finlandii, Szwecji, Rosji, Polski i krajów bałtyckich (Litwy, Łotwy i Estonii).
Tikkurila obsługuje konsumentów, profesjonalnych malarzy i klientów przemysłowych w około 40 krajach. W marcu 2010 została wydzielona z Kemiry, a jej akcje zostały notowane na NASDAQ OMX Helsinki Ltd. Tikkurila produkuje i sprzedaje farby dekoracyjne oraz powłoki dla przemysłu drzewnego i metalowego. Marki z działu farb Tikkurila są w liderami rynku w krajach skandynawskich, bałtyckich, a nawet w Rosji.
W 1986 roku Tikkurila opublikowała grę reklamową "Painterboy" na platformę Commodore 64.
19 kwietnia 2011 r. Tikkurila przejęła serbską firmę Zorka Color d.o.o., tworząc firmę, która stała się znana jako "Tikkurila Zorka d.o.o." 27 października 2015 firma zmieniła nazwę na Tikkurila, d.o.o.
10 czerwca 2021 r. Tikkurila została przejęta przez firmę PPG.

</doc>
<doc id="4984871" url="https://pl.wikipedia.org/wiki?curid=4984871" title="Słowiki (powiat kaliski)">
Słowiki (powiat kaliski)



</doc>
<doc id="4984877" url="https://pl.wikipedia.org/wiki?curid=4984877" title="The Mirror Conspiracy">
The Mirror Conspiracy

The Mirror Conspiracy – drugi album studyjny Thievery Corporation, wydany 2 kwietnia 2000 roku w Stanach Zjednoczonych przez Eighteenth Street Lounge Music jako podwójny LP.
Album.
Wydania.
Album "The Mirror Conspiracy" został wydany 2 kwietnia 2000 roku w Stanach Zjednoczonych przez Eighteenth Street Lounge Music jako podwójny LP.
To samo wydawnictwo zostało ponownie wydane 21 sierpnia tego samego roku w Wielkiej Brytanii (przez Eighteenth Street Lounge Music i 4AD), a dzień później ukazało się w Stanach Zjednoczonych jako CD.
Muzyka.
Podobnie jak na debiutanckim albumie, również na "The Mirror Conspiracy" Garza i Hilton odwołali się do swoich ulubionych stylów i rytmów muzycznych, zaczerpniętych z muzyki brazylijskiej, jamajskiej, francuskiej i indyjskiej tworząc w efekcie miły dla ucha, wysublimowany, utrzymany w umiarkowanym tempie trip hop. Do muzyki indyjskiej i jamajskiej nawiązuje „Lebanese Blonde” z ujmującym wokalem Pam Bricker, brzmieniem sitaru Roba Myersa i jamajskiej sekcji rogów. Muzykę brazylijską reprezentują trzy piosenki: „Air Batucada”, „So Com Voce” (z wokalem Bebel Gilberto) i „Samba Tranquille”, natomiast piosenkę francuską, urozmaiconą rytmem downtempo: „Le Monde” i „Shadows of Ourselves”, zaśpiewane przez Lou Lou Ghelichkhani. Zespół wykorzystał nawet sampling Elli Fitzgerald w ambientowym „Tomorrow”.
Artyści i utwory.
Na albumie wystąpiły obie wokalistki, znane z poprzedniego wydawnictwa: Pamela Bricker (zaśpiewała „Lebanese Blonde”, „Air Batucada” i utwór tytułowy) oraz Bebel Gilberto („So Com Voce”). Debiutantką była natomiast Lou Lou (lub LouLou) Ghelichkhani, urodzona w San Jose, ale wychowana w Paryżu wokalistka z francusko-irańskimi korzeniami. Związała się ona z zespołem na dłużej, śpiewając na poszczególnych albumach po francusku, angielsku i persku. Na "The Mirror Conspiracy" zaśpiewała dwie piosenki: „Le Monde” i „Shadows Of Ourselves” (była również ich współautorką).
Piosenka „Lebanese Blonde” (slangowa nazwa oznaczająca wysokiej jakości libański haszysz) znalazła się na ścieżce dźwiękowej "Garden State" z filmu "Powrót do Garden State" z 2004 roku. Album "Garden State" otrzymał w tym samym roku nagrodę Grammy w kategorii: Best Compilation Soundtrack Album For A Motion Picture, Television Or Other Visual Media. Utwór „Indra” z kolei zilustrował jedną ze scen filmu "Vanilla Sky".
Lista utworów.
Płyta analogowa.
Lista utworów według Discogs:
Side A:
Side B:
Side C:
Side D:
Płyta CD.
Lista utworów według Discogs:
Odbiór.
Opinie krytyków.
Album zyskał na ogół przychylne recenzje (na podstawie 13 recenzji krytycznych).
Według recenzenta Sputnikmusic piosenka „Indra” być może charakteryzuje cały album. Korzystając z dość minimalistycznego stylu, ma ona dość rytmu, „abyś mógł przejść przez cały czas, ale gdzieś pośrodku budzisz się oszołomiony, mgliście świadomy jakiegoś mistycznego doświadczenia i niejasnego wspomnienia, że porywający głos i całkiem sporo obcych instrumentów zabrało Cię w podróż”.
„"The Mirror Conspiracy" jest doskonale wyprodukowany i prawie tak stylowy jak wirujące garnitury duetu na okładce” – uważa John Bush z AllMusic.
Zdaniem Denise Benson z Exclaim! „The Mirror Conspiracy nie rozczarowuje swoim brzmieniem, które fani Thievery rozpoznają już od pierwszych dubowych, muzycznych momentów. Choć nie ma tu prawdziwych niespodzianek, czy wstrząsów brzmieniowych, wielokrotne przesłuchania zdradzają pracę producentów drążących materię, by zaoferować nowe tekstury i ozdobne dodatki”.
Sprzedaż.
Według Nielsen SoundScan album został sprzedany w liczbie 119 tysięcy egzemplarzy (sierpień 2002).

</doc>
<doc id="4984881" url="https://pl.wikipedia.org/wiki?curid=4984881" title="Maria Cześnin-Straszewicz">
Maria Cześnin-Straszewicz

Maria Cześnin-Straszewicz z domu Śmigielska pseud. "Marzena" (ur. 30 stycznia 1930, zm. 15 grudnia 2020) – polska dziennikarka, w czasie II wojny światowej działaczka konspiracji niepodległościowej oraz uczestniczka powstania warszawskiego.
Życiorys.
Urodziła się w Warszawie jako córka Jana i Antoniny z domu Juckiewicz. Przed wojną uczęszczała do Prywatnej Żeńskiej Szkoły im. Cecylii Plater-Zyberkówny w Warszawie, gdzie w czasie okupacji niemieckie niemieckiej kontynuowała naukę w ramach tajnych kompletów. Od 1941 należała do konspiracji niepodległościowej w ramach Szarych Szeregów jako harcerka żeńskiej DH im. Królowej Jadwigi przy szkole Cecylii Plater-Zyberkówny. Po wybuchu powstania warszawskiego jako ochotniczka wstąpiła do 3. kompania "Szare Szeregi” – batalionu „Kiliński” AK i jako sanitariuszka brała udział w działaniach powstańczych na terenie Śródmieścia Północnego. Warszawę opuściła wraz z ludnością cywilną. 
Po wojnie była dziennikarką i wieloletnią redaktorką naczelną tygodnika "Służba Zdrowia".

</doc>
<doc id="4984884" url="https://pl.wikipedia.org/wiki?curid=4984884" title="Adrian Curaj">
Adrian Curaj

Adrian Curaj (ur. 14 października 1958 w Bukareszcie) – rumuński inżynier elektronik, nauczyciel akademicki i urzędnik państwowy, w latach 2015–2016 minister edukacji narodowej i badań naukowych.
Życiorys.
W 1983 został absolwentem wydziału elektroniki i telekomunikacji Instytutu Politechnicznego w Bukareszcie. Kształcił się też na studiach typu MBA w Bukareszcie, w Harvard Kennedy School oraz na kursach z obronności i zarządzania. W pracy naukowej specjalizował się w zakresie zarządzania strategicznego i inżynierii elektronicznej. W 1998 obronił doktorat z automatyki, na macierzystej uczelni objął następnie stanowisko profesora, kierował także katedrą polityki innowacji i naukowej w ramach stołecznej SNSPA. Działał jako konsultant i menedżer projektów z zakresu nauki i zarządzania prowadzonych przez UNESCO, UNIDO, Bank Światowy, Komisję Europejską i Europejską Fundację Kształcenia. Od 2007 do 2008 pracował jako doradca premiera, a od 2009 do 2010 jako sekretarz stanu w resorcie edukacji, badań, młodzieży i sportu odpowiedziany za ANCS (instytucję zajmującą się badaniami naukowymi). Od 2010 kierował UEFISCDI (jednostką zajmującą się finansowaniem edukacji, badań innowacji i rozwoju).
17 października 2015 objął stanowisko ministra edukacji narodowej i badań naukowych w rządzie Daciana Cioloșa. Zakończył pełnienie tej funkcji w lipcu 2016 po rekonstrukcji gabinetu. W tym samym miesiącu został pełnomocnikiem premiera do spraw rozwoju, innowacji i przedsiębiorczości w ramach realizacji inicjatywy Extreme Light Infrastructure.
Życie prywatne.
Żonaty, ma dwoje dzieci. Dwukrotnie odznaczony Narodowym Orderem Zasługi (kawaler w 2000 i oficer w 2008), wyróżniony także nagrodami naukowymi i tytułem doktora honoris causa uczelni Universitatea „Aurel Vlaicu” din Arad.

</doc>
<doc id="4984890" url="https://pl.wikipedia.org/wiki?curid=4984890" title="Straszewicz">
Straszewicz



</doc>
<doc id="4984892" url="https://pl.wikipedia.org/wiki?curid=4984892" title="Ybyrapora gamba">
Ybyrapora gamba

Ybyrapora gamba – gatunek pająka z rodziny ptasznikowatych i podrodziny Aviculariinae. 
Taksonomia.
Gatunek ten opisany został po raz pierwszy w 2009 roku przez Rogéria Bertaniego i Caroline Sayuri Fukushimę pod nazwą "Avicularia gamba". Jako miejsce typowe wskazano Elísio Medrado w Brazylii. W 2017 Fukushima i Bertani dokonali analizy kladystycznej, na podstawie której sklasyfikowali go w nowym rodzaju "Ybyrapora".
Morfologia.
Pająki te osiągają niewielkie jak na ptaszniki rozmiary. Długość prosomy dochodzi do około 7,5 mm, a długość opistosomy do około 9 mm u samic i około 8 mm u samców. Z kolei rozpiętość odnóży dochodzi do około 10 cm. Ubarwienie zmienia się w trakcie rozwoju osobniczego. Stadia najmłodsze są metalicznie zielone z ciemnozielonym środkiem karapaksu, ciemnozielonym pasem o zygzakowatych brzegach wzdłuż wierzchu opistosomy (odwłoka), pośrodku którego leży żółtawozielona plama podłużna oraz z trzema słabo odgraniczonymi, ciemnozielonymi przepaskami poprzecznymi po bokach opistosomy, łączącymi się ze wspomnianym pasem podłużnym. Później barwa środka karapaksu i pasów na opistosomie ciemnieje, podłużna plama pośrodku wierzchu opistosomy staje się żółtobrązowa, a na przedniej części pasa podłużnego pojawia się para mniejszych kropek. Kolejne stadia młodociane mają wspomniany wzór zielononiebieski, a na bokach karapaksu i biodrach pojawiają się jasnobrązowe włoski. U najstarszych stadiów młodocianych pas podłużny i pasy poprzeczne na opistosomie są czarne, a ten pierwszy ma trzy czerwone kropki. Wzór ten zachowuje się u dorosłych samic, które ponadto zyskują różowawy lub niebieskawy połysk na jasnobrązowym owłosieniu odnóży i nogogłaszczków. U dorosłych samców karapaks jest ciemnobrązowy, opistosoma jasnobrązowa z pomarańczowymi włoskami i jaskrawoczerwonym paskiem podłużnym pośrodku grzbietu, a odnóża jasnobrązowe z pomarańczowymi paskami pośrodku wszystkich stóp; jasnobrązowe włoski na odnóżach i karapaksie, podobnie jak u samicy, mają różowawy lub niebieskawy połysk.
Prosoma ma nieco dłuższy niż szeroki karapaks pokryty krótkimi szczecinkami i wmieszanymi w nie, rozproszonymi szczecinkami dłuższymi. Część głowowa jest umiarkowanie wyniesiona. Ośmioro oczu ustawionych jest w dwóch rzędach na szerszym niż dłuższym i nieco wyniesionym wzgórku ocznym. Oczy przednio-boczne leżą bardziej z przodu niż przednio-środkowe, a oczy tylno-boczne bardziej z tyłu niż tylno-środkowe. Nadustek nie występuje. Szczękoczułki pozbawione są szeregu sztywnych szczecin ("rastellum"), w części odsiebnej mają po 9–10 par zębów, a na krawędzi przedniej szereg drobnych ząbków. Dłuższe niż szerokie sternum swym ostro kanciastym wierzchołkiem tylnym nie rozdziela ostatniej pary bioder. Kolejność par odnóży od najdłuższej do najkrótszej to I, IV, II, III. Stopy mają maczugowate trichobotria w odsiebnych ⅔ swej długości. Skopule u samca występują na całych stopach dwóch pierwszych par, odsiebnych 4/5 długości dwóch początkowych par nadstopi, odsiebnych ⅔ długości trzeciej pary nadstopi i odsiebnej ⅓ długości nadstopi czwartej pary. Skopule u samicy na całych stopach trzech pierwszych par, odsiebnej połowy długości trzeciej pary nadstopi i odsiebnej ćwiartce długości nadstopi czwartej pary.
Nogogłaszczki samca mają prawie trójkątne cymbium o podobnych rozmiarów płatach, z których prolateralny jest trójkątny, a retrolateralny pozbawiony wyrostka. Kulisty bulbus ma niewielkie subtegulum i pozbawione guzka tegulum. Około 3,5-krotnie dłuższy od tegulum embolus jest niespłaszczony, pozbawiony kilów, w części dosiebnej lekko zakrzywiony, w części środkowej ustawiony pod rozwartym kątem względem krawędzi tegulum, w części odsiebnej cienki i ścięty u szczytu.
Genitalia samicy odznaczają się obecnością pary całkowicie oddzielonych, długich, niezesklerotyzowanych, nieposkręcanych spermatek, będących pośrodku odgiętymi dozewnętrznie i tam tak szerokimi jak u nasady. Wierzchołki spermatek nie sięgają ich podstawy i pozbawione są płatów.
Ekologia, występowanie i zagrożenie.
Gatunek neotropikalny, endemiczny dla południowej części brazylijskiego stanu Bahia, związany ściśle z lasami deszczowymi formacji Mata Atlântica. Znany jest tylko z miejsca typowego w Elísio Medrado. Objęte jest ono ochroną częściową w ramach rezerwatu przyrody Jequitibá. Brak jest szczegółowych danych o jego populacji – gatunek ten znany jest nauce z kilku zaledwie okazów. Przypuszczalnie zasięg geograficzny gatunku był pierwotnie większy i zmniejszył się znacząco w związku z gwałtowną i intensywną deforestacją tego regionu. Tylko do 2009 obszar lasów atlantyckich w stanie Bahia skurczył się aż o 92,74%.
Ptasznik ten pędzi głównie nadrzewny tryb życia. Swe oprzędy buduje między złączonymi przędzą liśćmi na wysokości od kilku cm do kilku metrów nad poziomem gruntu. Oprzędy bywają lokalizowane na różnych roślinach, w tym nawet na trawach.
Ze względu na niszczenie siedliska, niewielki zasięg oraz potencjalną możliwość jego pozyskiwania do celu handlu na rynku terrarystycznym badacze od 2009 roku postulują umieszczenie tego gatunku w załączniku CITES oraz w Czerwonej księdze gatunków zagrożonych Międzynarodowej Unii Ochrony Przyrody.

</doc>
<doc id="4984902" url="https://pl.wikipedia.org/wiki?curid=4984902" title="Barbara Kowalewska">
Barbara Kowalewska

Barbara Kowalewska – polska projektantka wnętrz, prorektor Akademii Sztuk Pięknych w Warszawie. 
Życiorys.
Barbara Kowalewska ukończyła Liceum Sztuk Plastycznych im. Wojciecha Gersona w Warszawie ze specjalizacją wystawiennik. W 1995 uzyskała dyplom magistra sztuki na Wydziale Architektury Wnętrz Akademii Sztuk Pięknych w Warszawie. W trakcie II roku odbyła staż w Paryżu. W 2008 doktoryzowała się na podstawie stworzonego pod kierunkiem Henryki Noskiewicz-Gałązki dzieła "Expo – styl, tradycja, technika. Wpływ rozwoju techniki na wyraz plastyczny przestrzeni wystawienniczych". W 2015 habilitowała się na Akademii Sztuk Pięknych w Krakowie, przedstawiając pracę "Pawilon rzeźb" oraz "Kolekcja wilanowska. Kontynuacja 1993–2011".
W 1998 rozpoczęła pracę na macierzystym wydziale. Od 2014 prodziekan ds. studiów niestacjonarnych, zaś od 2016 ds. studentów studiów stacjonarnych. Prorektor ASP ds. studenckich i jakości kształcenia w kadencji 2020–2024.
Laureatka II nagrody w konkursie na projekt wnętrza pawilonu Polski na Expo 2005 w Aichi w Japonii.

</doc>
<doc id="4984911" url="https://pl.wikipedia.org/wiki?curid=4984911" title="Col du Sanetsch">
Col du Sanetsch

Col du Sanetsch (fr. dawniej: "Col de Sénin", niem. "Sanetschpass"; 2252 m n.p.m.) – przełęcz w Alpach Berneńskich w Szwajcarii. Leży w całości w granicach gminy Savièse w kantonie Valais.
Położenie.
Przełęcz leży w głównym grzbiecie Alp Berneńskich, pomiędzy masywem Diablerets na zachodzie a masywem Wildhornu na wschodzie. Pierwszym znaczącym szczytem na wschód od przełęczy jest Arpelistock (3035 m n.p.m.), opadający ku przełęczy granią Arpille (fr. "Arête de l'Arpille"). Od strony zachodniej optycznie przełęcz ogranicza szczyt Sanetschhore (też: "Mont Brun", 2924 m n.p.m.), chociaż dział wód omija ten wierzchołek idąc wprost na zachód, ku szczytowi Oldehore (fr. "Becca d'Audon", 3123 m n.p.m.).
Główny grzbiet Alp Berneńskich w tym rejonie stanowi fragment głównego europejskiego działu wód między Morzem Północnym a Morzem Śródziemnym. Ku północy spływa spod przełęczy źródłowy tok Sarine, uchodzącej przez Aare do Renu, natomiast ku południu – jeden ze źródłowych cieków Morge. uchodzącej do Rodanu.
Przez przełęcz przebiega także szwajcarska granica językowa: mieszkańcy tej części kantonu Valais u jej południowych podnóży mówią po francusku, natomiast mieszkańcy należącej do kantonu berneńskiego górnej części doliny Sarine – po niemiecku.
Znaczenie komunikacyjne.
Przełęcz była od dawna używana jako piesze przejście między Gsteig w dolinie Sarine (na północy) a miejscowościami w dolinie Morge aż po Sion. W szczególności w dawnych wiekach mieszkańcy kantonu berneńskiego dokonywali przez nią (i przez kilka innych wysokich przełęczy we wzmiankowanym grzbiecie) rozbójniczych napadów na samotne farmy i osiedla w Valais, a pasterze z Valais podobnych rabunków w dolinie Sarine. Do faktów tych nawiązał Charles F. Ramuz w swej powieści "La Séparation des races" (1922).
Obecnie przełęcz nie ma znaczenia komunikacyjnego. Droga, wiodąca na nią z południa, z Savièse, była zbudowana na przełomie lat 50. i 60. XX w., podczas budowy zapory Sanetsch, jednak dochodzi jedynie do tej zapory, ok. 3,5 km od siodła przełęczy i nie posiada przedłużenia ku północy.
Turystyka.
Przełęcz jest dość licznie odwiedzana przez turystów, z racji interesującego otoczenia jeziora zaporowego Sanetsch i oryginalnych widoków na sąsiednie masywy górskie, w tym na lodowiec Zanfleuron. W 1994 roku, w miejsce starej kolei linowej z czasów budowy zapory, wiodącej z Innnergsteig (1210 m n.p.m.) w dolinie Sarine, wybudowano nową, kabinową, ośmioosobową koleją linową, przeznaczoną dla ruchu turystycznego. Kolej ta, której górna stacja (Sanetsch-Stausee, 2060 m n.p.m.) znajduje się nieco poniżej zapory Sanetsch, funkcjonuje w miesiącach letnich. W sezonie letnim kilkakrotnie w ciągu dnia z Sion, doliną Morge i przez przełęcz Sanetsch aż do zapory kursują także autobusy spółki CarPostal. Pod przełęczą, przy drodze z doliny Morge, na wysokości 2046 m n.p.m., znajduje się niewielki "Hôtel-Restaurant du Sanetsch".

</doc>
<doc id="4984918" url="https://pl.wikipedia.org/wiki?curid=4984918" title="Michał Murowaniecki">
Michał Murowaniecki

Michał Murowaniecki (ur. 1 sierpnia 1982 w Łodzi) – polski poeta.
Życiorys.
Współzałożyciel i redaktor Kwartalnika Artystyczno-Literackiego „Arterie” w latach 2007-2011. Publikował w wielu pismach literackich, m.in. w Odrze, Kresach, Tyglu Kultury, Opcjach, Więzi, Wyspie. Jego wiersze tłumaczone były na język niemiecki, bułgarski i rosyjski.
Jest laureatem i finalistą kilkunastu ogólnopolskich konkursów poetyckich (m.in. im. C.K. Norwida, im. R.M. Rilkego, im. H. Poświatowskiej, im. J. Bierezina, im. K. Janickiego). W 2008 roku przyznano mu Dżonkę – Nagrodę Literacką im. Stanisławy Zawiszanki.
Twórczość.
Poezja
Antologie

</doc>
<doc id="4984920" url="https://pl.wikipedia.org/wiki?curid=4984920" title="Płaśń za Kazalnicą">
Płaśń za Kazalnicą



</doc>
<doc id="4984921" url="https://pl.wikipedia.org/wiki?curid=4984921" title="Męguszowiecki Bańdzioch">
Męguszowiecki Bańdzioch



</doc>
<doc id="4984925" url="https://pl.wikipedia.org/wiki?curid=4984925" title="Bitwa pod Klekotowem">
Bitwa pod Klekotowem

Bitwa pod Klekotowem – część bitwy pod Brodami i Beresteczkiem. Walki polskiej 2 Dywizji Jazdy Władysława Okszy-Orzechowskiego z sowiecką 4 Dywizją Kawalerii Fiodora Letunowa toczone w okresie ofensywy Frontu Południowo-Zachodniego w czasie wojny polsko-bolszewickiej.
Geneza.
W końcu lipca Naczelne Dowództwo Wojska Polskiego planowało uderzenie na prawe skrzydło nacierających wojsk Michaiła Tuchaczewskiego. Do przeprowadzenia operacji zamierzano użyć także jednostek ściągniętych z Frontu Południowo-Wschodniego generała Edwarda Rydza-Śmigłego. 
Warunkiem sukcesu było wcześniejsze pobicie 1 Armii Konnej Siemiona Budionnego. Zadanie to miała wykonać 2 Armia gen. Kazimierza Raszewskiego w składzie 1 Dywizja Piechoty Legionów, 6 Dywizja Piechoty, XI Brygada Piechoty oraz Grupa Operacyjna Jazdy gen. Jana Sawickiego i samodzielna 4 Brygada Jazdy. Plan zakładał uderzenie z północnego zachodu Grupy Operacyjnej Jazdy i 6 Dywizji Piechoty w kierunku na Brody - Radziwiłłów. Współdziałająca z 2 Armią grupa gen. Franciszka Krajowskiego ze składu 6 Armii miała wiązać cześć sił konarmii Budionnego na południowym zachodzie. 
W tym czasie dowódca sowieckiego Frontu Południowo-Zachodniego Aleksander Jegorow nakazał 1 Armii Konnej Budionnego zdobyć Lwów. Jej dywizje wdarły się w słabo obsadzoną lukę między 2 i 6 Armią, sforsowały Styr, a 4. i 11 Dywizja Kawalerii nacierały w kierunku na Kamionkę Strumiłową. Północne skrzydło 1 Armii Konnej osłaniała walcząca pod Łuckiem 24 Dywizja Strzelców, a południowe 45 Dywizja Strzelców. Natarcie 2 Armii miało rozpocząć się 29 lipca, ale do tego dnia oddziały nie zakończyły koncentracji sił. O wyznaczonej porze ruszyły tylko skrzydła 2 Armii.
Po pięciu dniach bitwy w rejonie Beresteczka i Brodów szala zwycięstwa zaczęła przechylać się na stronę polską. 1 Armii Konnej Siemiona Budionnego groziło otoczenie w rejonie Brodów. Pierścień okrążenia od wschodu miała zamknąć Grupa Operacyjna Jazdy generała Jana Sawickiego. Upadek Brześcia zmusił jednak Naczelne dowództwo Wojska Polskiego do przerwania bitwy.
Walki pod Klekotowem.
3 sierpnia dowódca Grupy Operacyjnej Jazdy gen. Jan Sawicki otrzymał rozkaz od dowódcy 2 Armii gen. Kazimierza Raszewskiego, nakazujący mu odwrót nad Styr i obsadzenie odcinka frontu od Hucisk do Merwy. W związku z nowymi rozkazami, 2 Dywizja Jazdy płk. Władysława Okszy-Orzechowskiego w składzie 5 pułk ułanów, 2 pułk szwoleżerów i 1 bateria 5 dywizjonu artylerii rozpoczęła marsz w kierunku na Klekotów - Bielowce. W awangardzie szedł 5 pułk ułanów ppłk. Konstantego Obidzińskiego. 
Z powodu pośpiechu w organizowaniu działań, nie wydano rozkazów na piśmie, a dowódcy pułków nie byli zorientowani w aktualnej sytuacji na froncie. Przed Klekotowem kolumna dywizja wjechała na groblę okoloną z obu stron bagnami Słonówki. Dużą przeszkodą w zachowaniu założonego tempa marszu okazał się uszkodzony most pod Klekotowem. Gdy większość 5 pułku ułanów pokonała most, a pozostałe oddziały tłoczyły się na grobli, na południe od Klekotowa zaobserwowano dwa szwadrony sowieckiej 4 Dywizji Kawalerii Fiodora Letunowa. Dowódca polskiej dywizji płk Orzechowski nakazał natychmiastowy atak. Spieszone 1 i 3 szwadron 5 pułku ułanów obsadziły zachodni i południowo-zachodni skraj Klekotowa, a 1 bateria 5 dywizjonu artylerii konnej zajęła stanowiska obok cerkwi. Polska artyleria ogniem na wprost powstrzymała przygotowującego się do ataku nieprzyjaciela, a wykorzystując zamieszanie w szeregach czerwonoarmistów, polscy ułani ruszyli do szarży. Wykonana niewielkimi siłami szarża załamała się, a powrót rozproszonego 2/5 pułku ułanów spowodował panikę w taborze i wśród koniowodnych. Zamieszanie spotęgował celny ogień sowieckiej artylerii. Koniowodni przemieszali się z taborami, a wozy i konie grzęzły na bagnistych brzegach Słonówki. Także artylerzyści, porzucając działa, wycofywali się w stronę rzeki. Do odwrotu przystąpiły także szwadrony broniące Klekotowa i kolumna sztabu 2 Dywizji Jazdy. 
Jedynie 2 pułk szwoleżerów pod dowództwem rtm. Rudolfa Ruppa zachował zdolność do działań. Pułk przeprawił się przez feralny mostek i rozpoczął szarżę. Szybkość i precyzja przeprowadzonego ataku zaskoczyły kozaków, a ogień ich artylerii i broni maszynowej nie spowodował wśród atakujących prawie żadnych strat. Szwoleżerowie dotarli do drogi Sznyrowa - Dorocin i wyrąbali tam obsługę dwóch dział i sześciu taczanek. Próby wyprowadzenia przez Sowietów kontrataku na prawe skrzydło szwoleżerów nie powiodły się. Dowódca pułku rtm. Rupp zdołał zawrócić swych szwoleżerów, którzy pod Klekotowem stanęli w szyku bojowym, gotowi do dalszych działań. Przeciwnik przerwał walkę i wycofał się w kierunku Brodów.
Bilans walk.
Bitwa pod Klekotowem w zasadzie zakończyła się klęską 2 Dywizji Jazdy, dowodzonej przez płk. Władysława Okszę-Orzechowskiego. Jedynie brawurowa szarża 2 pułku szwoleżerów ocaliła przed całkowitym rozbiciem oddziały 2 Dywizji Jazdy, w tym jej sztab. Straty polskie to 34 poległych i rannych oraz utracone 4 działa 1/5 dywizjonu artylerii konnej.
Przebieg walk, w tym działania i decyzje poszczególnych dowódców, były w II Rzeczypospolitej przedmiotem badań, prowadzonych między innymi przez Najwyższą Komisję Opiniującą.

</doc>
<doc id="4984926" url="https://pl.wikipedia.org/wiki?curid=4984926" title="17Bit Software">
17Bit Software



</doc>
<doc id="4984929" url="https://pl.wikipedia.org/wiki?curid=4984929" title="Kościół św. Marcina w Vevey">
Kościół św. Marcina w Vevey

Kościół św. Marcina – kalwinistyczny kościół parafialny w mieście Vevey, w kantonie Vaud, w Szwajcarii.
Historia.
W XI wieku na miejscu obecnego kościoła św. Marcina wzniesiono romańską świątynię. Na jego fundamentach w XVI wieku ukończono budowę gotyckiej, katolickiej świątyni. Władze w Bernie w 1528 roku przekazały kościół kalwinistom. W 1776 roku zamontowano organy, 1778 roku zbudowano ambonę, a w 1900 roku w osadzono witraże projektu Ernesta Bielera. Obecne organy są rekonstrukcją organów XVIII-wiecznych, wykonanych w 1954 roku.
Dzwony.
Na wieży kościoła zawieszone są 4 dzwony:

</doc>
<doc id="4984933" url="https://pl.wikipedia.org/wiki?curid=4984933" title="Rezydencja Ellingen">
Rezydencja Ellingen



</doc>
<doc id="4984942" url="https://pl.wikipedia.org/wiki?curid=4984942" title="8 Gwardyjski Korpus Zmechanizowany">
8 Gwardyjski Korpus Zmechanizowany

8 Gwardyjski Karpacko-Berliński Korpus Zmechanizowany odznaczony Orderem Czerwonej Gwiazdy i Orderem Suworowa () – związek operacyjno-taktyczny wojsk w składzie Armii Czerwonej w okresie II wojny światowej.
Rozkazem Ludowego Komisariatu Obrony nr 306 z 23 października 1943 3 Korpus Zmechanizowany ze względu na bohaterstwo i odwagę został przemianowany na 8 Gwardyjski Korpus Zmechanizowany.
Korpus brał udział w 7 operacjach II wojny światowej:

</doc>
<doc id="4984944" url="https://pl.wikipedia.org/wiki?curid=4984944" title="Alfredo M. Bonanno">
Alfredo M. Bonanno

Alfredo Maria Bonanno (ur. 4 marca 1937 w Katanii) – włoski partyzant miejski, myśliciel polityczny, główny teoretyk insurekcjonizmu, radykalnego odłamu myśli anarchistycznej.
Życiorys.
W latach sześćdziesiątych wśród włoskich anarchistów pojawiła się tendencja, która nie identyfikowała się ani z bardziej klasyczną Włoską Federacją Anarchistyczną, ani z nastawionymi na platformizm GAAP (Gruppi Anarchici d'Azione Proletaria), a zaczęła organizować się w lokalne grupy, które kładły nacisk na akcję bezpośrednią, nieformalne grupy interesu i ekspropriację w celu finansowania działalności. To w tych grupach działał Bonanno, będący szczególnie pod wpływem praktyki hiszpańskiego anarchisty Josepa Faceriasa. 
We wrześniu 1977 ukazała się książka Alfred M. Bonnano zatytułowana "La gioia armata", która do dzisiaj uznawana jest za najważniejszą w jego twórczości. 30 listopada 1979 autor został skazany przez Sąd Apelacyjny w Katanii na półtora roku więzienia za podżeganie do buntu i wywrotową propagandę. 
W 1993 Bonanno napisał "For An Anti-Authoritarian Insurrectionalist International," w którym proponuje skoordynowane działania śródziemnomorskich bojowników po okresie rozpadu Związku Radzieckiego i wojnie domowej w byłej Jugosławii. 
Bonanno był jednym z setek włoskich anarchistów aresztowanych w nocy 19 czerwca 1997, kiedy włoskie siły bezpieczeństwa przeprowadzały naloty na centra anarchistyczne i domy prywatne w całych Włoszech. Naloty miały miejsce po ataku bombowym 25 kwietnia 1997 na Palazzo Marino w Mediolanie, które miała przygotować grupa ORAI (Organizzazione Rivoluzionaria Anarchica Insurrezionalista). 2 lutego 2003 Bonanno został skazany na 6 lat więzienia oraz grzywnę w wysokości 2000 euro za napad z bronią w ręku i inne przestępstwa. Zarzuty te miały związek z tzw. „procesem Mariniego”, w którym włoscy anarchiści zostali skazani za przynależność do wywrotowej grupy zbrojnej, której liderem ideologicznym był właśnie Bonanno.
4 października 2009 Bonanno został aresztowany wraz z greckim anarchistą Christosem Stratigopolousem w Trikala w środkowej Grecji pod zarzutem dokonania napadu z bronią w ręku na miejscowy banku. W samochodzie znaleziono 46 900 euro w gotówce. 22 listopada 2010 Bonanno został skazany na 4 lata i natychmiast zwolniony z więzienia (spędził tam około roku i miał wtedy ponad 70 lat). Stratigopolous został skazany na 8 lat i 9 miesięcy z możliwością zwolnienia pod koniec 2011.
13 grudnia 2013 Bonanno odmówiono wjazdu do Chile. Planował tam uczestniczyć w serii konferencji. Przyleciał do Chile liniami Sky Airlines z Argentyny. Chilijska policja argumentowała swoją decyzję kryminalną przeszłością Bonanno.

</doc>
<doc id="4984950" url="https://pl.wikipedia.org/wiki?curid=4984950" title="Zestrzelenie U-2">
Zestrzelenie U-2

Zestrzelenie U-2, znane także jako Incydent U-2 – jeden z najpoważniejszych incydentów zimnej wojny, który miał miejsce 1 maja 1960 roku, kiedy amerykański samolot szpiegowski Lockheed U-2 został zestrzelony przez radzieckie Wojska Obrony Przeciwlotniczej podczas wykonywania fotograficznego rozpoznania powietrznego nad terytorium ZSRR. Samolot jednomiejscowy, pilotowany przez pilota CIA kpt. Francisa Gary’ego Powersa, został trafiony przez pocisk rakietowy ziemia–powietrze S-75 i rozbił się w pobliżu Aramilu w obwodzie swierdłowskim. Powers katapultował się i wylądował ze spadochronem na ziemi, gdzie został schwytany przez radziecki patrol.
Początkowo władze USA twierdziły, że straciły nad Związkiem Radzieckim samolot meteorologiczny NASA, ale zostały zmuszone do przyznania prawdziwego celu swojej misji kilka dni później, kiedy rząd radziecki przedstawił schwytanego pilota i części aparatury szpiegowskiej U-2, w tym zdjęcia radzieckich baz wojskowych wykonane podczas lotu.
Do incydentu doszło w czasie prezydentury Dwighta D. Eisenhowera i urzędowania premiera Nikity Chruszczowa, na około dwa tygodnie przed planowanym otwarciem szczytu wschód-zachód w Paryżu. Spowodowało to skandal międzynarodowy i wyraźne pogorszenie stosunków Stanów Zjednoczonych ze Związkiem Radzieckim, jedno z największych w czasie zimnej wojny.
Powers został skazany za szpiegostwo na trzy lata więzienia oraz siedem lat ciężkich robót, ale zwolniono go dwa lata później, 10 lutego 1962 roku, podczas wymiany więźniów na radzieckiego oficera wywiadu Rudolfa Abla.
Tło sytuacyjne.
W lipcu 1958 roku prezydent USA Dwight D. Eisenhower zwrócił się do premiera Pakistanu Feroze Khana Noona o pozwolenie na utworzenie przez Stany Zjednoczone tajnego ośrodka wywiadowczego w sprzymierzonym z blokiem zachodnim Pakistanie, gdzie miałyby startować i lądować samoloty szpiegowskie Lockheed U-2. Maszyny te były w stanie latać na wysokościach niedostępnych dla wszystkich radzieckich samolotów w tamtym czasie; wierzono także, że jest poza zasięgiem radzieckich pocisków rakietowych. Po uzyskaniu zgody od władz pakistańskich, w Badaberze w prowincji Chajber Pasztunchwa, 16 km od Peszawaru, wybudowano amerykańską bazę Peshawar Air Station. Obiekt, ukryty głęboko górach północno-zachodniego Pakistanu, służył jako doskonała baza dla głównych operacji wywiadowczych, prowadzonych przez amerykańską Agencję Bezpieczeństwa Narodowego (NSA). Badaber wybrano jako optymalną lokalizację ze względu na bliskość Azji Środkowej, wówczas będącej w posiadaniu Związku Radzieckiego. Umożliwiło to monitorowanie miejsc testowania radzieckich rakiet, kluczowej infrastruktury i środków łączności. Samoloty U-2, nazywane „szpiegiem na niebie”, zostały przydzielone do bazy Pakistańskich Sił Powietrznych (PAF Base Peshawar), położonej na wschód od międzynarodowego lotniska w Peszawarze, w celu uzyskania przyczółka do operacji wywiadu fotograficznego, kluczowych w epoce przed obserwacjami satelitarnymi.
Prezydent Eisenhower nie chciał, aby nad Związkiem Radzieckim latali amerykańscy piloci, ze względu na obawę, że gdyby któryś z nich został zestrzelony lub schwytany, mogłoby to zostać odebrane jako akt agresji. Przy niebezpiecznie zaostrzonych napięciach między oboma państwami w wyniku trwającej zimnej wojny, każdy akt uważany za agresję mógł być początkiem otwartej konfrontacji, która groziła zagładą cywilizacji z powodu ryzyka wojny nuklearnej, do której były zdolne oba supermocarstwa. W celu zmniejszenia potencjalnego ryzyka związanego z lotem Amerykanów w radzieckiej przestrzeni powietrznej, zaproponowano, aby w tych misjach latali piloci brytyjskich Królewskich Sił Powietrznych zamiast personelu amerykańskiej Centralnej Agencji Wywiadowczej (CIA). Ponieważ Wielka Brytania wciąż odczuwała upokarzające następstwa kryzysu sueskiego i nie była w stanie oprzeć się amerykańskim żądaniom, rząd brytyjski zgodził się na tę propozycję. Korzystanie pilotów brytyjskich umożliwiło Eisenhowerowi wykorzystanie samolotów U-2 do szpiegowania Związku Radzieckiego, a jednocześnie nadal był on w stanie zaprzeczyć, że pracowali dla niego, gdyby któryś z nich został schwytany. Po sukcesie dwóch pierwszych brytyjskich misji, na skutek presji na dokładniejsze określenie liczby radzieckich międzykontynentalnych pocisków balistycznych, Eisenhower zezwolił na wykonanie dwóch kolejnych lotów przed Szczytem Czterech Mocarstw w Paryżu, zaplanowanym na 16 maja. Dwie ostatnie misje przed szczytem miały być wykonane przez pilotów amerykańskich.
9 kwietnia 1960 roku samolot szpiegowski U-2C specjalnej jednostki CIA „10-10”, pilotowany przez Boba Ericsona, przekroczył południową granicę Związku Radzieckiego w rejonie gór Pamiru i przeleciał nad czterema tajnymi radzieckimi obiektami wojskowymi: atomowym poligonem doświadczalnym w Semipałatyńsku, bazą lotniczą Dolon, w której stacjonowały bombowce strategiczne Tu-95, miejsce testowania rakiet ziemia-powietrze radzieckich Wojsk Obrony Przeciwlotniczej w pobliżu Saryszaganu oraz kosmodrom w Bajkonurze.
Samolot został wykryty przez radzieckie radary, kiedy przeleciał ponad 250 kilometrów nad sowieckim terytorium, i uniknął kilku prób przechwycenia przez myśliwce MiG-19 oraz Su-9. U-2 opuścił radziecką przestrzeń powietrzną i wylądował na irańskim lotnisku w Zahedanie. Było jasne, że CIA pomyślnie przeprowadziła niezwykle niebezpieczną, ale owocną operację wywiadowczą. Następny lot szpiegowski U-2 z lotniska w Peszawarze zaplanowano na koniec kwietnia.
Zestrzelenie.
28 kwietnia 1960 roku pilot Glen Dunaway przetransportował amerykański samolot szpiegowski Lockheed U-2C, o nazwie własnej Artykuł 358, z bazy lotniczej İncirlik w Turcji do amerykańskiej bazy na lotnisku w Peszawarze. Paliwo do samolotu zostało przetransportowane do Peszawaru poprzedniego dnia transportowcem C-124. Za nimi podążył samolot C-130 Sił Powietrznych Stanów Zjednoczonych, na pokładzie którego znajdowała się załoga naziemna konieczna do obsłużenia misji, główny pilot Francis Powers oraz pilot rezerwowy Bob Ericson. Rankiem 29 kwietnia załoga w Badaberze została poinformowana, że misja będzie opóźniona o jeden dzień. W rezultacie Bob Ericson odesłał Artykuł 358 z powrotem do İncirliku, a John Shinn dostarczył inny U-2C, Artykuł 360, z İncirliku do Peshawaru. 30 kwietnia misja została przełożona o kolejny dzień z powodu złej pogody nad Związkiem Radzieckim.
Gdy pogoda się poprawiła, 1 maja, 15 dni przed planowanym otwarciem szczytu wschód–zachód w Paryżu, kpt. Powers, lecąc na Artykule 360, nr seryjny 56–6693, opuścił bazę w Peszawarze w ramach misji oznaczonej kodem GRAND SLAM, aby przelecieć nad Związkiem Radzieckim, sfotografować wyznaczone cele, w tym miejsca stacjonowania międzykontynentalnych rakiet balistycznych na kosmodromie w Bajkonurze i Plesiecku, a następnie wylądować w Bodø w Norwegii. W tym czasie ZSRR posiadał sześć wyrzutni międzykontynentalnych rakiet balistycznych, dwie w Bajkonurze i cztery w Plesiecku. Zakłady atomowe Majak, wówczas nazwane Czelabińsk-65, ważny ośrodek przemysłowy przetwarzania plutonu, był kolejnym z celów, które Powers miał sfotografować. Dokładne badanie relacji Powersa z lotu pokazuje, że jednym z ostatnich celów, nad którym przeleciał, zanim został zestrzelony, był właśnie Czelabińsk-65.
Sowieci spodziewali się kolejnego lotu U-2, a wszystkie jednostki radzieckiej obrony przeciwlotniczej w Azji Środkowej, Kazachstanie, na Syberii, Uralu, a później w europejskiej części ZSRR i na Dalekiej Północy zostały postawione w stan gotowości. Wkrótce po wykryciu samolotu, generał lotnictwa Jewgienij Sawicki rozkazał dowódcom jednostek lotniczych przechwycić obcy samolot i staranować go w razie potrzeby.
Ze względu na ekstremalny pułap operacyjny U-2 radzieckie próby przechwycenia samolotu przy użyciu myśliwców zakończyły się niepowodzeniem. Trasa samolotu Powersa znajdowała się poza zasięgiem kilku najbliższych stanowisk rakietowej obrony przeciwlotniczej, a jedno z nich nawet nie zdołało namierzyć samolotu, ponieważ tego dnia było nieaktywne. U-2 został ostatecznie zestrzelony w pobliżu Aramilu na Uralu przez pierwszy z trzech pocisków ziemia-powietrze S-75 wystrzelonych przez baterię dowodzoną przez mjr. Michaiła Woronowa. Lokalizacja wyrzutni została wcześniej ustalona przez CIA na podstawie zdjęć zrobionych podczas wizyty wiceprezydenta Richarda Nixona w Swierdłowsku poprzedniego lata.
Powers katapultował się, pomimo problemów z odłączeniem przewodu tlenowego. Po bezpiecznym wylądowaniu ze spadochronem próbował ukryć się w radzieckiej wsi, dopóki nie uzyska pomocy. Jego próby nie powiodły się i szybko został schwytany. Miał przy sobie specjalną, srebrną jednodolarówkę, która zawierała śmiercionośną igłę z końcówką powleczoną saksytoksyną, dzięki której mógł popełnić samobójstwo w razie ryzyka schwytania, ale nie użył jej.
Centrum dowodzenia obrony przeciwlotniczej nie było świadome, że samolot Powersa został zestrzelony przez ponad 30 minut. Jeden z radzieckich myśliwców MiG-19 ścigających U-2 również został zniszczony w salwie pocisków przeciwlotniczych, a jego pilot lejt. Siergiej Safronow zginął od bratobójczego ognia. Transpondery IFF MiG-ów nie zostały jeszcze przełączone na nowe kody majowe z powodu święta 1 maja. Pośmiertnie Safronow został odznaczony Orderem Czerwonego Sztandaru.
Tuszowanie i ujawnienie sprawy przez Amerykanów.
Cztery dni po zniknięciu Powersa NASA wydała bardzo szczegółowy komunikat prasowy, w którym twierdziła, że na północ od Turcji „zaginął” samolot meteorologiczny. Komunikat prasowy spekulował, że pilot mógł stracić przytomność, gdy autopilot był nadal włączony, a nawet fałszywie twierdził, że „pilot zgłosił na częstotliwości alarmowej, że ma problemy z tlenem”. Aby uwiarygodnić te informacje, jeden z egzemplarzy U-2 został szybko przemalowany w barwy NASA i pokazany mediom. Nikita Chruszczow wykorzystał późnej tę nieudaną mistyfikację, aby ośmieszyć prezydenta Eisenhowera i jego administrację.
5 maja Senat Stanów Zjednoczonych wypowiedział się po raz pierwszy na temat incydentu U-2, co było początkiem politycznych reperkusji dla Eisenhowera. Mike Mansfield, lider większości Senatu, stwierdził: „Pierwsze doniesienia wskazują na to, że prezydent nie miał żadnej wiedzy o incydencie lotniczym. Jeśli tak jest, musimy zapytać, czy ta administracja ma jakąkolwiek rzeczywistą kontrolę nad federalną biurokracją”. Mansfield, bardziej niż ktokolwiek inny, podkreślił dylemat, przed którym stanął Eisenhower: mógłby on przyznać się do odpowiedzialności za lot U-2 i prawdopodobnie zrujnować wszelkie szanse na odprężenie podczas szczytu w Paryżu, lub nadal zaprzeczać temu, że cokolwiek wiedział na ten temat, i tym samym dawać do zrozumienia, że nie kontroluje własnej administracji.
Po tym, jak Chruszczow dowiedział się o amerykańskiej mistyfikacji NASA, opracował polityczną pułapkę na Eisenhowera. Jego plan rozpoczął się od ujawnienia światu informacji, że na terytorium ZSRR zestrzelono samolot szpiegowski, ale nie ujawnił, że pilot tego samolotu również został znaleziony i że żyje. Dzięki informacjom, które ujawnił Chruszczow, Amerykanie wierzyli, że nadal będą mogli kontynuować swoją narrację, iż rozbity U-2 był cywilnym samolotem metrologicznym, a nie wojskowym samolotem szpiegowskim. W fałszywym komunikacie napisano, że pilot meteorologicznego samolotu U-2 przez radio miał problemy z tlenem podczas lotu nad Turcją; toteż Amerykanie twierdzili, że samolot mógł kontynuować swoją trasę dzięki autopilotowi i że mógł to być U-2, który rozbił się w Związku Radzieckim. Ostatnim krokiem, który można było podjąć, by historia wydawała się bardziej wiarygodna, było uziemienie wszystkich samolotów U-2 w celu obowiązkowej inspekcji systemów tlenowych, aby upewnić się, że żadne inne „misje meteorologiczne” nie przyniosą takich samych rezultatów jak ta, której efektem był zagubiony i prawdopodobnie rozbity w Związku Radzieckim samolot.
7 maja Chruszczow zarzucił pułapkę i ogłosił: 
Ponadto, ze względu na opublikowanie niektórych zdjęć samolotu, pojawiły się dowody na to, że większość tajnych technologii zastosowanych w U-2 przetrwała katastrofę. Dzięki temu Chruszczow był w stanie otwarcie oskarżyć administrację Eisenhowera, ujawniając próbę tuszowania skandalu.
Chruszczow nadal próbował pozwolić Eisenhowerowi zachować twarz, a być może w pewnym stopniu uratować szczyt pokojowy, w szczególności zrzucając winę nie na samego prezydenta, ale na CIA i jej dyrektora Allena Dullesa: radziecki premier powiedział, że każdy, kto chce zrozumieć misję U-2, powinien „szukać odpowiedzi u Allena Dullesa, na którego polecenie amerykański samolot przeleciał nad Związkiem Radzieckim”. 9 maja Chruszczow powiedział ambasadorowi USA Thompsonowi, że „nie może pomóc, ale podejrzewa, że ktoś rozpoczął tę operację z celowym zamiarem zepsucia spotkania na szczycie”. Thompson napisał również w swojej depeszy dyplomatycznej, że Chruszczow słyszał o uwagach senatora Mansfielda, iż Eisenhower nie kontroluje własnej administracji.
Po otrzymaniu tej depeszy Eisenhower, który znany był z żywiołowego zachowania, tym razem był cichy i przygnębiony. Jedyne słowa, jakie powiedział do swojego sekretarza, brzmiały: „Chciałbym ustąpić”. Tymczasem presja w USA nadal rosła. Eisenhower zaakceptował argument Dullesa, że przywódcy Kongresu muszą zostać poinformowani o misjach U-2 z ostatnich czterech lat. Dulles powiedział parlamentowi, że wszystkie loty U-2 były wykorzystywane do szpiegostwa powietrznego i odbywały się zgodnie z „dyrektywami prezydenckimi”. Dulles wyręczał jednak Eisenhowera w zatwierdzaniu każdego poprzedniego lotu U-2.
Następnego dnia, 10 maja, bez konsultacji z szefami agencji, Clarence Cannon, przewodniczący House Appropriations, zwrócił na siebie uwagę prasy, kiedy to on, a nie prezydent Eisenhower, ujawnił prawdziwy charakter misji U-2. Na otwartej sesji Izby Reprezentantów przyznał, że U-2 był samolotem CIA prowadzącym szpiegostwo powietrzne nad Związkiem Radzieckim. Cannon powiedział: 
Pod koniec przemówienia Cannona, Demokraci i Republikanie, co rzadko się zdarza, wspólnie wstali, by zacząć klaskać.
Eisenhower wciąż jednak spotykał się z krytyką w prasie za to, że nie kontrolował poczynań własnej administracji, ponieważ w przemówieniu Cannona stwierdzono jedynie, że misja była przeprowadzona „pod egidą” prezydenta, a nie „kierowana przez niego”. Doniesienia prasowe wzbudzały w społeczeństwie przekonanie, że Eisenhower utracił realną władzę, czego on sam nie mógł znieść. Wiedząc, że sytuacja zagraża szczytowi w Paryżu, postanowił ujawnić program szpiegostwa powietrznego i swoją w nim bezpośrednią rolę, co było bezprecedensowym posunięciem dla prezydenta USA. Przemówienie Eisenhowera z 11 maja dotyczyło czterech głównych zagadnień: konieczności prowadzenia działań wywiadowczych; charakteru czynności związanych z gromadzeniem informacji; jak należy postrzegać działalność wywiadowczą (jako nieetyczną, ale konieczną); i wreszcie, że uwaga Amerykanów nie powinna być odwracana od prawdziwych, bieżących problemów. Eisenhower odparł na zarzuty radzieckich dziennikarzy, że Stany Zjednoczone działały prowokacyjnie, mówiąc: „Lepiej nich [Sowieci] przyjrzą się swoim własnym rekordom [szpiegowskim]”. Pod koniec konferencji prasowej zakomunikował, że nadal wybiera się na szczyt w Paryżu.
Z raportu Congressional Research Service pt. "Covert Action: A Effective Instrument of US Foreign Policy?" z 21 października 1996 roku, opublikowanego przez WikiLeaks: 
Dziś duża część wraku, a także wiele przedmiotów z wyposażenia Powersa, jest wystawione w Centralnym Muzeum Sił Zbrojnych w Moskwie. Mały kawałek U-2 wrócił do Stanów Zjednoczonych i jest wystawiony w National Cryptologic Museum.
Następstwa.
Reakcje na incydent U-2 i wpływ na Szczyt Czterech Mocarstw.
W szczycie w Paryżu uczestniczyli Eisenhower, Chruszczow, prezydent Francji Charles de Gaulle i premier Wielkiej Brytanii Harold Macmillan. Była to pierwsza od pięciu lat konferencja, w której wzięli udział przywódcy radzieccy i zachodni. Początkowo nastroje na szczycie były optymistyczne, z oczekiwaniami, że może nastąpić złagodzenie napięć pomiędzy Związkiem Radzieckim a Stanami Zjednoczonymi. Starając się przedstawić mniej wrogi, bardziej serdeczny Związek Radziecki, Chruszczow publicznie opowiadał się za polityką „pokojowego współistnienia ze Stanami Zjednoczonymi”. Obchody święta 1 maja w Moskwie tego roku były naznaczone nowym duchem współpracy. Brakowało zmilitaryzowanych symboli poprzednich parad, takich jak artyleria i czołgi. Zamiast tego przemaszerowały dzieci i sportowcy, wypuszczono białe gołębie. Jednak reakcja rządu radzieckiego na incydent z samolotem szpiegowskim i odpowiedź ze strony Stanów Zjednoczonych skazały jakiekolwiek porozumienie pokojowe na niepowodzenie.
W dniach bezpośrednio poprzedzających konferencję dramatycznie wzrosły napięcia na linii Moskwa–Waszyngton w związku z incydentem U-2. Na tym etapie kryzysu twardogłowi przedstawiciele rządu radzieckiego wywierali szczególnie silny nacisk na Chruszczowa. W tygodniach poprzedzających szczyt nastąpił renesans antyamerykańskich nastrojów na Kremlu, a Sowieci zablokowali planowaną podróż do Waszyngtonu radzieckiego marszałka lotnictwa, zapraszając chińskiego przywódcę komunistycznego Mao Zedonga do Moskwy, i uruchomili antyamerykańską kampanię prasową, mającą na celu krytykę „amerykańskiej agresji”. W tym czasie Wschód i Zachód były podzielone co do tego, jak rozwiązać sytuację w Berlinie, a amerykańska prasa uznała decyzję Chruszczowa o podkreśleniu incydentu U-2 na szczycie za próbę uzyskania wpływu na tę kwestię.
Sam szczyt nie trwał długo; rozmowy rozpoczęły się dopiero 15 maja, a zakończyły nazajutrz. Zarówno Eisenhower, jak i Chruszczow wydali oficjalne oświadczenia 16 maja. Chruszczow oskarżał Stany Zjednoczone w sprawie incydentu U-2; zwrócił uwagę, że polityka tajnego szpiegostwa opiera się na nieufności i że incydent skazał szczyt na porażkę, zanim się jeszcze rozpoczął. Spodziewał się, że Stany Zjednoczone i Eisenhower potępią szpiegostwo i zobowiążą się zakończyć dalsze misje nad terytorium ZSRR.
Na szczycie, po tym, jak Chruszczow obalił mistyfikację Eisenhowera, ten nie zaprzeczył, że samolot szpiegował radzieckie instalacje wojskowe, ale stwierdził, że akcja nie była agresywna, lecz obronna. Utrzymywał, że ówczesny stan stosunków międzynarodowych nie był takim, w którym pokojowe współistnienie jest już ustalonym faktem. Polityka Stanów Zjednoczonych wobec Związku Radzieckiego w tym czasie była defensywna i ostrożna. Eisenhower zwrócił również uwagę, że dialog na Szczycie Czterech Mocarstw był rodzajem negocjacji międzynarodowych, które mogłyby doprowadzić do takiego przekształcenia stosunków amerykańsko-radzieckich, że nie byłoby dalszej potrzeby wzajemnego szpiegowania się. Eisenhower przedstawił również plan międzynarodowego porozumienia, które upoważniłoby ONZ do „inspekcji” wszystkich narodów, które chcą poddać się jej władzy, pod kątem oznak wzmożonej militaryzacji i agresywnych działań. Stwierdził, że Stany Zjednoczone byłyby „więcej niż chętne” poddać się takiej inspekcji ze strony ONZ i ma nadzieję, iż dzięki tej alternatywnej umowie o nadzorze międzynarodowym uda mu się ominąć kontrowersje dotyczące szpiegostwa.
Według amerykańskiego dziennikarza telewizyjnego Waltera Cronkite’a, Chruszczow mówił dalej, że ten incydent był początkiem upadku władzy jako sekretarza generalnego partii, być może dlatego, że wydawał się być niezdolny do negocjacji na arenie międzynarodowej i zaspokojenia żądań twardogłowych komunistów w kraju. Po upadku szczytu w kolejnych latach rosło napięcie pomiędzy Sowietami i Amerykanami. Wyścig zbrojeń przyspieszył, a wszelkie plany dotyczące negocjacji rozbrojeniowych na najbliższą przyszłość zostały przerwane.
Konsekwencje nieudanego szczytu.
Przed incydentem U-2 Chruszczow i Eisenhower dobrze się dogadywali, a szczyt miał być okazją do spotkania się obu stron. Ponadto Eisenhower nie mógł się doczekać wizyty w Związku Radzieckim i był bardzo zdenerwowany, gdy jego zaproszenie zostało wycofane. Obie strony miały przedyskutować takie tematy, jak redukcja zbrojeń jądrowych, a także sposoby radzenia sobie z rosnącymi napięciami wokół Berlina. Według Eisenhowera, gdyby nie incydent U-2, szczyt i jego wizyta w Związku Radzieckim mogłyby znacznie pomóc stosunkom radziecko-amerykańskim.
Związek Radziecki zwołał posiedzenie Rady Bezpieczeństwa ONZ 23 maja, aby opowiedzieć swoją wersję wydarzeń. Posiedzenie trwało cztery dni, w trakcie których wymieniono również inne zarzuty szpiegostwa, a także oskarżenia w związku ze szczytem w Paryżu, takie jak propozycja USA dotycząca „otwartego nieba”, aby umożliwić obu stronom wzajemne loty nad terytorium drugiego państwa. Pod koniec posiedzenia Związek Radziecki przegrał głosowanie nad rezolucją, która potępiłaby akty szpiegostwa i zażądała od Stanów Zjednoczonych zapobieżenia ich powtórzeniu się.
Incydent U2 poważnie zagroził bezpieczeństwu Pakistanu i pogorszył jego stosunki ze Stanami Zjednoczonymi. Gen. Khalid Mahmud Arif z armii pakistańskiej, komentując ten incydent, stwierdził, że „Pakistan czuł się oszukany, ponieważ Stany Zjednoczone trzymały w tajemnicy cele tajnych operacji szpiegowskich, które rozpoczynano z jego terytorium”. Lotnisko wojskowe w Badaberze zostało formalnie zamknięte 7 stycznia 1970 roku. Ponadto Komisja Spraw Zagranicznych Senatu przeprowadziła długie dochodzenie w sprawie incydentu U-2.
Los pilota.
Po schwytaniu Gary Powers powiedział przesłuchującym go oficerom KGB, jaka była jego misja i dlaczego przebywał w radzieckiej przestrzeni powietrznej. Zrobił to zgodnie z poleceniami, które otrzymał przed wyruszeniem na swoją misję. Powers przyznał się do winy i 19 sierpnia został skazany za szpiegostwo na trzy lata więzienia oraz siedem lat ciężkich robót. Odsiedział rok i dziewięć miesięcy wyroku, po czym 10 lutego 1962 roku został wymieniony na Rudolfa Abla. Wymiana nastąpiła na moście Glienicke łączącym Poczdam w NRD z Berlinem Zachodnim.
Nowa taktyka i technologia.
Zestrzelenie Powersa pokazało, że nawet samoloty operujące na ekstremalnie dużych wysokościach były podatne na radzieckie pociski ziemia-powietrze. W rezultacie Siły Powietrzne Stanów Zjednoczonych zaczęły kłaść nacisk na rozwijanie jak największej prędkości na małej wysokości przez swoje bombowce B-47, B-52 i B-58, które wcześniej operowały na dużej wysokości przy mniejszej prędkości, a także zaczęły opracowywać naddźwiękowy F-111, którego projekt obejmował także wersję FB-111A dla Strategic Air Command.
Późniejsze wersje zdarzeń.
Pierwotny konsensus co do przyczyny incydentu U-2 był taki, że samolot szpiegowski został zestrzelony jedną rakietą z salwy 14 radzieckich pocisków S-75. Ten najpowszechniej uznawany opis zdarzeń zawdzięczamy Olegowi Pieńkowskiemu, agentowi GRU, który szpiegował dla MI6. W 2010 roku ujawniono jednak dokumenty CIA wskazujące na to, że „najwyżsi urzędnicy amerykańscy nigdy nie wierzyli relacjom Powersa o jego fatalnym locie, ponieważ wydawało się, że bezpośrednio przeczył im raport Agencji Bezpieczeństwa Narodowego”, w którym stwierdzono, że U-2 spadł z wysokości 19 812 m do 10 363 m przed zmianą kursu i zniknięciem z radaru. Obecnie doniesienia NSA komentuje się na ogół w ten sposób, że omyłkowo zarejestrowano upadek zestrzelonego przez bratobójczy ogień MiGa-19 pilotowanego przez lejt. Siergieja Safronowa.
Igor Mientiukow.
W 1996 roku radziecki pilot kpt. Igor Mientiukow twierdził, że na wysokości 19 800 m, mając rozkaz staranowania intruza, złapał U-2 w strumień powietrza swojego nieuzbrojonego Su-9, powodując utratę kontroli przez pilota U-2 i w następstwie rozbicie się maszyny. Salwa pocisków według niego trafiła w ścigający intruza MiG-19 Safronowa, a nie w amerykański samolot. Mientiukow dodał przy tym, że gdyby pocisk rakietowy uderzył w U-2, jego pilot by nie przeżył.
Chociaż normalny pułap seryjnie produkowanych Su-9 wynosił 16 800 m, samolot Mientiukowa został zmodyfikowany w celu osiągania większej wysokości, po usunięciu uzbrojenia. Bez broni jedyną dostępną dla niego opcją ataku był taran. Mientiukow twierdził, że sowieccy generałowie ukrywali te fakty, aby nie kwestionować wiary Nikity Chruszczowa w skuteczność radzieckiej obrony powietrznej.
Siergiej Chruszczow.
W 2000 roku Siergiej Chruszczow napisał o doświadczeniach swojego ojca, Nikity Chruszczowa, wokół incydentu. Opisał, jak Mientiukow próbował przechwycić U-2, ale nie udało mu się uzyskać kontaktu wzrokowego. Mjr Michaił Woronow, kierując wyrzutnią przeciwlotniczych pocisków rakietowych, wystrzelił trzy S-75 w zasięgu radaru, ale tylko jeden pocisk wzniósł się w górę. Szybko zbliżał się w kierunku celu i eksplodował w powietrzu za U-2, ale wystarczająco blisko, by gwałtownie wstrząsnąć samolotem, odrywając jego skrzydła. Na mniejszej wysokości Powers katapultował się ze spadającego kadłuba i spadł na ziemię. Początkowa niepewność co do trafienia spowodowała wystrzelenie kolejnych 13 pocisków przeciwlotniczych z sąsiednich baterii, ale te pociski trafiły tylko w macierzystego MiGa-19, pilotowanego przez lejt. Siergieja Safronowa, zabijając go. Ta relacja z wydarzeń, które miały miejsce podczas misji, zgadza się ze szczegółami przekazanymi CIA przez Gary’ego Powersa. Według niego, za jego plecami eksplodował pocisk, a potem U-2 zaczął spadać. W tym momencie Powers zaczął przygotowywać się do katapultowania.
Selmer Nilsen.
W 1981 roku Selmer Nilsen, Norweg skazany za szpiegostwo na rzecz Związku Radzieckiego, stwierdził w swojej książce "I Was a Russian Spy", że U2 Powersa zostało sabotowane. Twierdził, że dwóch sowieckich szpiegów przebranych za mechaników na tureckim lotnisku umieściło bombę w ogonie samolotu. Utrzymywał, że poinformowali go o tym sowieccy urzędnicy wkrótce po incydencie.
Film.
W 2015 roku wszedł na ekrany film fabularny Stevena Spielberga pt. "Bridge of Spies" (pol. "Most szpiegów"), który skupił się na negocjacjach (Tom Hanks) w sprawie uwolnienia Powersa, ale pozwolił sobie na pewną swobodę w opowiadaniu przebiegu samego incydentu. Na przykład w filmie Powers jest torturowany przez Sowietów, podczas gdy w rzeczywistości był dobrze traktowany w niewoli i spędzał większość czasu na wykonywaniu rękodzieła.
W styczniu 2016 roku magazyn BBC opublikował liczne zdjęcia z 1960 roku oraz wywiad z synem Powersa.

</doc>
<doc id="4984957" url="https://pl.wikipedia.org/wiki?curid=4984957" title="Bula pod Bańdziochem">
Bula pod Bańdziochem

Bula pod Bańdziochem – formacja skalna nad Morskim Okiem u północnych podnóży Mięguszowieckich Szczytów w Tatrach Polskich. Znajduje się w zakończeniu najbardziej zachodniej grzędy Kazalnicy, która poprzez Wiszący Kociołek opada do Maszynki do Mięsa tworząc jej lewe (patrząc od dołu) ograniczenie. Bula ma zupełnie niepozorny wierzchołek, ale na Wielki Piarg opadają z niej ścianki o wysokości do 150 m. Przez taterników docenione zostały niedawno; większość dróg na nich poprowadzono po 2000 roku. Bula pod Bańdziochem z punktu widzenia taterników ma wiele zalet: krótkie podejście od schroniska nad Morskim Okiem, prawie zawsze bezpieczne od lawin, krótki czas wspinaczki, łatwe zejście, trudności miejscami całkiem, całkiem. Jest jednak silnie porośnięta trawą i krucha, wskutek czego wspinaczka odbywa się tutaj prawie wyłącznie zimą. Marcin Michalski o Buli pod Bańdziochem pisał: "ściana dla śpiochów".
Drogi wspinaczkowe.
Czas podejścia pod ścianę od schroniska nad Morskim Okiem; 30 min.

</doc>
<doc id="4984965" url="https://pl.wikipedia.org/wiki?curid=4984965" title="Kościół jezuitów św. Franciszka Ksawerego w Lucernie">
Kościół jezuitów św. Franciszka Ksawerego w Lucernie

Kościół św. Franciszka Ksawerego – rzymskokatolicki kościół w Lucernie, w Szwajcarii, najstarszy i jednocześnie największy kościół barokowy w kraju.
Historia.
Budowę kościoła rozpoczęto około 1666, a wykończono w 1677 roku, wg planów najprawdopodobniej Heinricha Mayera oraz Christopha Voglera. Świątynia do 1773 posiadała funkcję zarówno kościoła klasztornego, jak i kościoła szkolnego dla miejscowego jezuickiego gimnazjum. Kościół został gruntownie odnowiony w latach pięćdziesiątych i siedemdziesiątych XX wieku.

</doc>
<doc id="4984967" url="https://pl.wikipedia.org/wiki?curid=4984967" title="Devon Dotson">
Devon Dotson

Devon Dotson (ur. 2 sierpnia 1999 w Charlotte) – amerykański koszykarz, występujący na pozycji rozgrywającego.
W 2018 wystąpił w meczu gwiazd amerykańskich szkół średnich – McDonald’s All-American.
17 stycznia 2022 został zwolniony przez Chicago Bulls.

</doc>
<doc id="4984968" url="https://pl.wikipedia.org/wiki?curid=4984968" title="Jan Tęczyński z Rabsztyna">
Jan Tęczyński z Rabsztyna



</doc>
<doc id="4984974" url="https://pl.wikipedia.org/wiki?curid=4984974" title="Benny Blanco">
Benny Blanco

Benny Blanco (zapis stylizowany na benny blanco), właśc. Benjamin Joseph Levin (ur. 8 marca 1988 w Reston) – amerykański producent muzyczny i autor tekstów piosenek. Laureat nagrody Hall David Starlight w 2013 roku od Songwriters Hall of Fame. Pięciokrotny zdobywca nagrody BMI Songwriter of the Year oraz zdobywca nagrody IHeart Radio Producent roku 2017.
Jako producent i autor tekstów Blanco przyczynił się do sprzedaży setek milionów albumów na całym świecie dzięki współpracy z takimi artystami, jak Ed Sheeran, Justin Bieber, Halsey, Katy Perry, Maroon 5, Kesha, Britney Spears, Rihanna, Sia, The Weeknd, Selena Gomez, Adam Lambert, Charlie Puth, Keith Urban, Tory Lanez, Wiz Khalifa, Kanye West, J Balvin i Juice Wrld. Jest także założycielem dwóch wytwórni we współpracy z Interscope Records, Mad Love Records i Friends Keep Secrets.
W lipcu 2018 roku Blanco wydał piosenkę „Eastside” pod własnym nazwiskiem, we współpracy z Halsey i Khalid. Zadebiutował na 9. miejscu na liście Billboard Hot 100. Po „Eastside” nastąpił „I Found You” z Calvinem Harrisem, „Better to Lie” z Jessem i Swae Lee, „Roses” i „Graduation” z Juice Wrldem oraz „Roses” z Brendonem Urie, a on wydał swój pierwszy album nieco później w 2018.
Życiorys.
Początki kariery.
Blanco, Żyd pochodzący z Północnej Wirginii, zaczął od produkcji instrumentali hip-hopowych w swojej sypialni i nagrywania na nich własnych wokali. Jego pierwszy poważny kontakt z muzyką miał miejsce w 1994 roku, kiedy miał 5 lat z „The World Is Yours” i All-4-One na kasetach, co miało duży wpływ na jego wczesne produkcje. Po wczesnych eksperymentach z tworzeniem beatów i nagrywaniem się na swoim boomboxie rapowanie Blanco przykuło uwagę The Source i kierownictwa Columbia Records.
Blanco ostatecznie zapewnił praktykę u producenta Disco D po wielu podróżach do Nowego Jorku z jego domu w Wirginii, aby spotkać się z wytwórniami i producentami.
Po 2008.
Mentorem Blanco przez kilka lat był autor piosenek i producent dr Luke, który podpisał kontrakt z Blanco i jego wydawnictwem Prescription Songs. Pod opieką doktora Luke’a Blanco był współproducentem i współautorem wielu piosenek, w tym takich hitów jak „Teenage Dream” Katy Perry, „TiK ToK” Keshy i „Dynamite” Taio Cruz.
W 2008 roku brał udział w pisaniu i produkcji „Circus” Britney Spears (z dr Luke i Claude Kelly). Piosenka osiągnęła trzecie miejsce na liście Billboard Hot 100 i numer jeden w amerykańskim radiu pop i jest jej drugą najlepiej sprzedającą się cyfrową piosenką w Stanach Zjednoczonych, sprzedając ponad 3,2 miliona pobrań od lipca 2016 r. W skali globalnej „Circus” był jednym z 10 najlepiej sprzedających się utworów roku 2009, z 5,5 milionami egzemplarzy cyfrowych sprzedanych w tym roku na całym świecie, według IFPI.
W 2011 roku Blanco napisał i wyprodukował swoje pierwsze hity na listach przebojów bez Dr. Luke’a, wśród nich „Moves Like Jagger” Maroon 5, „Stereo Hearts” Gym Class Heroes i „Don't Trust Me” 3OH!3. W tym samym roku Blanco rozpoczął pracę nad albumem Maroon 5, sprzedającym się platyną, Overexposed i głównym singlem „Payphone” z udziałem Wiz Khalify.
13 czerwca 2013 r. Blanco otrzymał nagrodę Hal David Starlight podczas 44. corocznej ceremonii Songwriters Hall of Fame, zaszczytu przyznawanego młodym artystom, którzy już wywarli wrażenie na przemyśle muzycznym. W swojej mowie akceptacyjnej zażartował: „Wybrali niewłaściwą osobę, jestem w pokoju z ludźmi, którym prawdopodobnie powinienem podawać jedzenie”.
Od tego czasu Blanco zgromadził łącznie 29 piosenek numer jeden i jest rozpoznawany za swoje osiągnięcia z takimi artystami jak Ed Sheeran, Justin Bieber, The Weeknd, Selena Gomez, Ariana Grande, Britney Spears, Lana Del Rey, Miguel, Halsey i Camila Cabello.
Blanco otrzymał tytuł Producenta Roku na iHeartRadio Music Awards 2017.
Wytwórnie płytowe.
W 2014 roku Blanco założył dwie wytwórnie wydawnicze w ramach Interscope Records, Mad Love Records i Friends Keep Secrets. Do tej pory wydawnictwa Mad Love obejmują następujących artystów, z których wielu było początkowo podpisanych z wydawnictwem Blanco Friends Keep Secrets:
Projekty artystów.
W 2007 roku Blanco połączył siły z raperem z Baltimore, Spank Rockiem, aby wydać Spank Rock i Benny Blanco Are ... Bangers &amp; Cash, wspólną EP dla obu artystów, opartą na 2 samplach Live Crew, które zwróciły uwagę wielu w branży i wywołały znajomości. przyszłym współpracownikom Amandzie Blank i Santigold. EP otrzymała uznanie od Rolling Stone, Pitchfork i nie tylko.
W lipcu 2018 roku Blanco wydał swoją debiutancką piosenkę jako samodzielny artysta solowy, „Eastside” z udziałem Halsey i Khalida, we własnej wytwórni Friends Keep Secrets we współpracy z Interscope Records. Później w 2018 roku wydał drugi, trzeci i czwarty singiel: „I Found You” z Calvinem Harrisem, „Better to Lie” z Jessem i Swae Lee oraz „Roses” z Juice Wrldem z udziałem Brendona Uriego. Jego debiutancki album Friends Keep Secrets został wydany 7 grudnia 2018 roku.
W styczniu 2019 r. Blanco wydał „I Found You / Nilda’s Story” z Calvinem Harrisem i Miguelem w związku z uruchomieniem funduszu The While They Wait Fund na rzecz osób ubiegających się o azyl w Stanach Zjednoczonych, z inicjatywy Brooklyn Defender Services, Refugee and Immigrant Center dla edukacji i usług prawnych oraz American Civil Liberties Union. Piosenka zadebiutowała teledyskiem wyreżyserowanym przez Jake’a Schreiera, podkreślającym historię pewnej kobiety z Hondurasu, Nildy i jej dwuletniego syna Keydena.
W lutym 2019 roku Blanco wydał „I Can’t Get Enough” z Tainy, Seleną Gomez i J Balvinem. 30 sierpnia 2019 roku Blanco wydał wraz z Juice Wrld piosenkę zatytułowaną „Graduation”, ich drugą współpracę po „Roses”.
W październiku 2020 roku Blanco wydał swoją pierwszą współpracę artystyczną z Justinem Bieberem, zatytułowaną „Lonely”.
Media.
9 marca 2020 roku Blanco i uznany szef kuchni Matty Matheson zadebiutowali na kanale Benny’ego na YouTube w nowym wspólnym programie kulinarnym, Matty i Benny Eat Out America. Pierwszy odcinek zawierał wizytę za kulisami w programie innego YouTubera Kenny’ego Beatsa „The Cave”, gdzie Benny uczy Matty’ego rapu. Dodatkowe odcinki obejmowały Lil Dicky, Mason Ramsey, Diplo, Laird Hamilton i innych.
16 kwietnia 2020 roku Blanco zadebiutował w telewizji, grając fabularyzowaną wersję siebie w pierwszym oraz drugim sezonie serialu "Dave" na kanale FXX z Lil Dicky.
Dyskografia.
Produkcja piosenek.
Blanco napisał oraz wyproukował piosenki dla tych artystów, w tym: Ed Sheeran („Don’t” and „Castle on the Hill”), Justin Bieber („Love Yourself”), Major Lazer („Cold Water”), Maroon 5 („Moves Like Jagger”, „Don't Wanna Know”, „Payphone”, „Maps”, „Animals”), Katy Perry („Teenage Dream”, „California Gurls”), Rihanna („Diamonds”), Kesha („TiK ToK”), Taio Cruz („Dynamite”), Wiz Khalifa („Work Hard, Play Hard”), Gym Class Heroes („Stereo Hearts”), Lil Dicky („Earth”), Tory Lanez („Luv”), and Anne-Marie („2002”)

</doc>
<doc id="4984988" url="https://pl.wikipedia.org/wiki?curid=4984988" title="Cerkiew św. Olgi w Sosznie">
Cerkiew św. Olgi w Sosznie

Cerkiew pod wezwaniem św. Olgi – prawosławna cerkiew parafialna w Sosznie (obwód brzeski, rejon piński), w dekanacie pińskim eparchii pińskiej i łuninieckiej Egzarchatu Białoruskiego Patriarchatu Moskiewskiego.
Cerkiew została wzniesiona w 1994 r. Jest to budowla murowana, jednokopułowa. W sąsiedztwie znajduje się wolnostojąca, murowana, zwieńczona kopułą dzwonnica.

</doc>
<doc id="4984998" url="https://pl.wikipedia.org/wiki?curid=4984998" title="Klasztor oo. Bernardynów w Dukli">
Klasztor oo. Bernardynów w Dukli



</doc>
<doc id="4985008" url="https://pl.wikipedia.org/wiki?curid=4985008" title="Würzburska Republika Rad">
Würzburska Republika Rad

Würzburska Republika Rad (niem. "Würzburg Räterepublik") – krótkotrwała, powołana drogą rewolucji listopadowej 1918/1919 republika socjalistyczna na terenie miasta Würzburg w Wolnym Państwie Bawaria, części Republiki Weimarskiej.

</doc>
<doc id="4985011" url="https://pl.wikipedia.org/wiki?curid=4985011" title="Novelas+">
Novelas+

Novelas+ – tematyczny kanał grupy Canal+, w całości poświęcony emisji telenowelom południowoamerykańskim i tureckim. Kanał nadaje w godzinach 5:00-4:25

</doc>
<doc id="4985013" url="https://pl.wikipedia.org/wiki?curid=4985013" title="Krzyż Pojednania">
Krzyż Pojednania

Krzyż Pojednania – instalacja rzeźbiarska znajdująca się w Dukli, niedaleko klasztoru oo. Bernardynów. Składa się ze stylizowanego krzyża, upamiętniającego ofiary wojny, oraz figur św. Jana z Dukli i Jana Pawła II.
Historia.
W miejscu obecnej instalacji na początku lat 60. XX w. umieszczono działo samobieżne ISU-152 jako pomnik upamiętniający żołnierzy poległych w bitwie o przełęcz dukielską. W 1997 działo przeniesiono w pobliże muzeum historycznego w Dukli, a na jego miejscu wzniesiono kompozycję rzeźbiarką, składający się z Krzyża Pojednania i figury św. Jana z Dukli. Krzyż został poświęcony przez Jana Pawła II w tym samym roku, podczas jego pielgrzymki do Dukli. W rocznicę jego wizyty dodano także figurę samego papieża.
Autorem pomników jest Maksymilian Biskupski. Projekt Krzyża został zrealizowany, w konsultacji ze Zbigniewem Piłkowskim z Politechniki Częstochowskiej, w przedsiębiorstwie METKOL-Krupa w Praszce.
Opis.
Krzyż Pojednania.
Krzyż upamiętnia 130 tysięcy żołnierzy poległych w okolicach Dukli w czasie operacji dukielsko-preszowskiej w 1944 r. i ma symbolizować ich tragiczną śmierć. Jego pozioma belka składa się z dwóch ludzkich rąk, natomiast pionową, w dolnej części, oplata wiele dłoni. Na jego podstawie jest umieszczony cytat słów Jana Pawła II, w sześciu językach:
Krzyż ma wysokość 8 metrów i waży 3582 kg. Został odlany ze stopu miedzi, cyny, cynku i ołowiu. Do jego odlania wykorzystano 14 osobnych form. Ponadto pomnik poddano zabiegowi patynowania, używając do tego nadsiarczanu potasu i wodorotlenku sodu.
Obok niego znajduje się jeszcze jedna tabliczka ze słowami Jana Pawła II, wypowiedzianymi podczas poświęcenia krzyża:
Figura Jana Pawła II.
Obok krzyża umieszczono figurę Jana Pawła II, na pamiątkę jego wizyty w Dukli w 1997 oraz dokonanej przez niego kanonizacji św. Jana z Dukli. Papieża przedstawiono w biskupich szatach. W lewej ręce trzyma kij, natomiast prawą wznosi ku górze. Pomnik mierzy ponad 2 metry. Figura jest podobna do wadowickiego pomnika Jana Pawła II, który został wykonany w 2006 przez tego samego autora. Z tego powodu Maksymilian Biskupski został posądzony o autoplagiat.
Figura św. Jana z Dukli.
Naprzeciw figury Jana Pawła II stoi posąg św. Jana z Dukli. Postać jest ubrana w łachmany i oddaje hołd papieżowi. Pomnik mierzy ponad 2 metry.

</doc>
<doc id="4985016" url="https://pl.wikipedia.org/wiki?curid=4985016" title="Szczepienia przeciw COVID-19 w Polsce">
Szczepienia przeciw COVID-19 w Polsce

Szczepienia przeciw COVID-19 w Polsce – masowa akcja szczepienia osób zamieszkałych w Polsce przeciwko COVID-19 podczas światowej pandemii tej choroby.
15 grudnia 2020 r. Rada Ministrów przyjęła uchwałę w sprawie przyjęcia Narodowego Programu Szczepień przeciw COVID-19.
Polska kontraktuje zakup szczepionek w ramach unijnego porozumienia, zawartego pomiędzy Komisją Europejską a państwami członkowskimi o ustanowieniu wspólnego mechanizmu zakupów szczepionek z wyprzedzeniem. Wielkość zamówień jest proporcjonalna do liczby mieszkańców. Harmonogram dostaw jest taki sam dla wszystkich krajów (adekwatny do wielkości).
Według stanu na 12 grudnia 2020 r. KE podpisała 6 umów zakupu z wyprzedzeniem: z Pfizer / BioNTech, Moderna, AstraZeneca, CureVac, Janssen Pharmaceutica NV oraz Sanofi-GSK.
Polska zdecydowała się na przystąpienie do pięciu z tych umów:
Zakupy będą finansowane z budżetu państwa. Szacowany koszt to ok. 2,4 mld zł.
Szczepionki.
Europejska Agencja Leków (EMA) zdecydowała o autoryzacji następujących szczepionek przeciw COVID-19 w Unii Europejskiej:
Etapy szczepień.
Kolejność szczepienia zgodnie z Narodowym Programem Szczepień została podzielona na cztery etapy:
20 stycznia 2021 pełnomocnik rządu do spraw Narodowego Programu Szczepień Michał Dworczyk poinformował o korekcji planów I etapu szczepień:
19 lutego pełnomocnik rządu do spraw Narodowego Programu Szczepień Michał Dworczyk poinformował o zmianie planów etapu szczepień:
22 lutego Rada Ministrów rozszerzyła grupę I o osoby zatrudnione w ogrzewalniach i noclegowniach; mają one być szczepione po pacjentach zakładów opiekuńczo-leczniczych.
4 marca Michał Dworczyk poinformował, że zgodnie z rekomendacją Rady Medycznej wydłużono czas pomiędzy podaniem pierwszej i drugiej dawki szczepionki. Druga dawka szczepionki AstraZeneki będzie podawana po 12 tygodniach od momentu podania pierwszej dawki, a druga dawka preparatu Pfizera po 42 dniach. Nowe odstępy między dawkami szczepionki będą dotyczyły osób, które nie otrzymały jeszcze pierwszej dawki. Także osoby, które przeszły COVID-19, będą szczepione nieco inaczej niż pozostali. Nowy harmonogram będzie obowiązywał od 8 marca. Wydłużenie okresu między pierwszym a drugim szczepieniem z 4 do 12 tygodni pozwoli zwiększyć liczbę osób, które wcześniej zdobędą częściową odporność.
10 marca w nowelizacji rozporządzenia w sprawie ograniczeń epidemicznych umieszczono zapis, iż ozdrowieńcy będą szczepieni przeciw COVID-19 nie wcześniej niż trzy miesiące od dnia uzyskania pozytywnego testu na obecność wirusa. Uprawnione do szczepień w ramach etapu I będą także osoby, u których zdiagnozowano chorobę nowotworową, a nie rozpoczęto jeszcze leczenia, jak również biorcy przeszczepu oczekujący na przeszczepienie.
23 marca uruchomiono proces rejestracji na szczepienia populacyjne dla osób w wieku od 60 do 64 lat. To ostatnia grupa osób w I etapie szczepień populacyjnych.
30 marca minister Dworczyk przedstawił zamianę II i III etapu szczepień na przyspieszone szczepienia populacyjne. W związku z zaleceniami w dniach 12–24 kwietnia na szczepienie rejestrowały się osoby urodzone w latach 1962–1973. 
20 kwietnia opublikowano rozporządzenie, które umożliwia szczepienie każdej osoby powyżej 18. roku życia w sytuacji zagrożenia zmarnowania szczepionki.
26 kwietnia przyspieszono rejestrację na szczepienia. Od tego dnia mogą się zapisywać po dwa roczniki dziennie. Jako pierwsze zapisały się osoby urodzone w roku 1974 i 1975. 
W weekend majowy (1–3 maja) w dużych miastach można było się zaszczepić bez rejestracji. Warunkiem było posiadanie aktywnego skierowania na szczepienie. 1 maja rozpoczęła się akcja „Zaszczep się w majówkę” i trwała do 3 maja. Szczepienia przeprowadzono głównie jednodawkową szczepionką Johnson &amp; Johnson.
10 maja, zgodnie ze stanowiskiem Rady Medycznej, podjęto decyzję o skróceniu okresu między podaniem drugiej dawki szczepionki: Moderna z 42 dni do 35 dni, Pfizer z 42 dni do 35 dni, AstraZeneca z 84 dni do 35 dni. Zmiana weszła w życie 17 maja. Również szczepienie ozdrowieńców będzie się odbywać po 30 dniach od daty otrzymania pozytywnego wyniku testu na koronawirusa. 
Po akceptacji przez EMA szczepień dla dzieci w wieku 12–15, w Polsce 7 czerwca 2021 roku rozpoczęła się akcja szczepienia nastolatków. Młodzież będzie szczepione w istniejących już punktach szczepień.
27 sierpnia, minister Dworczyk poinformował, że rząd ma rekomendację Rady Medycznej, by dodatkową, trzecią dawkę szczepionki podawać osobom z zaburzoną odpornością. Są to osoby: które otrzymują aktywne leczenie przeciw nowotworowe, osoby po przeszczepach, osoby przyjmujące leki immunosupresyjne, dalej są to osoby po przeszczepie komórek macierzystych w przeciągu ostatnich dwóch lat, osoby z umiarkowanymi lub ciężkimi zespołami pierwotnych niedoborów odporności, osoby zakażone wirusem HIV oraz osoby przyjmujące specjalistyczne leki, które mogą hamować odpowiedź immunologiczną, a także pacjenci dializowani. 
21 września, premier Morawiecki poinformował, że po sześciu miesiącach od pełnego zaszczepienia będzie możliwość podania (trzeciej) przypominającej dawki szczepionki przeciwko COVID-19. Trzecia dawka będzie dostępna m.in. dla osób powyżej 50. roku życia oraz dla osób, które pracują z pacjentami. Rejestracja na szczepienie ruszyła 24 września. Jako trzecia dawka dla osób 50+ będzie podana szczepionka marki Pfizer.
13 grudnia 2021 dotarła pierwsza partia szczepionek Comirnaty w dostosowanej do wieku dawce pediatrycznej dla dzieci w wieku 5-11 lat. 
Szczepienia powszechne.
W rozporządzeniu Ministra Zdrowia z dnia 9 kwietnia 2021 rozszerzono grono osób innych niż lekarze przeprowadzających badanie kwalifikacyjne. Rozszerzona grupa osób obejmuje wykonujących zawód lekarza dentysty, pielęgniarki, położnej, felczera, ratownika medycznego, higienistki szkolnej, fizjoterapeuty, farmaceuty, diagnosty laboratoryjnego oraz studentów V i VI roku kierunku lekarskiego, studentów III roku pielęgniarstwa. Osoby te muszą zdać egzamin teoretyczny i praktyczny z nauki podania szczepionki w postaci iniekcji domięśniowej oraz podjęcia działań w przypadku wystąpienia nagłej reakcji alergicznej lub innego stanu zagrożenia życia pacjenta następującego bezpośrednio po przeprowadzeniu szczepienia.
13 kwietnia MZ wraz z GIS wyznaczył wytyczne i wymogi odnośnie do sposobu organizacji nowych Punktów Szczepień Powszechnych (PSP) tworzonych w ramach Narodowego Programu Szczepień. PSP powinny być w stanie szczepić znaczną liczbę osób. Docelowy potencjał szczepień zależy od lokalizacji punktu. Orientacyjna wydajność jest następująca: miasta do 50 tys. mieszkańców – wydajność min. 200 dawek dziennie, miasta powyżej 50 tys. mieszkańców – wydajność min. 500 dawek dziennie.
Szczepienia w nowych punktach będą przeprowadzane przez zespoły szczepiące. W skład jednego zespołu będą wchodzić 1–4 osoby: 1–2 osoby kwalifikujące i wykonujące szczepienia (kwalifikacja i szczepienie mogą być wykonywane przez tę samą osobę) oraz 0–2 osoby w administracji.
19 kwietnia rozpoczęły się szczepienia w pilotażowych punktach szczepień powszechnych. Jest ich 16, po jednym w każdym województwie. Docelowo takich punktów ma być w całym kraju 471.
1 lipca Michał Dworczyk oświadczył, że pierwsze punkty szczepień powszechnych będą zamykane z powodu spadku dynamiki rejestracji a „ciężar szczepień” przejmą m.in. POZ-y.
Przebieg szczepień.
27 grudnia 2020 ruszyły pierwsze szczepienia przeciwko COVID-19. Szczepienia obejmują personel medyczny z tzw. „grupy zero”. 29 grudnia 2020 wśród zaszczepionych byli także politycy, z zawodu lekarze: Tomasz Grodzki, Stanisław Karczewski, Waldemar Kraska oraz Władysław Kosiniak-Kamysz.
Do końca roku 2020 zostało zaszczepionych 46,7 tys. osób.
5 stycznia 2021 liczba zaszczepionych przekroczyła 100 tys. osób.
12 stycznia dotarła do Polski pierwsza partia (29 tys. dawek) szczepionek koncernu Moderna.
15 stycznia ruszyły zapisy na szczepienia dla osób, które ukończyły 80. rok życia, 22 stycznia mogli się zapisać także ci, którzy mają co najmniej 70 lat. Akcja szczepień zarejestrowanych seniorów rozpocznie się 25 stycznia.
18 stycznia rozpoczęła się akcja szczepienia pensjonariuszy domów pomocy społecznej. Akcja obejmuje około 70 tys. osób.
19 stycznia liczba zaszczepionych przekroczyła 500 tys. osób.
25 stycznia ruszył program szczepień populacyjnych z tzw. „grupy I”. W pierwszej grupie szczepienia obejmują seniorów powyżej 60. roku życia (grupa około 4,6 mln osób). Plany zakładają, że do końca I kwartału 2021 roku szczepionkę przeciwko COVID-19 w Polsce przyjmie 3,1 mln osób.
27 stycznia liczba wykonanych szczepień przekroczyła milion.
2 lutego zapadła decyzja aby szczepionkę AstraZeneca podawać osobom między 18 a 60 rokiem życia. W konsekwencji Rada Medyczna zaleciła aby tym preparatem w pierwszej kolejności zaszczepić nauczycieli z grupy „Ic”. 12 lutego Rada Medyczna wydała nową rekomendację, która rozszerza grono mogące się zaszczepić szczepionką AstraZeneca do osób w wieku 18-65 lat. 27 lutego Minister Zdrowia zaleca stosowanie szczepionki AstraZeneca dla osób w wieku do 69 lat.
4 lutego rząd zakontraktował 8,4 mln szczepionek firmy Novavax. Preparat po dopuszczeniu przez EMA może być dostarczony w II kwartale 2021.
12 lutego rozpoczęła się pierwsza tura szczepień nauczycieli. W całej Polsce na szczepienia zgłosiło się 268 tys. nauczycieli z 440 tys. uprawnionych. Liczba zaszczepionych przekroczyła 2 miliony osób.
24 lutego liczba zaszczepionych obiema dawkami szczepionki przekroczyła milion osób. W tym dniu także liczba zaszczepionych pierwszą dawką osiągnęła 5% całości populacji kraju.
8 marca liczba wykonanych szczepień przekroczyła cztery miliony.
20 marca liczba wykonanych szczepień przekroczyła pięć milionów (w tym ponad 1,75 mln osób zaszczepionych dwiema dawkami).
24 marca rozpoczęły się szczepienia służb mundurowych.
29 marca liczba osób zaszczepionych dwiema dawkami szczepionki przekroczyła dwa miliony.
8 kwietnia liczba osób zaszczepionych co najmniej pierwszą dawką przekroczyła pięć milionów.
23 kwietnia liczba wykonanych szczepień przekroczyła 10 milionów. Następnego dnia zaszczepił się premier Mateusz Morawiecki z żoną. 26 kwietnia zaszczepił się prezydent Andrzej Duda z żoną.
3 maja liczba zaszczepionych co najmniej pierwszą dawką szczepionki przekroczyła 30% dorosłej populacji kraju. Jest to także 23,5% całej populacji kraju.
8 maja liczba szczepień wykonanych pierwszą dawką przekroczyła 10 milionów.
10 maja rozpoczęły się szczepienia osób niepełnosprawnych, a także ich opiekunów.
16 maja liczba zaszczepionych co najmniej pierwszą dawką szczepionki przekroczyła 30% całości populacji kraju. Następnego dnia rozpoczęła się rejestracja nastolatków na szczepienia. Nastolatkowie mogą się szczepić sami; warunkiem jest posiadanie formularza ze zgodą rodzica.
20 maja łączna liczba zaszczepionych dwiema dawkami szczepionki osiągnęła 5 milionów.
7 czerwca rozpoczęły się szczepienia 12–15 latków. 15 czerwca liczba osób w pełni zaszczepionych przekroczyła 10 milionów. 28 czerwca 2021 w Polsce zaszczepiono ponad 432 tys. dzieci i młodzieży w wieku 12–17 lat. 
4 lipca łączna liczba szczepień przekroczyła 30 milionów.
13 lipca minister Dworczyk poinformował, że z uwagi na coraz to mniejsze zainteresowanie szczepieniami oraz możliwość przeterminowania się szczepionek, kupione wcześniej przez rząd Polski szczepionki mają zostać odsprzedane do Gruzji i na Ukrainę. 
5 sierpnia MEiN poinformowało, że jest około 30 procent zaszczepionych co najmniej jedną dawką szczepionki wśród grupy nastolatków w wieku 12-18 lat. 
8 sierpnia łączna liczba szczepień przekroczyła 35 milionów.
26 sierpnia liczba zaszczepionych co najmniej jedną dawką przekroczyła 50 procent ludności kraju.
4 listopada liczba osób w pełni zaszczepionych przekroczyła 20 milionów.
15 grudnia liczba osób które przyjęły III dawkę (przypominającą) szczepionki przekroczyła 5 miliony.
31 grudnia 2021 liczba zaszczepionych co najmniej jedną dawką wyniosła 56,64 procent ludności kraju.
31 stycznia 2022 liczba osób które przyjęły III dawkę (przypominającą) szczepionki przekroczyła 10 milionów.
22 lipca 2022 rozpoczął się proces szczepienia IV dawką (przypominającą) dla osób powyżej 60-go roku życia.
16 września 2022 proces szczepienia IV dawką (przypominającą) został rozszerzony dla osób powyżej 12 lat. Od 3 października szczepionki przypominające mogą przyjmować także dzieci od 5 roku życia.
Nadużycia i nieprawidłowości w przebiegu planu szczepień.
Na przełomie grudnia 2020 i stycznia 2021 roku w WUM zostało zaszczepionych blisko 200 osób spoza grupy „0”. Na uniwersytet została nałożona kara w wysokości 350 tys. złotych, odwołano także ze stanowiska prezes Centrum Medycznego WUM.
27 stycznia doszło do kradzieży szczepionek w ośrodku zdrowia w Iłowie-Osadzie (3 ampułki), a także 15 ampułek z przychodni przy Zespole Szpitali Miejskich w Chorzowie.
17 marca minister Dworczyk potwierdził, że po informacjach dotyczących wstrzymania szczepienia w innych krajach szczepionką AstraZeneca, w Polsce w ostatnich dniach „od kilkunastu do kilkudziesięciu procent osób nie zgłasza się na szczepienia”.
1 kwietnia nastąpiła nieprawidłowość działania systemu rejestracji na szczepienia, umożliwiająca rejestrację 40-latków. Z możliwości tej skorzystało około 60 tys. osób. Zarejestrowane terminy szczepień zostały anulowane z wyjątkiem osób, którym wyznaczono termin szczepienia w dniu 1 lub 2 kwietnia. W ich przypadku na przełożenie szczepienia było za późno, w związku z czym zostały utrzymane ich terminy.
9 lipca minister zdrowia Adam Niedzielski poinformował, że w okresie od 1 czerwca do 8 lipca liczba niezgłoszeń do przyjęcia II dawki szczepionki była w granicach około 44 tysiące osób.
25 lipca w Grodzisku Mazowieckim grupa „antyszczepionkowców” próbowała wedrzeć się do punktu szczepień, również 1 sierpnia podobna grupa zaatakowała punkt szczepień w Gdyni. W nocy z 1 na 2 sierpnia doszło do podpalenia Sanepidu oraz punktu szczepień w Zamościu.
Niepożądane odczyny poszczepienne.
W okresie od 27 grudnia 2020 roku do dnia 15 kwietnia 2021 roku do Państwowej Inspekcji Sanitarnej zgłoszono 6051 niepożądanych odczynów poszczepiennych, z czego 5161 miały charakter łagodny, czyli zaczerwienienie oraz krótkotrwała bolesność w miejscu wkłucia. Wśród ciężkich przypadków NOP jest kilkadziesiąt przypadków zgonów (szczegółowy raport na stronie "NOP – niepożądany odczyn poszczepienny. Czym jest i jak często występuje?"). Raport nie podaje wieku zmarłego i rodzaju szczepionki.
Według GIS do 15 kwietnia odnotowano 3 057 NOP po szczepionce AstraZeneki, z czego 25 miała charakter ciężki, 324 poważny, a 2 708 łagodny. Po szczepionce Pfizera wystąpiło łącznie 2 576 niepożądanych odczynów poszczepiennych, w tym 101 ciężkich, 397 poważnych i 2 078 łagodnych. Po Modernie NOP odnotowano 218, w tym 6 ciężkich, 29 poważnych i 183 łagodne.
Do 10 sierpnia odnotowano 14 206 niepożądanych odczynów poszczepiennych, z czego 11 973 miała charakter łagodny, tj. zaczerwienienie oraz krótkotrwała bolesność w miejscu wkłucia
Kampania reklamowa i działania frekwencyjne.
Wraz z programem masowych szczepień społeczeństwa ruszyła kampania reklamowa zachęcająca do szczepień przeciw COVID-19. Od 29 grudnia 2020 w przestrzeni radiowej można usłyszeć spoty czytane przez profesjonalnych lektorów, które były inspirowane kampanią telewizyjną z udziałem aktorów, Stanisława i Mateusza Banasiuków. Od 12 stycznia 2021 wystartowały również spoty z udziałem Cezarego Pazury. Aktor zachęca w nich do szczepień oraz wskazuje, gdzie szukać wiarygodnych źródeł informacji na ich temat.
1 lipca rozpoczął się profrekwencyjny programu Loterii Szczepień, trwający do 30 września 2021. Nagrody pieniężne oraz rzeczowe miały zachęcić szczególnie niezdecydowanych do szczepienia i walki z pandemią. Pula nagród to 14 mln zł.
W ramach działań proszczepiennych ruszyły także programy dla samorządu terytorialnego:
„Gmina na „Medal”, konkurs dla pierwszych pięciuset gmin w których poziom w pełni zaszczepionych osiągnie minimum 67 procent mieszkańców (nagroda 100 tys. zł)
„Najbardziej odporna gmina”, konkurs w trzech kategoriach:
- dla gmin do 30 tys. mieszkańców, 49 gmin z byłych województw z najwyższym odsetkiem zaszczepionych mieszkańców (nagroda 1 mln zł)
- dla gmin w przedziale 30 - 100 tys. mieszkańców, 3 gminy z najwyższym odsetkiem zaszczepionych mieszkańców (nagroda 1 mln zł)
- dla gminy powyżej 100 tys. mieszkańców, 1 gmina z najwyższym odsetkiem zaszczepionych mieszkańców (nagroda 1 mln zł)
„Najbardziej odporna gmina w Polsce”, gmina, która do 31 października 2021 osiągnie najwyższy procent zaszczepionych mieszkańców (nagroda 2 mln zł)
Statystyki i wykresy.
Zafalowania na krzywych wynikają z tygodniowego cyklu dostaw szczepionki do punktów szczepień.

</doc>
<doc id="4985022" url="https://pl.wikipedia.org/wiki?curid=4985022" title="Neelamperoor Madhusoodanan Nair">
Neelamperoor Madhusoodanan Nair

Neelamperoor Madhusoodanan Nair (ur. 25 marca 1936 w Neelamperoor, zm. 2 stycznia 2021 w Thiruvananthapuram) – indyjski poeta i pisarz, który pisał w języku malajalam. W 2000 roku otrzymał nagrodę Kerala Sahitya Akademi Award za swoją pracę "Chamatha". Inne jego prace to "Ithile Varika", "Eettillam", "Chitha", "Amaram", "Urangum Munpu" i "Phalitha Chinthakal".
Zmarł w Thiruvananthapuram w prywatnym szpitalu w wieku 84 lat.

</doc>
<doc id="4985026" url="https://pl.wikipedia.org/wiki?curid=4985026" title="Sokołowiec Mały">
Sokołowiec Mały

Sokołowiec Mały – potok górski w Sudetach Środkowych, w Górach Suchych, w woj. dolnośląskim.
Ciek V rzędu o długości ok. 3,385 km, lewy dopływ Sokołowca należący do dorzecza Odry, zlewiska Morza Bałtyckiego.
Górski potok, lewy dopływ Sokołowca. Długość potoku wynosi około 3,385 km. Źródła potoku znajdują się na obszarze Parku Krajobrazowego Sudetów Wałbrzyskich na wysokości około 748 m n.p.m. na północnym zboczu wzniesienia Kopica (803 m n.p.m.). Potok w górnym biegu płynie przez zalesione teren w kierunku północno-zachodnim po około 50 m dużym łukiem skręca w kierunku południowo -zachodnim, w stronę kotliny między wzniesieniami Garniec po południowej stronie i Czarnek po północnej stronie. Na wysokości 750 m n.p.m. potok skręca w kierunku północno-zachodnim po przepłynięciu ok. 1,27 km potok opuszcza zalesiony teren doliny i wpływa na teren Sokołowska do ujścia Sokołowca. Zasadniczy kierunek biegu potoku jest zachodnio-północny. Jest to potok górski zbierający wody z południowo-zachodniej części Gór Suchych i odwadniający Kotlinę którą płynie. Potok nieuregulowany o wartkim prądzie wody. W okresach wzmożonych opadów i wiosennych roztopów stwarza poważne zagrożenie powodziowe. Kilkakrotnie występował z brzegów, czyniąc znaczne zniszczenia.
Dopływy.
Dopływy Sokołowca Małego to kilka niewielkich krótkich bezimiennych cieków oraz kilka strug sezonowych, które ujawniają się w czasie wiosennych roztopów i wzmożonych opadów.
Inne.
Na mapie Rejonowego Zarządu Gospodarki Wodnej we Wrocławiu potok Sokołowiec Mały oznaczony jest jako Dopływ spod góry Kopicy.
Potok stanowi ujęcie wody pitnej.

</doc>
<doc id="4985029" url="https://pl.wikipedia.org/wiki?curid=4985029" title="Janina Grabowska–Chałka">
Janina Grabowska–Chałka



</doc>
<doc id="4985030" url="https://pl.wikipedia.org/wiki?curid=4985030" title="Bydleń jeleni">
Bydleń jeleni



</doc>
<doc id="4985031" url="https://pl.wikipedia.org/wiki?curid=4985031" title="Miejskie Przedsiębiorstwo Energetyki Cieplnej w Olsztynie">
Miejskie Przedsiębiorstwo Energetyki Cieplnej w Olsztynie

Miejskie Przedsiębiorstwo Energetyki Cieplnej w Olsztynie – przedsiębiorstwo zajmujące się energetyką cieplną oraz siecią ciepłowniczą na terenie Olsztyna.
Historia.
W 1959 roku powołano Zakład Cieplny Miejskiego Zarządu Budynków Mieszkalnych, któremu podlegało około 60 małych kotłowni. W 1964 roku przekształcono zakład w Zakład Energetyki Cieplnej, który w wyniku rozwoju Olsztyna, stał się fundamentem Olsztyńskiego Przedsiębiorstwa Energetyki Cieplnej powołanego w 1968 roku. W 1973 roku obszar działania firmy powiększył się na teren całego ówczesnego województwa olsztyńskiego, z powodu powstania Wojewódzkiego Przedsiębiorstwa Energetyki Cieplnej. W 1978 roku na obrzeżach miasta w okolicy osiedla Kortowo, ukończono budowę elektrociepłowni, działającej do dzisiaj. W 1987 roku zlikwidiwano WPEC i powołano Miejskie Przedsiębiorstwo Energetyki Cieplnej. Zakłady działające poza Olsztynem zyskały odrębność gospodarczą. W 1997 roku MPEC przekształcono w jednoosobową spółkę Gminy Miejskiej Olsztyn.
W 2021 roku, Miejskie Przedsiębiorstwo Energetyki Cieplnej w Olsztynie zajęło 3. miejsce w Ogólnopolskim Rankingu Najlepszych Przedsiębiorstw Energetyki Cieplnej.
Statystyki.
Miejskie Przedsiębiorstwo Energetyki Cieplnej zaopatruje w ciepło około 60% mieszkań oraz instytucji w Olsztynie. W Ciepłowni w Kortowie znajduje się pięć pracujących kotłów typu WR-25. W 2019 roku MPEC Olsztyn wyprodukował 1 055 859 GJ energii cieplnej oraz 4277 MWh elektrycznej.
Komin Ciepłowni Kortowo.
Komin Ciepłowni Kortowo powstał w 1978 roku i mierzył równo 120 metrów. Od 1994 roku był obiektem nadawczym, nadawało z niego Radio WaMa w dolnym paśmie UKF, Na częstotliwości 70,19 MHz. W 2020 komin wyposażono w antenę MUX-4. 
27 marca 2021 roku komin wysadzono.
Plany na przyszłość.
W 2020 roku rozpoczęto budowę nowoczesnej elektrociepłowni, zasilanej paliwem alternatywnym pochodzącym z przetwarzania odpadów komunalnych. Zakończenie prac budowlanych szacuje się na 2023 rok.

</doc>
<doc id="4985045" url="https://pl.wikipedia.org/wiki?curid=4985045" title="Stanisław Wolski (zm. 1561)">
Stanisław Wolski (zm. 1561)

Stanisław Wolski herbu Łabędź (zm. w 1561 roku) – kasztelan sochaczewski w latach 1557-1561, kasztelan raciąski w latach 1554-1557, wojski mniejszy sieradzki w latach 1550-1555, cześnik sandomierski w 1550 roku, starosta gostyniński w latach 1544-1561, dworzanin konny Elżbiety Habsburżanki, służący w 5 koni, kuchmistrz królowej Elżbiety Habsburżanki w latach 1543-1544.

</doc>
<doc id="4985055" url="https://pl.wikipedia.org/wiki?curid=4985055" title="Szczęśliwy podstęp">
Szczęśliwy podstęp

Szczęśliwy podstęp (fr. "L'Heureux Stratagème") – komedia w trzech aktach Pierre’a de Marivaux wystawiona w 1733.
Data powstania utworu.
Utwór został napisany w 1733 roku i miał swą premierę 6 czerwca 1733 w l’Hôtel de Bourgogne. Został wystawiony przez aktorów Comédie-Italienne i miał bardzo duże powodzenie u publiczności.
Treść.
Akcja sztuki rozgrywa się na wsi w domu hrabiny.
Hrabina kocha Doranta, ale Dorant jest nudny. Pojawia się kawaler, Gaskończyk. Jego paplanina jest nawet zabawna i hrabina zaczyna zaniedbywać Doranta. Odbija kawalera markizie, zamyśla go nawet poślubić. Młodzieniec skarży się, ale hrabina tylko z niego drwi. Wzgardzonemu Dorantowi markiza proponuje, by udawał zakochanego w niej i w ten sposób spróbował odzyskać miłość niewiernej ukochanej. Hrabina czuje się dotknięta, że jej amant ją porzucił. Bada czy to, aby tylko nie gra. Postanawia odroczyć ślub z kawalerem. Za radą markizy Dorant zrywa też układ, na podstawie którego jego służący Frontyn miał wyjść za Lizetę i przeznacza go służącej markizy, Marcie. Zupełnie zdezorientowana hrabina pisze do Doranta, aby go napomnieć, on jednak odmawia powrotu. Hrabina jest zrozpaczona. Gaskończyk staje się dla niej wstrętny. Ale Dorant jest zupełnie pochłonięty przez swoją nową miłość. Przygotowuje nawet umowę małżeńską, do której spisania zaprasza hrabinę w charakterze świadka. Hrabina podpisuje czując śmierć w duszy. Wówczas Dorant rzuca się do jej stóp i wyznaje, że nie kocha markizy i że kontrakt, który właśnie podpisała, jest jej własną umową małżeńską. Przygotował ją dla tej, której nigdy nie przestał kochać.
Omówienie.
Motywy, na których oparł Marivaux akcję "Szczęśliwego podstępu" były w dziejach dramatu wielokrotnie wykorzystywane, zarówno przed nim, jak i po nim. Na tym właśnie pomyśle Lope de Vega zbudował swojego "Psa Ogrodnika". Pies ogrodnika nie je owoców, ale nie chce, aby jadł je ktoś inny. Temat ten występuje u Moreta i w "Księżniczce Elidy" Moliera. Niewielu autorów dramatycznych nie sięgnęło po niego przynajmniej przy okazji. Tego typu temat jest niezwykle chwytliwy, publiczność nie ma problemów z jego przyjęciem, a sukces jest pewny, o ile szczegóły utworu są pikantne, a w "Szczęśliwym podstępie" takie właśnie są.
Współcześni Marivaux krytycy, którzy tak ostro potraktowali "Fałszywe zwierzenia", rozpływali się w pochwałach dla "Szczęśliwego podstępu", mimo że jest to utwór niewątpliwie słabszy. Chwalili przede wszystkim rozwiązanie, wystarczająco dobrze przygotowane, a jednak nieoczekiwane. Krytykowali jedynie postaci drugoplanowe służących i prowadzoną przez nich intrygę, jako zbyt podobną do występującej w poprzednich utworach..

</doc>
<doc id="4985058" url="https://pl.wikipedia.org/wiki?curid=4985058" title="1 Gwardyjski Korpus Zmechanizowany">
1 Gwardyjski Korpus Zmechanizowany

1 Gwardyjski Wiedeński Korpus Zmechanizowany odznaczony Orderem Lenina i Orderem Kutuzowa () – związek operacyjno-taktyczny wojsk w składzie Armii Czerwonej z okresu II wojny światowej.
Korpus rozpoczął formowanie na mocy rozkazu Ludowego Komisariatu Obrony nr 00220 z dnia 22 października 1942 i Dyrektywy Zastępcy LKO Nr ORG/2/2510 z 24 października 1942 na bazie 1 Gwardyjskiej Dywizji Strzeleckiej wycofanej z Frontu Briańskiego jako 1 Gwardyjski Korpus Zmechanizowany. Formowanie korpusu miało miejsce w Wołżańskim Okręgu Wojskowym od 1 do 10 listopada 1942, dyslokacja: rejon Atkarsk–Tatiszczewo.
Korpus brał udział w operacjach II wojny światowej:

</doc>
<doc id="4985061" url="https://pl.wikipedia.org/wiki?curid=4985061" title="Alcro">
Alcro

Alcro (od Alfort &amp; Cronholm) – marka farb i lakierów wywodząca się ze szwedzkiej firmy lakierniczej "AB Alfort &amp; Cronholm". Założona w 1906 roku firma została w 1986 roku częścią Alcro-Beckers, które z kolei w 2001 roku zostało kupione przez Tikkurila Oyj i stało się Tikkurila Sweden. 18 grudnia 2020 ogłoszono zgodę na sprzedaż koncernu Tikkurila Oyi amerykańskiemu koncernowi PPG Industries.
Historia.
Alfort &amp; Cronholm.
Firma AB Alfort &amp; Cronholm została założona w 1906 roku przez Johna Mikaela Alforta (1874-1937) i jego teścia Christiana Wilhelma Cronholma (1856-1929) po przejęciu firmy handlującej farbami "AB G Wennersten &amp; Co" w Sztokholmie.
Firma na Norrlandsgatan 10 rozwinęła się w drugiej dekadzie XX wieku i obejmowała zarówno sprzedaż detaliczną, jak i hurtową farb i różnych produktów handlowych. Delfin, który stał się symbolem firmy w 1924 roku, został stworzony przez austriackiego rysownika. Axel Alfort zdecydował o wyborze delfina jako logo firmy. W 1937 roku Axel Alfort przejął zarządzanie firmą po śmierci ojca.
Alfort &amp; Cronholm rozwijała się stopniowo. Będąc pod silnym wpływem rozwoju biznesu w Stanach Zjednoczonych, firma rozpoczęła kampanię reklamową w 1951 roku pod hasłem "„Maluj w sobotę”" w kampanii mającej na celu nauczenie, jak łatwo można malować ich sztandarowym produktem – Serwalac. Alfort &amp; Cronholm stała się wiodącym w kraju producentem farb konsumenckich, a tym samym największym konkurentem Beckersa. W tym czasie rozwijała również ogólnokrajową hurtownię pędzli, materiałów eksploatacyjnych i niezbędników do malowania.
Długość kampanii „zrób to sam” sprawiła, że Alcro stało się synonimem tego trendu w Szwecji. W 1961 roku firma z pomocą artysty Martina Ljunga wypuściła reklamie „Det är fult att inte måla” („Brzydko nie malować”), aby zachęcić ludzi do malowania zarówno na zewnątrz, jak i wewnątrz. W 1969 roku Axel Alfort założył sieć sprzedaży detalicznej farb Spektrum z 650 filiami partnerskimi w całej Szwecji, w których Alfort &amp; Cronholm posiadał połowę udziałów. W latach 60. i 70. Alfort &amp; Cronholm i Becker ostro konkurowali, a w 1973 roku połączyli się z producentem farb Klint, Bernhardt &amp; C: o.
Alcro-Beckers i Tikkurila.
W latach 80. farby były przemysłem przetwórczym, który wymagał dużych wolumenów sprzedaży by osiągać zyski. W roku 1986 wraż ze swoim największymi rywalami rynkowi AB Wilh. Beckers, połączyli siły i stworzyli Alcro-Beckers, zachowując obie rywalizujące ze sobą marki Alcro i Beckers. Produckacja była skoncentrowana w Lövholmen w Sztokholmie. W 2001 firma została kupiona przez Tikkurila. W 2008 przeniesiono fabrykę z Lövholmen do Nykvarn a centralę do Hammarby sjöstad. W 2012 Alcro-Beckers AB zmieniło nazwę na Tikkurila Sverige AB i połączyło się z wcześniej utworzoną firmą Tikkurila Industri.
Tikkurila i PPG Industries.
18 grudnia 2020 ogłoszono zgodę na sprzedaż koncernu Tikkurila Oyi amerykańskiemu koncernowi PPG Industries.
Obecnie sprzedaż odbywa się za pośrednictwem specjalistycznych sklepów z farbami dla konsumentów, głównie "Colorama" oraz specjalistycznych sklepów farbiarsko-lakierniczych, ze środkami malarskimi i specjalistycznych sklepów dla profesjonalnych malarzy.

</doc>
<doc id="4985063" url="https://pl.wikipedia.org/wiki?curid=4985063" title="Fircyk ukarany">
Fircyk ukarany

Fircyk ukarany (fr. "Le Petit-Maître corrigé") – komedia w trzech aktach Pierre’a de Marivaux wystawiona w 1734.
Data powstania utworu.
Utwór został napisany w 1734 roku i miał swą premierę 6 listopada 1734 przez aktorów Comédie-Française. "Szczęśliwy podstęp" miał tylko dwa spektakle, zadecydowały o tym uprzedzenia publiczności do autora sztuki.
Treść.
Akcja sztuki rozgrywa się na wsi w domu hrabiego.
Markiz Rozymund przybywa z Paryża, by poślubić prowincjuszkę. Rodzice zaaranżowali to małżeństwo, on jest posłuszny. Prawie nie pyta o przyszłość. „Ma piękne oczy” - mówią - „i dużo dowcipu". Nie ma to dla niego znaczenia. To nie dlatego bierze się ślub czy mieszka na dworze, by pożądały cię wszystkie ładne kobiety Paryża. Jego narzeczona musi być bardzo szczęśliwa, że zechce się z nią ożenić. W ten sposób Rozymund prezentuje się swej wybrance. Komplementuje jej oczy, zęby i kończy swoją tyradę pytaniem: Kiedy się pobierzemy? Hortensja jest do niego całkiem nieźle usposobiona, ale ten bezczelny ton ją szokuje. Stawia go przed dylematemː albo to zmieni, albo ona nie wyjdzie za niego.
Rozymund był związany z markizą Dorymeną, która ma ochotę zapobiec planowanemu małżeństwu: młody człowiek taki jak on nie powinien się żenić. Jest odrobinę spokrewniona z rodziną Hortensji, ta parantela pozwala jej udać się do zamku. Przyjeżdża tam nie sama, nigdy nie podróżuje sama. Spotkała po drodze niejakiego Doranta i zabrała go ze sobą. Ponieważ według niej nie jest przyzwoite, aby narzeczony zawsze przebywał ze swoją narzeczoną, to Dorant będzie odtąd kawalerem Hortensji, a Rozymund - jej. Ten układ nieco gorszy prowincjuszy. Szczególnie matka Rozymunda uważa go za raczej dziwny. Ale markiza daje do zrozumienia, że zawładnęła narzeczonym i nikomu go nie odda, a widząc, że rodzina koniecznie chce, żeby się ożenił, proponuje mu, żeby poślubił ją. Rozymund nie chce. Poznał Hortensję bliżej i szaleńczo się w niej zakochał. Pilnuje jednak, żeby jej tego nie wyznać, bo uważa, że byłoby to w złym guście.
Namawia nawet Doranta, by umizgał się do Hortensji. Dorant wszakże nie robi tego lepiej od niego, a Hortensja udaje, że bawi ją to odwrócenie ról. Rozymund, urażony, próbuje odzyskać serce Hortensji, nie rezygnując ze swego bezczelnego zachowania. Hortensja śmieje się z niego. Młodzieniec jest zrozpaczony, walczy jeszcze przez jakiś czas, ale w końcu prosi o litość, pada do stóp Hortensji, błagając ją, by wybaczyła mu jego szaleństwa. Nadbiegającym domownikom Hortensja oświadcza, że sama postanowiła wziąć sobie Rozymunda za męża, ponieważ oświadczył, że się poprawił.
Omówienie.
Marivaux naszkicował postać modnego panka, bezczelnego fircyka w "Szczęśliwym podstępie". Wrócił do niej w "Fircyku ukaranym". Utwór jest dobrze poprowadzony i bardzo ciekawy. Roztrzepana marka markiza Dorymena, która zawładnęła narzeczonym Hortensji, stała się wzorem dla hrabiny, która zdominowała Forlisa w "Dehors trompeurs". Rozymund został markizem de Moncade z "École des burgeois" d'Allaînvala.

</doc>
<doc id="4985064" url="https://pl.wikipedia.org/wiki?curid=4985064" title="Hermann Reutter">
Hermann Reutter

Hermann Reutter (ur. 17 czerwca 1900 w Stuttgarcie, zm. 1 stycznia 1985 w Heidenheim an der Brenz) – niemiecki kompozytor. 
Życiorys.
W latach 1920–1923 studiował w Musikhochschule w Monachium u Franza Dorfmüllera (fortepian), Ludwiga Mayera (organy), Karla Erlera (śpiewa) i Waltera Courvoisiera (kompozycja). Po ukończeniu studiów rozpoczął działalność jako pianista, w latach 1930–1935 występował jako akompaniator śpiewaczki Sigrid Onégin. Od 1932 do 1936 roku wykładał kompozycję w Hochschule für Musik w Stuttgarcie. W latach 1936–1945 pełnił funkcję dyrektora konserwatorium Hocha we Frankfurcie nad Menem. Od 1952 roku ponownie był wykładowcą Hochschule für Musik w Stuttgarcie, między 1956 a 1966 rokiem pełnił też funkcję jej dyrektora. W latach 1966–1976 prowadził mistrzowską klasę śpiewu w Musikhochschule w Monachium.
Otrzymał Wielki Krzyż Zasługi (1959) i Wielki Krzyż Zasługi z Gwiazdą (1975) Orderu Zasługi Republiki Federalnej Niemiec.
Twórczość.
Po początkowych zainteresowaniach prądami modernistycznymi w latach 30. dokonał reorientacji swojej postawy artystycznej i zwrócił się w kierunku niemieckiego neoromantyzmu. Uprawiał głównie twórczość wokalną i operową. W późniejszym okresie dla celów dramaturgicznych zaczął czerpać z bardziej nowoczesnych środków wyrazu.
Był autorem antologii pieśni "Das zeitgenösische Lied" (4 tomy, wyd. Moguncja 1969).

</doc>
<doc id="4985066" url="https://pl.wikipedia.org/wiki?curid=4985066" title="Radio 357">
Radio 357

Radio 357 ("czyt. radio trzy-pięć-siedem") – internetowa stacja radiowa o profilu muzyczno-publicystycznym nadająca stały program od 5 stycznia 2021 roku. Rozgłośnia jest finansowana w większości z dobrowolnych wpłat słuchaczy (określanych przez stację mianem Patronów) oraz współprac komercyjnych. Siedziba radia mieści się na Żoliborzu w Warszawie. W redakcji pracuje kilkudziesięciu dziennikarzy, przede wszystkim byłych współpracowników Polskiego Radia. Nazwa stacji nawiązuje do używanej regularnie na antenie Programu Trzeciego Polskiego Radia zbitki cyfr 3-5-7, pochodzącej od warszawskiego adresu Myśliwiecka 3/5/7, gdzie siedzibę ma ta rozgłośnia.
Geneza.
Po zmianach we władzach Polskiego Radia, następujących jako skutek wyborów parlamentarnych w 2015 roku wygranych przez Prawo i Sprawiedliwość, zaszły w Programie Trzecim duże zmiany personalne i programowe, przesuwające publicystykę w kierunku prorządowym i konserwatywnym. W ciągu kilku kolejnych lat została zwolniona lub odeszła znacząca część zespołu stacji, a słuchalność wyraźnie spadła. W pierwszym półroczu 2020 roku doszło do dalszych zmian personalnych wśród dziennikarzy Trójki. W styczniu zarząd Polskiego Radia nie przedłużył umowy z Dariuszem Rosiakiem, prowadzącym autorską audycję „Raport o stanie świata”. 9 marca 2020 roku władze Polskiego Radia nie przedłużyły umowy z Anną Gacek, w wyniku czego dwa dni później odejść z radia zdecydował się Wojciech Mann. W ciągu kolejnych dni ze współpracy z Trójką zrezygnowali prowadzący autorskie audycje Jan Młynarski, Jan Chojnacki oraz Wojciech Waglewski i Bartosz Waglewski.
15 maja 2020 roku na antenie stacji wyemitowano 1998. notowanie Listy Przebojów Trójki, które prowadził Marek Niedźwiecki. Według informacji przekazanej przez prowadzącego w czasie programu pierwsze miejsce w notowaniu zajął utwór Kazika „Twój ból jest lepszy niż mój”. Piosenka zawiera odniesienia do wizyty Jarosława Kaczyńskiego na Cmentarzu Powązkowskim 10 kwietnia 2020 roku, która miała miejsce mimo zamknięcia nekropolii z powodu epidemii koronawirusa. Po emisji audycji utwór Kazika został usunięty z oficjalnej strony radia, a strona Listy przestała działać. Następnego dnia dyrekcja Polskiego Radia wydała oświadczenie stwierdzające, że całe głosowanie zostaje unieważnione i sugerujące, że wyniki głosowania zostały sfałszowane. W odpowiedzi na to oświadczenie, w związku z posądzeniem o nieuczciwość w podawaniu wyników Listy, Niedźwiecki zdecydował się odejść ze stacji. W nadchodzących dniach o odejściu z pracy rozgłośni poinformowało również kilkudziesięciu dziennikarzy i współpracowników stacji, między innymi Marcin Kydryński, Hieronim Wrona, Piotr Metz, Agnieszka Szydłowska, Wojciech Mazolewski, Michał Olszański, Agnieszka Obszańska, Piotr Stelmach, Marcin Łukawski, Tomasz Rożek czy Piotr Kaczkowski.
25 maja 2020 roku kierowanie Trójką przejął Kuba Strzyczkowski, którego działania spowodowały powrót znacznej liczby rezygnujących wcześniej dziennikarzy. Jednakże, 20 sierpnia 2020 roku Strzyczkowski został odwołany przez dyrekcję Polskiego Radia z funkcji dyrektora tej stacji pod zarzutem przekraczania kompetencji i pełnomocnictw. W związku ze zmianą dyrektora oraz następującymi później drastycznymi zmianami w ramówce Trójki w drugiej połowie 2020 roku ze stacji odeszła znacząca liczba dziennikarzy (niektórzy ponownie), w tym między innymi Tomasz Michniewicz, Marcin Cichoński, Piotr Stelmach, Gabriela Darmetko, Tomasz Gorazdowski, Krystian Hanke, Ernest Zozuń oraz sam Strzyczkowski.
Historia.
5 października 2020 roku na platformie Patronite wystartowała zbiórka środków na rzecz uruchomienia nowej internetowej stacji radiowej. Podczas uruchamiania zbiórki zaprezentowano pierwszych dziennikarzy wchodzących w skład redakcji. Poza wymienionymi wcześniej Michniewiczem, Cichońskim, Stelmachem, Darmetko i Strzyczkowskim, byli to między innymi Marek Niedźwiecki, Piotr Kaczkowski, Katarzyna Borowiecka, Marcin Łukawski, Michał Olszański, Agnieszka Obszańska czy Tomasz Jeleński – wszyscy pracowali wcześniej w Trójce.
Pierwszą testową audycję pod nazwą „Pierwsze schodki do nieba” Radio 357 nadało 16 października 2020 roku – prowadził ją Piotr Stelmach. Do momentu uruchomienia radia wyemitowano kilkanaście nieregularnych audycji, w tym odcinki programów znanych wcześniej z anteny Trójki takich jak „Muzyka ciszy” Marka Niedźwieckiego, świąteczna licytacja Kuby Strzyczkowskiego (podczas której zebrano dziesięciokrotność kwoty zebranej w tym samym roku przez akcję świąteczną Trójki), muzyka do ubierania „pewnego drzewka” Piotra Kaczkowskiego czy Top Radia 357, wyemitowany w Nowy Rok 2021 (jako wybór redakcji, a nie głosowanie słuchaczy realizowane wcześniej w ramach Topu Wszech Czasów). W listopadzie oraz grudniu 2020 roku wielokrotnie ogłaszano kolejne osoby, które dołączały do redakcji stacji (w tym gronie znaleźli się między innymi Gorazdowski, Hanke i Zozuń). W grudniu nagrano pierwszą piosenkę "Przyjaciół Pewnej Ryby" (de facto kontynuacji serii "Przyjaciół Karpia)". Siedzibę radia zlokalizowano w Warszawie (w budynku Teatru Komedia na Żoliborzu).
Regularne nadawanie programu rozpoczęto 5 stycznia 2021 roku. Początkowo program emitowano emitowano od poniedziałku do czwartku od 6:00 do 21:00, w piątki od 6:00 do 0:00, w soboty od 9:00 do 23:00 i w niedziele od 9:00 do 20:00. W pierwszych dniach emisji, z uwagi na stopniowe uruchamianie programu, zamiast niektórych audycji emitowano muzykę bez prezentera. Następnie jednak 357 stopniowo uzupełniało brakujące audycje oraz dodawało nowe pasma – na początku marca 2021 roku program emitowano od poniedziałku do piątku od 6:00 do 0:00 oraz w weekendy od 9:00 do 23:00 (z przerwą w niedzielę od 14:00 do 16:00), w dni robocze po północy emitowano w całości wybrane albumy muzyczne, zaś pozostały czas zajmowała muzyka bez prezentera. 2 marca 2021 roku rozpoczęto nadawanie serwisów informacyjnych (od poniedziałku do piątku o 7:00, 8:00, 9:00, 16:00, 17:00 i 18:00), a program w weekendy został przedłużony do 1:00 w nocy audycjami Bartka Gila.
1 kwietnia 2021 roku stacja uruchomiła swoje studio główne (wcześniej używała mniejszego studia służącego odtąd jako nagraniowe). Od 9 kwietnia 2021 roku audycje stacji (z wyłączeniem programu Piotra Kaczkowskiego, jednakże z dodatkiem kilkunastu audycji realizowanych wyłącznie jako podcast) dostępne są w ramach usługi Twoje 357 jako podcasty na stronie radia.
2 maja niedzielna luka programowa została wypełniona programem międzynarodowym Michała Żakowskiego, zaś w zamian za niedzielny program Bartka Gila pojawiła się audycja Agnieszki Szwajgier powodująca skrócenie programu w niedzielę do północy. Jesienią 2021 roku program został rozszerzony w weekendy i zaczynał się od 8.
W lipcu 2021 roku uruchomiono sklepik stacji "BOX 357", a w październiku 2021 roku dołączył elektroniczny system do głosowania na Listę Piosenek stacji. W grudniu 2021 roku stacja została uhonorowana nagrodą Grand Press w kategorii "digital". Osobną nagrodę w kategorii "reportaż audio" otrzymała Agnieszka Szwajgier za reportaże z serii "Gdzie jest Joanna Segelström?". Podczas akcji charytatywnej w grudniu 2021 roku stacja zebrała 1,3 miliona złotych (pięć razy więcej niż rok wcześniej).
W pierwszej połowie 2022 roku udział Radia 357 w słuchalności radia w Polsce wyniósł 1%, co było wynikiem lepszym niż niektórych rozgłośni nadawanych naziemnie, np. Programu 2 PR.
Program.
Program stacji zawiera bardzo szeroki zakres różnych audycji – od bloków porannych i popołudniowych stanowiących mieszankę muzyki i elementów słownych, poprzez audycje publicystyczne (wywiady, reportaże, magazyny) po programy muzyczne dotyczące szerokiej gamy gatunków muzycznych, w tym rocka, jazzu, popu, hip-hopu, muzyki elektronicznej czy filmowej. Większość programów poświęcona jest konkretnym gatunkom muzyki lub na przykład wyłącznie muzyce polskiej. Część z audycji ma formę i czas emisji zbliżony do programów emitowanych wcześniej na antenie Trójki (między innymi piątkowa "Lista Piosenek Radia 357", program publicystyczny „Co państwo na to?” będący audycją bliźniaczą do Trójkowego „Za, a nawet przeciw”, niedzielny magazyn sportowy, struktura audycji porannej i popołudniowej czy blok publicystyczny od 21:00 do 22:00), inne są nowymi projektami.
Obecnie (styczeń 2023) standardowo program nadawany jest od poniedziałku do czwartku od 6:00 do północy, w piątki od 6:00 do 2:00 w nocy oraz w soboty i niedziele od 8:00 do 1:00 w nocy. Wliczając nocne emisje płyt pod hasłem "M/Nocna płyta" program nadawany jest od poniedziałku do czwartku od 6:00 do 2:00, a w piątek od 6:00 do 4:00. Okazjonalnie ramówka jest wydłużana (na przykład w Sylwestra) lub skracana (w dni świąteczne). Ponadto, okazjonalnie (na przykład z uwagi na ważne premiery, koncerty lub śmierć ważnych postaci ze świata muzyki) emitowane są audycje specjalne audycje między północą a drugą w nocy.
Wybór dodatkowych programów (takich jak wspólna audycja muzyczna Marka Niedźwieckiego i Piotra Stelmacha, program rozrywkowy Złe Radio czy dodatkowy program ekonomiczny) pojawia się tylko na stronie internetowej stacji w bibliotece podcastów Twoje 357. W celu używania biblioteki należy założyć bezpłatne konto, które pozwala na odsłuchanie wybranych programów - dostęp do większości podcastów wymaga posiadania aktywnego patronatu.
Zespół.
Trzonem zespołu Radia 357 jest kilkudziesięciu dziennikarzy prowadzących audycje autorskie, których znacząca większość była wcześniej związana z Programem Trzecim Polskiego Radia, aczkolwiek w różnych okresach jego funkcjonowania. Poza nimi, w radiu pracuje kilkanaście osób obsługujących administrację oraz technikę stacji, a także zespół newsroomu – kilka osób na miejscu w Warszawie oraz grono korespondentów z różnych miast w Polsce i na świecie.
Wśród osób obecnych na antenie stacji są Kuba Benedyczak, Łukasz Błąd, Katarzyna Borowiecka, Marek Brzeziński, Aleksandra Budka, Marcin Cichoński, Gabriela Darmetko, Anna Dudzińska, Natalia Fiedler, Mateusz Fusiarz, Michał Gąsiorowski, Bartek Gil, Tomasz Gorazdowski, Justyna Godz, Antoni Grudniewski, Marcin Gutowski, Krystian Hanke, Agata Hącia, Tomasz Jeleński, Jarosław Juszkiewicz, Maciej Kaczyński, Piotr Kaczkowski, Marcin Klimkowski, Katarzyna Kłosińska, Paulina Kozion, Dariusz Król, Beata Kwiatkowska, Marta Kula, Mateusz Kuźniewski, Roma Leszczyńska, Marcin Łukawski, Olga Mickiewicz, Marek Niedźwiecki, Agnieszka Obszańska, Michał Olszański, Maja Piskadło, Paweł Pobóg-Ruszkowski, Katarzyna Pruchnicka, Tomasz Rożek, Andrzej Rudke, Grzegorz Sajór, Agata Słysz, Paweł Sołtys, Jarosław Sroka, Piotr Stelmach, Kuba Strzyczkowski, Agnieszka Szwajgier, Krzysztof Tubilewicz, Halina Wachowicz, Paulina Wilk, Izabela Woźniak, Patrycjusz Wyżga, Daniel Wyszogrodzki, Michał Żakowski, Adam Zbyryt, Robert Zembrzycki, Ernest Zozuń.
Z radiem współpracują uczestnicy sceny muzycznej – Edyta Bartosiewicz, Leski, Michał Wiraszko, Paweł Jóźwicki, Tomasz Organek, Baasch, Rosalie. Krzysztof Zalewski, Ralph Kamiński oraz Łukasz Dunaj.
Wcześniej z radiem współpracowali między innymi Justyna Dżbik-Kluge, Dagmara Gregorowicz (Dagadana), Marta Malinowska, Justyna Mączka, Tomasz Michniewicz, Daria Zawiałow oraz Skubas.
Dostępność.
Radio 357 jest rozgłośnią dostępną drogą internetową – nie jest dostępna na falach UKF lub w radiofonii cyfrowej. Stacji można słuchać za pośrednictwem strony internetowej, urządzeń mobilnych (za pomocą aplikacji stworzonej przez samą stację lub agregatorów stacji radia internetowego) czy odbiorników radia internetowego. Możliwy jest także odsłuch poprzez różne platformy radia internetowego oraz za pośrednictwem usługi radia przez Internet w niektórych dekoderach i sieciach kablowych.
Według części materiałów używanych na początku zbiórki Radio 357 docelowo miało być dostępne również tradycyjną drogą radiową. Plany te okazały się nierealne przede wszystkim ze względów przełożenia kosztów wobec możliwego zysku, w związku z tym stacja obecnie nie planuje emisji naziemnej.
Finansowanie stacji.
Proces finansowania stacji odbywa się przede wszystkim na zasadzie crowdfundingu, czyli dobrowolnych wpłat słuchaczy dokonywanych za pośrednictwem serwisu Patronite oraz na konto rozgłośni. W zamian za wsparcie finansowe, Patroni mają możliwość słuchania podcastów w ramach platformy Twoje 357 oraz głosowania na Listę Piosenek, a także uzyskują dostęp do dedykowanych kanałów komunikacji z redakcją. W przypadku zdecydowania się na wyższe wsparcie, wpłacający otrzymują również dostęp do stworzonych przez redaktorów playlist muzycznych, otrzymują przeglądy aktualności, możliwość dedykacji piosenki na antenie, personalizowane życzenia wideo od wybranego dziennikarza czy oprowadzenie po redakcji.
Rozgłośnia wykorzystuje także elementy sponsoringu poprzez spoty oraz materiały mecenasów i partnerów emitowane przy wybranych audycjach, będące dodatkowym przychodem dla stacji – patronami projektów stacji byli między innymi mBank, Santander Bank Polska, Mazda czy InFakt.
W przeddzień uruchomienia stacji (4 stycznia 2021), według informacji z serwisu Patronite, stacja otrzymała łącznie ponad 1,17 mln złotych od ponad osiemnastu tysięcy osób, co przekładało się na deklarację miesięcznych wpłat na poziomie ponad 440 tysięcy złotych. Trzeciego dnia działania stacji osiągnięto pułap 485 tysięcy złotych, ustalony podczas uruchamiania rozgłośni jako docelowa kwota finansowania pełnego nadawania (istniały również niższe progi, dające na przykład platformę podcastową czy program kilkugodzinny), w związku z czym podjęto decyzję o ustaleniu nowego progu w wysokości 615 tysięcy złotych umożliwiającego nadawanie wyjazdowych programów oraz funkcjonowanie sklepu z gadżetami rozgłośni.
Pod koniec stycznia stacja otrzymywała z serwisu Patronite, czyli bez umów sponsoringowych, 570 tysięcy złotych miesięcznie, zaś na początku marca kwota ta przekroczyła 600 tysięcy miesięcznie – wówczas wskazano, że miesięczne koszty nadawania stacji wynoszą niewiele ponad 600 tysięcy złotych. 11 kwietnia 2021 roku pułap 615 tysięcy złotych został osiągnięty i ogłoszono kolejny próg – 660 tysięcy złotych umożliwiające realizację koncertów w studiu radia, stworzenie ściany z podpisami muzyków oraz dodatkowy podcast dla Patronów związany z Listą 357. Kwota ta została osiągnięta 4 maja 2021 roku. Kolejny poziom – 725 tysięcy złotych miesięcznie, dotyczący zwiększenia liczby podcastów, został osiągnięty 11 listopada 2021 roku. W styczniu 2022 roku wsparcie przekroczyło osiemset tysięcy złotych miesięcznie.
Od 4 maja 2021 roku stacja otrzymuje najwyższe miesięczne wsparcie ze wszystkich projektów w serwisie Patronite, przebijając Radio Nowy Świat – od 14 maja 2021 roku ma też najwięcej wspierających na platformie.
We wrześniu 2022 roku łączne wsparcie na portalu Patronite (czyli bez bezpośrednich wpłat na konto czy współprac komercyjnych) przekroczyło 16 milionów złotych. W pierwszych miesiącach 2022 roku stacja uzyskiwała 76% wpływów od Patronów, 17% ze współprac biznesowych i 9% z pozostałych działań.
Struktura.
Za bieżące zarządzenie stacją odpowiedzialna jest istniejąca od września 2020 roku firma "357 spółka z o.o.." Jej udziałowcami od listopada 2020 roku byli Tomasz Michniewicz, Paweł Sołtys, Marcin Łukawski i Piotr Stelmach (po 25%), zaś w kwietniu 2021 roku dołączyli do nich Michał Gąsiorowski i Krystian Hanke (odtąd każdy posiadał 1/6 udziałów). W listopadzie 2021 roku Michniewicz wystąpił ze spółki, w związku z czym pozostali udziałowcy mają po 20% udziałów. Prezesem stacji jest Paweł Sołtys, ale jego zdaniem funkcja ta jest „czysto nominalna”. W zarządzie zasiadają również Krystian Hanke, Ewa Mieczławska, Paweł Pobóg-Ruszkowski i Olga Mickiewicz (wiosną 2022 roku zastąpiła Katarzynę Pruchnicką). 25 lutego 2021 roku w KRS zarejestrowano Spółdzielnię Twórców Radia 357 – w jej zarządzie zasiadają Ewa Mieczławska i Katarzyna Pruchnicka, a w radzie nadzorczej zasiadają Kuba Strzyczkowski, Roma Leszczyńska i Marcin Cichoński. 8 października 2021 roku w KRS zarejestrowano również spółkę komandytową, której komplementariuszem jest Radio 357 spółka z o.o., zaś komandytariuszami Spółdzielnia Twórców Radia 357, Kuba Strzyczkowski i Marek Niedźwiecki.

</doc>
<doc id="4985070" url="https://pl.wikipedia.org/wiki?curid=4985070" title="4 Gwardyjska Armia Pancerna (ZSRR)">
4 Gwardyjska Armia Pancerna (ZSRR)



</doc>
<doc id="4985077" url="https://pl.wikipedia.org/wiki?curid=4985077" title="Pałac w Podłej Górze">
Pałac w Podłej Górze

Pałac w Podłej Górze – były pałac znajdujący się w Podłej Górze. Budynek zbudowano w 1820 roku, został zniszczony i rozebrany w latach 60. XX wieku.
Pałac zbudowano w 1820 roku. Był to pierwotnie budynek o kształcie litery L, z nieistniejącym już dziś stawkiem. Od przodu do wejścia prowadziły cztery charakterystyczne marmurowe kolumny, z atrakcyjnym gankiem znajdującym się tuż przed wejściem głównym. Obok pałacu znajdował się duży ogród w stylu angielskim.
W czasie wojny budynek mocno został zniszczony, po niej został szybko odbudowany. W ostatnich latach swojej świetności w pałacu znajdowały się przedszkole, szkoła i 3 mieszkania. Pod koniec lat 60. XX wieku pałac został wyburzony na potrzeby budowy PGR-u. Ogród został wycięty, a stawek zasypany. Obecnie po pałacu nie ma już ani śladu.

</doc>
<doc id="4985078" url="https://pl.wikipedia.org/wiki?curid=4985078" title="Fałszywe zwierzenia">
Fałszywe zwierzenia

Fałszywe zwierzenia (fr. "Les Fausses Confidences") – komedia w trzech aktach Pierre’a de Marivaux wystawiona w 1737.
Data powstania utworu.
Utwór został napisany w 1737 roku i miał swą premierę 16 marca 1737 w l’Hôtel de Bourgogne. Został wystawiony przez aktorów Comédie-Italienne. komedia nie odniosła początkowo takiego sukcesu, na jaki zasługiwała. Mimo sprzyjających okoliczności do jej ponownego wystawienia, trafiła na deski teatru ponownie dopiero w 1793.
Treść.
Akcja sztuki rozgrywa się u pani Arganty.
Młody człowiek z dobrze znanej rodziny zostaje zrujnowany i zmuszony do zostania rządcą. Jego były lokaj Dubois, który teraz służy młodej wdowie, bogatej, dobrej i skromnej, widząc go zakochanego w tej damie, postanawia doprowadzić go go do poślubienia jej. Nalega, aby Dorant został wprowadzony do domu przez pana Remiego, jego wuja, który jest adwokatem tej pani. Araminta od samego początku jest mu przychylna, uznaje go za osobę dystyngowaną, dobrze ułożoną, polecaną i zatrzymuje go. Wdowa ma proces z hrabią, który chętnie by ją poślubił, aby zakończyć proces, który obawia się przegrać. Jeśli chodzi o nią, nie czuje żadnej ochoty, by poślubić hrabiego i zleca Dorantowi, by przejrzał jej dokumenty i poinformował ją, czy ma jakieś widoki na wygraną. 
Dubois, który jest świadkiem tej rozmowy, udaje zdziwienie na widok Doranta. Chlebodawczyni, gdy zostaje sama z Dubois, prosi go o informacje na temat jej nowego rządcy. - Jest najbardziej uczciwym człowiekiem na świecie, wykształcony, uczciwy, dobrze wychowany, ale ogarnięty szaleństwem, jest zakochany. Zaproponowano mu kilka bardzo korzystnych małżeństw, odmówił ze względu na swoją szaloną miłość. Kobiety mają słabość do zakochanych. Araminta pyta więc Dubois, czy zna osobę, która wzbudziła w nim tą namiętność. - To pani, madame. Araminta jest zaskoczona, ale i dotknięta. Nie powinna zatrzymywać swojego rządcy, ale jak przeprowadzić jego natychmiastowe zwolnienie? Powinna przynajmniej trochę zaczekać. Matka Araminty jest odmiennego zdania, ale z innego powodu. Nakazała Dorantowi, aby powiedział córce, że przegra ten proces. Dorant ma wątpliwości czy ma do tego prawo - Oto człowiek, który niczego nie rozumie. Nie każe ci się zastanawiać, czy masz rację, czy nie, ale powiedzieć jej, że się myli, słyszysz?.
Dorant radzi Aramincie, by się dalej procesowała. Pan Remi, który nie jest uczestnikiem spisku przerywa rozmowę, by oznajmić Dorantowi, że proponuje się mu bardzo korzystne małżeństwo; dama jest młoda, bogata, zna go. Dorant odmawia, jego serce jest zajęte, nie chce o niczym słyszeć. Pojawia się ponadto portret w pudełku, który z powodu niezręczności Arlekina staje się źródłem poważnych nieporozumień. Służąca Marta, wyobraża sobie, że jest to jej portret i dochodzi do wniosku, że Dorant jest w niej zakochany. Araminta bierze od niej portret i nakazuje przywołać Doranta. Dorant rozpoznaje swoje dzieło, które wykonał z pamięci i prosi o jego zwrot. Araminta otwiera jednak pudełko i przekonuje się, że jest to jej portret. Dorant pada na kolana i błaga o wybaczenie. Otrzymuje je. Gdy młodzieniec się oddala, Dubois, który widział całą scenę, dopytuje się swej pani czy Dorant się zdeklarował. Araminta odpowiada, że niczego nie powiedział.
Serce wdowy jest już bardzo poruszone. Nie ma jednak czasu na refleksję. Wszyscy skarżą się jej na Doranta, a te skargi są świadectwem jej uczuć. Dodatkowo, dzięki serii rykoszetów, zostaje przechwycony list Doranta, w którym wyznaje on, że jest szaleńczo zakochany w Aramincie i że z tego powodu musi wymówić jej służbę i wyjechać. List zostaje przekazany Aramincie. Kiedy młoda kobieta kończy go czytać, zjawia się Dorant, by się pożegnać. Rozmawiają, są poruszeni, a Araminta wyznaje swemu rządcy, że go kocha. On wyjaśnia, że większość informacji, które krążą po domu to fałszywe zwierzenia, które rozsiewał jej służący Dubois, ale jedno jest prawdziweː głęboka miłość, jaka zrodziła się w nim do Araminty. Ona przebacza mu wszystko w imię tej miłości i jego szczerości i postanawia go poślubić.
Omówienie.
Pomysł sprowokowania miłości poprzez fałszywe zwierzenia był często wprowadzany na scenę zarówno przed Marivaux jak i po nim. Jest to, między innymi, tło małej komedii wierszem Lafonta "L'Amour avengé", granej w 1712 roku. Młodzieniec i młoda kobieta zostają skłonieni do miłości w ten sposób, że każdemu z osobna mówi się, że jest kochane przez drugie z nich. Każdy z nich zaczyna grać z drugim w komedię, najpierw dla zabawy, ale grając w miłość, ostatecznie zaczynają ją odczuwać i pobierają się. W "Roman d'un jeune homme pauvre" nie ma fałszywych zwierzeń, jest natomiast, tak jak w komedii Marivaux, zrujnowany młody człowiek, który przyjmuje posadę rządcy i zdobywa powoli miłość szlachetnej dziewczyny, która długo się broni, by w końcu ulec.
Sztuka została napisana dla szczęśliwego stulecia, który uśmiechało się do teraźniejszości i widziało przyszłość w różowych barwach. Wszyscy bohaterowie są przystojni, spokojni, sympatyczni, dają się bez obawy nieść nurtowi życia. Araminta pozostaje łagodna i spokojna nawet w najbardziej gwałtownych poruszeniach czułości czy gniewu. Urodziła się pośród elegancji jasnego i radosnego czasu, w którym życie było dobre, gdzie można było znaleźć czas na radość i zadowolenie. W tej komedii, gdzie mimo wszystko chodzi w równym stopniu o pieniądze, co o miłość, słowo „pieniądze” jest jednak rzadko wymawiane. Araminta jest wdową po finansiście, a Dorant prawnikiem. Oboje należą do burżuazji. Marivaux podjął ten sam temat w "Przesądzie przezwyciężonym", pozwolił tam jednak stanąć do walki również szlachcie.
Spośród współczesnych autora Desboulmiers chwalił dobrze poprowadzoną, mądrze opracowaną intrygę, przyjemne, dobrze zarysowane postaci, komiczne i ciekawe sytuacje. Planche stwierdzał, że ta sztuka streszcza całego Marivaux, choć faktycznie nie znał całego Marivaux i w ten sposób utrwalał jedynie krzywdzącą dla autora opinię o jego twórczości.

</doc>
<doc id="4985085" url="https://pl.wikipedia.org/wiki?curid=4985085" title="Przesąd przezwyciężony">
Przesąd przezwyciężony

Szkoła matek (fr. "Le Préjugé vaincu") – komedia w jednym akcie Pierre’a de Marivaux wystawiona w 1746.
Data powstania utworu.
Utwór został napisany w 1746 roku i miał swą premierę 6 lipca 1746 w l’Hôtel de Bourgogne. Został wystawiony przez aktorów Comédie-Française. Sztuka odniosła spory sukces.
Treść.
Akcja sztuki rozgrywa się na wsi w domu markiza.
Angelika doskonale wie że kocha Doranta, ale nie chce tego przyznać. Córka markiza, nie może się zdeklasować i poślubić prostego mieszczanina, bez względu na to, jak byłby bogaty i dobrze wychowany. Dzieli się jednak swoimi uczuciami nie z ojcem, który chętnie widziałby to małżeństwo, ale z Lizetą, swoją pokojówką, która, choć mówi gwarą swojego miasteczka i jest córką zwykłego urzędnika podatkowego, jest zdecydowanie przeciwna mezaliansowi swej pani. Dorant, aby zbadać grunt, mówi, że ma świetną partię do zaoferowania Angelice: wykształconego młodego człowieka, bogatego, szacownego pod każdym względem, ale mieszczanina. Angelika odmawia. Dorant wyznaje, że chodziło mu o niego samego. Dziewczyna jest trochę zdezorientowana, ale obstaje przy swoim. Markiz oferuje więc Dorantowi swoją młodszą córkę. Angelika wzywa Doranta. Nie chce, żeby poszedł zobaczyć jej siostrę, nie chce w ogóle, żeby się od niej oddalał. Dorant patrzy na nią najpierw ze zdziwieniem, potem z rozrzewnieniem. Angelika patrzy na niego również z czułością. Upada jej do stóp, ona go podnosi, duma ustępuje miejsca miłości.
Omówienie.
"Przesąd przezwyciężony" do całkiem sporej grupy sztuk, które kończą się tego rodzaju mezaliansem. Czasami uwiedziony, zostaje mężczyzna jak w różnych "Pamelach" La Chaussée'ego, u Boissy'ego, Goldoniego, François de Neufchâteau, w "La Nanine" Voltaire'a itp., czasami to młoda arystokratka daje się oczarować, jak w "Mademoiselle de la Seiglière", "Par droit de conquête" itp. Komedia Marivaux i w tym jest charakterystyczna dla swojej epoki, że w XVIII wieku osobą niżeszego stanu w związku jest najczęściej mężczyzna, podczas gdy w XIX wieku staje się nią kobieta. W sztukach z XVII wieku nie ma takich małżeństw. W tamtym czasie, jeśli miłość połączyła ludzi o różnej pozycji społecznej, na końcu sztuki lub powieści zawsze następuje rozpoznanie, które ujawnia, że zakochani są sobie równi stanem.
"Przesąd przezwyciężony" jest trochę nudny. Rola Angeliki nie ma tej finezji, jaką Marivaux potrafiłby jej nadać w innej epoce swojej twórczości. Rola pokojówki mówiącej gwarą i przejawiającej arystokratyczne upodobania jest bardziej oryginalna, ale całej sztuce brakuje wcześniejszej elastyczności, sceny i postaci stają się coraz bardziej sztywne, co będzie charakterystyczne w pracach pisarza z okresu jego starości. Warto pamiętać, że ta komedia była trzydziestym pierwszym dziełem dramatycznym Marivaux wykonanym od 1720 r. i że w tym czasie wydawał także trzy czasopisma i napisał dwie powieści.

</doc>
<doc id="4985093" url="https://pl.wikipedia.org/wiki?curid=4985093" title="Jan Rabsztyński (marszałek)">
Jan Rabsztyński (marszałek)

Jan Rabsztyński herbu Topór (zm. 1505) – marszałek nadworny koronny (1502–1505), starosta sandomierski (1502–1505) i płocki (1502–1505). Syn Jana Rabsztyńskiego (zm. 1498/99) i Barbary z Woli Konińskiej herbu Rawicz (zm. 1509). Pozostawał w niedziale z bratem Andrzejem (zm. 1509), kanonikiem krakowskim, starostą płockim.

</doc>
<doc id="4985103" url="https://pl.wikipedia.org/wiki?curid=4985103" title="Calcio Schio">
Calcio Schio

Calcio Schio (wł. Società Sportiva Dilettantistica a R.L. Calcio Schio) – włoski klub piłkarski, mający siedzibę w mieście Schio, w północnej części kraju, grający od sezonu 2020/21 w rozgrywkach Eccellenza Veneto.
Historia.
Chronologia nazw:
Klub sportowy SP Schio został założony w miejscowości Schio w 1905 roku. Wcześniej w mieście istniał klub "Fortitudo", który powstał w 1875 roku, a w 1903 niektórzy jego sportowcy zapisali się do F.I.F. aby grać w lokalnych turniejach. Dopiero w 2012 roku została rozpoczęta działalność piłkarska zorganizowana przez sekcję piłkarską nowego związku, który na cześć słynnego piłkarza Pro Vercelli nazwano US Giuseppe Milano. Ale ten zespół miał krótkie życie i po roku kalendarzowym już się rozpadł. 16 kwietnia 1914 roku powstał nowy klub o nazwie Schio F.B.C., który jednak nie zarejestrował się w F.I.G.C. i grał jedynie w turniejach lokalnych. Dopiero po zakończeniu I wojny światowej w 1919 roku klub z nazwą Schio F.C. dołączył do F.I.G.C. W sezonie 1919/20 zespół startował w mistrzostwach Promozione Veneto (D2), zajmując czwarte miejsce w regionie i zdobywając awans do Prima Categoria.
W sezonie 1920/21 zespół debiutował na najwyższym poziomie włoskiej piłki nożnej, plasując na czwartej pozycji w grupie B "Prima Categoria Veneto". 24 lipca 1921 roku, podczas zgromadzenia na którym przedstawiono "Projekt Pozzo", plan reformy mistrzostw, który przewidywał zmniejszenie mistrzostw Pierwszej Dywizji Północnej do zaledwie 24 uczestników w porównaniu z 64 uczestnikami mistrzostw sezonu 1920/21, 24 największe włoskie kluby odłączyli się od FIGC, tworząc federację (CCI) i mistrzostwo ("Prima Divisione", znane również jako "Torneo delle 24"). Klub zdecydował się pozostać w szeregach FIGC, zajmując w sezonie 1921/22 szóste miejsce w grupie B mistrzostw "Prima Categoria Veneto". Przed rozpoczęciem sezonu 1922/23 ze względu na "kompromis Colombo" dotyczący restrukturyzacji mistrzostw, klub został zakwalifikowany do Seconda Divisione Lega Nord (D2), w których zajął 7.miejsce w grupie D, spadając do Terza Divisione Veneto. W następnym sezonie 1923/24 po zajęciu drugiej lokaty w grupie C "Terza Divisione Veneto" w grupie finałowej regionu uplasował się na trzecim miejscu. Klub przyjął nazwę AC Schio i dalej kontynuował grę w regionalnych mistrzostwach trzeciej dywizji.
Po reorganizacji systemu ligi w 1926 i wprowadzeniu najwyższej klasy, zwanej "Divisione Nazionale" klub w sezonie 1926/27 zajął drugie miejsce w grupie A Terza Divisione Veneto (D4) i wrócił do trzeciego poziomu. W 1928 zmienił nazwę na US Schio. W sezonie 1929/30 po podziale najwyższej dywizji na Serie A i Serie B poziom "Seconda Divisione" został zdegradowany do czwartego stopnia. Sezon 1930/31 zakończył na szóstym miejscu w regionie, i w związku z reorganizacją systemu lig otrzymał promocję do Prima Divisione (D3). ówczas klub często zmieniła nazwy – w 1931 zmienił nazwę na UC Schio, w 1933 na AC Lanerossi Schio, w 1935 na AC Schio, a w 1940 znów na AC Lanerossi Schio. W 1935 roku po wprowadzeniu Serie C "Prima Divisione" została czwartym poziomem ligowym. W 1939 zespół awansował do "Serie C". W 1944 startował w wojennych rozgrywkach Campionato III Zona Veneto, plasując się na trzeciej pozycji w grupie B.
Po zakończeniu II wojny światowej, drużyna wznowiła działalność i z nazwą AC Schio została zakwalifikowana do rozgrywek "Serie C", zajmując w sezonie 1945/46 szóste miejsce w grupie B "Serie C Alta Italia". W 1947 klub zmienił nazwę na CS Lanerossi Schio, a w następnym roku spadł do Promozione Nord (D4). W 1952 po kolejnej reorganizacji systemu lig "Promozione" został przemianowany na "IV Serie", a klub przyjął nazwę AC Schio. W 1957 liga zmieniła nazwę na "Campionato Interregionale" (rozgrywki odbywały się w II grupach Prima i Seconda Categoria), a w 1959 została nazwana "Serie D". Po zakończeniu sezonu 1961/62 został zdegradowany do Prima Categoria Veneto (D5), ale po dwóch latach wrócił do "Serie D". W 1972 spadł do Promozione Veneto (D5), a w 1977 do Prima Categoria Veneto. Przed rozpoczęciem sezonu 1978/79 Serie C została podzielona na dwie dywizje: Serie C1 i Serie C2, wskutek czego "Prima Categoria" została obniżona do siódmego poziomu. W sezonie 1982/83 zwyciężył w grupie B "Prima Categoria Veneto" i awansował do Promozione Veneto (D6). W 1986 zdobył promocję do Campionato Interregionale, ale w 1991 roku spadł do Eccellenza Veneto. W sezonach 1994/95 i 1997/98 zespół występował w Campionato Nazionale Dilettanti (D5), jednak nie zdołał utrzymać się w lidze więcej niż na sezon. W sezonie 2000/01 zespół spadł na rok do Promozione Veneto. W 2001 klub przyjął nazwę Calcio Schio 1905. W sezonie 2004/05 zajął 13.miejsce w grupie A "Eccellenza Veneto" i został zdegradowany do "Promozione Veneto".
Sezon 2011/12 zakończył na 9.miejscu w grupie A "Promozione Veneto", ale z przyczyn finansowych zrezygnował z dalszych występów. Latem 2012 kluby piłkarskie z trzech pobliskich miast Schio, Torrebelvicino i Valli del Pasubio połączyły się w jeden klub o nazwie A.S.D. Schio Torre Valli, który startował w Prima Categoria Veneto (D8). W 2014 zespół zwyciężył w grupie C "Prima Categoria" i awansował do "Promozione Veneto". Przed rozpoczęciem sezonu 2014/15 wprowadzono reformę systemy lig, wskutek czego "Promozione Veneto" awansowała na szósty poziom. W 2017 roku fuzja klubów rozpadła się, po czym nazwa klubu została zmieniona na Calcio Schio. Po zakończeniu sezonu 2019/20 klub zdobył awans do "Eccellenza Veneto".
Barwy klubowe, strój.
Klub ma barwy żółto-czerwone. Zawodnicy swoje domowe spotkania zazwyczaj grają w pasiastych pionowo żółto-czerwonych koszulkach, czerwonych spodenkach oraz czerwonych getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2020).
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich.
Struktura klubu.
Stadion.
Klub piłkarski rozgrywa swoje mecze domowe na Stadio De Rigo w Schio o pojemności 1500 widzów.

</doc>
<doc id="4985104" url="https://pl.wikipedia.org/wiki?curid=4985104" title="Calcio Schio 1905">
Calcio Schio 1905



</doc>
<doc id="4985106" url="https://pl.wikipedia.org/wiki?curid=4985106" title="Glâne">
Glâne

Glâne – rzeka w Szwajcarii, w kantonie Fryburg, lewobrzeżny dopływ Sarine. Nazywana czasem "Grande Glâne" dla odróżnienia od "Petite Glâne", lewobrzeżnego dopływu Broye. Cały tok na Wyżynie Szwajcarskiej.
Źródła na wysokości ok. 815 m n.p.m. na skraju lasu La Râpe na terenie miejscowości Mossel w gminie Ursy. Pierwszy prawobrzeżny dopływ nosi nazwę Riau d'Enfer. Spływa w kierunku północno-wschodnim, wyznaczając granicę między gminami Mézières i Romont. W Romont przyjmuje też swój lewobrzeżny dopływ Le Glaney (690 m n.p.m.). Płynie początkowo dość prostym korytem, jednak poniżej Villaz-St-Pierre skręca ku wschodowi i zaczyna meandrować. Tu przyjmuje swoje prawobrzeżne dopływy: La Neirigue (638 m n.p.m.), Ruisseau du Glèbe (630 m n.p.m.) i La Longivue (619 m n.p.m.). Jej koryto ponownie skręca ku północnemu wschodowi i jednocześnie znacząco się pogłębia, a urwiste brzegi w licznych zakolach osiagają wysokość do 30-40 m. W Matran przyjmuje lewobrzeżny dopływ Riau de la Bagne (577 m n.p.m.), przepływa pod kamiennym, łukowym mostem z początków XVI w. w Ste-Apolline, a następnie pod równie oryginalnym, wysokim mostem zwanym Pont de la Glâne, po czym tuż za nim w Villars-sur-Glâne, na wysokości 599 m n.p.m., uchodzi do Sarine.
Wody Glâne od dawna uchodziły za bogate w ryby, a prawo połowu w niej było reglamentowane. M. in. w średniowieczu prawo połowu ryb w tej rzece na terenie Matran należało do klasztoru cystersów w Hauterive. Rzeka napędzała również liczne młyny i tartaki, m.in. w Prez, Romont, Villaz-Saint-Pierre, Macconnens i Chavannes-sous-Orsonnens, co do dziś znajduje potwierdzenie w lokalnym nazewnictwie.
Tok źródłowy i dolny bieg rzeki zachowały swój naturalny wygląd. Głęboka i kręta dolina biegu dolnego obrośnięta jest w dużej części lasami. W rejonie Autigny zachowało się kilka starorzeczy oraz strefa mokradeł (fr. "Marais des Glières"). Odcinek środkowy Glâne, między Siviriez i Granges-la-Battiaz, jest skanalizowany i wyprostowany

</doc>
<doc id="4985107" url="https://pl.wikipedia.org/wiki?curid=4985107" title="Pałac w podłej Górze">
Pałac w podłej Górze



</doc>
<doc id="4985108" url="https://pl.wikipedia.org/wiki?curid=4985108" title="Leon Bratkowski">
Leon Bratkowski

Leon Bratkowski herbu Świnka (ur. 1739, zm. 5 stycznia 1820 we Lwowie) – c. k. radca gubernialny i członek Stanów Galicyjskich, rotmistrz wojsk saskich.
Urodził się w 1739 roku w rodzinie, która wzięła swe nazwisko od Bratkowa w województwie sieradzkim, jednego pochodzenia z Czackimi. Był synem Michała, cześnika kaliskiego i Teresy Węgierskiej herbu Wieniawa. Wychował się na dworze saskim w Dreźnie pod opieką swego stryja Ludwika, szambelana dworu saskiego, jako paź księcia Ksawerego, brata Elektora. Zaczął potem karierę w wojsku saskim, gdzie dosłużył się stopnia rotmistrza. Gdy stosunki polsko-saskie oziębły, wrócił do Polski i osiadł na Rusi Czerwonej, gdzie był właścicielem Skwarzawy w Złoczowskim.
Był członkiem Stanów Galicyjskich i c. k. radcą gubernialnym w 1785 roku. Legitymował się w Wydziale Stanów w 1786 roku wraz z bratem Józefem, miecznikiem koronnym galicyjskim.
Poślubił Różę Małachowską, herbu Gryf, córkę Łukasza pułkownika królewskiego i Teresy Glinojeckiej herbu Prus II, z którą pozostawił dwie córki: Antoninę, dziedziczkę Skwarzawy, zamężną od 1802 roku za Ignacym Mrozowickim herbu Prus III, starościcem stęgwilskim, członkiem Stanów Galicyjskich, dziedzicem m.in.: Tarzymiechów i Podemszczyzny i Franciszkę, zamężną za Juliuszem Duniewiczem herbu Doliwa odm., dziedzicem Leśniewic.

</doc>
<doc id="4985113" url="https://pl.wikipedia.org/wiki?curid=4985113" title="Chris Mullin (ujednoznacznienie)">
Chris Mullin (ujednoznacznienie)



</doc>
<doc id="4985114" url="https://pl.wikipedia.org/wiki?curid=4985114" title="Romuald Adam Cebertowicz">
Romuald Adam Cebertowicz



</doc>
<doc id="4985116" url="https://pl.wikipedia.org/wiki?curid=4985116" title="Chris Mullin (polityk)">
Chris Mullin (polityk)

Chris Mullin właściwie Christopher John Mullin (ur. 12 grudnia 1947 w Chelmsford) – brytyjski dziennikarz, polityk, deputowany Izby Gmin.
Działalność polityczna.
Jest politykiem Partii Pracy i w okresie od 12 czerwca 1987 do 12 kwietnia 2010 reprezentował okręg wyborczy Sunderland South w brytyjskiej Izbie Gmin.

</doc>
<doc id="4985117" url="https://pl.wikipedia.org/wiki?curid=4985117" title="Berner Jura (okręg)">
Berner Jura (okręg)

Berner Jura (niem. "Verwaltungskreis Berner Jura", fr. "Arrondissement administratif du Jura bernois") – okręg w Szwajcarii, w kantonie Berno, w regionie administracyjnym Berner Jura. Siedziba okręgu znajduje się w miejscowości Courtelary.
Okręg został utworzony 1 stycznia 2010. Składa się z 40 gmin "(Gemeinde)" o łącznej powierzchni 541,73 km2 i o łącznej liczbie mieszkańców 53 715.

</doc>
<doc id="4985118" url="https://pl.wikipedia.org/wiki?curid=4985118" title="Stade 20 Août 1955 (Baszszar)">
Stade 20 Août 1955 (Baszszar)

Stade 20 Août 1955 – stadion piłkarski w Baszszarze, w Algierii. Został otwarty w 1953 roku. Może pomieścić 20 000 widzów. Swoje spotkania rozgrywają na nim piłkarze klubu JS Saoura.

</doc>
<doc id="4985127" url="https://pl.wikipedia.org/wiki?curid=4985127" title="Saint-Légier-La Chiésaz">
Saint-Légier-La Chiésaz

Saint-Légier-La Chiésaz – miejscowość w Szwajcarii, w kantonie Vaud, w okręgu Riviera-Pays-d'Enhaut. Graniczy od południowego zachodu z miastem Vevey. W miejscowości autostrada A9 zakańcza bieg autostrady A12.
Liczba ludności.
Źródło:

</doc>
<doc id="4985130" url="https://pl.wikipedia.org/wiki?curid=4985130" title="Gornje Taborište">
Gornje Taborište



</doc>
<doc id="4985136" url="https://pl.wikipedia.org/wiki?curid=4985136" title="Dârvari (okręg Călărași)">
Dârvari (okręg Călărași)

Dârvari – wieś w Rumunii, w okręgu Călărași, w gminie Tămădău Mare. W 2011 roku liczyła 121 mieszkańców.

</doc>
<doc id="4985140" url="https://pl.wikipedia.org/wiki?curid=4985140" title="Plumbuita">
Plumbuita

Plumbuita – wieś w Rumunii, w okręgu Călărași, w gminie Tămădău Mare. W 2011 roku liczyła 563 mieszkańców.

</doc>
<doc id="4985141" url="https://pl.wikipedia.org/wiki?curid=4985141" title="Săcele (okręg Călărași)">
Săcele (okręg Călărași)

Săcele – wieś w Rumunii, w okręgu Călărași, w gminie Tămădău Mare. W 2011 roku liczyła 79 mieszkańców.

</doc>
<doc id="4985143" url="https://pl.wikipedia.org/wiki?curid=4985143" title="Arnolt Schlick">
Arnolt Schlick

Arnolt Schlick (ur. około 1460 przypuszczalnie w Heidelbergu, zm. po 1520 przypuszczalnie tamże) – niemiecki niewidomy kompozytor i organista.
Życiorys.
Pochodził przypuszczalnie z Heidelbergu lub okolicy. Spędził tam prawdopodobnie większość życia, posiadał w mieście trzy domy i w 1482 roku zawarł związek małżeński. Dużo podróżował, koncertując i udzielając wskazówek w zakresie konstrukcji organów. Wystąpił m.in. na uroczystości elekcji cesarskiej Maksymiliana I w 1486 roku i na Sejmie Rzeszy w Wormacji w 1495 roku. Od 1509 roku otrzymał dożywotnią posadę organisty na dworze elektora w Heidelbergu.
Był autorem traktatu "Spiegel der Orgelmacher und Organisten" (wyd. Spira 1511), w którym omawia zagadnienia praktyki wykonawczej i budowy organów. Ponadto wydał zbiór "Tabulaturen etlicher lobgesang und lidlein uff die orgeln en lauten" (wyd. Moguncja 1512). Pierwsza jego część zawiera utwory organowe, druga natomiast intabulacje na lutnię niemieckich pieśni.

</doc>
<doc id="4985146" url="https://pl.wikipedia.org/wiki?curid=4985146" title="Șeinoiu">
Șeinoiu

Șeinoiu – wieś w Rumunii, w okręgu Călărași, w gminie Tămădău Mare. W 2011 roku liczyła 288 mieszkańców.

</doc>
<doc id="4985147" url="https://pl.wikipedia.org/wiki?curid=4985147" title="Tămădău Mic">
Tămădău Mic

Tămădău Mic – wieś w Rumunii, w okręgu Călărași, w gminie Tămădău Mare. W 2011 roku liczyła 112 mieszkańców.

</doc>
<doc id="4985149" url="https://pl.wikipedia.org/wiki?curid=4985149" title="Ulmeni (gmina w okręgu Călăraşi)">
Ulmeni (gmina w okręgu Călăraşi)

Ulmeni – gmina w Rumunii, w okręgu Călărași. Obejmuje tylko jedną miejscowość Ulmeni. W 2011 roku liczyła 4962 mieszkańców. 

</doc>
<doc id="4985151" url="https://pl.wikipedia.org/wiki?curid=4985151" title="Doktor Who – seria 13 (2021)">
Doktor Who – seria 13 (2021)

Trzynasta seria nowej wersji (chronologicznie 39.) brytyjskiego serialu science-fiction pt. "Doktor Who" zaplanowana na 2021 rok i mająca składać się z sześciu odcinków. Producentami wykonawczymi tej serii są Chris Chibnall i Matt Strevens. Z serią związane są także trzy odcinki specjalne. 
Jest to trzecia i ostatnia seria, w której w roli Doktora występuje Jodie Whittaker. W roli towarzyszy Doktora występują John Bishop jako Dan Lewis oraz Mandip Gill jako Yasmin Khan. 
Obsada.
W styczniu 2020 roku w wywiadzie dla Entertainment Weekly Jodie Whittaker potwierdziła, że jej kontrakt obejmuje co najmniej jeszcze jedną serię. Na początku stycznia 2021 pojawiły się niepotwierdzone informacje, że Whittaker zamierza opuścić serial wraz z końcem serii trzynastej; BBC postanowiło nie odnosić się w żaden sposób do tych pogłosek. 29 lipca BBC oficjalnie poinformowało, że Whittaker opuści serial po trzech odcinkach specjalnych wyemitowanych po poprzedzającej je serii trzynastej. 
Mandip Gill powraca do roli Yasmin Khan. Bradley Walsh i Tosin Cole zdecydowali się na opuszczenie serialu w odcinku specjalnym "Rewolucja Daleków", poprzedzającym serię trzynastą.
Do obsady w roli towarzysza dołącza John Bishop jako Dan Lewis.
Do obsady tej serii dołączył także Jacob Anderson, który został obsadzony w roli postaci o imieniu Vinder.
Odcinki.
&lt;onlyinclude&gt;
&lt;/onlyinclude&gt;
Produkcja.
Plany powstania serii trzynastej zostały ogłoszone przez Chrisa Chibnalla w listopadzie 2019 roku, jeszcze przed premierą serii dwunastej. Chibnall nadal pozostaje na stanowisku showrunnera. Rolę drugiego showrunnera pełni Matt Strevens. 29 lipca poinformowano, że będzie to ostatnia seria, w której Chibnall będzie sprawował tę rolę. 
W lutym 2020 roku producentka Tracie Simpson wypowiedziała się, że pre-produkcja serii trzynastej rozpocznie się zaraz po zakończeniu prac nad serią dwunastą.
W związku z regulacjami wprowadzonymi z powodu pandemii obsada produkcyjna zdecydowała o skróceniu serii z jedenastu odcinków do ośmiu, o czym poinformowano w listopadzie 2020 roku. Jednakże pod koniec lipca 2021 BBC poinformowało, że seria będzie składać się z sześciu odcinków, a po niej zostaną wyemitowane trzy odcinki specjalne. Chibnall potwierdził także, że seria będzie jedną sześcio-częściową historią.
Scenariusz i reżyseria.
W kwietniu 2020 roku Chibnall potwierdził, że tworzenie scenariuszy do odcinków serii trzynastej w trakcie pandemii odbywało się zdalnie.
Jamie Magnus Stone oraz Azhur Saleem wyreżyserowali po trzy odcinki serii każdy.
Zdjęcia.
Rozpoczęcie zdjęć zostało pierwotnie przewidziane na wrzesień 2020. Później rozpoczęcie zdjęć do tego sezonu zostało przesunięte na bliżej niesprecyzowany termin ze względu na pandemię koronawirusa.
Ostatecznie zdjęcia rozpoczęły się w listopadzie 2020 i zaplanowano wówczas, że potrwają 10 miesięcy. Na początku sierpnia pojawiły się informacje, że zakończono zdjęcia zarówno do sześciu odcinków serii trzynastej jak i dwóch odcinków specjalnych.
13 października 2021 roku w Roath Lock Studios nakręcono ostatnią scenę z Jodie Whittaker w roli Doktora i była to scena regeneracji. Zdjęcia do ostatniego z odcinków specjalnych zakończono następnego dnia w Cardiff.
Promowanie sezonu.
W ramach promowania nadchodzącej serii 6 października 2021 wyświetlono w Liverpoolu ogromną projekcję statku kosmicznego. 9 października 2021 BBC opublikowało zwiastun serii, a także ujawniło datę premiery serii trzynastej.
Emisja.
W październiku 2019 roku podano do wiadomości, że BBC zawiązało umowę z HBO Max w sprawie emisji "Doktora Who" przez trzy kolejne serie – od dwunastej do czternastej.
Premiera serii przewidziana została na 2021 rok. Pierwszy odcinek serii został wyemitowany na BBC One 31 października 2021, natomiast szósty (ostatni) 5 grudnia 2021. Sześć odcinków serii występuje pod wspólnym podtytułem "Flux". Seria została wyświetlona także w Stanach Zjednoczonych na kanale BBC America, a także została udostępniona na platformie AMC+; w Australii seria trzynasta miała swoją premierę za pośrednictwem platformy ABC iview oraz wyświetlona została na kanale ABC TV Plus. W Polsce seria miała swoją premierę na kanale BBC First 19 listopada 2021.
Premiera odcinków specjalnych została przewidziana na kolejno 1 stycznia 2022, wiosnę 2022 oraz jesień 2022; ostatni z odcinków specjalnych zostanie wyemitowany z okazji obchodów 100-lecia istnienia BBC.
Odcinek specjalny "Eve of the Daleks" obejrzało 4,4 miliona widzów, a odcinek "Legend Of The Sea Devils" obejrzało 3,47 miliona widzów w Wielkiej Brytanii.
Oceny krytyków.
Seria została stosunkowo pozytywnie przyjęta przez krytyków. W serwisie Rotten Tomatoes seria otrzymała od krytyków 80% świeżości na podstawie 46 recenzji. W serwisie Metacritic średnia ocena krytyków tego sezonu wyniosła 68 na 100 punktów na podstawie sześciu recenzji.
Widzowie z kolei serię odebrali negatywnie. W serwisie Metacritic średnia ocena widzów tego sezonu wyniosła 3,9 na 10 punktów na podstawie 12 recenzji. Użytkownicy serwisu Rotten Tomatoes ocenili serię na 33% świeżości na podstawie 343 recenzji.

</doc>
<doc id="4985152" url="https://pl.wikipedia.org/wiki?curid=4985152" title="Ulmeni (okręg Călărași)">
Ulmeni (okręg Călărași)

Ulmeni – wieś w Rumunii, w okręgu Călărași, w gminie Ulmeni. W 2011 roku liczyła 4962 mieszkańców.

</doc>
<doc id="4985157" url="https://pl.wikipedia.org/wiki?curid=4985157" title="Kościół ewangelicki w Michałkach">
Kościół ewangelicki w Michałkach

Kościół ewangelicki w Michałkach – parafialny kościół ewangelicko-augsburski zlokalizowany we wsi Michałki (powiat brodnicki, województwo kujawsko-pomorskie).
Historia.
W 1779 wybudowano we wsi ewangelicką szkołę kantoralną. Był to dom drewniany, kryty słomą. Pastor Wilhelm Dietrich Wollmer z Torunia poświęcił go jako kościół. 1 kwietnia 1784 założono tutaj parafię. Michał Podoski, kasztelan dobrzyński, właściciel Rusinowa, uposażył ją w półtorej włóki ziemi. W 1785 pierwsze probostwo objął ksiądz Adolf Bocianowski. W 1888 wybudowano neogotycki kościół ewangelicki w Rypinie, w związku z czym zmieniono siedzibę księdza. Odtąd parafia Michałki – Rypin przyjęła nową nazwę: parafia ewangelicko–augsburska Rypin – Michałki. Przeniesiono też z Michałków do Rypina siedzibę urzędu stanu cywilnego. W 1888 prawdopodobnie rozebrano drewniany kościół. 
W latach 1935–1937 z ofiar parafian z Michałków i Rypina wzniesiono nową świątynię i plebanię w Michałkach. Pracami kierował pastor Waldemar Krusche. Był on ostatnim pastorem parafii Michałki – Rypin i jednocześnie pierwszym pastorem samodzielnej parafii w Rypinie. Poświęcenie kościoła w Michałkach miało miejsce 18 października 1937. Przed wybuchem II wojny światowej do parafii w Rypinie należało niecałe 8500 osób, z czego 3500 zamieszkiwało w Michałkach. Po wojnie pozostało tylko około 350 parafian. Rypiński kościół przejęli katolicy. Na okres 1945–1949 parafia ewangelicka w Rypinie przestała istnieć. W końcu 1949 parafię reaktywował ksiądz Ryszard Trenkler z Torunia. Ze względu na małą liczbę wiernych i koszty utrzymania, parafia przyłączona została do ośrodka parafialnego Włocławek - Lipno. Siedzibą proboszcza został Włocławek.
Kościół gościł Diecezjalną Konferencję Księży, a także dwukrotnie Diecezjalny Zjazd Chórów diecezji pomorsko-wielkopolskiej (1992 i 2011).
Elewacja i otoczenie.
Na elewacji frontowej umieszczono tablicę upamiętniającą księdza Stanisława Przybyłowskiego z Sumina (1908-1939), prefekta Szkół Wyszkowskich, zamordowanego przez Niemców w Michałkach w listopadzie 1939.
We wsi znajduje się cmentarz ewangelicki ze znaczną liczbą krzyży celtyckich.

</doc>
<doc id="4985164" url="https://pl.wikipedia.org/wiki?curid=4985164" title="Xhemil Tagani">
Xhemil Tagani

Xhemil Tagani (ur. 6 lutego 1945 w Tiranie, zm. 4 stycznia 2021 w Tiranie) – albański aktor.
Życiorys.
W 1968 ukończył studia na wydziale aktorskim Instytutu Sztuk w Tiranie. Rok później rozpoczął pracę w Teatrze Ludowym w Tiranie, z którym był związany do końca swojej kariery artystycznej. Na scenie narodowej zagrał ponad 70 ról. Na dużym ekranie zadebiutował jeszcze w czasie studiów, epizodyczną rolą w filmie "Ngadhnjim mbi vdekjen". Wystąpił w dziesięciu filmach fabularnych. Zmarł 4 stycznia 2021 w Tiranie i został pochowany na cmentarzu Tufinë.

</doc>
<doc id="4985165" url="https://pl.wikipedia.org/wiki?curid=4985165" title="Polygonum lapathifolium">
Polygonum lapathifolium



</doc>
<doc id="4985180" url="https://pl.wikipedia.org/wiki?curid=4985180" title="Riku Miura">
Riku Miura

 – japońska łyżwiarka figurowa, startująca w parach sportowych z Ryuichi Kiharą. Brązowa medalistka olimpijska z Pekinu (2022, drużynowo), mistrzyni (2023) i wicemistrzyni świata (2022), mistrzyni czterech kontynentów (2023), złota medalistka finału Grand Prix (2022) oraz mistrzyni Japonii (2020).

</doc>
<doc id="4985192" url="https://pl.wikipedia.org/wiki?curid=4985192" title="Tadeuszowo (rejon dokszycki)">
Tadeuszowo (rejon dokszycki)

Tadeuszowo – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie dokszyckim, w sielsowiecie Dokszyce.
Historia.
W czasach zaborów w powiecie wilejskim, w guberni wileńskiej Imperium Rosyjskiego.
W dwudziestoleciu międzywojennym zaścianek leżał w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Porpliszcze.
Według Powszechnego Spisu Ludności z 1921 roku zamieszkiwało tu 18 osób, wszystkie były wyznania prawosławnego. Jednocześnie 10 mieszkańców zadeklarowało polską a 8 białoruską przynależność narodową. Były tu 2 budynki mieszkalne. W 1931 w 3 domach zamieszkiwało 15 osób.
Wierni należeli do prawosławnej w Porpliszczach. Miejscowość podlegała pod Sąd Grodzki w Dokszycach i Okręgowy w Wilnie; właściwy urząd pocztowy mieścił się w Porpliszczach.

</doc>
<doc id="4985214" url="https://pl.wikipedia.org/wiki?curid=4985214" title="Adartico Vudafieri">
Adartico Vudafieri

Adartico Vudafieri (ur. 11 października 1950 roku w Castelfranco Veneto) – włoski kierowca rajdowy, rajdowy mistrz Europy (1981), trzykrotny rajdowy mistrz Włoch (1978, 1980, 1984).
Życiorys.
Adartico Vudafieri zadebiutował w rajdach w 1973 roku. Na początku swojej kariery startował głównie w rajdach włoskich, co zaowocowało w roku 1978 zdobyciem przez niego tytułu rajdowego mistrz Włoch. Uczynił to za pomocą samochodu Fiat 131 Abarth. Sukces ten powtórzył w roku 1980 również tym samym samochodem. Od roku 1978 startował w rajdach zaliczanych do Rajdowych Mistrzostw Europy, przełożyło się to na sukces w tej imprezie, który odniósł w roku 1980 zdobywając w końcowej klasyfikacji trzecie miejsce. Rok później w mistrzostwach ERC wygrał pięć rajdów eliminacyjnych i zdobył tytuł rajdowego mistrza Europy. W roku 1978 zaliczył swój pierwszy start w WRC uczynił to samochodem Porsche Carrera. W roku 1983 startując Lancią 037 Rally zaliczył najbardziej udane starty w WRC - W Rajdzie Portugalii zajął piąte, a w Rajdzie Korsyki trzecie miejsce. W roku 1984 został po raz trzeci rajdowym mistrzem Włoch, krótko po tym kończąc swoją rajdową karierę.

</doc>
<doc id="4985218" url="https://pl.wikipedia.org/wiki?curid=4985218" title="Albert Bachofner">
Albert Bachofner

Albert Bachofner – szwajcarski strzelec, medalista mistrzostw świata.
Życiorys.
Był związany z Zurychem. W 1946 roku podczas mistrzostw Szwajcarii zajął 10. miejsce w karabinie w trzech postawach.
Bachofner raz w swojej karierze zdobył medal mistrzostw świata. Wraz z kolegami z reprezentacji zajął trzecie miejsce w karabinie dowolnym leżąc z 50 i 100 m podczas turnieju w 1949 roku (skład reprezentacji: Albert Bachofner, Robert Bürchler, Georg Clavadetscher, Emil Grünig, Otto Horber). Jego wynik był trzecim rezultatem w szwajcarskiej drużynie (o dwa punkty lepszy był Clavadetscher, zaś o jeden punkt Bürchler).
Medale mistrzostw świata.
"Opracowano na podstawie materiałów źródłowych:"

</doc>
<doc id="4985220" url="https://pl.wikipedia.org/wiki?curid=4985220" title="Kościół Serca Jezusowego na Tibidabo">
Kościół Serca Jezusowego na Tibidabo

Kościół Serca Jezusowego na Tibidabo (hiszp. "Temple Expiatori del Sagrat Cor") – rzymskokatolicki kościół w Hiszpanii (w stopniu bazyliki mniejszej), na wzgórzu Tibidabo w Barcelonie.
Budowla jest wyraźnie widoczna z wielu części Barcelony. Na jej dachu znajduje się punkt widokowy. W pobliżu znajduje się również zbudowany w 1899 r. najstarszy w Hiszpanii park rozrywki, który jest także jednym z najstarszych w Europie. 
Zgodnie z barcelońską legendą diabeł miał kusić Jezusa Chrystusa podczas jego postu przed rozpoczęciem działalności publicznej właśnie w miejscu, w którym obecnie wznosi się kościół.
Historia.
Impulsem do budowy katolickiej świątyni były krążące pod koniec XIX w. plotki o zamiarach budowy w tym miejscu hotelu z kasynem i kościoła protestanckiego. W efekcie katolickie stowarzyszenie Zarząd Rycerzy Katolickich nabył teren i w 1886 r. przekazał go Giovanniemu Bosco.
Początkowo zbudowana została tylko neogotycka pustelnia, później koło niej postawiono pawilon w stylu nawiązującym do stylu mudejar. W międzyczasie pojawiły się plany budowy w tym miejscu obserwatorium astronomicznego, jednak ostatecznie powstało ono na sąsiednim wzgórzu. Kamień węgielny wmurowano 28 grudnia 1902 r. pod przewodnictwem biskupa Barcelony Salvadora Casañasa i Pagèsa. Jako wzór dla projektu wzięto paryską bazyliką Sacre-Coeur. 
Do 1911 r. powstała krypta z kamienia z Montjuïc, a bryła głównej budowli w latach 1915–1951 z wykorzystaniem jasnego kamienia z Girony. W 1952 r. budowa była zaawansowana na tyle, że została konsekrowana jako świątynia przez biskupa Gregorio Modrego y Casaúsa. Ukończenie budowli nastąpiło po ukończeniu budowy wież, a kościół otrzymał w 1961 r. stopień bazyliki mniejszej. 
Inwestycję ukończył syn projektanta, Josep Maria Sagnier i Vidal.
Architektura.
Budowlę wzniesiono według projektu i pod kierunkiem katalońskiego architekta Enrica Sagniera i Villavecchię, który w projekcie łączył modernizm z neogotykiem. Jako wzór dla projektu wzięto paryską bazyliką Sacre-Coeur.
Budowla składa się z dwóch poziomów, przy czym dolny stanowi krypta o cechach neoromańskich, neogotyckich i neobizantyńskich. Wnętrze składa się z pięciu naw bocznych, rozdzielonych kolumnami. Głównym wejściem do krypty jest barokowy portal zwieńczony mozaiką przedstawiającą Jezusa otoczonego aniołami i hiszpańskimi świętymi, wykonaną przez Daniela Zuloaga. Na fasadzie znajdują się także rzeźba Matki Miłosierdzia, św. Jerzego i św. Jakuba, patronów Barcelony, Katalonii i Hiszpanii. Wnętrze ozdobiono mozaikami przedstawiającymi budowę kościoła i rzeźbami przedstawiającymi życie Jezusa, sceny z jego życia zdobią także wnętrze kopuły. Witraże w świątyni ukazują podobizny świętych. Po obu stronach krypty znajdują się schody prowadzące na górny poziom, do głównego kościoła. 
Górnym poziomem jest kościół w stylu neogotyckim, zdobiony posągami apostołów i świętych na fasadzie i freskiem zmartwychwstałego Jezusa w portalu wejściowym. Bryła górnego kościoła jest wpisana w kwadrat z pięcioma wieżami. Cztery niższe z nich ozdobiono posągami 12 apostołów. Największa, centralnie ulokowana wieża wyrasta z kopuły i jest zwieńczona siedmiometrową, brązową i pozłacaną figurą Jezusa. Figurę na szczycie wykonał Frederic Mares, ale uległa ona zniszczeniu w czasie hiszpańskiej wojny domowej, a nową w 1950 r. wykonał Josep Miret Llopart. Wnętrze górnego kościoła wykonano w stylu łączącym cechy romańskie i gotyckie, jest trójnawowe, każdą nawę wieńczy apsyda z ołtarzem.

</doc>
<doc id="4985222" url="https://pl.wikipedia.org/wiki?curid=4985222" title="Kazimierz Wróblewski (major)">
Kazimierz Wróblewski (major)

Kazimierz Wróblewski (ur. 23 listopada 1896 w Zaśpiczach, zm. ?) – major piechoty Wojska Polskiego, inwalida wojenny.
Życiorys.
Urodził się w Zaśpiczach, w ówczesnym powiecie sokólskim guberni grodzieńskiej, w rodzinie Antoniego i Michaliny z Gieniuszów. Do Wojska Polskiego został przyjęty z byłych Korpusów Wschodnich i byłej armii rosyjskiej. Służył w 48 Pułku Piechoty w Stanisławowie. 3 maja 1922 został zweryfikowany w stopniu kapitana ze starszeństwem z 1 czerwca 1919 i 1009. lokatą w korpusie oficerów piechoty. W styczniu 1924 został przydzielony do Powiatowej Komendy Uzupełnień Czortków na stanowisko oficera instrukcyjnego, a w maju tego roku przydzielony do Powiatowej Komendy Uzupełnień Buczacz na takie samo stanowisko. W marcu 1926 został przydzielony do macierzystego pułku. 12 kwietnia 1927 został mianowany majorem ze starszeństwem z 1 stycznia 1927 i 97. lokatą w korpusie oficerów piechoty. W maju tego roku został przeniesiony z 48 pp do 49 Pułku Piechoty na stanowisko kwatermistrza, a w październiku przesunięty na stanowisko dowódcy II batalionu. W marcu 1931 został przydzielony z 49 pp na stanowisko oficera placu Kołomyja, a w maju tego roku przeniesiony na stanowisko komendanta placu Stanisławów. W marcu 1934 został zwolniony z zajmowanego stanowiska i oddany do dyspozycji dowódcy Okręgu Korpusu Nr VI, a z dniem 31 lipca tego roku przeniesiony w stan spoczynku.

</doc>
<doc id="4985224" url="https://pl.wikipedia.org/wiki?curid=4985224" title="Acanthurus mata">
Acanthurus mata

Acanthurus mata – gatunek morskiej ryby okoniokształtnej z rodziny pokolcowatych (Acanthuridae). Ze względu, że dorasta do 50 cm długości, rzadko spotykana w akwariach morskich.
Występowanie.
Gatunek pospolity na rafach koralowych Morza Czerwonego, Oceanu Indyjskiego i Pacyfiku. Najczęściej spotykana na głębokości od 5 do 30 metrów, w mętnej wodzie, przy skałach.
Budowa.
Osiąga długość do 50 cm. Ubarwienie ciała niebieskawo-brązowe z cienkimi prążkami i żółtą obwódką wokół oczu.
Biologia i ekologia.
Ryba terytorialna. Żywi się zooplanktonem.

</doc>
<doc id="4985228" url="https://pl.wikipedia.org/wiki?curid=4985228" title="Owsta">
Owsta

Owsta (; ) – wieś na Białorusi, w obwodzie brzeskim, w rejonie iwacewickim, w sielsowiecie Stajki, przy drodze republikańskiej R44.
W XIX w. wieś, folwark i osada. W dwudziestoleciu międzywojennym leżała w Polsce, w województwie poleskim, w powiecie kosowskim/iwacewickim, w gminie Borki-Hiczyce/Iwacewicze. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4985229" url="https://pl.wikipedia.org/wiki?curid=4985229" title="Drużynowe Mistrzostwa Polski 85–125 cm³ w Miniżużlu 2020">
Drużynowe Mistrzostwa Polski 85–125 cm³ w Miniżużlu 2020

Drużynowe Mistrzostwa Polski 85-125 ccm na Żużlu 2020 – rozegrane w sezonie 2020 drużynowe mistrzostwa Polski miniżużlowców.
Rozegrano 4 rundy. Za poszczególne miejsca w turniejach przyznawano następujące ilości puktów: 1. miejsce - 6, 2. - 5, 3. - 4, 4. - 3, 5. - 2, 6, - 1, 7. - 0. W przypadku gdy drużyny remisowały między sobą, sumę punktów dzielono pomiędzy nie.

</doc>
<doc id="4985231" url="https://pl.wikipedia.org/wiki?curid=4985231" title="Bycz (Białoruś)">
Bycz (Białoruś)

Bycz (; ) – wieś na Białorusi, w obwodzie brzeskim, w rejonie iwacewickim, w sielsowiecie Stajki.
W dwudziestoleciu międzywojennym leżała w Polsce, w województwie poleskim, w powiecie kosowskim/iwacewickim, w gminie Kosów. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4985234" url="https://pl.wikipedia.org/wiki?curid=4985234" title="Abu Dhabi WTA Women’s Tennis Open 2021">
Abu Dhabi WTA Women’s Tennis Open 2021

Abu Dhabi WTA Women’s Tennis Open 2021 – tenisowy turniej WTA kategorii WTA 500 w sezonie 2021 z cyklu Abu Dhabi Open rozgrywany w dniach 6–13 stycznia 2021 roku w Abu Zabi na kortach twardych o puli nagród wynoszącej 565 530 dolarów amerykańskich.

</doc>
<doc id="4985237" url="https://pl.wikipedia.org/wiki?curid=4985237" title="Abu Dhabi Open">
Abu Dhabi Open

Abu Dhabi Open, właśc. Mubadala Abu Dhabi Open – żeński turniej tenisowy kategorii WTA 500 zaliczany do cyklu WTA Tour, rozgrywany na kortach twardych w Abu Zabi od 2021 roku.
Zmagania odbywają się na kortach Zayed Sports City International Tennis Centre, na których w poprzednich latach organizowany był turniej pokazowy Mubadala World Tennis Championship.

</doc>
<doc id="4985242" url="https://pl.wikipedia.org/wiki?curid=4985242" title="6 Gwardyjska Armia Pancerna">
6 Gwardyjska Armia Pancerna

6 Gwardyjska Armia Pancerna odznaczona Orderem Czerwonego Sztandaru () – związek operacyjny Armii Czerwonej.
Formowanie i walki.
6 Gwardyjska Armia Pancerna powstała 12 września 1944 z przekształcenia 6 Armii Pancernej, w składzie 2 Frontu Ukraińskiego. 
Armia uczestniczyła w operacjach II wojny światowej:
Struktura organizacyjna.
Wojenna:
w składzie Kijowskiego Okręgu Wojskowego

</doc>
<doc id="4985244" url="https://pl.wikipedia.org/wiki?curid=4985244" title="Stanisław Dowojno">
Stanisław Dowojno



</doc>
<doc id="4985246" url="https://pl.wikipedia.org/wiki?curid=4985246" title="Lamar Stevens">
Lamar Stevens

Lamar Brandon Stevens (ur. 9 lipca 1997 w Filadelfii) – amerykański koszykarz, występujący na pozycji silnego skrzydłowego, obecnie zawodnik Cleveland Cavaliers.
W 2016 wystąpił w spotkaniu wschodzących gwiazd – Jordan Classic Regional. 
14 kwietnia 2021 podpisał umowę do końca sezonu z Cleveland Cavaliers.

</doc>
<doc id="4985248" url="https://pl.wikipedia.org/wiki?curid=4985248" title="Akrywastyna">
Akrywastyna

Akrywastyna () – wielofunkcyjny organiczny związek chemiczny, pochodna triprolidyny, drugiej generacji lek przeciwhistaminowy, stosowany jako lek zmniejszający objawy kataru siennego oraz pokrzywki.
Mechanizm działania biologicznego.
Akrywastyna jest krótkodziałającym kompetencyjnym antagonistą receptora histaminowego H1, nie wykazującym działania cholinolitycznego. Poprzez zmniejszenie pobudzenia receptora przez histaminę akrywastyna powoduje zmniejszenie reakcji alergicznych i anafilaktycznych, spowodowane działaniem histaminy na mięśnie gładkie oskrzeli i przewodu pokarmowego oraz na naczynia włosowate. Akrywastyna zapobiega również dolegliwościom bólowym i świądowi skóry i błon śluzowych wywoływanym przez histaminę.
Zastosowanie medyczne.
Akrywastyna nie jest zarejestrowana w Polsce. W Stanach Zjednoczonych akrywastyna jest dostępna w leku złożonym z pseudoefedryną.
Działania niepożądane.
Akrywastyna najczęściej może powodować następujące działania niepożądane u ponad 10% pacjentów: senność, natomiast u ponad 1% pacjentów: kserostomia, zawroty głowy.

</doc>
<doc id="4985251" url="https://pl.wikipedia.org/wiki?curid=4985251" title="Dawid Modenstein">
Dawid Modenstein

Dawid Modenstein (ur. 1854 w Szreńsku, zm. 12 marca 1912 w Łodzi) – polski malarz, pochodzenia żydowskiego.
Życiorys.
Początkowo uczył się w szreńskim Beit-hamidraszu, w 1874 przeprowadził się do Warszawy, gdzie zarabiał na utrzymanie jako pomocnik dekarza. Dzięki pomocy finansowej czytelników czasopisma "Izraelita" uczył się w Klasie Rysunkowej, którą w Warszawie prowadzili Wojciech Gerson i Aleksander Kamiński. Od 1881 do 1883 kontynuował naukę w krakowskiej Szkole Sztuk Plastycznych, a następnie w Akademii Sztuk Pięknych w Monachium. Po zakończeniu nauki osiadł na stałe w Łodzi, swoje prace wystawiał Łodzi, Krakowie oraz w Towarzystwie Zachęty Sztuk Pięknych w Warszawie. Od 1904 prowadził szkołę rysunku i malarstwa.
Tematem jego prac utrzymanych w stylu realistycznego akademizmu były sceny rodzajowe m.in. "Pod chrześcijańską opieką", "Chwila wypoczynku", "Dobra matka", "Modląca się kobieta", "Podarek z jarmarku", studia portretowe i autoportety. 

</doc>
<doc id="4985255" url="https://pl.wikipedia.org/wiki?curid=4985255" title="Final Fantasy VI Advance">
Final Fantasy VI Advance



</doc>
<doc id="4985261" url="https://pl.wikipedia.org/wiki?curid=4985261" title="Love Me Tender (singel)">
Love Me Tender (singel)



</doc>
<doc id="4985274" url="https://pl.wikipedia.org/wiki?curid=4985274" title="Budynek Dolnośląskiego Centrum Medycznego DOLMED we Wrocławiu">
Budynek Dolnośląskiego Centrum Medycznego DOLMED we Wrocławiu



</doc>
<doc id="4985276" url="https://pl.wikipedia.org/wiki?curid=4985276" title="Wydział Nauk o Kulturze i Sztuce">
Wydział Nauk o Kulturze i Sztuce



</doc>
<doc id="4985283" url="https://pl.wikipedia.org/wiki?curid=4985283" title="Robert Zaborski">
Robert Zaborski

Robert Zaborski (ur. 14 grudnia 1973 w Gdańsku) – polski działacz społeczny, animator kultury, konferansjer, Kawaler Orderu Uśmiechu.
Życie prywatne, zawodowe i społeczne.
Dzieciństwo i młodość spędził w Gdańsku. Od najmłodszych lat wykazywał zdolności artystyczne. Pierwsze występy wokalne rozpoczął w roku 1984, zdobywając pierwszą nagrodę w kategorii solistów na przeglądach piosenki w Gdańsku. W 1985 brał udział w eliminacjach do Festiwalu Piosenki Radzieckiej w Zielonej Górze. Śpiewał na scenie Teatru Wybrzeże w Gdańsku i różnych gdańskich scenach. Kontynuując edukację miał przerwę w występach. Powrócił już jako organizator i konferansjer ogólnopolskich festiwali Mini Playback Show organizowanych w Gdańsku w latach 1994–1998. W latach 1994–1995 związany z fundacją „Sprawni Inaczej” ówczesnej I damy RP Danuty Wałęsy – organizował akcje integracyjne na rzecz osób niepełnosprawnych. W latach 1997–2007 organizował pomoc humanitarną dla polskich placówek opiekuńczo–wychowawczych na Litwie. W latach 1998–2005 był szefem Archikatedralnej Caritas w Gdańsku – Oliwie, w tym czasie tworzył miejsca integracji dla osób starszych. W latach 2001–2016 organizował wyjazdy wypoczynkowe dla dzieci z rodzin ubogich. W 2001 r. zorganizował pierwszy festiwal Gwiazdy Dzieciom w Operze Leśnej w Sopocie, którego kolejne edycje odbywają się już na terenie całego kraju. W 2004 r. założył Stowarzyszenie Oliwskie Słoneczko i był jego prezesem do 2016 r. Aktualnie jest jego ambasadorem. W latach 2007–2010 juror festiwalu „Wielcy Nieobecni” i Ogólnopolskiego Festiwalu Piosenki Obcojęzycznej „Eurosong” w Malborku. W roku 2014 z jego inicjatywy powstało w Lubiniu muzeum zespołu Tercet Egzotyczny. W 2018 r. zorganizował dla Tercetu jubileuszową – 50 trasę koncertową po USA, a w Hali Stulecia we Wrocławiu poprowadził koncert jubileuszu 55-lecia istnienia zespołu. W 2016 r. zainicjował Konwój Świętego Mikołaja i Krainę Bajek – widowisko z udziałem kilkudziesięciu postaci bajkowych, które oprócz parad i spotkań z mieszkańcami polskich miejscowości, odwiedza dzieci pozostające w okresie świąt w szpitalach. Impreza całoroczna, wpisująca się także w programy „Cała Polska czyta dzieciom”. Od 2017 r. jest managerem polskiego zespołu z Litwy Black Biceps, któremu zorganizował pierwszą trasę koncertową na Florydzie w Polskim Centrum w Clearwater.
Od 2017 r. współtwórca marki Event Fabryka, organizującej wszystkie wydarzenia rozrywkowe i animacyjne w ramach działalności Stowarzyszenia Oliwskie Słoneczko.
W 2021 r. wydał poradnik wychowawczy "Robert na receptę - wychowanie przyjaźnią", .

</doc>
<doc id="4985287" url="https://pl.wikipedia.org/wiki?curid=4985287" title="Instytut Archeologii Uniwersytetu Warszawskiego">
Instytut Archeologii Uniwersytetu Warszawskiego



</doc>
<doc id="4985288" url="https://pl.wikipedia.org/wiki?curid=4985288" title="StayC">
StayC

STAYC (hangul: 스테이씨 "Seuteissi", Kanji ステイシー "Suteishī", akronim od: Star To A Young Culture) – południowokoreański girlsband k-popowy, założony przez High Up Entertainment. W jego skład wchodzi sześć członkiń: Sumin, Sieun, Isa, Seeun, Yoon, J. Grupa zadebiutowała 12 listopada 2020 roku, wydając swój debiutancki singel "Star To A Young Culture".
Nazwa.
Nazwa grupy STAYC to połączenie pierwszych liter słów „Star To A Young Culture” i ma „odzwierciedlać cel grupy, jakim jest zdominowanie popkultury”.
Biografia.
Przed debiutem.
Sieun była dobrze znana zarówno jako córka piosenkarza Park Nam-junga, jak i z ról w koreańskich serialach, takich jak "Good Wife", "7ir-ui wangbi" i "Wang-i doen namja". Zdobyła nagrodę aktorską, Youth Acting Award na SBS Drama Awards w 2018 roku, za rolę w "Seoreun-ijiman yeol-ilgop-ipnida". Również Seeun była znana z aktorstwa, występując w takich serialach jak "Pasuggun" i "".
Przed debiutem grupa została roboczo nazwana „High Up Girls”, przez ich wytwórnię High Up Entertainment.
8 września 2020 roku ogłoszono, że High Up Entertainment planuje debiut nowej żeńskiej grupy, a Sieun zostanie jej pierwszą członkinią. 9 września pokazano zdjęcia profilowe trzech już potwierdzonych członkiń: Sieun, Seeun i Sumin.
11 października High Up Entertainment ogłosiło, że grupa zadebiutuje 12 listopada 2020 roku. Trzy ostatnie członkinie Isa, J i Yoon zostały ujawnione w zwiastunach odpowiednio 12, 13 i 14 października. Natomiast 22 października ogłoszono tytuł ich singla "Star To A Young Culture", z głównym utworem „So Bad”. Jego zwiastun został opublikowany tego samego dnia. Singel został wyprodukowany przez duet Black Eyed Pilseung, znany z takich hitów jak „Like Ooh-Ahh”, „Cheer Up”, „TT” od "Twice", „Touch My Body” od "Sistar" czy „Dumhdurum” od "Apink". Duet producencki opisał brzmienie grupy jako połączenie „młodości” i „świeżości”, podkreślając „niepowtarzalne i indywidualne barwy wokalne”. Przed wydaniem płyty promocja odbywała się za pośrednictwem strony YouTube i 1theK, a jej częścią były również covery taneczne do utworów takich grup jak "Blackpink", "BTS" czy "NCT", które uzyskały ponad 1 milion odsłon, oraz covery wokalne piosenek "Twice" czy "Red Velvet", które uzyskały ponad 2 miliony wyświetleń.
2020–2021: Debiut z "Star To A Young Culture", "Staydom" i "Stereotype".
12 listopada ukazał się ich pierwszy single album "Star To A Young Culture" i teledysk do głównego singla albumu „So Bad”, który uzyskał ponad 2,6 miliona wyświetleń w ciągu pierwszych 24 godzin. Tego samego dnia został wydany ich album. Pierwszego dnia sprzedaży rozszedł się w ponad 4300 egzemplarzach, to najlepszy wynik spośród grup dziewcząt, które zadebiutowały w 2020 roku. Natomiast w pierwszym tygodniu sprzedano ponad 10 000 egzemplarzy. Stał się on pierwszym debiutanckim albumem spośród grup dziewcząt, który osiągnął taki wynik w 2020 roku. STAYC promowały album poprzez debiut na stronie VLIVE, promując zarówno główny singel"So Bad", jak i drugą piosenkę „Like This”. 13 listopada grupa zadebiutowała w programie muzycznym "Music Bank", po którym wystąpiły w "Show Champion", "Inkigayo" i "The Show". Album również zadebiutował na 17 miejscu w cotygodniowej liście albumów Gaon Chart. Piosenka „So Bad” zadebiutowała na 90. miejscu listy Billboard's K-pop Hot 100 oraz na 21. miejscu listy World Digital Song Sales. 
31 grudnia STAYC ujawniły nazwę swojego fanklubu – Swith (kor. 스욋).
24 marca 2021 roku zapowiedziano comeback grupy na 8 kwietnia z drugim single album "Staydom", którego głównym utworem będzie "ASAP". 4 sierpnia High Up Entertainment zapowiedziało comeback zespołu z pierwszym minialbumem na początek września. Album ukaże się 6 września i będzie nosił nazwę "Stereotype". 14 września grupa zdobyła swoją pierwszą nagrodę muzyczną w programie "The Show" z łączną liczbą 8760 punktów. 2 grudnia STAYC zdobyły nagrodę „AAA Nowa Fala” podczas Asia Artist Awards 2021.
2022: "Young-Luv.com", "We Need Love", debiut w Japonii z "Poppy".
28 stycznia 2022 High Up Entertainment ogłosiło, że STAYC wydadzą nowy album w lutym 2022. 7 lutego ogłoszono, że 21 lutego grupa wyda swój drugi minialbum "Young-Luv.com". Minialbum zadebiutował na szczycie Gaon Album Chart, stając się ich pierwszym albumem numer jeden na liście. 15 maja grupa zaprezentowała swoją nową piosenkę „Star”, ósmy singel ze ścieżki dźwiękowej do serialu koreańskiego „Our Blues” stacji tvN. Jest to pierwsza piosenka do ścieżki dźwiękowej wydana przez grupę od czasu ich debiutu. 28 czerwca High Up Entertainment ogłosiło, że grupa STAYC odwiedzi sześć miast w Stanach Zjednoczonych w ramach nadchodzącego wydarzenia KCON U.S. Tour. Pierwszy koncert będzie miał miejsce 23 sierpnia w San Francisco, a ostatni 1 września w Nowym Jorku. 1 lipca ogłoszono, że grupa wyda swój trzeci single album "We Need Love" 19 lipca. Poinformowano również, że grupa zorganizuje swoje pierwsze spotkanie z fanami 13 sierpnia. 22 września dziewczyny wystąpiły na ceremonii wręczenia nagród Seoul International Drama Awards 2022, która odbyła się w KBS Hall w Seulu. 1 października grupa wystąpiła w Rijadzie w Arabii Saudyjskiej na KCON 2022 Saudi Arabia. 13 października High Up Entertainment napisało na Twitterze, że STAYC zorganizują pierwsze zagraniczne spotkanie fanów, które odbędzie się 3 grudnia w Manili na Filipinach. Dzień później 14 października ogłoszono, że zadebiutują w Japonii z singlem "Poppy", który ukaże się 23 listopada.
Album będzie dostępny w trzech unikalnych wersjach, w edycji limitowanej, regularnej i UNIVERSAL, a także w sześciu wersjach poszczególnych członkiń. 12 listopada z okazji drugiej rocznicy debiutu grupy, STAYC przygotowały specjalny prezent dla fanów w postaci teledysku do piosenki „Young Luv” z drugiego minialbumu grupy. Na 21 listopada zaplanowano ich debiutancki występ w Japonii nazwany "STAYC Japan Debut Showcase - Star To A Young Culture".
Od 2023: "Teddy Bear".
18 stycznia 2023 roku High Up Entertainment ogłosiło, że STAYC wyda swój czwarty single album w lutym. 31 stycznia poinformowano, że single album będzie nosił nazwę "Teddy Bear" i ukarze się 14 lutego. Swoją pierwszą nagrodę z piosenką Teddy Bear dziewczyny odniosły 21 lutego w programie The Show, w którym zajęły pierwsze miejsce.

</doc>
<doc id="4985289" url="https://pl.wikipedia.org/wiki?curid=4985289" title="Instytut Historyczny Uniwersytetu Warszawskiego">
Instytut Historyczny Uniwersytetu Warszawskiego



</doc>
<doc id="4985292" url="https://pl.wikipedia.org/wiki?curid=4985292" title="Monaster Przemienienia Pańskiego i św. Jakuba">
Monaster Przemienienia Pańskiego i św. Jakuba

Monaster Przemienienia Pańskiego i św. Jakuba (cs./ros. Спасо-Яковлевский монастырь), także monaster Przemienienia Pańskiego, św. Jakuba i św. Dymitra (Спасо-Яковлевский Димитриев монастырь) – prawosławny męski klasztor w Rostowie, położony nad jeziorem Niero przy ul. Engelsa, w jurysdykcji eparchii jarosławskiej Rosyjskiego Kościoła Prawosławnego.
Historia.
Według tradycji twórcą monasteru był Jakub, biskup rostowski, wygnany z urzędu z powodu okazania łaski skazanej na śmierć kobiecie, jednak historia ta znana jest jedynie z późnego, XVIII-wiecznego żywotu świętego biskupa, będącego w dodatku kompilacją tekstów poświęconym innym świętym. Żywot sytuuje czas powstania klasztoru na ostatnią dekadę XIV w., przed 1392. Faktycznie na początku w. XV klasztor istniał, w latopisach jest mowa o jego zniszczeniu podczas najazdu Edygeja na Rostów. Odbudowany monaster został zniszczony ponownie w 1608 r. podczas Wielkiej smuty. Monaster ten nosił wezwanie Poczęcia św. Anny.
Za rządów pierwszych Romanowów klasztor został odbudowany i otrzymywał kolejne nadania carskie, dzięki czemu w 1679 r. miał we władaniu 18 opuszczonych podczas smuty miejscowości, dysponował także prawem łowienia ryb w Wieksnie, zaś w 1652 r. otrzymał dzwon pamiątkowy po zmarłym patriarsze moskiewskim i całej Rusi Józefie. W 1690 r. na mocy wspólnej gramoty carów Iwana i Piotra monaster otrzymał ziemię przylegającą do jego murów, by móc wznieść na tym terenie domy dla kapłanów, diakonów i chórzystów cerkiewnych. W latach 50. XVII w. klasztor został podporządkowany domowi biskupiemu w Rostowie. Uzasadnieniem tej decyzji był fakt, iż na jego terenie znajdował się grób biskupa Jakuba, podczas gdy pozostali święci hierarchowie rostowscy spoczywali w katedralnym soborze Zaśnięcia Matki Bożej w kompleksie biskupiej rezydencji w Rostowie. Jednak w piśmie metropolity rostowskiego Jonasza do cara z 1690 r. wskazano, iż monaster „opustoszał wskutek morowego powietrza”. Jonasz wzniósł na terenie klasztoru pierwszą kamienną, a nie, jak dotychczasowe, drewnianą cerkiew. Jonasz wybrał na jej patrona Trójcę Świętą, jednak w połowie XVIII w. wezwanie to zmieniono na to, które nosiła drewniana świątynia na tym samym miejscu, tj. Poczęcia św. Anny.
W 1709 r. w monasterze, zgodnie ze swoim życzeniem, został pochowany metropolita rostowski Dymitr. W 1723 r. klasztor przejął majątki dwóch innych likwidowanych wspólnot w Rostowie i rejonie, razem z blisko 300 chłopami pańszczyźnianymi. Dzięki temu możliwa stała się rozbudowa zabudowań niezamożnego dotąd monasteru, w tym XVII-wiecznej kamiennej cerkwi, którą powiększono o ołtarz św. Jakuba Rostowskiego. W 1752 r. otwarto grób metropolity Dymitra, co stało się początkiem kultu biskupa, formalnie kanonizowanego w 1757 r.
Fakt, iż w klasztorze znajdowały się relikwie Dymitra Rostowskiego, uchronił wspólnotę przed likwidacją po wydaniu w 1764 r. przez Katarzynę II ukazu o sekularyzacji majątków monasterskich i likwidacji części klasztorów. W 1765 r. caryca zdecydowała, iż monaster otrzyma status stauropigii i zaliczyła go do klasztorów II klasy, otrzymujących co roku półtora tysiąca rubli z kasy państwowej. W tym samym roku biskup rostowski Atanazy przyłączył do monasteru Przemienienia Pańskiego i św. Jakuba sąsiadujący z nim do tej pory samodzielny klasztor Piesocki. W II połowie XVIII w. miała miejsce przebudowa całego kompleksu klasztornego. Ostatnie drewniane budynki zostały zastąpione murowanymi, w latach 80. XVIII w. wzniesiono nowy refektarz i dom przełożonego wspólnoty. W latach 1795–1801 trwała budowa drugiego soboru klasztornego pod wezwaniem św. Dymitra, ufundowanego przez hrabiego Nikołaja Szeriemietjewa. Natomiast w 1836 r. z daru przekazanego przez hrabiankę Annę Orłową-Czesmeńską przebudowano zbudowaną w 1824 r. cerkiew św. Jakuba i wstawiono nową rakę z relikwiami tegoż świętego. W klasztorze przebywało na początku XIX w. 16 mnichów i posłuszników.
W 1888 r. monaster stracił status stauropigialnego, został natomiast stałą siedzibą biskupów rostowskich, wikariuszy eparchii jarosławskiej. W przededniu rewolucji 1917 r. w kompleksie klasztornym znajdowały się dwa sobory i cztery cerkwie.
Po rewolucji październikowej wspólnota monastyczna funkcjonowała do 1928 r. Mnichom odebrano większą część budynków mieszkalnych, lecz sobory Poczęcia św. Anny i św. Dymitra pozostawały czynne. W zabudowaniach klasztornych w 1919 r. krótko funkcjonował lazaret, następnie, na początku lat 20., więzienie i kolonia karna. Majątek monasteru został znacjonalizowany, a podczas konfiskaty kosztowności cerkiewnych z cerkwi klasztornych wyniesiono cenne naczynia liturgiczne i inne wyposażenie. W 1918 r. kompleks monasterski uznano za zabytek architektury staroruskiej i objęto ochroną państwową. Żadna z cerkwi klasztornych nie została zburzona; były wykorzystywane jako magazyny, natomiast w pozostałych budynkach rozmieszczono mieszkania. W połowie lat 80. monaster został otwarty dla zwiedzających jako muzeum, jednak już w 1991 r. zdecydowano o zwróceniu obiektów Rosyjskiemu Kościołowi Prawosławnemu, który ogłosił reaktywowanie wspólnoty.
Po 1991 r. honorowymi przełożonymi monasteru byli każdorazowo biskupi jarosławscy, zastępowani w bieżącym kierowaniu klasztorem przez namiestników. 
Architektura.
Cały położony nad brzegiem jeziora kompleks klasztorny otoczony jest murem kamiennym wzniesionym w XVIII w. na miejscu dawnych, drewnianych ogrodzeń. Mur nie zachował się w całości – nie przetrwała część ściany zachodniej. Bramy wjazdowe na teren klasztoru położone są od strony północnej i południowej i zostały dobudowane do starszego muru w latach 30. XIX w. Główna brama od północy zdobiona jest frontonem z tympanonem wspartym na dwóch parach kolumn; wyższą kondygnację obiektu wzniesiono na planie czworoboku, zaś najwyższą – ośmioboku zwieńczonego kopułą. Brama południowa, od strony jeziora, różni się od północnej brakiem tympanonu, co czyni ją bardziej monumentalną. Z końca XVIII w. pochodzą natomiast baszty w narożnikach muru, zbudowane w stylu klasycystycznym z pseudogotyckimi elementami.
Sobór Poczęcia św. Anny (pierwotnie Trójcy Świętej) zbudowany został w XVII w. w stylu typowym dla głównych monasterskich świątyń. Jest to budowla na planie kwadratu, pięciokopułowa, z trzema absydami i trzema pomieszczeniami ołtarzowymi, wyjątkowo skromnie, jak na swoje przeznaczenie, zdobiona z zewnątrz. We wnętrzu świątyni w latach 1689–1690 wykonano dekorację malarską; jest to jeden z najcenniejszych zachowanych zespołów fresków szkoły jarosławskiej. W kolejnych scenach we freskach tych ukazano historię ziemskiego życia Chrystusa (część fresków to ilustracje przypowieści), historię życia Abrahama oraz życie Jakuba, założyciela monasteru. Freski charakteryzuje dynamika ukazywanych scen i dążenie twórców do realistycznego ukazania świata, a także wielość przedstawionych postaci ludzkich. Ikonostas dla soboru powstał ostatecznie dopiero w latach 1762–1765 w pracowni Sysoja Szołomotowa i Stiepana Boczkariowa w Ostaszkowie, reprezentuje styl barokowy. 
Wzniesiony w ostatnich latach XVIII w. sobór św. Dymitra utrzymany jest w stylu klasycystycznym. Główna nawa świątyni wzniesiona jest na planie kwadratu, zamiast tradycyjnych w architekturze ruskiej pięciu kopuł ("piatigławia)" architekci umieścili nad nawą kopułę posadowioną na szerokim bębnie, zwieńczoną latarnią otoczoną balkonem, a w narożnikach głównej nawy pięć niższych kopuł. Od północy i południa znajdują się wejścia do budynku, zdobione masywnymi portykami z rzędami korynckich kolumn. Z kolei od zachodu główne wejście do soboru zdobi portyk z kolumnami jońskimi, podtrzymujący tympanon. Górne partie ścian zostały dodatkowo ozdobione płaskorzeźbami. Dekoracja malarska wnętrza cerkwi została wykonana krótko po jej konsekracji przez rostowskiego chłopa-ikonografa Porfirija Riabowa w stylu klasycystycznym-akademickim.
Dobudowany w 1836 r. budynek refektarza łączy sobór św. Dymitra z cerkwią św. Jakuba, wzniesioną w 1824 r. na miejscu starszej świątyni pod tym samym wezwaniem, zbudowanej w r. 1725. Natomiast poza obrębem klasztornych murów znajduje się sobór Przemienienia Pańskiego, pierwotnie należący do monasteru Piesockiego.

</doc>
<doc id="4985296" url="https://pl.wikipedia.org/wiki?curid=4985296" title="Michnowicze (rejon iwacewicki)">
Michnowicze (rejon iwacewicki)

Michnowicze (; ) – wieś na Białorusi, w obwodzie brzeskim, w rejonie iwacewickim, w sielsowiecie Stajki, przy linii kolejowej Baranowicze – Brześć i drodze republikańskiej R2. Od wschodu i północy graniczy z Iwacewiczami.
W dwudziestoleciu międzywojennym leżały w Polsce, w województwie poleskim, w powiecie kosowskim/iwacewickim, do 1 stycznia 1926 w gminie Kosów, następnie w gminie Borki-Hiczyce/Iwacewicze. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4985297" url="https://pl.wikipedia.org/wiki?curid=4985297" title="Mjakoty">
Mjakoty

Mjakoty (ukr. М’якоти) – wieś w rejonie szepetowskim (do 19 lipca 2020 r., rejon zasławski), w obwodzie chmielnickim, w zachodniej części Ukrainy. W 2001 roku miejscowość liczyła 1247 mieszkańców.

</doc>
<doc id="4985331" url="https://pl.wikipedia.org/wiki?curid=4985331" title="Temple Expiatori del Sagrat Cor">
Temple Expiatori del Sagrat Cor



</doc>
<doc id="4985338" url="https://pl.wikipedia.org/wiki?curid=4985338" title="Kierzno (województwo lubuskie)">
Kierzno (województwo lubuskie)



</doc>
<doc id="4985340" url="https://pl.wikipedia.org/wiki?curid=4985340" title="Strzeszków">
Strzeszków

Strzeszków – przysiółek wsi Bielawy w Polsce, położony w województwie lubuskim, w powiecie nowosolskim, w gminie Siedlisko.
W latach 1975–1998 przysiółek należał administracyjnie do województwa zielonogórskiego.

</doc>
<doc id="4985353" url="https://pl.wikipedia.org/wiki?curid=4985353" title="Hieronim Domaniowski">
Hieronim Domaniowski

Hieronim Domaniowski (Domaniewski) przezywany "Pieroga" herbu Lubicz – łowczy przemyski w latach 1554-1563, dworzanin Zygmunta I Starego w 1542 roku, dworzanin królowej Elżbiety Habsburżanki, służący w 4 konie w latach 1544-1545, przeniesiony do dworzan 5-konnych w 1545 roku, dworzanin konny królowej Barbary Radziwiłłówny, służący w 5 koni, kredencarz lub piwniczny w latach 1548-1551, przebywał na dworze królewskim w latach 1557-1564.
Poseł ziemi trembowelskiej na sejm warszawski 1563/1564 roku, przeciwnik egzekucji dóbr królewskich.

</doc>
<doc id="4985354" url="https://pl.wikipedia.org/wiki?curid=4985354" title="Andrzej Lubieniecki">
Andrzej Lubieniecki



</doc>
<doc id="4985361" url="https://pl.wikipedia.org/wiki?curid=4985361" title="Tommy Burns (pięściarz)">
Tommy Burns (pięściarz)



</doc>
<doc id="4985362" url="https://pl.wikipedia.org/wiki?curid=4985362" title="Andrzej Wojciechowski (pięściarz)">
Andrzej Wojciechowski (pięściarz)



</doc>
<doc id="4985366" url="https://pl.wikipedia.org/wiki?curid=4985366" title="Tikkurila (producent farb i lakierów)">
Tikkurila (producent farb i lakierów)



</doc>
<doc id="4985367" url="https://pl.wikipedia.org/wiki?curid=4985367" title="USS &quot;Helena&quot; (CL-50)">
USS &quot;Helena&quot; (CL-50)



</doc>
<doc id="4985368" url="https://pl.wikipedia.org/wiki?curid=4985368" title="Kościół św. Jadwigi we Wrocławiu - Jerzmanowie">
Kościół św. Jadwigi we Wrocławiu - Jerzmanowie



</doc>
<doc id="4985370" url="https://pl.wikipedia.org/wiki?curid=4985370" title="Kościół św. Jadwigi we Wrocławiu - Leśnicy">
Kościół św. Jadwigi we Wrocławiu - Leśnicy



</doc>
<doc id="4985372" url="https://pl.wikipedia.org/wiki?curid=4985372" title="Żywy Pomnik ARENA">
Żywy Pomnik ARENA



</doc>
<doc id="4985377" url="https://pl.wikipedia.org/wiki?curid=4985377" title="Domanin (powiat radzyński)">
Domanin (powiat radzyński)



</doc>
<doc id="4985379" url="https://pl.wikipedia.org/wiki?curid=4985379" title="Wybory do Parlamentu Europejskiego w Holandii w 1979 roku">
Wybory do Parlamentu Europejskiego w Holandii w 1979 roku

Wybory do Parlamentu Europejskiego w Holandii w 1979 roku zostały przeprowadzone 7 czerwca 1979 r. Holendrzy po raz pierwszy w historii wybrali swoich przedstawicieli (25) do Parlamentu Europejskiego. Frekwencja wyborcza wyniosła 58,12%.
Bibliografia.
Europees Parlement 7 juni 1979

</doc>
<doc id="4985380" url="https://pl.wikipedia.org/wiki?curid=4985380" title="Paskudy (wieś w województwie lubelskim)">
Paskudy (wieś w województwie lubelskim)



</doc>
<doc id="4985382" url="https://pl.wikipedia.org/wiki?curid=4985382" title="Paskudy (kolonia w województwie lubelskim)">
Paskudy (kolonia w województwie lubelskim)



</doc>
<doc id="4985384" url="https://pl.wikipedia.org/wiki?curid=4985384" title="Acanthurus nigrofuscus">
Acanthurus nigrofuscus

Acanthurus nigrofuscus – gatunek morskiej ryby okoniokształtnej z rodziny pokolcowatych (Acanthuridae). 
Występowanie.
Gatunek pospolity na rafach koralowych Morza Czerwonego, Oceanu Indyjskiego i Pacyfiku. Występuje na twardych podłożach płytkich lagun i raf od strony morza.
Budowa.
Osiąga długość ok. 21 cm. Ubarwienie ciała lawendowo-brązowe z pomarańczowymi kropkami na głowie.

</doc>
<doc id="4985385" url="https://pl.wikipedia.org/wiki?curid=4985385" title="Ybyrapora sooretama">
Ybyrapora sooretama

Ybyrapora sooretama – gatunek pająka z rodziny ptasznikowatych i podrodziny Aviculariinae. 
Taksonomia.
Gatunek ten opisany został po raz pierwszy w 2009 roku przez Rogéria Bertaniego i Caroline Sayuri Fukushimę pod nazwą "Avicularia sooretama". Jako miejsce typowe wskazano Reserva Biológica de Sooretama w Brazylii, od którego to nazwy wzięto epitet gatunkowy. W 2017 Fukushima i Bertani dokonali analizy kladystycznej, na podstawie której sklasyfikowali go jako gatunek typowy nowego rodzaju "Ybyrapora".
Morfologia.
Pająki te osiągają niewielkie jak na ptaszniki rozmiary. Długość prosomy dochodzi do około 10–11 mm, a długość opistosomy do około 11–12 mm. Z kolei rozpiętość odnóży dochodzi do około 10 cm. Ubarwienie zmienia się w trakcie rozwoju osobniczego. Stadia najmłodsze są metalicznie zielone z ciemnozielonym środkiem karapaksu, ciemnozielonym pasem o zygzakowatych brzegach wzdłuż wierzchu opistosomy (odwłoka), pośrodku którego leży żółtawozielona plama podłużna oraz z trzema słabo odgraniczonymi, ciemnozielonymi przepaskami poprzecznymi po bokach opistosomy, łączącymi się ze wspomnianym pasem podłużnym. Wspomniana plama podłużna pośrodku opistosomy jest krótsza niż u innych przedstawicieli rodzaju i nie dochodzi do jej najbardziej przedniej części. Później barwa środka karapaksu i pasów na opistosomie ciemnieje. U najstarszych stadiów młodocianych pas podłużny i pasy poprzeczne na opistosomie są czarne. W przeciwieństwie do pozostałych przedstawicieli rodzaju nie pojawiają się w żadnym stadium pomarańczowe znaki na nadstopiach i stopach. Dorosłe samce mają owłosienie całego ciała z różowawym połyskiem, a opistosomę czerwoną z czarnymi znaczeniami. Dorosłe samice zachowują wzór barwny osobników młodocianych.
Prosoma ma nieco dłuższy niż szeroki karapaks pokryty krótkimi szczecinkami i wmieszanymi w nie, rozproszonymi szczecinkami dłuższymi. Część głowowa nie jest wyniesiona. Ośmioro oczu ustawionych jest w dwóch rzędach na szerszym niż dłuższym i nieco wyniesionym wzgórku ocznym. Oczy przednio-boczne leżą bardziej z przodu niż przednio-środkowe, a oczy tylno-boczne bardziej z tyłu niż tylno-środkowe. Nadustek nie występuje. Szczękoczułki pozbawione są szeregu sztywnych szczecin ("rastellum"), w części odsiebnej mają po 9 par zębów u samca i 12 u samicy, a na krawędzi przedniej szereg drobnych ząbków. Dłuższe niż szerokie sternum swym ostro kanciastym wierzchołkiem tylnym nie rozdziela ostatniej pary bioder. Kolejność par odnóży od najdłuższej do najkrótszej to I, IV, II, III u samca, zaś IV, I, II, III u samicy. U samicy stopy mają maczugowate trichobotria w odsiebnych ⅔ swej długości, zaś u samca pierwsza ich para ma je tylko w odsiebnej połowie. Skopule występują na całych stopach trzech pierwszych par, całych nadstopiach dwóch pierwszych par oraz odsiebnych ⅔ długości nadstopi pary trzeciej i czwartej.
Nogogłaszczki samca mają prawie trójkątne cymbium o podobnych rozmiarów płatach, z których prolateralny jest trójkątny z bardzo krótkim wyrostkiem kolcowatym na szczycie, a retrolateralny jest pozbawiony wyrostka. Kulisty bulbus ma niewielkie subtegulum i zaopatrzone w guzek tegulum. Około 3,5-krotnie dłuższy od tegulum embolus jest niespłaszczony, pozbawiony kilów, w części dosiebnej mocno zakrzywiony, w części środkowej ustawiony pod rozwartym kątem względem krawędzi tegulum, w części odsiebnej gwałtownie zwężający się ku szczytowi.
Genitalia samicy odznaczają się obecnością pary całkowicie oddzielonych, długich, niezesklerotyzowanych, nieposkręcanych spermatek, będących pośrodku odgiętymi pod kątem prostym dozewnętrznie i tam tak szerokimi jak u nasady. Wierzchołki spermatek nie sięgają ich podstawy i są wielopłatowe.
Ekologia, występowanie i zagrożenie.
Gatunek neotropikalny, endemiczny dla Brazylii, związany ściśle z lasami deszczowymi formacji Mata Atlântica. Jego naturalny zasięg występowania obejmuje obszar o powierzchni około 39 tys. km², rozciągając się od Uny na południu stanu Bahia na północy po Itatiaię w południowej części stanu Rio de Janeiro na południu oraz od Pinheiros w stanie Espírito Santo na wschodzie do Linhares w tymże stanie na zachodzie. Jest to więc najdalej na południe występujący gatunek ze swojej podrodziny. Współczesny jego zasięg obejmuje jednak niewielką część omawianego obszaru. Doświadcza on bowiem intensywnej i gwałtownej deforestacji. Tylko do 2009 obszar lasów atlantyckich w stanie Bahia skurczył się aż o 92,74%. Podejmowane lokalnie próby odtworzenia lasów nie przynoszą szybkiego powrotu leśnych zgrupowań pająków i takie wtórne zadrzewienia pozostają przez dłuższy czas zasiedlane przez pospolite gatunki terenów otwartych. W stanie Rio de Janeiro jest przypuszczalnie gatunkiem wymarłym, jako że mimo intensywnych badań ostatni rekord pochodzi stamtąd z 1956 roku. 
Ptasznik ten pędzi głównie nadrzewny tryb życia. Widywano go w trakcie wędrówek po pniach drzew i liściach.
Ze względu na niszczenie siedliska, niewielki zasięg oraz potencjalną możliwość jego pozyskiwania do celu handlu na rynku terrarystycznym badacze od 2009 roku postulują umieszczenie tego gatunku w załączniku CITES oraz w Czerwonej księdze gatunków zagrożonych Międzynarodowej Unii Ochrony Przyrody.

</doc>
<doc id="4985386" url="https://pl.wikipedia.org/wiki?curid=4985386" title="Alfredo Bonanno">
Alfredo Bonanno



</doc>
<doc id="4985387" url="https://pl.wikipedia.org/wiki?curid=4985387" title="Tikkurila (ujednoznacznienie)">
Tikkurila (ujednoznacznienie)



</doc>
<doc id="4985388" url="https://pl.wikipedia.org/wiki?curid=4985388" title="Antoni Cyprysiński">
Antoni Cyprysiński

Antoni Cyprysiński (ur. 24 czerwca 1806 w Sandomierzu, zm. 15 stycznia 1860 w Warszawie) – główny rządca Ordynacji Zamojskiej, redaktor i publicysta.
Życiorys.
Urodził się w Sandomierzu w rodzinie Marcina i Marianny Zaleskiej dnia 24 czerwca 1806. W 1824 kończy naukę w kieleckim liceum. Studiuje na Uniwersytecie Warszawskim medycynę oraz prawo. Praca jego "Opis obwodu sandomierskiego" zaprezentowana Towarzystwu Przyjaciół Nauk zdobyła uznanie i została nagrodzona medalem.
W 1829 Andrzej Zamoyski zatrudnia go w Ordynacji. W tym czasie pracuje również w redakcji "Sławianina" oraz z Feliksem Saniewskim i Zenonem Izdebskim tworzą pismo codzienne czasopismo "Polak Sumienny" .
Bierze udział w Powstaniu listopadowym, aresztowany przez władze carskie i dzięki staraniom A. Zamoyskiego zwolniony z więzienia i w 1832 podejmuje dalszą pracę w Ordynacji.
W tym czasie Ordynacja pod rządami Konstantego Zamoyskiego wprowadza w swoich dobrach reformę czynszową mająca za zadanie odejście od pańszczyzny. Aby tego dokonać zostało powołane specjalne biuro – Kancelaria Centralna Dóbr i Interesów Ordynacji, pod kierownictwem Antoniego Cyprysińskiego. Był on postrzegany jako jednego z najzdolniejszych administratorów i prawników w kraju. Do administrowania dobrami Ordynacji angażował swoich kolegów z czasów uniwersyteckich, którzy po Powstaniu listopadowym nie mogli otrzymać posad państwowych jak np. lekarze.
Cyprysiński kierował zarządzaniem Ordynacją do 30 czerwca 1854, kiedy to odszedł ze stanowiska na własną prośbę. Dorobił się znacznego majątku i nabył dobra Koziczyn.
Należał do Towarzystwa Rolniczego oraz był w redakcji "Biblioteki Warszawskiej". 
Żonaty z Anną Mühlhausen i po jej śmierci z Leokadią z domu Romocką miał siedmioro dzieci: Antoni Franciszek, Julia, Antoni, August, Marianna Elżbieta, Maria Elżbieta, Franciszek. Zmarł 15 stycznia 1860 w Warszawie i pochowany został na cmentarzu Powązkowskim.

</doc>
<doc id="4985390" url="https://pl.wikipedia.org/wiki?curid=4985390" title="Riviera-Pays-d'Enhaut">
Riviera-Pays-d'Enhaut



</doc>
<doc id="4985392" url="https://pl.wikipedia.org/wiki?curid=4985392" title="Château-d'Œx">
Château-d'Œx



</doc>
<doc id="4985394" url="https://pl.wikipedia.org/wiki?curid=4985394" title="Włodzimierz Kozłowski (1944–2017)">
Włodzimierz Kozłowski (1944–2017)



</doc>
<doc id="4985399" url="https://pl.wikipedia.org/wiki?curid=4985399" title="Szczęśliwy podtęp">
Szczęśliwy podtęp



</doc>
<doc id="4985400" url="https://pl.wikipedia.org/wiki?curid=4985400" title="Ulmu (gmina w okręgu Călăraşi)">
Ulmu (gmina w okręgu Călăraşi)

Ulmu – gmina w Rumunii, w okręgu Călărași. Obejmuje miejscowości Chirnogi, Făurei, Ulmu i Zimbru. W 2011 roku liczyła 1561 mieszkańców. 

</doc>
<doc id="4985401" url="https://pl.wikipedia.org/wiki?curid=4985401" title="Wybory do Parlamentu Europejskiego w Holandii w 1984 roku">
Wybory do Parlamentu Europejskiego w Holandii w 1984 roku

Wybory do Parlamentu Europejskiego w Holandii w 1984 roku zostały przeprowadzone 14 czerwca 1984 r. Holendrzy wybrali swoich 25 przedstawicieli do Parlamentu Europejskiego. Frekwencja wyborcza wyniosła 50,88%.
Bibliografia.
Europees Parlement 14 juni 1984

</doc>
<doc id="4985402" url="https://pl.wikipedia.org/wiki?curid=4985402" title="Książę Wielkiego Miasta">
Książę Wielkiego Miasta



</doc>
<doc id="4985405" url="https://pl.wikipedia.org/wiki?curid=4985405" title="Rewizja osobista">
Rewizja osobista



</doc>
<doc id="4985408" url="https://pl.wikipedia.org/wiki?curid=4985408" title="Rewizja">
Rewizja



</doc>
<doc id="4985410" url="https://pl.wikipedia.org/wiki?curid=4985410" title="Ulmu (okręg Călărași)">
Ulmu (okręg Călărași)

Ulmu – wieś w Rumunii, w okręgu Călărași, w gminie Ulmu. W 2011 roku liczyła 755 mieszkańców.

</doc>
<doc id="4985412" url="https://pl.wikipedia.org/wiki?curid=4985412" title="Chyłka (serial telewizyjny)">
Chyłka (serial telewizyjny)



</doc>
<doc id="4985415" url="https://pl.wikipedia.org/wiki?curid=4985415" title="Chirnogi (gmina Ulmu)">
Chirnogi (gmina Ulmu)

Chirnogi – wieś w Rumunii, w okręgu Călărași, w gminie Ulmu. W 2011 roku liczyła 192 mieszkańców.

</doc>
<doc id="4985416" url="https://pl.wikipedia.org/wiki?curid=4985416" title="Rewizja osobista (film 1972)">
Rewizja osobista (film 1972)



</doc>
<doc id="4985418" url="https://pl.wikipedia.org/wiki?curid=4985418" title="Făurei (okręg Călărași)">
Făurei (okręg Călărași)

Făurei – wieś w Rumunii, w okręgu Călărași, w gminie Ulmu. W 2011 roku liczyła 442 mieszkańców.

</doc>
<doc id="4985419" url="https://pl.wikipedia.org/wiki?curid=4985419" title="Zimbru (okręg Călăraşi)">
Zimbru (okręg Călăraşi)

Zimbru – wieś w Rumunii, w okręgu Călărași, w gminie Ulmu. W 2011 roku liczyła 172 mieszkańców.

</doc>
<doc id="4985421" url="https://pl.wikipedia.org/wiki?curid=4985421" title="Wybory do Parlamentu Europejskiego w Holandii w 1989 roku">
Wybory do Parlamentu Europejskiego w Holandii w 1989 roku

Wybory do Parlamentu Europejskiego w Holandii w 1989 roku zostały przeprowadzone 15 czerwca 1989 r. Holendrzy wybrali swoich 25 przedstawicieli do Parlamentu Europejskiego. Frekwencja wyborcza wyniosła 47,48%.
Bibliografia.
Europees Parlement 15 juni 1989

</doc>
<doc id="4985422" url="https://pl.wikipedia.org/wiki?curid=4985422" title="Unirea (gmina w okręgu Călăraşi)">
Unirea (gmina w okręgu Călăraşi)

Unirea – gmina w Rumunii, w okręgu Călărași. Obejmuje miejscowości Oltina i Unirea. W 2011 roku liczyła 2636 mieszkańców. 

</doc>
<doc id="4985424" url="https://pl.wikipedia.org/wiki?curid=4985424" title="Unirea (okręg Călăraşi)">
Unirea (okręg Călăraşi)

Unirea – wieś w Rumunii, w okręgu Călărași, w gminie Unirea. W 2011 roku liczyła 2177 mieszkańców.

</doc>
<doc id="4985428" url="https://pl.wikipedia.org/wiki?curid=4985428" title="Wielki Mięguszowiecki Kocioł">
Wielki Mięguszowiecki Kocioł



</doc>
<doc id="4985429" url="https://pl.wikipedia.org/wiki?curid=4985429" title="Pieśń farerska">
Pieśń farerska

Pieśń farerska () – ballada epicka, na ogół anonimowego autorstwa, która wyodrębniła się z duńskiej pieśni ludowej (folkevise); od XIII do XIX wieku był to jedyny gatunek literacki funkcjonujący w języku farerskim oraz na Wyspach Owczych. Robert Stiller określił pieśni farerskie jako „wyjątkowo trwały i żywy relikt poezji średniowiecznej”.
Przeważającą formą dla pieśni farerskich są czterowierszowe strofy (zazwyczaj ok. 40–200; do 700 w przypadku cykli) oraz czterowierszowe refreny. Są one śpiewane przez chór trzymający się za dłonie i tańczący w kręgu. Przed rozpowszechnieniem druku strofy śpiewane były tylko przez jedną osobę.
Pierwsze znane spisanie pieśni farerskiej miało miejsce w 1639. Ich publikacją zajmowali się następnie m.in. Jens Christian Svabo, Hans Christian Lyngbye oraz Venceslaus Ulricus Hammershaimb. W 1876 Svend Grundtvig oraz Jörgen Bloch przygotowali, korzystając z cudzych zapisów, zbiór 15 rękopiśmiennych tomów pieśni farerskich z ujednoliconą pisownią (dwa suplementy: w 1896 i 1905), które jako 12 tomów ukazało się w latach 1941–1972 w postaci korpusu pt. „Føroya kvæði: Corpus Carminum Færoensium”, zawierającego zapis 44 tys. zwrotek oraz 26 tys. ich wariantów. 

</doc>
<doc id="4985433" url="https://pl.wikipedia.org/wiki?curid=4985433" title="Wybory parlamentarne w Holandii w 1981 roku">
Wybory parlamentarne w Holandii w 1981 roku

Wybory parlamentarne w Holandii w 1981 roku zostały przeprowadzone 26 maja 1981 r. W ich wyniku Holendrzy wybrali 150 posłów do Tweede Kamer, niższej izby Stanów Generalnych. Frekwencja wyborcza wyniosła 87,03%. Wybory zakończyły się zwycięstwem Apelu Chrześcijańsko-Demokratycznego, a na stanowisku premiera pozostał Dries van Agt.
Bibliografia.
Tweede Kamer 26 mei 1981

</doc>
<doc id="4985437" url="https://pl.wikipedia.org/wiki?curid=4985437" title="Florian Bogacki">
Florian Bogacki

Florian Bogacki (ur. 2 stycznia 1930 w Czudcu, w powiecie strzyżowskim na Podkarpaciu, zm. 21 kwietnia 2005) – polski oficer, pułkownik ludowego Wojska Polskiego, były dowódca 12 Dywizji Zmechanizowanej w Szczecinie. 
Życiorys.
Florian Bogacki rozpoczął służbę w Oficerskiej Szkole Piechoty nr 2 w Jeleniej Górze w 1948 r. Po ukończeniu nauki jako podporucznik objął funkcję dowódcy plutonu fizylierów, a następnie plutonu zwiadu w 45 Pułku Piechoty w Siedlcach z 3 Dywizji Piechoty. W listopadzie 1950 r. skierowany na kurs oficerów zwiadu w Wyższej Szkole Piechoty, po którym został pomocnikiem szefa Wydziału II w sztabie 24 Dywizji Piechoty w Zambrowie. 
W latach 1952–1955 słuczacz fakultetu ogólnowojskowego w Akademii Sztabu Generalnego im. gen. broni Karola Świerczewskiego. W latach 1955–1957 szef sztabu 26 Pułku Piechoty z 9 Dywizji Piechoty, a następnie pomocnik szefa Wydziału I Operacyjnego ds. Racjonalizacji i Wynalazczości w sztabie Warszawskiego Okręgu Wojskowego i starszy oficer operacyjny w tym samym wydziale. W roku 1961 został słuchaczem Wyższego Kursu Akademickiego przy Wojskowej Akademii Artylerii w Leningradzie. Po jego ukończeniu starszy oficer, a potem szef wydziału w Oddziale I Operacyjnym w sztabie Warszawskiego Okręgu Wojskowego. Ukończył półroczny Kurs Badań Operacyjnych przy Akademii Sztabu Generalnego im. gen. broni Karola Świerczewskiego w Rembertowie. W roku 1967 objął stanowisko szefa sztabu – zastępca dowódcy 1 Dywizji Zmechanizowanej w Legionowie. 
W latach 1967–1970 attaché wojskowy, morski i lotniczy przy Ambasadzie PRL w Helsinkach. Od 1970 r. w dyspozycji Zarządu II Sztabu Generalnego Wojska Polskiego, a następnie szef sztabu – zastępca dowódcy i pełniący obowiązki dowódcy 6 Pomorskiej Dywizji Powietrznodesantowej w Krakowie. Od roku 1973 słuchacz Wojskowej Akademii Sztabu Generalnego Sił Zbrojnych ZSRR im. Woroszyłowa w Moskwie i po jej ukończeniu został skierowany na praktykę na stanowisku szefa Oddziału I Operacyjnego Warszawskiego Okręgu Wojskowego. Od 7 lipca 1976 do 23 lipca 1978 był dowódcą 12 Dywizji Zmechanizowanej im. Armii Ludowej w Szczecinie. 
W latach 1978–1979 w dyspozycji Departamentu Kadr MON, następnie główny specjalista w Zarządzie I Operacyjnym Sztabu Generalnego Wojska Polskiego. Od roku 1980 szef Oddziału I Operacyjnego – zastępca szefa sztabu Warszawskiego Okręgu Wojskowego. W roku 1982 ukończył Kurs Operacyjno–Strategiczny w Akademii Wojskowej Sztabu Generalnego Sił Zbrojnych ZSRS im. Woroszyłowa. W latach 1986–1991 piastował stanowisko zastępcy szefa Inspekcji Sił Zbrojnych. W roku 1991 zwolniony z zawodowej służby wojskowej z powodu ukończenia 60. roku życia i przeniesiony w stan spoczynku. 
Był żonaty z Ireną Bogacką (1928-1994). Zmarł 21 kwietnia 2005. Pochowany został na Cmentarzu Wojskowym na Powązkach (kwatera G-1-61).

</doc>
<doc id="4985438" url="https://pl.wikipedia.org/wiki?curid=4985438" title="Marian Jurczyński">
Marian Jurczyński

Marian Jurczyński (ur. w 1939) – polski lekkoatleta, specjalizujący się w biegach długodystansowych. Dwukrotny mistrz Polski w biegu maratońskim.

</doc>
<doc id="4985447" url="https://pl.wikipedia.org/wiki?curid=4985447" title="Zaginięcie">
Zaginięcie



</doc>
<doc id="4985452" url="https://pl.wikipedia.org/wiki?curid=4985452" title="Tułowice Niemodlińskie">
Tułowice Niemodlińskie



</doc>
<doc id="4985454" url="https://pl.wikipedia.org/wiki?curid=4985454" title="Julia Ling">
Julia Ling

Julia Ling (chin. trad. 林小微, chin. upr. 林小微, pinyin Lín Xiǎowēi) (ur. 14 lutego 1983 w Temple City w Kalifornii) – amerykańska aktorka chińskiego pochodzenia.
Życiorys.
Ling urodziła się w Temple City w Kalifornii. Jej imię urodzenia brzmiało Lin Xiaowei, co oznacza mały kwiatek, który kwitnie we wczesnych godzinach porannych. Jej dziadkowie pochodzący z Chin uciekli do Kambodży podczas drugiej wojny chińsko-japońskiej. Rodzice Ling dorastali w Kambodży, a później wyemigrowali do Stanów Zjednoczonych, na krótko przed jej urodzeniem.
W wieku 6 lat Ling zdobyła nagrodę „Best Storyteller Award” przyznawaną przez Chinese World News za opowiadanie historii. Grafika Ling pojawiła się na pierwszej stronie Pasadena Star News oraz w magazynach i na festiwalach. W wieku 9 lat Ling wykonywała wielokrotnie nagradzane tańce solowe w całej Kalifornii, a jej taniec parasolowy został wyemitowany w krajowej telewizji. W wieku szesnastu lat została wysłana jako finalistka konkursu „Miss Teen America Pageant Contest”. W 1997 roku została uhonorowana za pracę społeczną w miejscowym szpitalu.
W Temple City High School jako uczony sportowiec Ling rywalizowała w tańcu, tenisie i pływaniu. W liceum była przewodniczącą kilku stowarzyszeń szkolnych, takich jak „Klub Niemiecki”, „Stowarzyszenie Honor National”, „Klub Amnesty”, „Klub Literatury” i „Klub Chiński”. 
Na Uniwersytecie Kalifornijskim w Los Angeles Ling ukończyła biomedyczną inżynierię chemiczną.
Kariera.
Ling zadebiutowała w telewizji w 2003 roku w "", a później zagrała w powracającej roli Kim Tao w programie NBC "Studio 60". Grała Annę Wu w "Chucku" NBC przez 3 sezony. Jej innymi głównymi gośćmi i powtarzającymi się rolami w telewizji są występy w "Dr House", "Ostry dyżur", "Chirurdzy", "Życie na fali" i "The Deep End".
W 2007 roku Ling brała udział w zawodach sztuk walki „Jackie Chan Disciples”. Została wybrana jako „Top Four Finalist” reprezentująca USA na międzynarodowym turnieju finalistów w Chinach. Za swoją kreację otrzymała także nagrodę „Best Acting Award”. Nie mogła konkurować w Chinach z powodu swojej roli w "Chucku". 
W 2008 roku Ling wyraziła i nakręciła swój pierwszy serial akcji na żywo w grze wideo "". W 2020 roku Ling pojawił się jako gość w Studio 60 w odcinku "The George Lucas Talk Show" podczas maratonu "Sunset Strip".

</doc>
<doc id="4985457" url="https://pl.wikipedia.org/wiki?curid=4985457" title="Chyłka. Zaginięcie">
Chyłka. Zaginięcie



</doc>
<doc id="4985458" url="https://pl.wikipedia.org/wiki?curid=4985458" title="Chyłka. Kasacja">
Chyłka. Kasacja



</doc>
<doc id="4985459" url="https://pl.wikipedia.org/wiki?curid=4985459" title="Chyłka. Rewizja">
Chyłka. Rewizja



</doc>
<doc id="4985461" url="https://pl.wikipedia.org/wiki?curid=4985461" title="Chyłka. Inwigilacja">
Chyłka. Inwigilacja



</doc>
<doc id="4985465" url="https://pl.wikipedia.org/wiki?curid=4985465" title="Adwokat diabła (powieść)">
Adwokat diabła (powieść)



</doc>
<doc id="4985466" url="https://pl.wikipedia.org/wiki?curid=4985466" title="The Devil’s Advocate">
The Devil’s Advocate



</doc>
<doc id="4985467" url="https://pl.wikipedia.org/wiki?curid=4985467" title="The Devil's Advocate">
The Devil's Advocate



</doc>
<doc id="4985468" url="https://pl.wikipedia.org/wiki?curid=4985468" title="Devil's Advocate">
Devil's Advocate



</doc>
<doc id="4985469" url="https://pl.wikipedia.org/wiki?curid=4985469" title="Devil’s Advocate">
Devil’s Advocate



</doc>
<doc id="4985471" url="https://pl.wikipedia.org/wiki?curid=4985471" title="Trzeci Raport IPCC">
Trzeci Raport IPCC



</doc>
<doc id="4985472" url="https://pl.wikipedia.org/wiki?curid=4985472" title="Piąty Raport IPCC">
Piąty Raport IPCC



</doc>
<doc id="4985474" url="https://pl.wikipedia.org/wiki?curid=4985474" title="Czwarty Raport IPCC">
Czwarty Raport IPCC



</doc>
<doc id="4985476" url="https://pl.wikipedia.org/wiki?curid=4985476" title="Pojazd wojskowy">
Pojazd wojskowy

Pojazd wojskowy – pojazd mechaniczny przeznaczony do działań militarnych lub każdy inny środek transportu należący do sił zbrojnych.
Pojazdy wojskowe poruszające się w strefie konfliktu zbrojnego powinny spełniać odpowiednie wymagania co do ochrony balistycznej, być wyposażone w systemy łączności i transmisji danych oraz inne urządzenia niezbędne do prowadzenia walki. 
Pojazdy wojskowe poruszające się po drogach publicznych podlegają rejestracji. W Polsce pojazdy te posiadają tablice rejestracyjne rozpoczynające się literą „U” (pojazdy gąsienicowe posiadają dodatkowo literę „T” na końcu), a np. w Niemczech numery rejestracyjne rozpoczynają się literą „Y”.
Na drogach o znaczeniu obronnym stosuje się odpowiednio większe parametry dostosowane do większych rozmiarów pojazdów wojskowych oraz dodatkowe znaki pionowe.

</doc>
<doc id="4985477" url="https://pl.wikipedia.org/wiki?curid=4985477" title="Margherita">
Margherita



</doc>
<doc id="4985478" url="https://pl.wikipedia.org/wiki?curid=4985478" title="Hartung (biskup Semagallenu)">
Hartung (biskup Semagallenu)



</doc>
<doc id="4985481" url="https://pl.wikipedia.org/wiki?curid=4985481" title="Martin Eden (ujednoznacznienie)">
Martin Eden (ujednoznacznienie)



</doc>
<doc id="4985482" url="https://pl.wikipedia.org/wiki?curid=4985482" title="Martin Eden (film)">
Martin Eden (film)



</doc>
<doc id="4985491" url="https://pl.wikipedia.org/wiki?curid=4985491" title="Rita Drobný">
Rita Drobný



</doc>
<doc id="4985494" url="https://pl.wikipedia.org/wiki?curid=4985494" title="Babia Góra (województwo mazowieckie)">
Babia Góra (województwo mazowieckie)



</doc>
<doc id="4985498" url="https://pl.wikipedia.org/wiki?curid=4985498" title="Oblas (osada leśna w województwie mazowieckim)">
Oblas (osada leśna w województwie mazowieckim)



</doc>
<doc id="4985500" url="https://pl.wikipedia.org/wiki?curid=4985500" title="Oblas (wieś w województwie mazowieckim)">
Oblas (wieś w województwie mazowieckim)



</doc>
<doc id="4985501" url="https://pl.wikipedia.org/wiki?curid=4985501" title="Wołodymyr Dudykewycz">
Wołodymyr Dudykewycz



</doc>
<doc id="4985503" url="https://pl.wikipedia.org/wiki?curid=4985503" title="Deividas Sirvydis">
Deividas Sirvydis

Deividas Sirvydis (ur. 10 czerwca 2000 w Wilnie) – litewski koszykarz, występujący na pozycjach rzucającego obrońcy lub niskiego skrzydłowego, obecnie zawodnik Motor City Cruise.
W 2019 reprezentował Detroit Pistons, podczas rozgrywek letniej ligi NBA.
Jego ojciec – Virginijus Sirvydis był także koszykarzem, mistrzem Rosji i Ligi Północnoeuropejskiej z 2001.
31 lipca 2021 został zwolniony przez Detroit Pistons. 25 października 2021 dołączył do Motor City Cruise. 26 grudnia 2021 zawarł 10-dniową umowę z Detroit Pistons. 5 stycznia 2022 został ponownie przypisany do zespołu Motor City Cruise.

</doc>
<doc id="4985506" url="https://pl.wikipedia.org/wiki?curid=4985506" title="Brzozowe Grądy (osada leśna w województwie podlaskim)">
Brzozowe Grądy (osada leśna w województwie podlaskim)



</doc>
<doc id="4985507" url="https://pl.wikipedia.org/wiki?curid=4985507" title="Brzozowe Grądy (osada w województwie podlaskim)">
Brzozowe Grądy (osada w województwie podlaskim)



</doc>
<doc id="4985512" url="https://pl.wikipedia.org/wiki?curid=4985512" title="Brzozowica Duża (wieś w województwie lubelskim)">
Brzozowica Duża (wieś w województwie lubelskim)



</doc>
<doc id="4985514" url="https://pl.wikipedia.org/wiki?curid=4985514" title="Brzozowica Duża (osada leśna w województwie lubelskim)">
Brzozowica Duża (osada leśna w województwie lubelskim)



</doc>
<doc id="4985516" url="https://pl.wikipedia.org/wiki?curid=4985516" title="Daniel-Lesur">
Daniel-Lesur



</doc>
<doc id="4985518" url="https://pl.wikipedia.org/wiki?curid=4985518" title="Miłolas (wieś w województwie lubelskim)">
Miłolas (wieś w województwie lubelskim)



</doc>
<doc id="4985520" url="https://pl.wikipedia.org/wiki?curid=4985520" title="Miłolas (osada leśna w województwie lubelskim)">
Miłolas (osada leśna w województwie lubelskim)



</doc>
<doc id="4985521" url="https://pl.wikipedia.org/wiki?curid=4985521" title="Zbigniew Szonert">
Zbigniew Szonert

Zbigniew Piotr Szonert (ur. 23 czerwca 1933 w Grodzisku Mazowieckim) – polski prawnik, ekonomista i urzędnik państwowy, doktor nauk prawnych, sędzia Sądu Najwyższego w stanie spoczynku, w latach 1995–2003 członek Państwowej Komisji Wyborczej.
Życiorys.
W 1951 ukończył szkołę średnią. W latach 1952—1955 studiował na Wydziale Finansów Szkoły Głównej Planowania i Statystyki, a w latach 1959—1965 na Wydziale Prawa Uniwersytetu Warszawskiego. W 1973 uzyskał stopień doktora nauk prawnych. Specjalizował się w zakresie prawa i postępowania administracyjnego, etyki prawniczej oraz zarządzania gospodarką terenową. W latach 1974–1977 zatrudniony w Zakładzie Podstawowych Problemów Prawnych Instytutu Organizacji i Kierowania PAN, prowadził też seminarium na Wydziale Zarządzania UW. Później został wykładowcą m.in. Kujawskiej Szkoły Wyższej we Włocławku i Kolegium Jagiellońskiego – Toruńskiej Szkoły Wyższej. Autor ponad 50 prac naukowych, m.in. monografii "Administracja. Jej etyka i pragmatyka służbowa". 
W 1979 uzyskał wpis na listę radców prawnych, przez dwie kadencje (do 1992) pozostawał zastępcą dziekana Warszawskiej Okręgowej Izby Radców Prawnych w Warszawie i wykładowcą na szkoleniu zawodowym aplikantów. Był również biegłym sądowym z zakresu gospodarki komunalnej i drobnej wytwórczości. Pracował kolejno w Ministerstwie Szkolnictwa Wyższego (od 1955), organach administracji terenowej, Ministerstwie Gospodarki Komunalnej (1962–1966) i Komitecie Drobnej Wytwórczości (od 1966).
Od 1972 pracownik Ministerstwa Administracji, Gospodarki Terenowej i Ochrony Środowiska, pełnił tam kolejno funkcje: naczelnika wydziału organizacji zarządzania, wicedyrektora gabinetu ministra ds. orzecznictwa administracyjnego oraz wicedyrektora departamentu prawnego. Później zatrudniony w Biurze Projektów „Urbimex” (1980–1982) oraz jako szef Biura Prawnego SBM „Ursynów” (od 1982).
Od 1991 pozostawał arbitrem przy Krajowej Izbie Gospodarczej w Warszawie. W 1992 został sędzią Naczelnego Sądu Administracyjnego, później przeszedł w stan spoczynku. W latach 1995–2003 był członkiem Państwowej Komisji Wyborczej.
Odznaczenia.
W 2003 otrzymał Krzyż Komandorski Orderu Odrodzenia Polski.

</doc>
<doc id="4985531" url="https://pl.wikipedia.org/wiki?curid=4985531" title="Linia Schustera">
Linia Schustera

Linia Schustera (luks. "Schuster-Linn") – luksemburski system umocnień na granicy z Niemcami i Francją, wzniesiony na krótko przed wybuchem II wojny światowej. Nazwa linii pochodzi od Josepha Schustera, głównego inżyniera mostów i autostrad w Luksemburgu, który był odpowiedzialny za jej budowę. W jej skład wchodziło 41 zestawów betonowych bloków i żelaznych bram, 18 mostów na granicy z Niemcami, 5 placówek radiowych z centralą w stolicy oraz 5 blokad dróg na granicy francuskiej. Umocnienia nie zdołały obronić Luksemburga i w czasie niemieckiej inwazji zostały błyskawicznie sforsowane, a mała armia pod dowództwem pułkownika Émile'a Spellera nie była w stanie stawić Niemcom większego oporu.

</doc>
<doc id="4985534" url="https://pl.wikipedia.org/wiki?curid=4985534" title="Suomen kansallisbiografia">
Suomen kansallisbiografia

Suomen kansallisbiografia – wielotomowa publikacja w języku fińskim mająca na celu gromadzenie biografii osób zasłużonych dla rozwoju społeczeństwa fińskiego, wydawana przez Towarzystwo Literatury Fińskiej (fiń. "Suomalaisen Kirjallisuuden Seura", SKS). 
Opis.
"Suomen kansallisbiografia" powstała jako projekt Fińskiego Towarzystwa Historycznego w latach 1993–2001, przy współpracy 700 ekspertów w dziedzinie historii, nauki, sztuki, kultury i biznesu. Obejmuje biografie osób zasłużonych dla rozwoju społeczeństwa fińskiego. 
Została wydana drukiem w latach 2003–2007. Od 1998 roku jest również dostępna on-line. Obecnie (2020) zbiór obejmuje 6,5 tys. biografii. 
W latach 1999–2000 zbiór stu biografii został opublikowany on-line w języku angielskim dla czytelników zagranicznych. Ukazał się również w formie książkowej w 2000 roku pod tytułem "100 Faces from Finland – A Biographical Kaleidoscope". W 2003 roku, z okazji 300-lecia Sankt Petersburga, udostępniono on-line zbiór stu biografii w języku rosyjskim. Niektóre biografie zostały również opublikowane w języku szwedzkim przez Towarzystwo Literatury Szwedzkiej w Finlandii (szw. "Svenska Litteratursällskapet i Finland") w "Biografiskt Lexikon för Finland".
Informacje w biografiach publikacji internetowej są obszerniejsze niż te opublikowane drukiem – obejmują informacje o rodzinie, wykształceniu, karierze, pracach oraz upamiętnieniu. Publikacja internetowa zawiera także biografie opracowane w ramach projektu Kansallisbiografia II. 
Od 2008 roku za utrzymanie i uzupełnianie zbioru odpowiada redakcja projektu Kansallisbiografia II, powoływana przez zarząd Towarzystwa Literatury Fińskiej. W 2010 roku dodano biografie osób reprezentujących mniejszości etniczne, kulturowe i religijne. W 2014 roku zbiór poszerzono o biografie polityków, a w 2015 roku o biografie pisarzy. W 2018 roku dodano biografie przedstawicieli branży filmowej i teatralnej, a w 2019 roku osób związanych z edukacją kulturalną dzieci i młodzieży. Informacje zawarte w biografiach on-line są stale aktualizowane.

</doc>
<doc id="4985537" url="https://pl.wikipedia.org/wiki?curid=4985537" title="Oltina (okręg Călărași)">
Oltina (okręg Călărași)

Oltina – wieś w Rumunii, w okręgu Călărași, w gminie Unirea. W 2011 roku liczyła 459 mieszkańców.

</doc>
<doc id="4985543" url="https://pl.wikipedia.org/wiki?curid=4985543" title="Ngardmau">
Ngardmau

Ngardmau – jeden z 16 stanów na Palau. Według danych z 2013 roku okręg liczy ponad 200 mieszkańców.

</doc>
<doc id="4985544" url="https://pl.wikipedia.org/wiki?curid=4985544" title="Tożsamość Lewisa Carrolla">
Tożsamość Lewisa Carrolla



</doc>
<doc id="4985548" url="https://pl.wikipedia.org/wiki?curid=4985548" title="Mistrzostwa Słowenii w Skokach Narciarskich 2021">
Mistrzostwa Słowenii w Skokach Narciarskich 2021

Mistrzostwa Słowenii w Skokach Narciarskich 2021 – zawody mające na celu wyłonić mistrza Słowenii, które rozegrane zostały 23 grudnia 2020 na Bloudkovej velikance w Planicy.
Indywidualnie tytuły mistrzowskie zdobyli Anže Lanišek i Nika Križnar, a drużynowo SK Triglav Kranj.
Wyniki.
Konkurs indywidualny mężczyzn (23.12.2020).
Opracowano na podstawie:
Konkurs indywidualny kobiet.
Opracowano na podstawie:
Konkurs drużynowy (23.12.2020).
Opracowano na podstawie:

</doc>
<doc id="4985549" url="https://pl.wikipedia.org/wiki?curid=4985549" title="Markus Howard">
Markus Howard

 
Markus Anthony Howard (ur. 3 marca 1999 w Morristown) – amerykański koszykarz, występujący na pozycji rozgrywającego, aktualnie zawodnik Denver Nuggets.
W 2015 zdobył złoty medal, podczas turnieju Nike Global Challenge.
Jego starszy brat Jordan jest także koszykarzem.

</doc>
<doc id="4985552" url="https://pl.wikipedia.org/wiki?curid=4985552" title="Wybory parlamentarne w Holandii w 1967 roku">
Wybory parlamentarne w Holandii w 1967 roku

Wybory parlamentarne w Holandii w 1967 roku zostały przeprowadzone 15 lutego 1967 r. W ich wyniku Holendrzy wybrali 150 posłów do Tweede Kamer, niższej izby Stanów Generalnych. Frekwencja wyborcza wyniosła 95%. Wybory zakończyły się ponownym zwycięstwem Katolickiej Partii Ludowej, a na stanowisko premiera został powołany Piet de Jong.
Bibliografia.
Tweede Kamer 15 februari 1967

</doc>
<doc id="4985553" url="https://pl.wikipedia.org/wiki?curid=4985553" title="Delray Beach Open 2021">
Delray Beach Open 2021

Delray Beach Open 2021, właśc. Delray Beach Open by VITACOST.com 2021 – tenisowy turniej ATP kategorii ATP Tour 250 w sezonie 2021 z cyklu Delray Beach Open rozgrywany w dniach 7–13 stycznia 2021 roku w Delray Beach na kortach twardych o puli nagród wynoszącej 418 195 dolarów amerykańskich.

</doc>
<doc id="4985559" url="https://pl.wikipedia.org/wiki?curid=4985559" title="Zamek Hara">
Zamek Hara

 – zamek z XVII wieku w Japonii, na wyspie Kiusiu ("Kyūshū"), w prefekturze Nagasaki, od 1638 w ruinie.
Zamek zbudował Harunobu Arima (1567–1612), daimyō (pan feudalny) – propagator chrześcijaństwa, europejskiej nauki i kultury – w 1604 roku na wzgórzu nad brzegiem morza. 
W 1638 roku zamek był miejscem ostatniej bitwy powstania na półwyspie Shimabara. Przez ponad rok bronili się w nim powstańcy (głównie japońscy chrześcijanie), oblężeni przez wojska sioguna. W zdobyciu zamku pomogli Holendrzy, których artyleria prowadziła ostrzał. Po zdobyciu zamku powstańcy zostali zabici, a zamek zburzony. 
Zachowały się ruiny fortyfikacji. Jest tu też pomnik przywódcy powstania Shirō Amakusy (1621–1638). W 2018 roku zamek został wpisany listę światowego dziedzictwa UNESCO jako część dziedzictwa „ukrytych chrześcijan” w regionie Nagasaki. 

</doc>
<doc id="4985568" url="https://pl.wikipedia.org/wiki?curid=4985568" title="Kościół św. Macieja Apostoła w Głuchowie">
Kościół św. Macieja Apostoła w Głuchowie

Kościół św. Macieja Apostoła w Głuchowie – rzymskokatolicki kościół parafialny zlokalizowany w Głuchowie (powiat turecki, województwo wielkopolskie). Funkcjonuje przy nim parafia św. Macieja Apostoła.
Historia.
Parafia we wsi została erygowana na przełomie XIV i XV wieku. Z uwagi na słabe uposażenie zarządzana była przez proboszczów z sąsiadujących parafii (przede wszystkim z Tokar). W XV wieku wymieniony został w Głuchowie kościół parafialny pod wezwaniem Matki Bożej Śnieżnej. W 1607 poświęcono następną świątynię – pod wezwaniem św. Macieja Apostoła. W 1783 lokalny dziedzic Tomasz Gałczyński wystawił we wsi kolejny, drewniany kościół. Stał on do 1919 (strawił go wówczas pożar).
Po pożarze parafia zakupiła spichlerz, który w okresie międzywojennym przekształcono na nowy kościół parafialny. W latach 1959–1960 dobudowano do niego zakrystię, a w latach 1972–1980 odnowiono. W 1981 obiekt został konsekrowany.
Tablice pamiątkowe.
Na elewacji zewnętrznej wiszą dwie tablice pamiątkowe:
Otoczenie.
Przy kościele stoją krzyże (stalowy i drewniany), stalowa dzwonnica, a także figura maryjna będąca Darem Milenijnym (1966). 
Dawną plebanią był dom rządcy miejscowego majątku. Obecna plebania jest późniejsza. We wsi istnieje też cmentarz o powierzchni 0,55 ha (około 200 metrów od kościoła w kierunku Tokar).

</doc>
<doc id="4985569" url="https://pl.wikipedia.org/wiki?curid=4985569" title="Leszek Sibilski">
Leszek Sibilski

Leszek Jan Sibilski (ur. 1 kwietnia 1958) – polsko-amerykański socjolog, kolarz, działacz kolarski, pomysłodawca Światowego Dnia Roweru.
Życiorys.
Leszek Sibilski uczęszczał do liceum w Jarocinie. Studia ukończył na Wydziale Trenerskim Akademii Wychowania Fizycznego w Poznaniu. W 2000 uzyskał na Uniwersytecie Jagiellońskim stopień doktora w dyscyplinie socjologii na podstawie napisanej pod kierunkiem Bronisława Misztala dysertacji "Społeczne aspekty niepełnosprawności". Jako socjolog zajmuje się kwestiami zmiany klimatu, środowiska, rodziny, polityk publicznych, globalnym ubóstwem, młodzieżą oraz rolą kobiet we współczesnych społeczeństwach.
Pracował jako reporter i fotograf sportowy (m.in. dla „Przeglądu Sportowego” i „Sportowca”, przeprowadzając wywiady z Lechem Wałęsą i Eddym Merckxem), oraz jako nauczyciel wychowania fizycznego w szkole podstawowej w Witaszycach i średniej w Jarocinie. W 1987 został zatrudniony w zajmującej się sportem niepełnosprawnych organizacji Achilles Track Club w Nowym Jorku, w tym w latach 1989–1993 jako dyrektor ds. zagranicznych. Pracuje bądź pracował w Międzynarodowej Fundacji na rzecz Pomocy Charytatywnej, Banku Światowym i Organizacji Narodów Zjednoczonych. Wykładowca na Katolickim Uniwersytecie Ameryki w Waszyngtonie, Montgomery College oraz Marymount University.
Żonaty z Krystyną, ojciec Jakuba i Agnieszki. Mieszka w Waszyngtonie. Posiada obywatelstwo polskie oraz amerykańskie.
Działalność sportowa.
W młodości od 1971 wyczynowo uprawiał kolarstwo torowe w zespole Victorii Jarocin. Był członkiem młodzieżowej kadry Polski w latach 1972–1980, mistrzem Polski juniorów w sprincie oraz wyścigach na 500 m i 1000 m oraz brązowym medalistą Polski w sprincie seniorów (1979). W 1976 wybrany przez Polski Komitet Olimpijski kolarzem roku, dwukrotnie uznany sportowcem roku województwa kaliskiego. W 1983 zakończył wyczynowe uprawianie sportu. W późniejszym okresie został aktywnym promotorem kolarstwa. W 2010 był wśród sztafety niosącej znicz olimpijski przed igrzyskami paraolimpijskimi w Vancouver. W 2015, publikacją artykułu „Cycling is Everyone's Business” (ang. „Kolarstwo jest sprawą każdego”), rozpoczął oddolną kampanię mającą na celu ustanowienie światowego dnia roweru. Ostatecznie 12 kwietnia 2018 Zgromadzenie Ogólne Organizacji Narodów Zjednoczonych przyjęło rezolucję przyjmującą 3 czerwca za Światowy Dzień Roweru. W 2022 doprowadził do przyjęcia przez Zgromadzenie Ogólne ONZ rezolucji dotyczącej integracji transportu rowerowego w systemy publicznego transportu zbiorowego na rzecz zrównoważonego rozwoju.
Sibilski zaangażowany jest także w upamiętnienie ofiar katastrofy lotniczej w Gabare z 1978, w której śmierć poniosło pięciu polskich kolarzy biorących udział w zgrupowaniu w Bułgarii. Sam nie brał udziału w zgrupowaniu ze względu na obowiązki związane ze studiami.
Za działalność na rzecz sportu osób niepełnosprawnych wyróżniany m.in. przez burmistrzów Nowego Jorku, Bostonu, Chińską Federację Osób Niepełnosprawnych, prezydenta Billa Clintona. Był stypendystą Fundacji Kościuszkowskiej, University of Har­vard JFK School.

</doc>
<doc id="4985574" url="https://pl.wikipedia.org/wiki?curid=4985574" title="Ngaremlengui">
Ngaremlengui

Ngaremlengui – jeden ze stanów na Palau. Liczy 317 mieszkańców.

</doc>
<doc id="4985576" url="https://pl.wikipedia.org/wiki?curid=4985576" title="Maurizio Verini">
Maurizio Verini

Maurizio Verini (ur. 9 lipca 1943 roku w Riolo Terme) – włoski kierowca rajdowy, rajdowy mistrz Europy (1975), rajdowy mistrz Włoch (1974).
Życiorys.
Maurizio Verini zadebiutował w rajdach w wieku dwudziestu pięciu lat w roku 1969. Od roku 1973 był fabrycznym kierowca Fiata, starując modelem Fiat Abarth 124 Rallye. W swoim pierwszym występie w Rajdowych mistrzostwach świata w Rajdzie San Remo w roku 1973 zajął drugie miejsce. Wynik ten powtórzył dwa lata później w roku 1975. W roku 1974 zdobył tytuł rajdowego mistrza Włoch oraz zajął trzecie miejsce w Rajdowych mistrzostwach Europy. W roku 1975 wygrał pięć rajdów eliminacji mistrzostw Europy (w tym Rajd Polski) i zdobył tytuł rajdowego mistrza Europy. W dalszym ciągu pozostawał wierny marce fiat startując następnie modelem Fiat 131 Abarth. W kolejnych latach jeszcze dwukrotnie zajmował drugie miejsce w eliminacjach WRC w Rajdzie San Remo w roku 1977 i 1978. W sportach motorowych został aktywny do wczesnych lat osiemdziesiątych. W latach dziewięćdziesiątych Verini powrócił do startów w rajdach WRC już jako kierowca prywatny.

</doc>
<doc id="4985578" url="https://pl.wikipedia.org/wiki?curid=4985578" title="Jacek Sieńko">
Jacek Sieńko

Jacek Sieńko – polski lekarz, dr hab. nauk medycznych i nauk o zdrowiu, adiunkt II Katedry Położnictwa i Ginekologii Wydziału Lekarskiego Warszawskiego Uniwersytetu Medycznego.
Życiorys.
W latach 1992-1998 studiował medycynę na I Wydziale Lekarskim Akademii Medycznej w Warszawie i otrzymał tytuł lekarza w 1998. W 2007 uzyskał tytuł specjalisty w położnictwie i ginekologii, a w 2012 tytuł specjalisty w ginekologii onkologicznej. 
20 grudnia 2006 obronił pracę doktorską "Ocena efektów wybranych schematów immunoterapii na ludzkich liniach komórkowych raka jajnika". 30 września 2019 habilitował się na podstawie pracy zatytułowanej "Nowe czynniki prognostyczne i markery raka jajnika o potencjalnym znaczeniu diagnostyczno-terapeutycznym". Był zatrudniony na stanowisku starszego wykładowcy w II Katedrze i Klinice Położnictwa i Ginekologii na I Wydziale Lekarskim Warszawskiego Uniwersytetu Medycznego. Jest adiunktem II Katedry Położnictwa i Ginekologii Wydziału Lekarskiego Warszawskiego Uniwersytetu Medycznego.
Od 1 października 2020 pełni funkcję Prodziekana ds. Studenckich English Division na Wydziale Lekarskim Warszawskiego Uniwersytetu Medycznego.

</doc>
<doc id="4985579" url="https://pl.wikipedia.org/wiki?curid=4985579" title="Ngatpang">
Ngatpang

Ngatpang – stan na Palau. Według danych z 2011 roku okręg liczy 464 mieszkańców.

</doc>
<doc id="4985583" url="https://pl.wikipedia.org/wiki?curid=4985583" title="Andrzej Wróblewski (sędzia)">
Andrzej Wróblewski (sędzia)

Andrzej Napoleon Wróblewski (ur. 29 lipca 1930 w Warszawie, zm. 9 kwietnia 2018 tamże) – polski prawnik i urzędnik samorządowy, doktor nauk prawnych, sędzia Sądu Najwyższego w stanie spoczynku, w latach 1990–2000 członek i zastępca przewodniczącego Państwowej Komisji Wyborczej.
Życiorys.
Syn Mieczysława i Eugenii. W 1949 ukończył Techniczną Szkołę Wojsk Lotniczych w Warszawie, uzyskując dyplom obsługi samolotów. W latach 1947–1952 pracował przy obsłudze samolotów transportowo-pasażerskich oraz odbywał zawodową służbę zawodową (szkoląc się z zakresu nawigacji). W 1952 wystąpił z wojska i pracował w branży motoryzacyjnej. Od 1960 do 1981 zatrudniony Prezydium Rady Narodowej miasta stołecznego Warszawy, gdzie awansował na szczeble zawodowe dostępne osobie bezpartyjnej. W 1971 ukończył studia na Wydziale Prawa Uniwersytetu Warszawskiego, na tej uczelni w 1977 uzyskał doktorat w zakresie prawa konstytucyjnego.
W 1981 został sędzią Naczelnego Sądu Administracyjnego, później przeszedł w stan spoczynku. Od 1990 był członkiem Kolegium przy Generalnym Komisarzu Wyborczym i następnie od 1990 Państwowej Komisji Wyborczej, objął funkcję jej wiceprzewodniczącego. W 2000 przeszedł w stan spoczynku w związku z osiągnięciem wieku 70 lat. W latach 1990–2006 należał także do komisji majątkowej ds. mienia kościelnego jako reprezentant strony rządowej. Przez ponad 20 lat redagował „Orzecznictwo Naczelnego Sądu Administracyjnego”.
Od 1954 był żonaty. 18 kwietnia 2018 został pochowany na Cmentarzu Komunalnym Północnym w Warszawie.
Odznaczenia.
W 2000 otrzymał Krzyż Oficerski Orderu Odrodzenia Polski.

</doc>
<doc id="4985586" url="https://pl.wikipedia.org/wiki?curid=4985586" title="Andrzej Lubieniecki (zm. 1556)">
Andrzej Lubieniecki (zm. 1556)

Andrzej Lubieniecki herbu Rola (zm. w 1556 roku) – wojski kruszwicki do 1556 roku, wojski brzeskokujawski od 1540 roku, pisarz ziemski brzeskokujawski w latach 1521-1534, podstoli królowej Barbary Radziwiłłówny w latach 1548-1551, jej dworzanin 6-konny, dworzanin królewski do 1551 roku.

</doc>
<doc id="4985590" url="https://pl.wikipedia.org/wiki?curid=4985590" title="Niechaczewo">
Niechaczewo

Niechaczewo (; ) – wieś na Białorusi, w obwodzie brzeskim, w rejonie iwacewickim, w sielsowiecie Stajki, przy drodze republikańskiej R2.
Znajduje tu się stacja kolejowa Kosów Poleski, położona na linii Moskwa - Mińsk - Brześć.
W dwudziestoleciu międzywojennym leżało w Polsce, w województwie poleskim, w powiecie kosowskim/iwacewickim, w gminie Kosów. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4985591" url="https://pl.wikipedia.org/wiki?curid=4985591" title="Władymir Dudykiewicz">
Władymir Dudykiewicz



</doc>
<doc id="4985597" url="https://pl.wikipedia.org/wiki?curid=4985597" title="Andrzej Rabsztyński">
Andrzej Rabsztyński

Andrzej Rabsztyński herbu Topór (zm. 1509) – kanonik krakowski (1483–1509), starosta płocki (1505–1508). Syn Jana Rabsztyńskiego (zm. 1498/99) i Barbary z Woli Konińskiej herbu Rawicz (zm. 1509). Pozostawał w niedziale z bratem Janem (zm. 1505), marszałkiem nadwornym koronnym, starostą sandomierskim i płockim. Był ostatnim męskim przedstawicielem rodu Rabsztyńskich.

</doc>
<doc id="4985600" url="https://pl.wikipedia.org/wiki?curid=4985600" title="Valea Argovei (gmina)">
Valea Argovei (gmina)

Valea Argovei – gmina w Rumunii, w okręgu Călărași. Obejmuje miejscowości Lunca, Ostrovu, Siliștea, Valea Argovei i Vlădiceasca. W 2011 roku liczyła 2637 mieszkańców. 

</doc>
<doc id="4985601" url="https://pl.wikipedia.org/wiki?curid=4985601" title="(66391) 1999 KW4">
(66391) 1999 KW4



</doc>
<doc id="4985603" url="https://pl.wikipedia.org/wiki?curid=4985603" title="Lewis Call">
Lewis Call

Lewis Call – amerykański filozof, historyk i wykładowca związany z nurtem postanarchizmu. Najbardziej znany ze swojej książki "Postmodern Anarchism" wydanej w 2002, w której rozwija teorię postmodernistycznego anarchizmu na bazie myśli takich fiolozofów jak Friedrich Nietzsche czy pisarzy cyberpunkowych, jak William Gibson i Bruce Sterling.
Życiorys.
Studia licencjackie ukończył w 1990 na Uniwersytecie Kalifornijskim w San Diego. Następnie w 1992 ukończył studia magisterskie na Uniwersytecie Kalifornijskim w Irvine, a w 1996 na te samej uczelni obronił doktorat z historii współczesnej Europy. Jego rozprawa doktorska nosiła tytuł: "Nietzsche as Critic and Captive of Enlightenment" (pol. "Nietzsche jako krytyk i więzień oświecenia"). 
Jest profesorem nadzwyczajnym na Wydziale Historii Kalifornijskiego Uniwersytetu Stanowego w San Luis Obispo, gdzie wykłada historię intelektualną, ekonomię polityczną i historię technologii sieciowych. Call zajmuje również stanowisko zastępcy redaktora „Anarchist Studies„"," międzynarodowego magazynu dotyczącego teorii anarchistycznej. W 2005 otrzymał nagrodę Distinguished Lecturer Award od California Faculty Association (California Polytechnic Chapter), a jego artykuł "„Sounds Like Kinky Business to Me„: Subtextual and Textual Representations of Erotic Power in the Buffyverse" zdobył w 2008 od magazynu „Slayage„ nagrodę Mr. Pointy Award za Buffy studies.   
Jest miłośnikiem Taijiquan. 
Poglądy.
Lewisowi Callowi przypisuje się, wraz z Saulem Newmanem i Toddem Mayem, rozwijanie myśli postanarchizmu od jego korzeni we francuskiej postmodernistycznej i klasycznej myśli anarchistycznej. Call próbował rozwinąć teorię postanarchistyczną poprzez prace Friedricha Nietzschego, odrzucając kartezjańską koncepcję „podmiotu”. Stąd możliwa jest radykalna forma anarchizmu: anarchizm stawania się. Taki anarchizm nie ma ostatecznego celu ani nie wpływa na „bycie”; nie jest to ostateczny stan rozwoju ani statyczna forma społeczeństwa, ale raczej staje się trwały, jako środek bez celu. Call krytykuje liberalne pojmowanie języka, świadomości i racjonalności z anarchistycznej perspektywy, argumentując, że są one nieodłączną częścią ekonomicznej i politycznej władzy w kapitalistycznej organizacji państwa. 

</doc>
<doc id="4985604" url="https://pl.wikipedia.org/wiki?curid=4985604" title="Klasztor Karmelitanek Dzieciątka Jezus w Sosnowcu">
Klasztor Karmelitanek Dzieciątka Jezus w Sosnowcu

Klasztor Karmelitanek Dzieciątka Jezus w Sosnowcu – klasztor macierzysty Karmelitanek Dzieciątka Jezus. Rozpoczął działalność w 1921 roku.
Historia.
Klasztor rozpoczął działalność 31 grudnia 1921 roku z inicjatywy o. Anzelma Gądka i siostry Teresy Kierocińskiej. Zakonnice podjęły w Sosnowcu działalność społeczną prowadząc sierociniec, dom spokojnej starości oraz jadłodajnię dla ubogich. 
Klasztor w Sosnowcu jest pierwszym klasztorem Zgromadzenia Karmelitanek Dzieciątka Jezus.
Podczas II wojny światowej karmelitanki chroniły dziewczęta przed wywiezieniem do Niemiec, pomagały w ruchu konspiracyjnym, ukrywały żołnierzy Armii Krajowej i dzieci żydowskie, prowadziły tajne nauczanie, kuchnię dla biednych i sierociniec (później dom dziecka) organizowały pomoc dla więźniów w Oświęcimiu. Po wojnie podjęły posługę katechetyczną i apostolską na terenie miasta, która trwa do dziś.
Działalność.
Katecheza.
Zakonnice należące do zgromadzenia uczą religii w Szkole Podstawowej nr 19 w Sosnowcu, a także pomagają w prowadzeniu chóru i sprawach organizacyjnych w pobliskim kościele św. Rafała Kalinowskiego w Sosnowcu. Ponadto w klasztorze zorganizowano świetlicę „U Matki Teresy” dla dzieci z rodzin ubogich i dysfunkcyjnych.
Okno życia.
W klasztorze znajduje się okno życia należące do sosnowieckiego oddziału Caritas. Okno dotychczas wykorzystano dwa razy: w 2018 i 2020 roku.
Muzeum.
Utworzenie muzeum.
Decyzję utworzenia Muzeum podjęto w 2006 roku na Kapitule Generalnej Zgromadzenia. Po przeprowadzonej ekspertyzie stwierdzono, iż stanu techniczny budynku wymagał gruntownego remontu. Prace remontowe trwały 6 lat (2008 – 2014). Aranżację wnętrz wykonano według projektu Józefa Karkoszki.
Poświęcenia i otwarcia muzeum dokonał Grzegorz Kaszak, ordynariusz diecezji sosnowieckiej 31 grudnia 2016 r., w 95. rocznicę powstania Zgromadzenia.
Zwiedzanie.
Placówka jest obiektem całorocznym, udostępnionym do zwiedzania w poniedziałki, wtorki (9.00–12.00) oraz środy (15.00–18.00).
Wstęp do muzeum jest bezpłatny. Placówka utrzymuje się z dobrowolnych ofiar.
Ekspozycja.
Ekspozycja muzealna zlokalizowana jest w 11 pomieszczeniach, urządzonych tematycznie:
Łączna powierzchnia ekspozycji muzealnej stałej to 390 m². Zgromadzone eksponaty są stanowią własność Zgromadzenia Sióstr Karmelitanek Dzieciątka Jezus.
Inna działalność.
W muzeum prowadzone są zajęcia edukacyjne dla dzieci i młodzieży

</doc>
<doc id="4985605" url="https://pl.wikipedia.org/wiki?curid=4985605" title="Razmierki">
Razmierki

Razmierki (; ) – wieś na Białorusi, w obwodzie brzeskim, w rejonie iwacewickim, w sielsowiecie Stajki. W źródłach pojawia się także pod nazwą "Rozmiarki".
W dwudziestoleciu międzywojennym leżały w Polsce, w województwie poleskim, w powiecie kosowskim/iwacewickim, w gminie Kosów. Po II wojnie światowej w granicach Związku Sowieckiego. Od 1991 w niepodległej Białorusi.
W Razmierkach urodzili się:

</doc>
<doc id="4985607" url="https://pl.wikipedia.org/wiki?curid=4985607" title="Lunca (okręg Călărași)">
Lunca (okręg Călărași)

Lunca – wieś w Rumunii, w okręgu Călărași, w gminie Valea Argovei. W 2011 roku pozostawała niezamieszkała.

</doc>
<doc id="4985609" url="https://pl.wikipedia.org/wiki?curid=4985609" title="Ostrovu (okręg Călăraşi)">
Ostrovu (okręg Călăraşi)

Ostrovu – wieś w Rumunii, w okręgu Călărași, w gminie Valea Argovei. W 2011 roku liczyła 37 mieszkańców.

</doc>
<doc id="4985610" url="https://pl.wikipedia.org/wiki?curid=4985610" title="Siliștea (okręg Călărași)">
Siliștea (okręg Călărași)

Siliștea – wieś w Rumunii, w okręgu Călărași, w gminie Valea Argovei. W 2011 roku liczyła 779 mieszkańców.

</doc>
<doc id="4985611" url="https://pl.wikipedia.org/wiki?curid=4985611" title="Valea Argovei">
Valea Argovei

Valea Argovei – wieś w Rumunii, w okręgu Călărași, w gminie Valea Argovei. W 2011 roku liczyła 1505 mieszkańców.

</doc>
<doc id="4985613" url="https://pl.wikipedia.org/wiki?curid=4985613" title="Vlădiceasca (okręg Călărași)">
Vlădiceasca (okręg Călărași)

Vlădiceasca – wieś w Rumunii, w okręgu Călărași, w gminie Valea Argovei. W 2011 roku liczyła 316 mieszkańców.

</doc>
<doc id="4985614" url="https://pl.wikipedia.org/wiki?curid=4985614" title="Vasilați (gmina)">
Vasilați (gmina)

Vasilați – gmina w Rumunii, w okręgu Călărași. Obejmuje miejscowości Nuci, Popești i Vasilați. W 2011 roku liczyła 4389 mieszkańców. 

</doc>
<doc id="4985615" url="https://pl.wikipedia.org/wiki?curid=4985615" title="Władysław Gliński">
Władysław Gliński



</doc>
<doc id="4985620" url="https://pl.wikipedia.org/wiki?curid=4985620" title="Kościół Wniebowzięcia Najświętszej Maryi Panny „Ta’ Qrejċa” w Qormi">
Kościół Wniebowzięcia Najświętszej Maryi Panny „Ta’ Qrejċa” w Qormi

Kościół Wniebowzięcia Najświętszej Maryi Panny „Ta’ Qrejċa” lub „Ta’ Qrejqċa” (, ) – rzymskokatolicki kościół w Qormi na Malcie.
Kościół położony jest przy Triq Santa Katerina na rogu Triq Stanislaw Gatt.
Historia.
Budowa kościoła pod wezwaniem Wniebowzięcia Najświętszej Maryi Panny w Qormi datowana jest na XVI wiek. Pierwsza wzmianka na jego temat pochodzi z raportu Mons. Pietro Dusiny z 1575. Świątynia miała wówczas jedynie ołtarz, nie było w niej drzwi ani przyborów do pełnienia posługi religijnej, nie miała też rektora. Opiekunami kościoła, a także dwóch pozostałych kościołów przy Triq Santa Katerina, św. Piotra oraz św. Katarzyny, była bogata i wpływowa rodzina Cassia (lub Casha). Dusina zalecił notariuszowi Antonio Cassii wprawienie drzwi do kościoła oraz wykonanie placyku przed nim.
Podczas wizyty duszpasterskiej biskupa Tomasa Gargallo w 1588 w raporcie kościół został określony jako „mała budowla” z ołtarzem, podłogą, drewnianymi drzwiami i wszystkim innym, co potrzebne do sprawowania kultu. Oznacza to, że zalecenie Dusiny zostało wykonane. Giovanni Maria Cassia mieszkający w Valletcie, spadkobierca zmarłego Antonio Cassii, nadal opiekował się kościołem..
W 1601 opieka nad kościołem przekazana została proboszczowi parafii. Kolejne wizyty duszpasterskie biskupów Gargallo w 1604 oraz Baldassere Cagliaresa w 1615 i 1618 stwierdziły mniejsze lub większe braki w kościele.
Około 1650 (Guillaumier podaje 1690) kościół został przebudowany na koszt barona Ġjacintu Cassii, przybierając dzisiejszy wygląd. Dzwonnica nad fasadą została dobudowana później.
Przez jakiś czas w kaplicy prowadzono katechezę. Służyła również jako magazyn parafii św. Jerzego. Później przez wiele lat kościół był zamknięty. W 2009 przeszedł solidną odnowę, gdyż jego stan groził zawaleniem. Prace wykonane zostały staraniem lokalnego samorządu.
Architektura.
Wygląd zewnętrzny.
Na pierwszy rzut oka budynek kościoła wygląda jak kwadratowe pudełko bez żadnych ozdób. Jednak kilka szczegółów jest mocno widocznych. Przed budynkiem znajduje się "zuntier", otoczony z trzech stron niewysokim murkiem plac, na który prowadzą dwa stopnie. Jest on stosunkowo duży, biorąc pod uwagę wielkość kościoła. Wejście do kościoła, z dwuczęściowymi drewnianymi drzwiami, jest prostokątne. Po każdej jego stronie znajduje się niewielkie okno, zabezpieczone kratą, umożliwiające wiernym adorowanie Najświętszego Sakramentu. Wejście otoczone jest zdobionym portalem. Nad wejściem prosty gzyms oparty na dwóch wspornikach w formie esownicy. Na fryzie pomiędzy gzymsem i drzwiami trzy ozdobne owale, z których środkowy nosi wzór promieni słonecznych z krzyżem w środku. Pomiędzy nimi misterne kwiatowe motywy. Całość wygląda nie na miejscu przy tak prostej fasadzie, bardzo przypomina wejście w pobliskim kościele św. Piotra Męczennika. Powyżej, w miejscu gdzie zazwyczaj znajduje się "wole oko", umieszczona jest niewielka płytka z powtórzonym wzorem z fryzu nad drzwiami, nad nią zaś mały owalny medalion przedstawiający Matkę Bożą.
Dzwonnica znajdująca się centralnie nad fasadą, została dobudowana później. Składa się ona z czterech kolumn w stylu kompozytowym połączonych łukami, na których spoczywa zadaszenie z gzymsem. Nad przednimi kolumnami znajdują się dwie kule z płomieniami. Pośrodku zadaszenia dzwonnicy ozdobny piedestał z elementami woluty, na którym stoi kamienny krzyż. Dzwonnica ta, wraz z ozdobami wokół drzwi, ostro kontrastuje z resztą elewacji, która jest całkowicie gładka i pozbawiona jakichkolwiek dekoracji. Kiedyś dzwonnica miała co najmniej jeden dzwon, dziś jest pusta, a dzwon został przeniesiony do muzeum parafialnego podczas restauracji w 2009.
Kościół ma również parę kamiennych rzygaczy, po jednym nad każdą z bocznych ścian. Mają one postać kwadratowych rur. W północnej elewacji znajdują się boczne drzwi. Kościół nie ma zakrystii.
Wnętrze.
Kościół od wewnątrz jest równie prosty, jak z zewnątrz. Sklepienie jest niskie i z niewielkim skosem, opiera się na trzech kamiennych łukach, które zaczynają wystawać ze ściany powyżej ósmej warstwy kamienia. W lewej ścianie u dołu, prawie w narożniku w części prezbiterium, znajduje się kwadratowa nisza, która w przeszłości mogła służyć jako podręczna szafka np. na szaty liturgiczne.
W kościele jest jeden ołtarz, umieszczony w podwyższonym o jeden stopień od reszty kościoła prezbiterium, odnowiony w 2009. Nad ołtarzem znajduje się obraz nieznanego artysty przedstawiający Matkę Bożą. Obraz ten otoczony jest prostą kamienną ramą. Na ołtarzu stoi sześć świeczników ze świecami. Po jego lewej stronie w tylnej ścianie znajduje się mała wnęka, która prawdopodobnie była używana jako tabernakulum.
Swego czasu w kościele znajdował się również obraz "Święty Paweł Apostoł"; został on przeniesiony do muzeum parafialnego w celu konserwacji.
Pochodzenie nazwy „Ta’ Qrejċa”.
Lokalnie istniała tradycja pielgrzymki do siedmiu kościołów () w święto Wniebowzięcia Najświętszej Maryi Panny 15 sierpnia. Wszystkie kościoły znajdowały się w parafii św. Jerzego w Qormi, która była znacznie większa niż obecnie. Pielgrzymkę kończono w tej kaplicy. Tutaj zmęczonych pielgrzymów karmiono pieczoną wieprzowiną z prosięcia, które przez cały rok swobodnie wędrowało po okolicy i było karmione przez mieszkańców. Słowo "qrejċa" (lub "qrejqċa") jest starym słowem odnoszącym się do gotowanego tłuszczu i skóry wieprzowej, czyli skwarków z tłuszczem, które zwykle podawano biednym na zakończenie pielgrzymki.
Świątynia dzisiaj.
Kościół dziś nie jest wykorzystywany do celów religijnych, jedynie okazjonalnie jest otwierany podczas fiesty 15 sierpnia.
Święto patronalne.
Święto patronalne kościoła przypada 15 sierpnia.
Ochrona dziedzictwa kulturowego.
Kościół umieszczony jest na liście National Inventory of the Cultural Property of the Maltese Islands pod nr. 00426.

</doc>
<doc id="4985621" url="https://pl.wikipedia.org/wiki?curid=4985621" title="Vasilați (okręg Călărași)">
Vasilați (okręg Călărași)

Vasilați – wieś w Rumunii, w okręgu Călărași, w gminie Vasilați. W 2011 roku liczyła 3590 mieszkańców.

</doc>
<doc id="4985622" url="https://pl.wikipedia.org/wiki?curid=4985622" title="Kościół Wniebowzięcia Najświętszej Maryi Panny „Ta’ Qrejca” w Qormi">
Kościół Wniebowzięcia Najświętszej Maryi Panny „Ta’ Qrejca” w Qormi



</doc>
<doc id="4985623" url="https://pl.wikipedia.org/wiki?curid=4985623" title="Nuci (okręg Călărași)">
Nuci (okręg Călărași)

Nuci – wieś w Rumunii, w okręgu Călărași, w gminie Vasilați. W 2011 roku liczyła 370 mieszkańców.

</doc>
<doc id="4985626" url="https://pl.wikipedia.org/wiki?curid=4985626" title="Andrzej Światłowski">
Andrzej Światłowski

Andrzej Ryszard Światłowski (ur. 18 lipca 1967 w Krakowie) – polski prawnik, karnista, nauczyciel akademicki, specjalista w zakresie prawa karnego i postępowania karnego, radca prawny, profesor nadzwyczajny Uniwersytetu Jagiellońskiego i Akademii Nauk Stosowanych w Tarnowie, kierownik Katedry Postępowania Karnego Wydziału Prawa i Administracji Uniwersytetu Jagiellońskiego w Krakowie.
Życiorys.
Jest absolwentem Wydziału Prawa i Administracji Uniwersytetu Jagiellońskiego. Na tej uczelni ukończył studia magisterskie i doktoranckie oraz uzyskał stopień naukowy doktora habilitowanego. Po uzyskaniu magistra na WPIA UJ kończył aplikację sądową i zdał egzamin sędziowski. Odbył staże i pobyty naukowe za granicą (Londyn, Warwick, Getynga, Königs Wusterhausen, Florencja, Bochum, Kolonia, Fryburg Bryzgowijski). Stypendysta British Council oraz Fundacji Nauki Polskiej. Odznaczony w 2013 Medalem Komisji Edukacji Narodowej.
Od 2015 p.o. kierownika, natomiast od 2020 kierownik Katedry Postępowania Karnego. Wykładowca studiów podyplomowych, m.in. prawa karnego procesowego (Katedra Postępowania Karnego UJ), prawa karnego materialnego i procesowego (Katedra Prawa Karnego UJ), prawa dowodowego (Katedra Kryminalistyki UJ) prawa karnego gospodarczego i skarbowego (UJ, UWr, UEK), doradztwa podatkowego (UEK) oraz wykładowca aplikacji notarialnej. Egzaminator egzaminów radcowskich. Były wykładowca Krajowej Szkoły Sądownictwa i Prokuratury.
Działalność naukowa.
Od 1991 zatrudniony jako asystent, a od 1997 jako adiunkt w Katedrze Postępowania Karnego. 7 października 1996 uzyskał stopień doktora na podstawie dysertacji „Porozumienia w procesie karnym publicznoskargowym na tle porównawczym” (promotor – Stanisław Waltoś). 15 czerwca 2009 został doktorem habilitowanym na podstawie rozprawy habilitacyjnej pod tytułem „Jedna czy wiele procedur karnych; Z zagadnień wewnętrznego zróżnicowania postępowania karnego rozpoznawczego”. Od tego czasu specjalizuje się w problematyce dotyczącej uczestników postępowania i zasad procesowych postępowania karnego, prawa wykroczeń, a także problematyki organizacji wymiaru sprawiedliwości oraz zróżnicowanych form reakcji karnej na czyny zabronione.
Działalność publiczna.
Członek Komisji Dyscyplinarnej do spraw nauczycieli akademickich przy Radzie Głównej Nauki i Szkolnictwa Wyższego kadencji 2017–2020. Wcześniej jeden z rzeczników dyscyplinarnych do spraw studentów UJ oraz jeden z rzeczników dyscyplinarnych do spraw nauczycieli akademickich Uniwersytetu Jagiellońskiego.
Członek Komisji Prawniczej Polskiej Akademii Umiejętności oraz Göttingen Association for Comparative and International Criminal Law and Criminal Justice.
Wybrane publikacje.
Autor bądź współautor ponad 150 publikacji z różnych dziedzin prawa karnego, postępowania karnego, prawa i postępowania wykroczeń, prawa karnego skarbowego.

</doc>
<doc id="4985627" url="https://pl.wikipedia.org/wiki?curid=4985627" title="Lakeshore Entertainment">
Lakeshore Entertainment

Lakeshore Entertainment Group, LLC – amerykańskie niezależne przedsiębiorstwo zajmujące się produkcją i finansowiem filmów, dawniej zajmowało się międzynarodową sprzedażą i dystrybucją, ma swoją siedzibę w Beverly Hills, zostało założone w 1994 przez Toma Rosenberga i Teda Tannebauma.
Lakeshore wyprodukowało ponad 60 filmów, w tym nominowany do Oscara dramatyczny film sportowy Clinta Eastwooda, "Za wszelką cenę" (2004) z udziałem Eastwooda, Hilary Swank i Morgana Freemana. Sigurjón Sighvatsson był pierwszym prezesem Lakeshore i służył od jego powstania do 1998. Zastąpił go producent Gary Lucchesi.
Lakeshore posiada również niezależną wytwórnię płytową, znaną także jako oddział, Lakeshore Records. W 2013 Lakeshore uruchomiło oddział telewizyjny Lakeshore Television, a w 2015 uruchomiło studio cyfrowe Off the Dock, które jest skierowane do grupy demograficznej YouTube. Lakeshore ma także swój trzeci oddział, Lakeshore International.

</doc>
<doc id="4985630" url="https://pl.wikipedia.org/wiki?curid=4985630" title="Popești (okręg Călăraşi)">
Popești (okręg Călăraşi)

Popești – wieś w Rumunii, w okręgu Călărași, w gminie Vasilați. W 2011 roku liczyła 429 mieszkańców.

</doc>
<doc id="4985631" url="https://pl.wikipedia.org/wiki?curid=4985631" title="Andrzej Jagiełło (sędzia)">
Andrzej Jagiełło (sędzia)

Andrzej Jagiełło (ur. 28 września 1954 w Starym Korczynie) – polski prawnik, sędzia Naczelnego Sądu Administracyjnego, w latach 2002–2004 przewodniczący Krajowej Rady Sądownictwa.
Życiorys.
W 1979 ukończył studia prawnicze na Uniwersytecie Jagiellońskim. Kształcił się podyplomowo na studium wymiaru sprawiedliwości (UJ, 1985) oraz na studium prawa europejskiego (Instytut Nauk Prawnych PAN, 2007). Odbył aplikację sądową, w 1981 złożył egzamin sędziowski. Rozpoczął asesurę w Sądzie Wojewódzkim w Kielcach, następnie orzekał w Sądzie Rejonowym w Pińczowie (w latach 1984–1987 był jego prezesem). W 1987 został sędzią Sądu Wojewódzkiego w Kielcach, od 1994 do 2002 pozostawał jego prezesem. Od stycznia do grudnia 2003 delegowany do Naczelnego Sądu Administracyjnego, zaś od 2004 do 2005 orzekał w Wojewódzkim Sądzie Administracyjnym w Warszawie. Działał także jako wizytator sądowy.
W kadencjach 2000–2004 i 2012–2016 zasiadał w Krajowej Radzie Sądownictwa, w okresie od 4 kwietnia 2002 do 14 lutego 2004 zajmował stanowisko jej przewodniczącego. Od czerwca 2005 do kwietnia 2015 pozostawał prezesem Wojewódzkiego Sądu Administracyjnego w Kielcach. W 2015 powołano go do orzekania w Izbie Finansowej Naczelnego Sądu Administracyjnego, gdzie od 2010 był delegowany. W stan spoczynku przeszedł 25 maja 2020 r.
Odznaczony Medalem „Zasłużony dla Wymiaru Sprawiedliwości – Bene Merentibus Iustitiae” (2016) oraz Srebrnym Medalem Ministra Sprawiedliwości (2010).

</doc>
<doc id="4985634" url="https://pl.wikipedia.org/wiki?curid=4985634" title="Naiwni autorzy">
Naiwni autorzy



</doc>
<doc id="4985641" url="https://pl.wikipedia.org/wiki?curid=4985641" title="4 Harbińska Dywizja Rakietowa">
4 Harbińska Dywizja Rakietowa



</doc>
<doc id="4985650" url="https://pl.wikipedia.org/wiki?curid=4985650" title="Renesans Komnenów">
Renesans Komnenów

Renesans Komnenów, lub Odnowienie Bizancjum w czasach Komnenów – okres w dziejach Cesarstwa Bizantyńskiego w którym doszło do wojskowego, finansowego, oraz terytorialnego wzmocnienia państwa po kilkudziesięciu latach kryzysu. Renesans Komnenów trwał ponad sto lat od wstąpienia na tron Aleksego I w 1081 do obalenia Andronika I w 1185 roku.
Sytuacja w XI wieku.
Po śmierci cesarza Bazylego II, za panowania którego Bizancjum osiągnęło bardzo duży rozwój terytorialny, nastąpiło osłabienie wewnętrzne i zewnętrzne. Po 1025 na tronie brakowało silnych jednostek, które byłyby w stanie kontynuować ambitną politykę Bazylego. Brak rządów silnej ręki spowodowało zwiększenie roli członków możnowładztwa. Cesarze nie dość, że im ustępowali, to jeszcze sami niekiedy reprezentowali ich interesy. Doszło również do rywalizacji między arystokracją wojskową z prowincji, a cywilną i urzędniczą ze stolicy. Wolne chłopstwo zostało liczebnie osłabione, a coraz to nowe przywileje uzyskiwali posiadacze wielkich własności ziemskich. Następne kilkadziesiąt lat wypełniają intrygi dworskie z udziałem eunuchów, jak na przykład ministra Jana Orfanotrofa, czy polityków takich jak filozof Michał Psellos. Tego typu postacie występowały w roli szarej eminencji, czyli sami nie będąc głowami państwa starali się sterować rządzącymi i mieli udział w zmienianiu cesarzy. Będący w podeszłym wieku brat Bazylego Konstantyn VIII nie był zainteresowany rządzeniem i trwonił pieniądze ze skarbca na przyjemności. Kolejni władcy; Roman Argir i Konstantyn IX Monomach należeli do kół arystokratycznych i sprawowali rządy w sposób lekkomyślny, a administracja rozprzęgła się i państwowe pieniądze dalej były trwonione. Poza intrygami dochodziło do wojen wewnętrznych, czego przykładem może być bunt stratega temu Anatolikon Nikefora przeciwko cesarzowi Michałowi VII w 1078 roku. Z kolei w 1047 Leon Tornikes stanął na czele buntu przeciwko Konstantynowi IX i był bliski zdobycia Konstantynopola. W dziedzinie wojskowości sytuacja również uległa pogorszeniu, gdyż z powodu braku chłopów-żołnierzy dotychczas będących pod rozkazami cesarzy, musiano zaciągać do armii najemników z zagranicy. Z zewnątrz dla Bizancjum pojawiło się zagrożenie ze strony Turków Seldżuckich ze wschodu oraz Pieczyngów, Węgrów i Normanów Roberta Guiscarda z północy zachodu. Turkowie wdarli się w głąb Azji Mniejszej w latach sześćdziesiątych XI wieku, a w 1071 pokonali bizantyńskie wojska w bitwie pod Manzikertem, biorąc w niewolę cesarza Romana IV. W 1080 roku Seldżucy opanowali prawie całą Azję Mniejszą w wyniku chaosu jaki ogarnął Bizancjum poprzez ciągłe bunty, powstania i częste zmiany władców na tronie. Mniej więcej w tym czasie przedstawiciel wojskowej arystokracji Aleksy Komnen wykorzystując swoje powiązania z rodem Dukasów poprzez małżeństwo, został wysunięty przez stronnictwa Komnenów i Dukasów na kandydata do tronu. Aleksy dzięki pomocy Jerzego Paleologa został wpuszczony przez wojsko do Konstantynopola i w 1081 został ogłoszony cesarzem.
Aleksy I.
Na samym początku nowy władca musiał stawić czoło Normanom. Cesarz wezwał wówczas na pomoc Wenecję, ponieważ bizantyńska flota znajdowała się w krytycznym położeniu. Mimo zwycięstwa nad Normanami Roberta Guiscarda w 1082 Republika Wenecka kazała sobie drogo zapłacić za wsparcie Bizantyńczyków w postaci złota i przywilejów handlowych. Drugim zadaniem jakie stanęło na drodze Aleksego był sojusz pieczyńsko-turecki, który zaowocował oblężeniem Konstantynopola w 1085. Aleksy do zniweczenia planu przeciwników użył wtedy własnych sojuszy z Kumanami oraz emirem Nikei. Istniejący w Azji Mniejszej sułtanat Ikonium ulegał osłabieniu i podziałom, dlatego nadarzała się sposobność do odzyskania utraconych terenów. W tym celu cesarz starał się dla swoich planów wykorzystać zapał rycerzy pierwszej krucjaty zmierzających do Jerozolimy. Krzyżowcy zatrzymali się w Konstantynopolu w 1096. Aleksy zawarł z przywódcami pierwszej krucjaty układ, wedle którego oddadzą oni wszystkie miasta, które niegdyś należały do Bizancjum, a w zamian władca obiecywał pomoc materialną w wyprawie. Na mocy porozumienia dla Bizantyńczyków zostały odbite takie miasta jak Nikea, Smyrna, Efez i Sardes, czyli zachodnia część Azji Mniejszej. W ten sposób również wiele obszarów nadbrzeżnych w tym rejonie zostało przywróconych cesarzowi. Złamanie sojuszu z krzyżowcami nastąpiło dopiero wówczas, gdy Aleksy nie otrzymał Antiochii, ponieważ Boemund I utworzył tam własne księstwo. Z biegiem udanych kampanii potencjał militarny Bizancjum rósł, a państwo znacznie powiększyło się terytorialnie.
Jan II.
Po śmierci Aleksego w 1118 cesarzem został jego syn Jan II Komnen. W Italii nowy władca stosował politykę ochrony państwa poprzez antynormańską sieć sojuszy zabezpieczających państwo od zachodu. Pokonał on całkowicie Pieczyngów w 1122 po czym osiedlił ich na ziemiach Cesarstwa albo wcielił do armii, oraz ustanowił święto na pamiątkę tego wydarzenia. Podobny los co Pieczyngów spotkał Serbów z Raszki, licznie przesiedlonych do bizantyńskiej Azji Mniejszej. Serbia za rządów Jana stała się podporządkowana Bizantyńczykom. Wpływy Cesarstwa sięgały wtedy tak daleko na północ, że cesarz potrafił ingerować w wewnętrzne rozgrywki o władzę u Węgrów. W Konstantynopolu udzielono schronienia Almosowi, oślepionemu bratu Stefana II, co doprowadziło do napięć i węgierskich najazdów na Belgrad, czy Braniczewo około 1126 roku. Po uporządkowaniu spraw na Bałkanach Jan II mógł zająć się Azją Mniejszą, gdzie sułtanat Ikonium w dalszym ciągu przeżywał kryzys wewnętrzny. Nowym celem stało się podporządkowanie Antiochii czego nie udało się zrobić poprzednio w wyniku złamania przysięgi krzyżowców. Kampania przeprowadzona w 1137 roku zakończyła się podbiciem Królestwa Cylicji i zwycięskim oblężeniem Antiochii. Rajmund z Poitiers obiecał wierność cesarzowi i pozwolił mu na tryumfalny wjazd do miasta, czy zawieszenie cesarskiej chorągwi na murach. W 1142 roku Jan podjął drugą wyprawę przeciwko nieposłusznej Antiochii, ale dalsze plany przerwała nagła śmierć podczas polowania. Mimo to za jego panowania Bizancjum osiągnęło jeszcze większe sukcesy niż za Aleksego; powiększyło się zarówno na Bałkanach, jak i w Azji Mniejszej.
Manuel I.
Następcą Jana w 1143 został jego najmłodszy syn Manuel, za rządów którego Bizancjum bardzo wyraźnie przyjęło orientację prozachodnią. Cesarz otaczał się cudzoziemcami na dworze, wprowadzał rycerskie obyczaje i zawierał małżeństwa z zachodnioeuropejskimi księżniczkami. W 1147 przez Konstantynopol przemaszerowali rycerze drugiej krucjaty, jednak pomimo kolejnej przysięgi lennej krzyżowców w stosunku do bizantyńskiego cesarza wyprawa nie przyniosła mu żadnych korzyści. W tym samym roku normański król Roger II dokonał inwazji na Korfu, Teby i Korynt - miasta kluczowe dla bizantyńskiego przetwórstwa jedwabniczego. Roger przeniósł jedwabników do Palermo, by otworzyć własny przemysł włókienniczy. Rogerowi udało się udało się stworzyć antybizantyńską koalicję złożoną z Serbów, Węgrów, oraz Francuzów. Sojusznikami Manuela były Niemcy, Wenecja, czy Anglia. Mimo przejściowych sukcesów w Italii koalicja przeciwna Cesarstwu była zbyt silna, a Manuel stracił tam całkowicie wpływy i musiał wycofać wojska. Lepiej wyglądała polityka Bizancjum na Wschodzie, gdzie po opanowaniu Antiochii w 1159 Renald z Châtillon i Baldwin III wyraźnie poniżeni towarzyszyli cesarzowi w tryumfalnym wjeździe. Największą klęską Manuela I na Wschodzie była przegrana w 1176 bitwa pod Myriokefalon z Seldżukami, którzy otoczyli armię bizantyńską na przełęczach i całkiem rozbili. Klęska przekreśliła szansę na pełne odzyskanie Azji Mniejszej. Ciągłe wojny wyczerpywały Bizancjum ekonomicznie i militarnie, a ludność była nadmiernie obciążona podatkami. Po śmierci Manuela w 1180 nastąpiło nagłe załamanie potęgi państwa spowodowane zbyt ambitną polityką Komnenów w stosunku do posiadanych środków.
Andronik I.
Kolejny cesarz Aleksy II Komnen był zbyt młody by rządzić samodzielnie, dlatego władza przeszła w ręce regencji. Na jej czele stała żona Manuela, pochodząca z Zachodu Maria. Przeciwko rządom regentów wybuchł bunt Andronika; zarządcy Pontu, ambitnego kuzyna zmarłego Manuela. Andronik na tyle był indywidualistą, że wcześniej jawnie potrafił sprzeciwiać się cesarzowi, co skutkowało jego częstymi pobytami gościnnymi za granicą. Buntowi w 1182 pomogło powstanie w Konstantynopolu skierowane przeciwko zachodnim wpływom. Podczas powstania doszło do rzezi obcokrajowców z Europy Zachodniej, oraz do rabowania ich domów. Początkowo Andronik kierował polityką jako opiekun i regent młodego cesarza, ale szybko doprowadził do skazania na śmierć starą regencję w tym i cesarzową Marię, a następnie samego Aleksego II. Celem Andronika była naprawa państwa od wewnątrz w sposób gwałtowny, czego nie udało się osiągnąć poprzednim Komnenom. Ród Komnenów to przedstawiciele arystokracji, ale Andronik I jako jedyny spośród nich chciał wyeliminować przewagę możnowładztwa. Działo się to pierwszy raz od czasów Bazylego II, ale tym razem potrzeba było więcej energii i zaangażowania, toteż stosowano okrutne metody. Cesarz wykorzenił nadużycia podatkowe, sprzedaż państwowych urzędów, łapownictwo, oraz przekupstwo surowo karząc winnych. Z tych powodów Andronik był bardzo popularny na prowincji wśród sprawiedliwiej traktowanego chłopstwa. Ponadto zakazano ograbiania rozbitych statków, a ludzie dopuszczający się grabieży byli wieszani na masztach. Negatywnym skutkiem zamordystycznej polityki cesarskiej były ciągłe bunty i nawet jeśli arystokracja została w dużej mierze przetrzebiona, to i tak na niej opierała się wcześniej siła obronna państwa. O ile w polityce wewnętrznej Andronik odnosił siłą zamierzone plany, o tyle w działaniach zagranicznych ponosił szereg klęsk. Nastroje antyzachodnie źle nastawiły tamtejsze państwa przeciwko Bizancjum. W 1183 Serbowie razem z Węgrami spustoszyli Belgrad, Braniczewo, Nisz i Sofię. Serbia nie tylko się uniezależniła, ale także uzyskała południowe tereny między innymi Raszki czy Zety. Na wschodnich rubieżach Bizancjum bezpowrotnie straciło strategicznie ważną wyspę Cypr opanowaną przez Izaaka Komnena. Decydujący cios spadł na Andronika ze strony Normanów. Ich armia w 1185 wdarła się w głąb Bizancjum i jej część po zajęciu Tesalonik pomaszerowała na Konstantynopol. W obliczu zagrożenia z zewnątrz i rosnącego terroru z wewnątrz ludność stolicy rozszarpała Andronika I i pastwiła się nad jego ciałem w ramach zemsty za bezlitosną politykę. W ten sposób zakończyło się panowanie ostatniego z Komnenów.
Dynastia Angelidów.
Rządy następnej dynastii czyli Angelidów to okres pełnego zwycięstwa ziemskiej arystokracji. Współczesny im bizantyński historyk Niketas Choniata tak opisywał rządy Aleksego III Angelosa: 
Pierwszy z dynastii Angelidów - Izaak II Angelos był bierny w stosunku do wszystkich patologii ukróconych wcześniej przez Andronika. Nadużycia poborców podatkowych, łapownictwo czy sprzedawanie urzędów były na porządku dziennym w jeszcze bardziej dotkliwej formie. Samowola urzędników skarbowych w połączeniu z kolosalnymi wydatkami budżetu spowodowały podniesienie podatków. Dużą część pieniędzy ze skarbca przeznaczano na utrzymanie dworu, czy opłacanie sojuszniczych plemion by zabezpieczyć państwo z zewnątrz. Bezmyślny sposób zarządzania finansami zaznaczył się jeszcze bardziej gdy na tronie od 1195 zasiadał wspomniany wcześniej Aleksy III. Wraz ze zwiększaniem przywilejów dla możnowładztwa słabła władza centralna. Panowanie Angelidów zakończyło się rozpadem Bizancjum na kilkadziesiąt lat. Konstantynopol został zdobyty w 1204 przez uczestników czwartej krucjaty. Paradoksalnie rozbicie Cesarstwa pozwoliło raz jeszcze zaistnieć dynastii Komnenów, ponieważ ród ten sprawował władzę w Trapezuncie od 1204 aż do 1461 roku. Stosunkowo szybki rozkład państwa po 1185 pokazał, że Cesarstwo utrzymywali przy życiu jedynie sprawni władcy, ale fundamenty państwowości były w złym stanie. Mimo to odnowienie Komnenów było ostatnim tak długim okresem pomyślności w dziejach Bizancjum.

</doc>
<doc id="4985658" url="https://pl.wikipedia.org/wiki?curid=4985658" title="2 Gwardyjska Tamańska Dywizja Zmechanizowana">
2 Gwardyjska Tamańska Dywizja Zmechanizowana



</doc>
<doc id="4985664" url="https://pl.wikipedia.org/wiki?curid=4985664" title="Jacek Oko">
Jacek Oko

Jacek Wojciech Oko (ur. 29 sierpnia 1964 w Namysłowie) – polski inżynier elektroniki i telekomunikacji, menedżer i urzędnik państwowy, doktor nauk technicznych, od 2020 prezes Urzędu Komunikacji Elektronicznej.
Życiorys.
W 1989 ukończył studia na Wydziale Elektroniki Politechniki Wrocławskiej, następnie został pracownikiem naukowo-dydaktycznym na tej uczelni. Kształcił się w zakresie zarządzania projektami na The George Washington University School of Business and Public Management i odbył służbę wojskową w Centralnym Ośrodku Szkolenia Wojsk Łączności w Legnicy, zdał egzamin dla członków rad nadzorczych. W 2004 obronił doktorat nauk technicznych, specjalizował się w zakresie systemów multimedialnych i telekomunikacyjnych oraz teorii ruchu telekomunikacyjnego. Został starszym wykładowcą w Instytucie Telekomunikacji i Akustyki Wydziału Elektroniki PWr, zajmował stanowiska kierownicze w Dziale Informatyzacji Politechniki Wrocławskiej oraz Wrocławskim Centrum Sieciowo-Superkomputerowym. Autor publikacji naukowych i kierownik kilku projektów badawczych m.in. z zakresu cyberbezpieczeństwa i nowych technologii. Laureat nagród rektora PWr.
Pracował m.in. w Telefonii Dialog i Telefonii Lokalnej SA jako dyrektor departamentów. Zajmował stanowiska kierownicze w spółkach z branży telekomunikacyjnej, przez rok prowadził też własną działalność w zakresie doradztwa. 18 września 2020 został powołany na stanowisko prezesa Urzędu Komunikacji Elektronicznej (po skróceniu kadencji poprzednika Marcina Cichego).
Życie prywatne.
Jest żonaty, ma syna.

</doc>
<doc id="4985667" url="https://pl.wikipedia.org/wiki?curid=4985667" title="239 Baranowicka Dywizja Lotnictwa Myśliwskiego">
239 Baranowicka Dywizja Lotnictwa Myśliwskiego



</doc>
<doc id="4985668" url="https://pl.wikipedia.org/wiki?curid=4985668" title="Jon Ossoff">
Jon Ossoff

Thomas Jonathan Ossoff (ur. 16 lutego 1987 w Atlancie) – amerykański polityk pochodzenia żydowskiego, senator Stanów Zjednoczonych ze stanu Georgia, producent filmów dokumentalnych i dziennikarz śledczy.
Życiorys.
Życie młodzieńcze i edukacja.
Urodził się w Atlancie, jego ojciec był Żydem z korzeniami rosyjsko-litewskimi, matka pochodzi z Australii. Uczęszczał do prywatnej szkoły o nazwie Paideia. W szkole średniej odbył praktyki u kongresmena Johna Lewisa, który był ważną postacią ruchu praw obywatelskich. Uważał Lewisa za swojego mentora. Dzięki poparciu Lewisa udało mu się zebrać fundusze na pierwszą kampanie wyborczą. Ukończył studia magisterskie na London School of Economics. Po studiach został dyrektorem generalnym zlokalizowanej w Londynie firmy Insight TWI, która zajmuje się produkcją filmów dokumentalnych na temat spraw społecznych.
Kariera polityczna.
Ossoff był kandydatem Partii Demokratycznej w przedterminowych wyborach w 2017 roku w 6. okręgu wyborczym stanu Georgia do Izby Reprezentantów Stanów Zjednoczonych. Przegrał drugą turę, zdobywając 48,2% głosów z Karen Handel, która uzyskała 51,8%.
Jon Ossoff zwyciężył w przeprowadzonych 9 czerwca 2020 prawyborach Partii Demokratycznej do Senatu Stanów Zjednoczonych. W przeprowadzonych 3 listopada 2020 wyborach żaden z kandydatów nie uzyskał wymaganych 50% głosów. Zwyciężył w przeprowadzonej 5 stycznia 2021 drugiej turze, zdobywając 50,61% głosów.
20 stycznia 2021 wiceprezydent Stanów Zjednoczonych Kamala Harris zaprzysiężyła Jona Ossoffa na senatora. Jon Ossoff został pierwszym senatorem pochodzenia żydowskiego z Georgii i pierwszym od 1879 roku żydowskim senatorem z Głębokiego Południa.

</doc>
<doc id="4985672" url="https://pl.wikipedia.org/wiki?curid=4985672" title="Mięguszowiecki Filar">
Mięguszowiecki Filar

 
Mięguszowiecki Filar, w slangu taterników zwany Filarem Mięgusza – wypukła formacja skalna opadająca ze wschodniego wierzchołka Mięguszowieckiego Szczytu w kierunku północno-wschodnim w polskich Tatrach Wysokich. Ma wysokość około 880 m i składa się z trzech części o odmiennej budowie. Najniższa część to ściana o wysokości około 200 m, w slangu taterników zwana Czołówką MSW. Najdłuższa część środkowa to postrzępiona grań z wieloma turniami, turniczkami i siodełkami. Część górna o wysokości około 200 m to typowy filar oddzielający dwie ściany Mięguszowieckiego Szczytu; wschodnią i południową. 
W Mięguszowieckim Filarze w kolejności od dołu do góry wyróżnia się następujące obiekty:
Północno-wschodnim filarem wiedzie droga wspinaczkowa o tej samej nazwie. Wejście na nią znajduje się kilkanaście metrów na prawo od wylotu Maszynki do Mięsa. Droga ma deniwelację około 880 m, jej przejście latem przy dobrych warunkach zajmuje 6 godz., a trudności wyceniono na V w skali tatrzańskiej. Z obydwu stron filara dołącza do niej kilka dróg wspinaczkowych. Można się nimi wycofać, np. przy zmianie pogody.

</doc>
<doc id="4985673" url="https://pl.wikipedia.org/wiki?curid=4985673" title="Raphael Warnock">
Raphael Warnock

Raphael Gamaliel Warnock (ur. 23 lipca 1969 w Savannah) – amerykański polityk i duchowny baptystyczny, od 20 stycznia 2021 senator Stanów Zjednoczonych ze stanu Georgia. Pastor w kościele Ebenezer Baptist Church w Atlancie od 2005 roku.
Życiorys.
Młodość i edukacja.
Urodził się i dorastał w Savannah, jako 11. spośród 12 dzieci w rodzinie. Jego ojciec, Jonathan Warnock, wygłaszał kazania w Zielonoświątkowym Kościele Świętości. Matka Warnocka, Verlene, została pastorką tego samego kościoła. Ukończył studia licencjackie z psychologii na Morehouse College, gdzie zmienił wyznanie, został baptystą. 
Odbył praktyki letnie w kościele Sixth Avenue Baptist Church w Birmingham w stanie Alabama. Tam zetknął się z duchownym, który był uczniem Martina Luthera Kinga i uczestniczył w ruchu praw obywatelskich w latach 60. 
Studia magisterskie ukończył w seminarium Union Theological Seminary w Nowym Jorku. Jego praca magisterska była poświęcona sprzeciwowi niemieckiego duchownego Dietricha Bonhoeffera wobec nazizmu i zmaganiom z rasizmem Marthina L. Kinga. Na tej samej uczelni obronił również doktorat, który poświęcił konieczności zjednoczenia czarnych chrześcijan w celu rozwiązania problemów społecznych takich jak masowe uzależnienia od narkotyków, ubóstwo, nierówności dochodowe. 
Kariera duchownego.
Został pastorem w kościele w Baltimore. W 2004 roku rozpoczął pracę w kościele Ebenezer w Atlancie.
Jako pastor uważał, że kościoły czarnych mieszkańców USA powinny być "bardziej przyjazne wobec osób homoseksualnych". Potępiał seksizm i "kulturę patriarchalną". Krytycznie wypowiadał się o białych kościołach chrześcijańskich, oskarżając je o "współudział w praktyce segregacji rasowej i niewolnictwa". Jako pastor w Atlancie w swoich kazaniach bronił Genarlowa Wilsona, który został skazany na 10 lat więzienia za to, że jako 17-latek uprawiał seks z 15-latką. Po śmierci Trayvona Martina wygłosił kazanie w bluzie z kapturem.
Kariera polityczna.
W 2014 roku nawiązał współpracę z Stacey Abrams z Partii Demokratycznej, która koordynowała akcje rejestracji wyborców w Georgii. W tym samym roku opublikował książkę pod tytułem "The Divided Mind of the Black Church: Theology, Piety &amp; Public Witness". 
W 2020 został kandydatem demokratów w wyborach do Senatu w Georgii, jego kontrkandydatką była Kelly Loeffler. W pierwszej turze, która odbyła się 3 listopada 2020 żaden z kandydatów nie osiągnął wymaganej połowy głosów. Druga tura odbyła się 5 stycznia 2021. Warnock wygrał drugą turę i został pierwszym czarnoskórym senatorem w historii Georgii. 
W wyborach do Senatu 8 listopada 2022 Warnock, w pierwszej turze zajął pierwsze miejsce, ale nie zdobył wymaganej liczby co najmniej połowy głosów i w drugiej turze, 6 grudnia pokonał Republikanina Herschela Walkera. 
Życie prywatne.
14 lutego 2016 poślubił Oulèye Ndoye. Mają dwoje dzieci. Rozwiedli się w maju 2020 roku.

</doc>
<doc id="4985676" url="https://pl.wikipedia.org/wiki?curid=4985676" title="Chwastów​">
Chwastów​



</doc>
<doc id="4985677" url="https://pl.wikipedia.org/wiki?curid=4985677" title="Sitaram Yechury">
Sitaram Yechury

Sitaram Yechury (ur. 12 sierpnia 1952 w Ćennaj) – indyjski polityk.
Życiorys.
Urodził się w Ćennaj w rodzinie bramińskiej posługującej się na co dzień językiem telugu. Dorastał w Hajdarabadzie, uczęszczał do tamtejszej All Saints High School. Przeniósł się następnie do stołecznego Nowego Delhi, kontynuował edukację w Presidents Estate School. Studiował ekonomię, w St. Stephen's College i na Jawaharlal Nehru University (JNU), także w stolicy. Jego studia doktoranckie przerwał stan wyjątkowy (1975-1977), podczas którego Yechury został aresztowany. 
W działalność polityczną zaangażował się podczas studiów, wstępując do Federacji Studentów Indii (SFI), afiliowanej przy Komunistycznej Partii Indii (Marksistowskiej) (1974). Rok później uzyskał legitymację członkowską KPI (M). Był przewodniczącym związku studentów JNU (1977-1978), przyczynił się do wzrostu wpływów lewicy na kampusie macierzystej uczelni. Awansował w strukturach Federacji Studentów Indii, powierzono mu kolejno funkcje jednego z sekretarzy na poziomie ogólnokrajowym oraz przewodniczącego SFI (1986). Był pierwszym przywódcą tej organizacji studenckiej pochodzącym spoza Kerali i Bengalu Zachodniego.
Powierzano mu liczne funkcje w aparacie partyjnym KPI (M). Wchodzi w skład Komitetu Centralnego macierzystej formacji (od 1985). W 1988, na jej XIII kongresie wybrany do Centralnego Sekretariatu. W 1992 wreszcie, na XIV kongresie, włączony do Biura Politycznego. 19 kwietnia 2015 wybrany sekretarzem generalnym partii, zastąpił na tym stanowisku Prakasha Karata. Cieszy się zdecydowanym poparciem struktur partii z Bengalu Zachodniego. Zwracano jednocześnie uwagę, że jego awans został chłodno przyjęty w Kerali, innym bastionie KPI (M).
Przez dwie kadencje (2005-2017) zasiadał w izbie wyższej indyjskiego parlamentu federalnego. W 2017 i ponownie w 2020 partia odmówiła mu nominacji, co było szeroko interpretowane jako przejaw walki o wpływy w szeregach KPI (M).
Yechury ceniony jest za umiejętności negocjacyjne i oratorskie, odegrał kluczową rolę w negocjacjach koalicyjnych na poziomie federalnym, tak w 1996 jak i w 2004. Autor szeregu książek, w tym "Left Hand Drive", "What is this Hindu Rashtra", "Socialism in 21st Century", "Communalism vs Secularism" i "Ghrina Ki Rajniti". Publicysta, jego teksty ukazywały się między innymi na łamach "Hindustan Times". Poślubił dziennikarkę Seemę Chisti, doczekał się z nią 3 dzieci. Otrzymał nagrodę dla najlepszego indyjskiego parlamentarzysty (2016). 
Zaangażowany w kształtowanie relacji zagranicznych macierzystej partii, w tym charakterze odwiedzał choćby Kubę, Chińską Republikę Ludową i Portugalię. W 2016, bezpośrednio po śmierci Fidela Castro, wspominał, iż na spotkania z kubańskim przywódcą zwykł przynosić rocznik statystyczny. Przyznał, że nie był w stanie przywołać z pamięci wszystkich szczegółów, o które wypytywał go Castro.
Poza ojczystym telugu włada też bengalskim, tamilskim, hindi oraz angielskim.

</doc>
<doc id="4985686" url="https://pl.wikipedia.org/wiki?curid=4985686" title="Stara Wieś (przystanek kolejowy na Białorusi)">
Stara Wieś (przystanek kolejowy na Białorusi)

Stara Wieś (, "Staraja Wieś"; , "Staraja Wieś") – przystanek kolejowy w pobliżu miejscowości Woronicze, w rejonie zelwieńskim, w obwodzie grodzieńskim, na Białorusi. Położony jest na linii Baranowicze - Wołkowysk.
Nazwa pochodzi od pobliskiej wsi Stara Wieś. Nazwa przystanku w językach białoruskim i rosyjskim jest bardziej zbliżona do polskojęzycznej nazwy miejscowości niż do białoruskiej (Старое Сяло, "Staroje Siało") czy rosyjskiej (Старое Село, "Staroje Sieło").

</doc>
<doc id="4985692" url="https://pl.wikipedia.org/wiki?curid=4985692" title="Platenicze (przystanek kolejowy)">
Platenicze (przystanek kolejowy)

Platenicze (; ) – przystanek kolejowy w miejscowości Mioduchowo, w rejonie zelwieńskim, w obwodzie grodzieńskim, na Białorusi. Położony jest na linii Baranowicze - Wołkowysk.
Nazwa pochodzi od dawnej nazwy pobliskiej wsi Czyrwonaje Siało - Platenicze.

</doc>
<doc id="4985693" url="https://pl.wikipedia.org/wiki?curid=4985693" title="Filar Mięgusza">
Filar Mięgusza



</doc>
<doc id="4985695" url="https://pl.wikipedia.org/wiki?curid=4985695" title="Rui Campos do Nascimento">
Rui Campos do Nascimento

Rui Campos do Nascimento, znany jako Rui (ur. 23 września 1960 w Rio de Janeiro) – brazylijski siatkarz, medalista igrzysk olimpijskich, mistrzostw świata i igrzysk panamerykańskich.
Rui był w składzie reprezentacji Brazylii, która wygrała Mistrzostwa Ameryki Południowej 1981 odbywające się w Santiago. Zdobył srebrny medal podczas mistrzostw świata 1982, odbywających się w Argentynie, a w kolejnym roku tryumfował na Igrzyskach Panamerykańskich w Caracas. Reprezentował Brazylię na igrzyskach olimpijskich 1984 w Los Angeles. Wystąpił w dwóch z pięciu meczy fazy grupowej. Jego reprezentacja zdobyła srebro po przegranym meczu finałowym ze Stanami Zjednoczonymi.
Był zawodnikiem brazylijskich klubów Bradesco/Atlântica i ADC Pirelli, z którymi zdobywał wicemistrzostwo ligi brazylijskiej odpowiednio w sezonach 1982/1983 i 1986/1987. Grał także we włoskich zespołach Hasta Volley Asti i Città di Castello.

</doc>
<doc id="4985698" url="https://pl.wikipedia.org/wiki?curid=4985698" title="Rui Nascimento">
Rui Nascimento



</doc>
<doc id="4985702" url="https://pl.wikipedia.org/wiki?curid=4985702" title="Krzysztof Dyl">
Krzysztof Dyl

Krzysztof Dyl – polski urzędnik państwowy i inżynier telekomunikacji, w latach 2012–2016 prezes Urzędu Transportu Kolejowego, od 2016 wiceprezes Urzędu Komunikacji Elektronicznej (w 2020 p.o. prezesa UKE).
Życiorys.
W 2000 ukończył studia z elektroniki i telekomunikacji na Wydziale Telekomunikacji, Informatyki i Elektrotechniki Akademii Rolniczo-Technicznej w Bydgoszczy. Od 2000 do 2001 pracował w Ministerstwie Łączności. Od 2001 zatrudniony w Urzędzie Regulacji Telekomunikacji, przekształconym następnie w Urząd Regulacji Telekomunikacji i Poczty oraz w Urząd Komunikacji Elektronicznej (był m.in. szefem działu i wicedyrektorem departamentu). W latach 2006–2011 wiceprezes UKE ds. telekomunikacji i poczty.
W styczniu 2011 został zastępcą prezesa Urzędu Transportu Kolejowego. Od 5 stycznia do 17 czerwca 2012 był p.o. prezesa, a następnie od 18 czerwca 2012 do 24 lutego 2016 prezesem tej instytucji. W latach 2015–2016 wiceprzewodniczący i przewodniczący Grupy Niezależnych Regulatorów Rynku Kolejowego (IRG RAIL). W tym samym miesiącu powrócił do Urzędu Komunikacji Elektronicznej na stanowisko wiceprezesa. Od 31 maja do 18 września 2020 pełnił obowiązki prezesa UKE (po skróceniu kadencji poprzednika Marcina Cichego).

</doc>
<doc id="4985704" url="https://pl.wikipedia.org/wiki?curid=4985704" title="New Regency Pictures">
New Regency Pictures



</doc>
<doc id="4985705" url="https://pl.wikipedia.org/wiki?curid=4985705" title="Jeziornica (stacja kolejowa)">
Jeziornica (stacja kolejowa)

Jeziornica (; ) – stacja kolejowa w miejscowości Jeziornica, w rejonie słonimskim, w obwodzie grodzieńskim, na Białorusi. Położona jest na linii Baranowicze - Wołkowysk.
Stacja powstała w czasach carskich na linii Białystok - Baranowicze. Współczesny budynek pasażerski został wzniesiony w 1924.

</doc>
<doc id="4985708" url="https://pl.wikipedia.org/wiki?curid=4985708" title="Międzynarodowa Unia Towarzystw Immunologicznych">
Międzynarodowa Unia Towarzystw Immunologicznych

Międzynarodowa Unia Towarzystw Immunologicznych ("International Union of Immunological Societies", "IUIS") – międzynarodowa organizacja zrzeszająca wiele krajowych i regionalnych stowarzyszeń immunologicznych z całego świata. Organizacja została założona 5 maja 1969 roku w Brugii, a ma swoją siedzibę w Berlinie. Jest członkiem Międzynarodowej Rady Nauki.
Stowarzyszenia założyciele to: 
W 2019 roku IUIS liczył 83 stowarzyszenia członkowskie.
W skład komitetu wykonawczego IUIS w latach 2019–2022 wchodzą:
Co trzy lata IUIS, we współpracy z jednym z członkowskich stowarzyszeń krajowych organizuje międzynarodowy kongres, pod nazwą International Congress of Immunology (ICI). ICI w 2016 odbyło się w Melbourne w Australii. 
Następny pod nazwą IUIS2019 odbył się w Pekinie w Chinach w 2019 r., a Kapsztad w Południowej Afryce będzie gospodarzem IUIS2022.
Frontiers in Immunology to oficjalny dziennik IUIS. Immunopaedia.org jest oficjalną internetową platformą edukacyjną przed kursami immunologii organizowanymi przez IUIS w krajach rozwijających się, ale też w innych krajach.
Stałe komisje IUIS zajmują się następującymi zagadnieniami: immunologia kliniczna, edukacja, równość płci i rozwój kariery, immunoterapia, wrodzone zaburzenia odporności, nazewnictwo, publikacje, ocena jakości i standaryzacja, szczepionki i weterynaria. Do ich działań należy również klasyfikacja pierwotnych niedoborów odporności.

</doc>
<doc id="4985711" url="https://pl.wikipedia.org/wiki?curid=4985711" title="Życie Marianny">
Życie Marianny

Życie Marianny (oryg. fr. "La Vie de Marianne") – niedokończona powieść Pierre'a de Marivaux w jedenastu księgach, wydawana w latach 1731-1742, napisana w formie wspomnień głównej bohaterki.
Okoliczności powstania powieści.
Marivaux powrócił do gatunku powieściowego po wieloletniej przerwie, ostatnią powieść opublikował w 1717 roku. Kiedy w 1731 roku rozpoczął pracę nad "Życiem Marianny," znajdował się u szczytu powodzenia teatralnego. Odnosił sukcesy na obydwu scenach paryskich, rok wcześniej wystawił "Igraszki trafu i miłości". Jeżeli coś w tym okresie mogło go pchnąć ku próbie powieściowej to niepowodzenia dwóch pierwszych publikacji periodycznych. Powieść ukazywała się periodycznie, jak większość ówczesnych powieści. "Przypadki Idziego Blasa" ukazywały się przez dwadzieścia lat. Publikacja jedenastu ksiąg "Życia Marianny" zajęła dziesięć lat. Powieść pozostała nieukończona, jak wiele z ówczesnych powieści, m.in. najlepsza z powieści Crebillona syna "Les Egarements de l'esprit et du cœur", czy druga wybitna powieść Marivaux "Kariera wieśniaka", pisana w trakcie pracy nad "Życiem Marianny".
Treść.
Księga I – Marianna w Paryżu. Pan Climal.
W wyniku napadu bandytów na dyliżans giną wszyscy jego pasażerowie z wyjątkiem małej dziewczynki, Marianny. Mała sierota zostaje przygarnięta przez miejscowego proboszcza. Po latach, już jako panienka, Marianna wyjeżdża z siostrą swego opiekuna do Paryża, do ich umierającego krewnego. Krewny wkrótce umiera zostawiając tyle pieniędzy, aby starczyło na pokrycie jego długów. Po jakimś czasie umiera również proboszcz i jego siostra. Marianna, dziewczyna niepospolitej urody, zostaje sama i bez grosza w wielkim mieście. Udaje się na poszukiwanie zakonnika, który był częstym gościem w domu jej opiekunki. Ten oddaje ją pod opiekę pana Climal, mężczyzny około sześćdziesięcioletniego, szanowanego za prowadzenie pobożnego życia, któremu śliczna dziewczyna od razu wpada w oko. Umieszcza ją u swej szwagierki pani Dutour, kobiety trzydziestokilkuletniej, prowadzącej niewielki sklep z odzieżą. Po niedługim czasie mężczyzna odwiedza ją i dopytuje się czy oddałaby mu swą rękę. Marianna dochodzi do wniosku, że jej dobroczyńca zakochał się w niej. Nie jest jednak tego do końca pewna i zwleka z odpowiedzią. Zwłoka powoduje, że pożądliwy starzec obsypuje ją prezentami, przede wszystkim delikatną bielizną, sukniami, biżuterią. Przy okazji Marianna dochodzi do wniosku, że jego cele nie są do końca uczciwe. Pani Dutour radzi jej jednak nie odmawiać swemu dobroczyńcy, jak się okazuje obawia się utracić środki, które pan Climal płaci jej na utrzymanie dziewczyny. Marianna dokonuje handlu ze swoim sumieniem i przyjmuje podarunki. Przed upadkiem ratują ją nadchodzące wydarzenia.
Księga II – Spotkanie z Valville'm.
Marianna, dziewczyna bardzo ładna, dobrze ubrana i posiadająca naturalną dystynkcję, przyciąga spojrzenia młodych mężczyzn i budzi zawiść u kobiet podczas Mszy w niedzielę. W kościele spostrzega młodzieńca, który wpatruje się w nią bez zwykłej kokieterii. Przy wyjściu ze Mszy omal nie wpada pod koła rozpędzonej karety, zainteresowany nią młodzieniec podnosi ją i zanosi do swego domu, wzywa lekarza, który zaleca kilkudniowy odpoczynek. Młodzieniec o nazwisku Valville, ofiaruje się, że powiadomi o zdarzeniu rodzinę Marianny. Marianna nie chce jednak stracić w jego oczach, gdyby miało się okazać, że jest ubogą dziewczyną mieszkającą kątem w sklepie. Nalega więc, by mogła wrócić do domu. Valville, nie chcąc stracić z nią kontaktu każe zaprząc powóz. Marianna poddaje się i wyznaje we łzach, że mieszka u pani Dutour, znanej jak się okazuje Valville'owi. Do mieszkania młodzieńca wkracza pan Climal, wuj Valville'a, w towarzystwie swej znajomej. Jest zdziwiony widokiem siostrzeńca, klęczącego u stóp Marianny, a jednocześnie nie chce się przyznać przed swą znajomą, że ma z dziewczyną coś wspólnego. Chcąc ją wyrwać z rąk rywala, proponuje, że odprowadzą Mariannę. Ostatecznie po przepychankach zostaje wezwany dorożkarz, a Valville nie mogąc umieścić dziewczyny w powozie i nie chcąc na to pozwolić wujowi, wzywa w tym celu swe sługi. Przed sklepem pani Dutour dochodzi do awantury pomiędzy właścicielką sklepu a dorożkarzem o wynagrodzenie. Tą sceną Marivaux kończy drugą księgę powieści.
Księgi III-IV – Pani Miran.
Pan Climal odwiedza Mariannę. Ponieważ Valville zna jej adres, zamierza przenieść ją do innego domu i uposażyć ją miesięczną rentą. Na scenę, w której Climal klęczy u nóg Marianny, natyka się Valville i wybiega oburzony. Dziewczyna chce biec za nim i wszystko mu wyjaśnić ale jej opiekun na to nie pozwala. Marianna domaga się wobec tego, by wszystkie obietnice, które jej uczynił powtórzył publicznie. Climal zrywa z nią. Pani Dutour chce ją początkowo wyrzucić, ale gdy dowiaduje się, że pan Climal chciał ją przenieść, staje po jej stronie i radzi jej sprzedać otrzymane w podarku stroje. Dziewczyna jednak je odsyła. Udaje się do zakonnika, który polecił jej pana Climal, by szukać u niego pomocy, ale zastaje tam już swego byłego opiekuna, który ją oczernia. Udaje się jej przekonać zakonnika o swej niewinności, i ten przyrzeka jej poszukać pomocy. Zrozpaczona Marianna wstępuje do kościoła i żali się na głos przed Bogiem. Niezauważonym przez nią świadkiem jej skarg jest pani Miran, która, wzruszona jej losem, zapewnia jej miejsce w klasztorze i stałą pensję na ten cel. 
Za którąś z kolejnych wizyt opowiada Mariannie o swoim zmartwieniu. Jej syn nie chce korzystnie się ożenić, bo zakochał się w młodej dziewczynie spotkanej w kościele. Marianna przyznaje się, że tą dziewczyną jest ona. Na prośbę pani Miran, matki Valville'a, próbuje przekonać ukochanego, że nie może jej poślubić, bo wstępuje do klasztoru. Młodzieniec pozostaje niewzruszony. Matka ustępuje i pozwala się im spotykać do czasu aż przygotuje wszystko, co potrzebne do ich ślubu. Aby wprowadzić Mariannę w towarzystwo, pani Miran zabiera ją, jako swą daleką krewną z prowincji, której zmarli rodzice, na obiad do pani Dorsin. W trakcie kreślenia portretu pani Dorsin, Marianna czuje się zmęczona i kończy księgę czwartą.
Księgi V-VI – Spisek krewnej.
Tymczasem ciężko chory Climal wzywa Mariannę. Wyjawia świadkom swe postępowanie wobec niej i jako wynagrodzenie krzywd wyznacza jej 1200 franków renty, a resztę swego majątku zapisuje Valville'owi. W domu pana Climal Marianna spotyka, jego krewną panią de Fare, która urzeczona dziewczyną zaprasza ją na dwa dni do siebie na wieś pod Paryżem. W czasie pobytu na zamku pani de Fare, Mariannę spotyka pani Dutour, która zaopatruje zamek i z mściwością wyjawia szczegóły pobytu u niej. Panna de Fare przyrzeka dyskrecję, ale rozmowę podsłuchała jedna ze służących, która opowiada o wszystkim swej pani.
Pani de Fare chce natychmiast odesłać Mariannę do klasztoru. Żąda by Marianna spożywała posiłek w osobnym pokoju. Dziewczyna wraca do klasztoru. Odwiedza ją tam pewnego dnia nieznajoma, która upewniwszy się co do jej tożsamości, znika. Następnego dnia, pod pozorem powrotu do pani Miran, Marianna zostaje wywieziona do innego klasztoru. Nie wolno jej wysłać wiadomości do pani Miran, ani do Valville'a. Od przeoryszy dowiaduje się, że jej przewiezienie do nowego klasztoru jest dziełem krewnej Valville'a, żony ministra, która nie życzy sobie takiego małżeństwa w rodzinie. Osoba ta daje jej do wyboruː śluby zakonne albo małżeństwo z wybranym przez nią mężczyzną. Marianna nie chce zostać mniszką. Następnego dnia zostaje zawieziona do ministra, u którego zostaje jej przedstawiony kandydat na męża. Marianna odmawia poślubienia go. Tymczasem u ministra zjawiają się pani Miran i Valville, szukający zaginionej Marianny. Spisek krewnej wychodzi na jaw. Marianna wraca do pani Miran. Tak kończy się szósta księga powieści.
Księgi VII-VIII – Niewierność Valville'a.
Wszelkie przeszkody do zawarcia ślubu zostały pokonane. Tymczasem Valville zaczyna się interesować innymi kobietami. Kiedy wracają od ministra do klasztoru, spotykają znajomą pani de Miran, która zostawia w klasztorze córkę i wyjeżdża w sprawach spadkowych do Anglii. Córka, panna Warton, omdlewa, a Valville udziela jej pomocy. Wkrótce potem Marianna zapada na zdrowiu i przez kilka dni walczy o życie. Valville w tym czasie zaczyna się widywać z panną Warton. Powróciwszy do zdrowia Marianna dziwi się, że nie otrzymuje listów od swego narzeczonego. Panna Warton, która opiekowała się nią podczas choroby i zaprzyjaźniła się z nią, wyznaje jej z płaczem, że zakochała się w Valville'u, bo nic nie wiedziała o jego miłości do Marianny. Pokazuje jej też list miłosny, który dostała od ukochanego.
Podczas kolejnych spotkań, które panna Warton relacjonuje Mariannie, Valville przekonuje ją, że planowany ślub poróżni go z rodziną i narazi na kpiny przyjaciół. Marianna spostrzega, że panna Warton nie jest z nią szczera i przyjaciółki rozstają się. Pani Miran zabiera obydwie dziewczęta na wieś. Marianna próbuje się rozmówić z Valville'm, pokazując mu między innymi list napisany do panny Warton. Pani Miran, przekonana o dobrych stosunkach panujących między synem a Marianną, nakłania oboje do zawarcia ślubu. Marianna nie chce jednak być przeszkodą narzeczonemu. Na osobności opowiada pani Miran o wszystkim, co zaszło. Obydwie młode dziewczyny zostają odwiezione do klasztoru. Tam Marianna otrzymuje propozycję poślubienia pięćdziesięcioletniego, zamożnego oficera. Prosi o czas do namysłu i zwierza się zaufanej zakonnicy, że myśli raczej o wstąpieniu za jej przykładem do zakonu. Jej rozmówczyni przestrzega ją przed tym krokiem, opowiadając swoje dzieje.
Księgi IX-XI – Opowieść zakonnicy.
Urodzona w sekretnym małżeństwie, bohaterka opowieści, Tervire, wcześniej traci ojca. Jej matka ponownie wychodzi za mąż za wielkiego pana i wyjeżdża do Paryża, pozostawiając córkę na zamku pod opieką babci. Po śmierci babci dziewczyna trafia pod opiekę gospodyni, której matka płaci drobne sumy. Sąsiadka, pani Sainte-Hermières, namawia ją, by wstąpiła do klasztoru. Tervire jest już zdecydowana, ale poznana w klasztorze młoda zakonnica odradza jej ze łzami, prosi ją też o pośrednictwo w kontakcie z księdzem, w którym jest zakochana, i który chce ją porwać. Tervire odmawia kontaktu z nim, a ksiądz posługi w klasztorze. Tervire traci łaski swej opiekunki. Wkrótce jednak zostaje ponownie zaproszona ze względu na zainteresowanie, jakie wzbudziła w starym i schorowanym baronie de Sercour. Tervire daje się przekonać do korzystnego ożenku, na przeszkodzie staje jednak miejscowy ksiądz, który jest spadkobiercą barona, rzuca hańbiące podejrzenia na dziewczynę i ślub zostaje odwołany. Machinacje księdza wychodzą po jakimś czasie na jaw i baron ponawia propozycję. Tervire jednak odmawia.
Dziewczynę zabiera do siebie jej ciotka, pani Dursan. Jej syn okradł ją przed dwudziestu laty na znaczną sumę, by poślubić kobietę niskiego pochodzenia. Pani Dursan postanowiła w testamencie zapisać wszystko Tervire. Marnotrawny syn powraca, umierający, w rodzinne strony i dzięki pomocy Tervire jedna się z matką. Stara dama zmienia testament i zapisuje wszystko synowi, pod warunkiem, że jego syn ożeni się z Tervire. Wkrótce pani Dursan i jej syn umierają, a wdowa po zmarłym czyni dalszy pobyt Tervire w zamku tak przykrym, że dziewczyna wyjeżdża. Odwiedza swego brata z drugiego małżeństwa w Paryżu. W drodze powrotnej pomaga w oberży ubogiej kobiecie, która zachorowała i nie ma nawet za co się leczyć. Okazuje się, że jest ona jej matką. Po śmierci męża cały majątek został przepisany na syna, który miał ją utrzymywać. Po niedługim czasie syn tak jej uprzykrzył pobyt, że opuściła jego zamek, a pensja stawała się coraz mniejsza, aż w końcu kobieta znalazła się w nędzy. Tervire interweniuje u bratowej w sprawie matki, ale jak się wydaje nadaremnie.
Analiza.
Narracja.
"Życie Marianny" niemało zawdzięcza jakobickiej narracji Prévosta i libertyńskiej Crebillona syna. "Les Mémoires d'un homme de qualité" ukazały się w 1729, "Cléveland" i "Manon Lescaut" w 1732, "Tanzaï et Néadarné" Crebillona syna w 1734, ostatnia część "Idziego Blasa" w 1735, a pierwsza powieść Duclosa w 1741, na rok przed publikacją ostatniej części "Życia Marianny." Marivaux nie naśladuje jednak ani Lesage'a, ani Prévosta, oddaje swe pióro, jako sekretarz, uroczej osóbce, bardzo ładnej i bardzo bystrej, która pod koniec życia zabawia się opowiadaniem przyjaciółce wydarzeń ze swej młodości dla przyjemności przeżycia ich ponownie.
Marianna nie pisze książki, lecz rozmawia ze swą przyjaciółką. Nie wystrzega się okrzyków, powtórzeń, zwrotów potocznych. Uważna obserwatorka, śledzi w sobie i w innych wszelkie poruszenia uczuć, myśli, sekrety, które zostały ujawnione i te głęboko ukryte, małe kalkulacje miłości własnej i kokieterii i drobne kapitulacje sumienia. Zauważa i odnotowuje wszystko z dokładnością doświadczonego uczonego. Zauważa przede wszystkim drobne szczegóły, i w tej dziedzinie nic jej nie umyka. Marianna opowiada swoje życie, a ono nigdy nie biegnie prostą drogą. Dlatego wiele w jej relacji powtórzeń, stron jałowych, pominięć. Mówi na przykład w pewnym momencie, że już nie wrócimy do pani Dutour, po czym powraca do niej, a jej pojawienie się ma bardzo poważne skutki dla opowiadającej. W całym dziele daje się odczuć brak ogólnego planu. Marianna ma jednak tyle dowcipu, tak dobrze opowiada, że może zaprowadzić czytelnika tam gdzie chce. W powieści rzuca czar na wszystkich, którzy ją otaczają, który obejmuje także czytelników powieści.
Zakończenie powieści.
Wypełniająca trzy ostatnie księgi historia zakonnicy jest zupełnie odmienna co do stylu i treści. Nie ma w niej wcześniejszej skłonności do rzeczy błahych, kokieterii, refleksji, w których celowała Marianna. Narracja jest prosta, poważna, emocjonalna i pospieszna, zmierza prosto do celu i porusza raczej serce niż umysł.
Marivaux nie dokończył ani opowieści o Mariannie, ani o zakonnicy. Nie wiadomo czy Marianna odnalazła rodziców, czy Valville do niej wrócił. Wedle pierwotnego zamysłu autora Marianna miała wziąć ślub, zamierzony tytuł brzmiał bowiemː "Przygody hrabiny ***". Nie wiadomo jednak jak i za kogo Marianna miała wyjść za mąż.
Postaci.
Marivaux wyraziście rysuje portrety postaci występujących w powieściː Marianny kokietki i uroczej gawędziarki, pani Miran, u której dobroć bierze górę nad inteligencją, panny Warton uroczej, acz mało rozsądnej, panny Tervire dyskretnej i mądrej zakonnicy. Spośród innych znaczących postaci warto wspomnieć pana Climal świętoszkowatego światowca i sklepikarkę panią Dutour. Bardzo prawdziwie, choć z profilu został przedstawiony Valville, typ charakteru, który kocha namiętnie i szczerze, jak długo trzeba walczyć, a który chętnie rozgląda się za nowym romansem, gdy walka jest skończona. Kler, zupełnie w komediach Marivaux nieobecny, zajmuje w powieści znaczące miejsce. Najpierw to ksiądz wychowuje osieroconą Mariannę. Jej pierwszym opiekunem w Paryżu jest zakonnik. Sporą część czasu akcji powieściowej spędza Marianna wśród zakonnic, a jedna z nich staje się jej powiernicą.
Kontynuacja – Księga XII.
Trzy lata po ukazaniu się ostatniej księgi "Życia Marianny", w 1745 roku powieść wydano w całości, uzupełnioną o dodatkową XII księgę. Jej autorką jest pani Riccoboni, przeciętna aktorka, ale bardzo zdolna pisarka, żona dyrektora teatru włoskiego, w którym Marivaux odnosił swe największe sukcesy. Pani Riccoboni deklaruje na początku księgi zamiar dokończenia porzuconych przez Marivaux wątków Marianny i Tervire. Ostatecznie jednak pozostawia powieść nieukończoną.
Marianna zwierza się pani Miran z propozycji uczynionej jej przez hrabiego Sainte-Ange. Pani Miran chce go poznać. Hrabia okazuje się mężczyzną szczerym i uczciwym. Pragnie, by Marianna odrzuciła Valville'a, gdyby przypadkiem, skruszony, powrócił. Marianna twierdzi, że mogłaby ukochanemu wybaczyć słabość, ale nie porzucenie jej dla innej. Tymczasem Valville prosi ją o wstawienie się za nim i za panną Warton u jego matki. Marianna bawi się jego zakłopotaniem, chętnie obiecuje pomoc. Niewierny kochanek dostrzega swą stratę i jej urok. Hrabia oczekuje na odpowiedź. Tymczasem okazuje się, że Marianna swym wystąpieniem u ministra dokonała jeszcze jednego podboju. O jej rękę stara się młody, bogaty, markiz de Sinnery. Ona sama tęskni jednak do Valville'a. Otrzymuje od niego list, w którym ukochany prosi ją o spotkanie podczas którego usprawiedliwi się ze swego postępowania; nigdy nie przestał jej kochać i wyrzuca jej obojętność. Następnego dnia do pokoju oczekującej na Valville'a Marianny wpada panna Warton z listem od ukochanego i oskarża rywalkę, że skradła jej jego serce. Oświadcza, że nie zostawi tak tego i wychodzi. Autorka zapowiada mnóstwo interesujących wydarzeń, gdy znów chwyci za pióro, na tym jednak jej opowieść się urywa.
Marivaux dał dowód dobrego smaku autoryzując tą kontynuację. Nawet jeśli powieść nie została ukończona, znacznie przybliżyła się do rozwiązania, zwłaszcza w punkcie, który prawdopodobnie przysparzał Marivaux najwięcej trudności, powrotu Valville'a do swej pierwszej miłości. Pani Riccoboni pozostała wierna metodzie Marivaux, by uzależniać rozwój sytuacji dramatycznej od poruszeń ludzkiego serca, a nie od okoliczności zewnętrznych. W odróżnieniu od swego poprzednika pani Riccoboni nie potrafi tak głęboko wniknąć w odruchy sumienia, zręcznie jednak naśladuje jego tok myśli i styl.

</doc>
<doc id="4985716" url="https://pl.wikipedia.org/wiki?curid=4985716" title="Bitwa pod Antoninem">
Bitwa pod Antoninem

Bitwa pod Antoninem – walki polskiej 1 Dywizji Jazdy płk. Juliusza Rómmla z oddziałami sowieckiej 1 Armii Konnej Siemiona Budionnego toczone w okresie ofensywy Frontu Południowo-Zachodniego w czasie wojny polsko-bolszewickiej.
Geneza.
W końcu lipca Naczelne Dowództwo Wojska Polskiego planowało uderzenie na prawe skrzydło nacierających wojsk Michaiła Tuchaczewskiego. Do przeprowadzenia operacji zamierzano użyć także jednostek ściągniętych z Frontu Południowo-Wschodniego generała Edwarda Rydza-Śmigłego. Warunkiem sukcesu było wcześniejsze pobicie 1 Armii Konnej Siemiona Budionnego w obszarze Brodów i Beresteczka. 
Po pięciu dniach bitwy, szala zwycięstwa zaczęła przechylać się na stronę polską. Jednak sytuacja na Froncie Północnym, a szczególnie upadek Brześcia, zmusiła Naczelne Dowództwo Wojska Polskiego do przerwania bitwy.
W tym czasie dowódca sowieckiego Frontu Południowo-Zachodniego Aleksander Jegorow nakazał 1 Armii Konnej Budionnego zdobyć Lwów. Jej dywizje wdarły się w słabo obsadzoną lukę między polskimi 2 i 6 Armią, a 7 sierpnia pod Szczurowicami sforsowały Styr. 6 i 14 Dywizja Kawalerii z 45 Dywizją Strzelców miały działać zaczepnie w kierunku na Radziechów–Chołojów–Dobrotwór–Kamionkę Strumiłową, zaś 4 i 11 Dywizja Kawalerii na Busk. Północne skrzydło 1 Armii Konnej osłaniała walcząca pod Łuckiem 24 Dywizja Strzelców, a południowe 45 Dywizja Strzelców. 
Działania opóźniające na tym kierunku prowadziła Grupa Operacyjna Jazdy generała Kazimierza Sawickiego.
Walki pod Antoninem.
Po bitwie pod Beresteczkiem i Brodami 1 Dywizja Jazdy płk. Juliusza Rómmla prowadziła działania opóźniające na linii Rudenko – Łąckie – Kulików. 
8 sierpnia 14 pułk ułanów otrzymał bezpośrednio ze sztabu Grupy Operacyjnej Jazdy rozkaz odejścia z frontu i załadowania się na transporty kolejowe.
O rozkazie nie został poinformowany ani dowódca dywizji, ani inni dowódcy pułków współdziałający na polu walki z 14 p.uł. Widząc odejście z pozycji obronnych szwadronów 14 p.uł, również dowódca 9 pułku ułanów dał komendę swoim pododdziałom do odejścia na zachód. W ślad za nim poszły inne pułki i opuściły wcześniej zajmowane stanowiska obronne. Tej kuriozalnej sytuacji nie wykrył przeciwnik i nie rozpoczął natarcia. Tylko dzięki temu płk Rómmel mógł interweniować i próbował uporządkować niezaplanowany odwrót swojej dywizji. Dalszymi działaniami planował kierować z folwarku Antonin. Tam też ześrodkował dywizjon 8 pułku ułanów mjr. Karola Rómmla. Tymczasem w oddziałach dywizji wybuchła panika. Szosą na Antonin pod naporem sowieckiej 14 Dywizji Kawalerii bezładnie wycofywały się przemieszane szwadrony 9., 12. i 11 pułku ułanów oraz artylerzyści 4 dywizjonu artylerii konnej. Tym razem Sowieci zauważyli zamieszanie w szeregach polskich i położyli ogień na skłębioną masę wojska, a do szarży szykowały się kozackie sotnie.
Płk Rómmel bezskutecznie próbował opanować panikę. Przy sobie posiadał grupę około 50 oficerów i żołnierzy, a jedynym pułkiem, który w pełni zachował zdolność bojową był 1 pułk ułanów. Dowódca dywizji wysłał swojego szefa sztabu rtm. Stanisława Pragłowskiego, aby ten zbierał szwadrony w lesie za Antoninem, sam zaś, z zebraną pięćdziesięcioosobową grupą i 3 szwadronem 1 pułku ułanów, wykonał szarżę na Kozaków. Czerwonoarmiści nie przyjęli walki wręcz i wycofali się z pola bitwy, porzucając przy tym kilka taczanek. Szarżę ze stanowisk na skraju lasu wspierał dywizjon 8 pułku ułanów. W tym czasie udało się rtm. Pragłowskiemu uporządkować pułki i zorganizować obronę Radziechowa. Zgodnie z nowymi rozkazami, około 19:00 1 Dywizja Jazdy rozpoczęła dalszy odwrót w kierunku na Witków Nowy.

</doc>
<doc id="4985717" url="https://pl.wikipedia.org/wiki?curid=4985717" title="Bobrowniki (stacja kolejowa)">
Bobrowniki (stacja kolejowa)

Bobrowniki (; ) – towarowa stacja kolejowa w pobliżu miejscowości Bobrowniki i Grodzie, w rejonie ostrowieckim, w obwodzie grodzieńskim, na Białorusi. Obsługuje Białoruską Elektrownię Jądrową.
Stacja powstała w 2012 na potrzeby budowy Białoruskiej Elektrowni Jądrowej.

</doc>
<doc id="4985720" url="https://pl.wikipedia.org/wiki?curid=4985720" title="Micropitting">
Micropitting

Micropitting (z ang. mikro wżery) to zmęczeniowe uszkodzenie powierzchni materiału powszechnie obserwowanego w łożyskach tocznych i przekładniach zębatych. Zmęczenie to, zwane także w literaturze anglojęzycznej jako surface distress, jest inicjowane powierzchniowo na poziomie chropowatości. Termin micropitting został początkowo wprowadzony przez przemysł przekładniowy do opisania drobnych odprysków i pęknięć na powierzchni, które czasami pojawiają się na powierzchni styków toczno-ślizgowych. 
Powody powstawania.
Prace prowadzone nad teorią micropittingu wskazują, że istnieją trzy parametry mające istotny wpływ na rozwój tych wżerów. Należą do nich powierzchnia styku bieżni z elementem tocznym, odległość chropowatości i parametr Stribecka "k", który jest stosunkiem grubości filmu smarnego do złożonej chropowatości powierzchni. Wżery ulegają zmniejszeniu, gdy chropowatości są odkształcane elastycznie podczas pracy łożyska.
Konsekwencje.
Chociaż micropittingu nie można uważać za główny powód uszkodzenia elementu (np. łożyska tocznego), to może on generować zarówno zużycie, jak i zanieczyszczenia. To z kolei zmieni z czasem makro-profil i może prowadzić do spallingu. ISO 15243 odnosi się do tego rodzaju uszkodzenia lub awarii jako zniszczenia powierzchni lub zmęczenia na niej zainicjowanego, które pogarsza chropowatość powierzchni styku tocznego w warunkach ograniczonego smarowania i pewnego procentu ruchu ślizgowego powodującego powstawanie: 
Zapobieganie.
Ryzyko micropittingu można zmniejszyć kilkoma sposobami. Można to uzyskać na przykład poprzez: 
Jednym ze sposobów realizacji tego scenariusza jest zastosowanie powłok ochronnych, takich jak black oxide. Jednak pomimo wielu prac teoretycznych i eksperymentalnych dotyczących micropittingu opisujących to ogólnie (patrz np. w), wpływ powłok na micropitting nie został jeszcze dostatecznie zbadany. 

</doc>
<doc id="4985721" url="https://pl.wikipedia.org/wiki?curid=4985721" title="Białe Siodełko (Mięguszowiecki Filar)">
Białe Siodełko (Mięguszowiecki Filar)

Białe Siodełko (ok. 2250 m n.p.m.) – miejsce na Mięguszowieckim Filarze w Tatrach Polskich, w którym jego grzęda zamienia się w położony powyżej filar. Białe Siodełko znajduje się w górnej części Mięguszowieckiego Filara. Do Bańdziocha opada z niego Biały Żlebek, na przeciwną, wschodnią stronę do Wielkiej Galerii Cubryńskiej piarżysto-skalisty, stromy stok. Na Białym Siodełku odgałęzia się także szeroki i piarżysty Zachód Janczewskiego.
Z Bańdziocha prowadzi na Białe Siodełko droga wspinaczkowa. Czas przejścia 30 min, trudność I w skali tatrzańskiej.
Pierwszymi ludźmi na Białym Siodełku byli Stanisław Krygowski z przewodnikami Jędrzejem Marusarzem i Janem Stopką Ceberniakiem młodszym 2 sierpnia 1906 r. (przeszli od Czerwonego do Białego Siodełka).

</doc>
<doc id="4985723" url="https://pl.wikipedia.org/wiki?curid=4985723" title="Białe Siodełko">
Białe Siodełko



</doc>
<doc id="4985724" url="https://pl.wikipedia.org/wiki?curid=4985724" title="Anton Schindler">
Anton Schindler

Anton Felix Schindler (ur. 13 czerwca 1795 w Medlovie, zm. 16 stycznia 1864 w Bockenheim) – niemiecki dyrygent i pisarz muzyczny.
Życiorys.
Początkowo pobierał lekcje gry na skrzypcach u swojego ojca, nauczyciela w Medlovie. W latach szkolnych był członkiem chóru przy kościele św. Maurycego w Ołomuńcu, a od 1812 roku drugim skrzypkiem orkiestry miejskiej. W 1813 roku wyjechał do Wiednia, gdzie studiował prawo, jednak z powodu rozruchów uciekł w 1815 roku do Brna, gdzie spędził kilka tygodni w więzieniu. Od 1822 roku był pierwszym skrzypkiem i dyrygentem orkiestry wiedeńskiego Theater in der Josefstadt. Od 1825 roku był dyrygentem w Theater am Kärntnertor, a w latach 1829–1830 nauczycielem w przyteatralnej szkole śpiewu. Od 1831 do 1835 roku pełnił funkcję miejskiego dyrygenta w Münsterze, a od 1835 do 1840 roku w Akwizgranie. W latach 40. XIX wieku odbył kilka podróży do Francji, następnie w 1848 roku osiadł we Frankfurcie nad Menem. Od 1856 roku do śmierci mieszkał w Bockenheim.
W 1814 roku poznał w Wiedniu Ludwiga van Beethovena. W ostatnich latach życia kompozytora był jego sekretarzem i pośrednikiem w kontaktach, także biznesowych. Po śmierci kompozytora odziedziczył jego listy, rękopisy i około 400 tzw. zeszytów konwersacyjnych, jednak dużą część ze względów mogących zaszkodzić wizerunkowi Beethovena zniszczył. Napisał biografię Beethovena, "Biographie von Ludwig van Beethoven" (wyd. Münster 1840, 2. wydanie 1845, 3. wydanie 1860). Pomimo swojej stronniczości i braku krytycyzmu wobec kompozytora, pozostaje podstawowym źródłem informacji na temat życia Beethovena.

</doc>
<doc id="4985726" url="https://pl.wikipedia.org/wiki?curid=4985726" title="Guihulngan">
Guihulngan

 
Guihulngan – miasto na Filipinach, położone w regionie Środkowe Visayas, w prowincji Negros Oriental, na wyspie Negros.
W mieście znajduje się port morski.

</doc>
<doc id="4985727" url="https://pl.wikipedia.org/wiki?curid=4985727" title="Todd May">
Todd May

Todd Gifford May (ur. 1955 w Nowym Jorku) – amerykański filozof oraz wykładowca specjalizujący się w tematach egzystencjalizmu, filozofii moralnej, poststrukturalizmu, anarchizmu i postanarchizmu. Obecnie jest profesorem filozofii na Uniwersytecie Clemson na Wydzile Filozofii i Religii.
Życiorys.
Ukończył studia licencjackie w 1978 na Uniwersytecie Browna, w 1982 studia magisterskie na kierunku psychologia Duquesne University, natomiast w 1989 obronił doktorat z filozofii na Uniwersytecie Stanu Pensylwania. Jego praca nosiła tytuł "Psychology, Knowledge, Politics: The Epistemic Grounds of Michel Foucault's Genealogy of Psychology". 
W 1994 May wydał książkę "The Political Philosophy of Poststrukturalist Anarchism," którą zainicjował to, co nazwał „poststrukturalistycznym anarchizmem” (później określonego jako postanarchizm), opowiadając się za teorią opartą na poststrukturalistycznym rozumieniu władzy, szczególnie poprzez prace Michela Foucaulta i Emmy Goldman, przyjmując podejście anarchistyczne do etyki. 
May opublikował prace dotyczące głównych filozofów poststrukturalistycznych w tym Gillesa Deleuze'a i Michela Foucaulta. Jest również autorem książek popularnonaukowych na bardziej ogólne tematy, w tym "Our Practices, Our Selves, or, What It Means to Be Human" (2001), "Death" (2008), "Friendship in an Age of Economics: Resisting the Forces of Neoliberalism" (2014), "A Significant Life: Human Meaning in a Silent Universe" (2015), "A Fragile Life: Accepting Our Vulnerability" (2017). 
May, wraz z Pamelą Hieronymi, byli doradcami filozoficznym serialu telewizyjnego NBC "Dobre Miejsce". Razem pojawili się jako cameo w ostatnim odcinku. 

</doc>
<doc id="4985729" url="https://pl.wikipedia.org/wiki?curid=4985729" title="Ulica Radziwiłłowska w Krakowie">
Ulica Radziwiłłowska w Krakowie

Ulica Radziwiłłowska – ulica w Krakowie, w dzielnicy I, na Wesołej. Łączy ul. Kopernika z ul. Lubicz (z jej ślepym fragmentem biegnącym wzdłuż przekopu Talowskiego). W latach 1951–1990 była to ulica Mikołaja Reja.
Została wytyczona w latach 1889–1990 na gruntach zakupionych przez przedsiębiorców budowlanych (m.in. Wandalina Beringera) i przeznaczonych do parcelacji oraz na terenie prywatnych podmiejskich lokali nazywanych „ogrodami”, gdzie przed wytyczeniem Plant bawili się mieszkańcy Krakowa.
Nazwa została nadana w 1892 roku, nawiązuje do istniejącej w tej okolicy Wesołej, w XVII wieku, jurydyki Radziwiłłowskiej.
Zabudowa.
Domy to głównie czynszowe, 2–3 piętrowe eklektyczne kamienice oraz kilka budynków użyteczności publicznej.

</doc>
<doc id="4985734" url="https://pl.wikipedia.org/wiki?curid=4985734" title="Ellen Dubin">
Ellen Dubin

Ellen Dubin (ur. w Toronto w Ontario) – kanadyjska aktorka filmowa i telewizyjna, najbardziej znana z roli Giggeroty w serialu "Lexx".
W latach 2004-2006 występowała w roli Jeri Slate w serialu "Cyrograf". Wystąpiła też gościnnie w serialu "". W 2004 roku wystąpiła też w filmie "Napoleon Wybuchowiec".

</doc>
<doc id="4985737" url="https://pl.wikipedia.org/wiki?curid=4985737" title="Czerwone Siodełko">
Czerwone Siodełko

Czerwone Siodełko (ok. 2180 m n.p.m.) – trawiasty odcinek grzędy na Mięguszowieckim Filarze w Tatrach Polskich pomiędzy Białym Siodełkiem (ok. 2250 m) a Bańdziochową Strażnicą (ok. 2150 m). Ma duże znaczenie dla taterników, gdyż krzyżują się na nim drogi wspinaczkowe. Z Czerwonego Siodełka do Bańdziocha opada Czerwony Żlebek, na przeciwną stronę do Wielkiej Galerii Cubryńskiej opada zachód zwany Klimkową Ławką.
Z Wielkiej Galerii Cubryńskiej przez Klimkową Ławkę, Czerwone Siodełko i Czerwony Żlebek prowadzi droga wspinaczkowa do Bańdziocha: 0 w skali tatrzańskiej, kruszyzna i strome trawki. Czas przejścia 30 min.

</doc>
<doc id="4985740" url="https://pl.wikipedia.org/wiki?curid=4985740" title="Antalya Open 2021">
Antalya Open 2021

Antalya Open 2021 – tenisowy turniej ATP kategorii ATP Tour 250 w sezonie 2021 z cyklu Antalya Open rozgrywany w dniach 7–13 stycznia 2021 roku w Antalyi na kortach twardych o puli nagród wynoszącej 361 800 euro.

</doc>
<doc id="4985742" url="https://pl.wikipedia.org/wiki?curid=4985742" title="Leptochilus pteropus">
Leptochilus pteropus



</doc>
<doc id="4985743" url="https://pl.wikipedia.org/wiki?curid=4985743" title="Aura (album Tides From Nebula)">
Aura (album Tides From Nebula)

Aura – pierwszy album studyjny polskiego zespołu muzycznego Tides From Nebula. Wydawnictwo ukazało się 2009 roku.

</doc>
<doc id="4985744" url="https://pl.wikipedia.org/wiki?curid=4985744" title="Potamoi">
Potamoi



</doc>
<doc id="4985748" url="https://pl.wikipedia.org/wiki?curid=4985748" title="(What's So Funny 'Bout) Peace, Love, and Understanding">
(What's So Funny 'Bout) Peace, Love, and Understanding



</doc>
<doc id="4985751" url="https://pl.wikipedia.org/wiki?curid=4985751" title="76 Gwardyjska Dywizja Desantowo-Szturmowa">
76 Gwardyjska Dywizja Desantowo-Szturmowa

76 Czernichowska Gwardyjska Dywizja Desantowo-Szturmowa odznaczona Orderem Czerwonego Sztandaru i Orderem Suworowa () – związek taktyczny Sił Zbrojnych Federacji Rosyjskiej, wchodzący w skład jednego z dwóch samodzielnych rodzajów wojsk Sił Zbrojnych Federacji Rosyjskiej (drugi to Wojska Rakietowe Przeznaczenia Strategicznego).
Historia.
W 1991 dywizja w składzie 104., 234. i 237 pułk powietrznodesantowy oraz 1140 pułk artylerii stacjonowała w Pskowie w Leningradzkim Okręgu Wojskowym.
Jednostka uchodzi za jedną z najbardziej elitarnych w siłach zbrojnych FR. Była wykorzystana w dwóch wojnach czeczeńskich (w latach 1994-96 i 1999-2007) oraz w wojnie z Gruzją w sierpniu 2008 roku. W marcu 2014 żołnierze jednostki uczestniczyli w aneksji Krymu, a w 2022 w inwazji na Ukrainę.

</doc>
<doc id="4985752" url="https://pl.wikipedia.org/wiki?curid=4985752" title="SMS M 85">
SMS M 85



</doc>
<doc id="4985753" url="https://pl.wikipedia.org/wiki?curid=4985753" title="Nabiedrennik">
Nabiedrennik

Nabiedrennik – prawosławna szata liturgiczna.
Nabiedrennik w kształcie prostokątnej chusty, nakładany na prawe biodro, podobnie jak Palica symbolizuje miecz duchowy (Słowo Boże), przyznawany jako nagroda za wieloletnią służbę kapłańską.
Podczas nakładania nabiedrennika kapłan odmawia modlitwę:

</doc>
<doc id="4985754" url="https://pl.wikipedia.org/wiki?curid=4985754" title="Bańdziochowe Siodełko">
Bańdziochowe Siodełko

Bańdziochowe Siodełko (ok. 1960 m n.p.m.) – płytkie siodełko na Mięguszowieckim Filarze w Tatrach Polskich pomiędzy Bańdziochowym Grzebykiem a Wyżnią Turnią nad Maszynką (ok. 1960 m). Znajduje się tuż po południowo-zachodniej stronie tej ostatniej. Wcięte jest w grań tylko na 1 m i składa się z dwóch siodełek, pomiędzy którymi jest 6-metrowej długości, łatwy do przejścia koń skalny. Jest łatwo rozróżnialne, gdyż zaraz koło niego znajduje się Wyżnia Turnia nad Maszynką z dużym, jasnym obrywem. Bańdziochowe Siodełko ma znaczenie z tego względu, że stanowi najłatwiejsze miejsce, z którego podczas przejścia Mięguszowieckim Filarem można się wycofać do Bańdziocha. Rolę tę spełnia wyżej położone siodełko. Ku północnej ścianie odchodzi od niego poziomy zachodzik, ku wschodniej stromy, trawiasty, podwójny żlebek.

</doc>
<doc id="4985760" url="https://pl.wikipedia.org/wiki?curid=4985760" title="M 85">
M 85



</doc>
<doc id="4985761" url="https://pl.wikipedia.org/wiki?curid=4985761" title="M-85">
M-85



</doc>
<doc id="4985762" url="https://pl.wikipedia.org/wiki?curid=4985762" title="Narękawki">
Narękawki

Narękawki, Poruczy – szata liturgiczna w obrządku bizantyjskim i wielu obrządkach wschodnich, używana do sprawowania liturgii przez diakonów i prezbiterów.
Narękawki służą do wiązania rękawów przy dłoniach, przez diakonów i prezbiterów. Symbolizują one więzy, którymi skrępowany był Zbawiciel w czasie męki.
Przed nałożeniem narękawków jest odmawiana modlitwa:

</doc>
<doc id="4985763" url="https://pl.wikipedia.org/wiki?curid=4985763" title="Eighteenth Street Lounge Music">
Eighteenth Street Lounge Music

Eighteenth Street Lounge Music (w skrócie ESL Music) – amerykańska, niezależna wytwórnia płytowa, założona w 1995 roku w Waszyngtonie przez Roba Garzę i Erica Hiltona (założycieli zespołu Thievery Corporation w tym samym roku).
Historia.
W 1995 roku grupa wspólników, w tym: Farid Nouri, Eric Hilton, Yama Jewayni i Aman Ayoubi otworzyła w starej, waszyngtońskiej rezydencji klub muzyczny Eighteenth Street Lounge, oferujący swoim bywalcom różnorodną muzykę: jazz, reggae i deep house. Szefem klubu został Farid Nuri. Wiosną tego samego roku w klubie spotkali się Eric Hilton i Rob Garza i postanowili założyć własny zespół muzyczny, Thievery Corporation, co zrealizowali latem. Również w tym samym roku założyli własną, niezależną wytwórnię muzyczną, Eighteenth Street Lounge Music. W styczniu 1996 roku wytwórnia wydała debiutancki singiel zespołu, „2001: A Spliff Odyssey”, a później – debiutancki album, "Sounds from the Thievery Hi-Fi". 
Artyści.
Lista na podstawie strony wytwórni w Discogs 

</doc>
<doc id="4985764" url="https://pl.wikipedia.org/wiki?curid=4985764" title="Pas (szata)">
Pas (szata)

Pas, Pojas – szata liturgiczna w obrządku bizantyjskim i wielu obrządkach wschodnich, używana do sprawowania liturgii przez prezbiterów.
Pas służy do ściągania sticharionu i epitrachelionu w celu ułatwienia sprawowania czynności przez prezbitera. 
Symbolizuje ręcznik, którym Zbawiciel przewiązał się po umyciu nóg uczniom oraz gotowość i wolę nienagannej służby.
Podczas nakładania pasa kapłan odmawia modlitwę:

</doc>
<doc id="4985765" url="https://pl.wikipedia.org/wiki?curid=4985765" title="Rothaford Gray">
Rothaford Gray

Rothaford Gray – kanadyjski aktor filmowy i telewizyjny.

</doc>
<doc id="4985775" url="https://pl.wikipedia.org/wiki?curid=4985775" title="Kościół Świętej Rodziny w Gajcu">
Kościół Świętej Rodziny w Gajcu

Kościół pw. Świętej Rodziny w Gajcu – rzymskokatolicki kościół filialny w Gajcu, w powiecie słubickim, w województwie lubuskim. Należy do parafii Najświętszego Serca Jezusowego w Rzepinie.
Historia.
Kamienny kościół został zbudowany około 1800. Obiekt został zniszczony w trakcie działań II wojny światowej, w 1945. Odbudowano go w 1988. W przeszłości od strony zachodniej dostawiona do niego była drewniana wieża dzwonnicza.

</doc>
<doc id="4985780" url="https://pl.wikipedia.org/wiki?curid=4985780" title="Paprotnik sierpowaty">
Paprotnik sierpowaty



</doc>
<doc id="4985786" url="https://pl.wikipedia.org/wiki?curid=4985786" title="Klasztor franciszkanów konwentualnych w Nagasaki">
Klasztor franciszkanów konwentualnych w Nagasaki

 – klasztor franciszkański w Nagasaki, w Japonii, na wyspie Kiusiu. Został założony przez św. Maksymiliana Kolbe pod nazwą "Mugenzai no Sono", czyli "Ogród Niepokalanej".
Historia.
W 1930 Maksymilian Kolbe przybył do Nagasaki, a rok później zakupił parcelę na zboczu wzgórza Hikoyama. Klasztor franciszkanów został zbudowany w tym miejscu w ciągu 6 następnych lat. W 1934 władze wydały zgodę na budowę kościoła (obecnie: kościół Hongōchi (カトリック本河内教会), który był konsekrowany 15 sierpnia tego roku. Do 1937 wybudowano seminarium duchowne i budynek wydawnictwa, które publikowało miesięcznik "Seibo no Kishi" ("Rycerz Niepokalanej"). Brat Kornel Czupryk od grudnia 1933 do 1936 był przełożonym misji franciszkańskiej w Nagasaki. Od 1940 przeorem klasztoru był o. Mieczysław Maria Mirochna.
Gdy 9 sierpnia 1945 załoga amerykańskiego bombowca zrzuciła na Nagasaki bombę atomową, to stok góry osłonił budynek klasztorny przed falą uderzeniową i zniszczeniem. Polscy franciszkanie w klasztorze utworzyli sierociniec dla dzieci, które utraciły rodziny w wyniku wybuchu. Brat Zenon Żebrowski, w Japonii zwany bratem Zeno, zajął się pomaganiem ofiarom wojny i bezdomnym.
W 1954 przy kościele utworzono parafię, a w 1964 wybudowano nowy, obecny budynek kościoła. Klasztor odwiedził papież Jan Paweł II w 1981, a w 1982 przybyła tu z wizytą Matka Teresa z Kalkuty.
Obecnie na terenie klasztoru znajduje się Izba Pamięci św. Maksymiliana Kolbe oraz Liceum i Przedszkole Rycerzy Niepokalanej. Na wzgórzu powyżej znajduje się grota Matki Bożej z Lourdes, do której prowadzi ścieżka ze stacjami drogi krzyżowej. Jest to miejsce pielgrzymkowe (nazywane "Japońskim Niepokalanowem"), odwiedzane przez Japończyków i cudzoziemców. Adres: 2 Chome-2-1 Hongouchi, Nagasaki, 850-0012, Japonia.

</doc>
<doc id="4985787" url="https://pl.wikipedia.org/wiki?curid=4985787" title="Amazon Lumberyard">
Amazon Lumberyard

Amazon Lumberyard – darmowy wieloplatformowy silnik gier komputerowych stworzony przez Amazon. Bazuje na silniku CryEngine. Był licencjonowany przez Crytek w 2015.
Silnik oferuje integrację z Amazon Web Services, aby pozwolić deweloperom stworzyć lub hostować swoje gry na serwerach Amazona, jak też obsługiwać transmisje przez Twitch. Dodatkowo silnik posiada funkcję Twitch ChatPlay, pozwalającą widzom strumienia mieć wpływ na grę poprzez powiązany czat – metoda gry była inspiracją fenomenu "Twitch Plays Pokémon".
Kod źródłowy jest dostępny dla użytkowników końcowych z pewnymi ograniczeniami: użytkownicy nie mogą publicznie udostępniać kodu źródłowego ani wykorzystać go do wydania własnego silnika. Pierwsza wersja zadebiutowała 9 lutego 2016 wraz z GameLift, płatną usługą do wdrażania i hostowania gier wieloosobowych, mającą na celu umożliwienie deweloperom łatwiejsze tworzenie gier, które przyciągną „duże i tętniące życiem społeczności fanów”. Od marca 2018 oprogramowanie jest w wersji beta i oferuje kompatybilność z Microsoft Windows, PlayStation 4 i Xbox One, a także z pewnymi ograniczeniami na systemy iOS i Android. Wsparcie na systemy Linux i MacOS są planowane w przyszłych wydaniach. Do wersji 1.3 Beta dodano technologię wirtualnej rzeczywistości, dzięki której gry deweloperów mogą liczyć się ze wsparciem urządzeń jak Oculus Rift i HTC Vive.
Mimo tego, że silnik jest oparty na architekturze silnika CryEngine, zawiera on wiele niestandardowych systemów (niektóre z nich są w trybie podglądu). Kilka z tych systemów to: The Component Entity System, Fur Shader, Modular Gems (które pozwalają deweloperom tworzenie własnych komponentów, jak i dodanie istniejących do swoich gier), Script Canvas i wiele innych.
Technologię dźwięku Wwise firmy Audiokinetic, którą wykorzystano w wielu popularnych grach, dodano z wersją 1.0 Beta w lutym 2016.
Pierwsza aktualizacja do Lumberyard została wydana 14 marca 2016 i obejmowała wsparcie dla niektórych urządzeń mobilnych, tak jak urządzenia z systemem iOS z procesorami A8 i dla Nvidia Shield TV, dodała również importer FBX oraz oprogramowanie do teksturowania „Substance” firmy Allegorithmic.
16 sierpnia 2017 został udostępniony kod źródłowy silnika w serwisie GitHub. Jest on pod licencją zamkniętego oprogramowania.

</doc>
<doc id="4985797" url="https://pl.wikipedia.org/wiki?curid=4985797" title="Romann Berrux">
Romann Berrux

Romann Berrux (ur. 13 sierpnia 2001 we Francji) – francuski aktor znany m.in. z roli Fergusa w serialu "Outlander""."
Życiorys.
W 2016 roku rozpoczął studia aktorskie pod kierunkiem Clarence'a Tokleya w BAW Teen Film Acting Workshop w Paryżu. Pierwszą pracę w zawodzie aktora podjął już w wieku pięciu lat.
Rola Fergusa w serialu "Outlander" była pierwszą anglojęzyczną rolą Berruxa.

</doc>
<doc id="4985822" url="https://pl.wikipedia.org/wiki?curid=4985822" title="Kamienica przy ulicy Radziwiłłowskiej 29 w Krakowie">
Kamienica przy ulicy Radziwiłłowskiej 29 w Krakowie

Kamienica przy ulicy Radziwiłłowskiej 29 – kamienica znajdująca się w Krakowie, w dzielnicy I, na Wesołej.
Jest to trójkondygnacyjny budynek, czynszowa kamienica, o neorenesansowej fasadzie wzniesiony w 1896 roku, według projektu architekta Leopolda Tlachny.
W 1929 roku jej właścicielem został Wincenty Szymborski, ojciec przyszłej noblistki. Wisława Szymborska mieszkała w tej kamienicy w latach 1929–1948, o czym informuje tablica pamiątkowa umieszczona na fasadzie budynku.
Sufity klatki schodowej zdobią malunki. Nad bramą wejściową kamienicy znajduje się okno witrażowe.

</doc>
<doc id="4985842" url="https://pl.wikipedia.org/wiki?curid=4985842" title="Rosario Parmeggiani">
Rosario Parmeggiani



</doc>
<doc id="4985844" url="https://pl.wikipedia.org/wiki?curid=4985844" title="Alin Cristian Mituța">
Alin Cristian Mituța

Alin Cristian Mituța (ur. 24 maja 1984 w Novaci) – rumuński polityk i politolog, poseł do Parlamentu Europejskiego IX kadencji.
Życiorys.
W 2007 uzyskał licencjat ze stosunków międzynarodowych w SNSPA w Bukareszcie oraz z politologii na Université Paris-Nanterre, a w 2009 magisterium ze stosunków europejskich w Instytucie Nauk Politycznych w Paryżu. Pracował m.in. jako doradca polityczny w Europarlamencie oraz urzędnik w Europejskim Komitecie Ekonomiczno-Społecznym. Po powrocie do Rumunii był sekretarzem stanu i dyrektorem gabinetu premiera Daciana Cioloșa. Kontynuował następnie bliską współpracę z byłym premierem jako współzałożyciel i dyrektor wykonawczy powołanego przez Daciana Cioloșa stowarzyszenia Asociația Platforma România 100, a także jako członek władz jego ugrupowania PLUS.
W wyborach w 2019 z rekomendacji partii PLUS kandydował do Europarlamentu. Mandat posła do PE IX kadencji objął w grudniu 2020, zastępując Cristiana Ghineę. W 2022 dołączył do nowej partii Daciana Cioloșa pod nazwą REPER.

</doc>
<doc id="4985847" url="https://pl.wikipedia.org/wiki?curid=4985847" title="Uździewszczyzna">
Uździewszczyzna

Uździewszczyzna – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie dokszyckim, w sielsowiecie Porpliszcze.
Dawniej używana nazwa Siabrynka.
Historia.
W czasach zaborów w powiecie wilejskim, w guberni wileńskiej Imperium Rosyjskiego.
W dwudziestoleciu międzywojennym zaścianek leżał w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Porpliszcze.
Według Powszechnego Spisu Ludności z 1921 roku zamieszkiwały tu 43 osoby, 26 było wyznania rzymskokatolickiego, a 17 prawosławnego. Jednocześnie wszyscy mieszkańcy zadeklarowali polską przynależność narodową. Było tu 5 budynków mieszkalnych. W 1931 w 5 domach zamieszkiwało 39 osób.
Wierni należeli do parafii rzymskokatolickiej w Parafianowie i prawosławnej w Porpliszczach. Miejscowość podlegała pod Sąd Grodzki w Dokszycach i Okręgowy w Wilnie; właściwy urząd pocztowy mieścił się w Porpliszczach.

</doc>
<doc id="4985860" url="https://pl.wikipedia.org/wiki?curid=4985860" title="Pieronka (Rudna Mała)">
Pieronka (Rudna Mała)



</doc>
<doc id="4985862" url="https://pl.wikipedia.org/wiki?curid=4985862" title="98 Gwardyjska Dywizja Powietrznodesantowa">
98 Gwardyjska Dywizja Powietrznodesantowa

98 Świrska Gwardyjska Dywizja Powietrznodesantowa im. 70-lecia Wielkiego Października, odznaczona Orderem Czerwonego Sztandaru i Orderem Kutuzowa () – związek taktyczny Sił Zbrojnych Federacji Rosyjskiej, wchodzący w skład jednego z dwóch samodzielnych rodzajów wojsk Sił Zbrojnych Federacji Rosyjskiej (drugi to Wojska Rakietowe Przeznaczenia Strategicznego), stacjonujący w Iwanowie.
Historia.
W 1991 dywizja w składzie 217.,299. i 300 pułk powietrznodesantowy oraz 1065 pułk artylerii posiadała swoje jednostki w Kiszyniowie i w Biełgorodzie w Odeskim Okręgu Wojskowym.
Jednostka brała udział w działaniach w Gruzji, w walkach na Ukrainie, m.in. w rejonie Iłowiajśka, zajęła parlament Krymu podczas aneksji tego terytorium.
Struktura.
2015.

</doc>
<doc id="4985863" url="https://pl.wikipedia.org/wiki?curid=4985863" title="106 Gwardyjska Dywizja Powietrznodesantowa">
106 Gwardyjska Dywizja Powietrznodesantowa

106 Tulska Gwardyjska Dywizja Powietrznodesantowa odznaczona Orderem Czerwonej Gwiazdy i Orderem Kutuzowa () – związek taktyczny Sił Zbrojnych Federacji Rosyjskiej, wchodzący w skład jednego z dwóch samodzielnych rodzajów wojsk Sił Zbrojnych Federacji Rosyjskiej (drugi to Wojska Rakietowe Przeznaczenia Strategicznego); stacjonuje w Tule.
Historia.
W 1991 dywizja w składzie 51.,135. i 331 pułk powietrznodesantowy oraz 1182 pułk artylerii stacjonowała w Tule w Moskiewskim Okręgu Wojskowym.

</doc>
<doc id="4985877" url="https://pl.wikipedia.org/wiki?curid=4985877" title="Juliusz Brill">
Juliusz Brill

Juliusz Brill (ur. 19 listopada 1901 we Lwowie, zm. 20 lutego 1981 w Warszawie) – polski naukowiec, wykładowca na Uniwersytecie Warszawskim i w Szkole Głównej Gospodarstwa Wiejskiego. Specjalizował się w zagadnieniach z zakresu ogólnie pojętej medycyny weterynaryjnej, w szczególności mikrobiologii, oraz czynników warunkujących występowanie, przebieg i szerzenie się wśród zwierząt chorób zakaźnych. Członek korespondent Polskiej Akademii Nauk od 1965 roku, w poczet członków rzeczywistych tej instytucji został przyjęty w 1973 roku. Przewodniczył Polskiemu Towarzystwu Mikrobiologów. W 1961 został wybrany na stanowisko prezesa Polskiego Towarzystwa Nauk Weterynaryjnych. W 1977 za udział w uwolnieniu Polski od gruźlicy bydła otrzymał Nagrodę Państwową I stopnia.

</doc>
<doc id="4985878" url="https://pl.wikipedia.org/wiki?curid=4985878" title="Wiesznie">
Wiesznie

Wiesznie (; ) – wieś na Białorusi, w obwodzie witebskim, w rejonie dokszyckim, w sielsowiecie Porpliszcze.
Dawniej stosowana nazwa – Wiesznia, Wierzchnie.
Historia.
W czasach zaborów wieś leżała w gminie Sitce, w powiecie wilejskim w guberni wileńskiej Imperium Rosyjskiego.
W dwudziestoleciu międzywojennym wieś leżała w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Porpliszcze.
Według Powszechnego Spisu Ludności z 1921 roku zamieszkiwało tu 207 osób, 3 było wyznania rzymskokatolickiego, 204 prawosławnego. Jednocześnie 200 mieszkańców zadeklarowało polską przynależność narodową, 7 białoruską. Było tu 35 budynków mieszkalnych. W 1931 w 41 domach zamieszkiwały 222 osoby.
Wierni należeli do parafii rzymskokatolickiej w Dzierkowszczyźnie i prawosławnej w Porpliszczach. Miejscowość podlegała pod Sąd Grodzki w Dokszycach i Okręgowy w Wilnie; właściwy urząd pocztowy mieścił się w Porpliszczach.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.

</doc>
<doc id="4985883" url="https://pl.wikipedia.org/wiki?curid=4985883" title="Czartowiec (potok)">
Czartowiec (potok)

Czartowiec – potok górski w Sudetach Środkowych, w Górach Suchych, w woj. dolnośląskim.
Ciek V rzędu o długości ok. 0,56 km, lewy dopływ Sokołowca należący do dorzecza Odry, zlewiska Morza Bałtyckiego.
Górski potok, lewy dopływ Sokołowca. Długość potoku wynosi około 0,56 km Źródła potoku znajdują się na obszarze Parku Krajobrazowego Sudetów Wałbrzyskich na wysokości około 746 m n.p.m. na północno-zachodnim zboczu Suchawy na południowy zachód poniżej zamku Radosno. Potok po opuszczeniu strefy źródliskowej płynie przez zalesione tereny Doliny Czartowca w kierunku północno-zachodnim, do ujścia do potoku Sokołowiec, do którego uchodzi na wysokości około 646 m n.p.m. Zasadniczy kierunek biegu potoku jest zachodnio-północny. Jest to struga górska zbierająca wody ze środkowo-zachodnich zboczy Gór Suchych i odwadniająca Doliną Czartowca. Potok nieuregulowany o wartkim prądzie wody. W okresach wzmożonych opadów i wiosennych roztopów stan wód znacznie przybiera. Kilkakrotnie występował z brzegów, czyniąc zniszczenia.
Dopływy.
kilka niewielkich krótkich bezimiennych cieków sezonowych, które ujawniają się w czasie wiosennych roztopów i wzmożonych opadów.
Inne.
Na mapie Rejonowego Zarządu Gospodarki Wodnej we Wrocławiu potok Czartowiec oznaczony jest jako Dopływ spod góry Kopicy (I).

</doc>
<doc id="4985887" url="https://pl.wikipedia.org/wiki?curid=4985887" title="Vâlcelele (gmina w okręgu Călăraşi)">
Vâlcelele (gmina w okręgu Călăraşi)

Vâlcelele – gmina w Rumunii, w okręgu Călărași. Obejmuje miejscowości Floroaica i Vâlcelele. W 2011 roku liczyła 1863 mieszkańców. 

</doc>
<doc id="4985894" url="https://pl.wikipedia.org/wiki?curid=4985894" title="Vâlcelele (okręg Călăraşi)">
Vâlcelele (okręg Călăraşi)

Vâlcelele – wieś w Rumunii, w okręgu Călărași, w gminie Vâlcelele. W 2011 roku liczyła 1236 mieszkańców.

</doc>
<doc id="4985898" url="https://pl.wikipedia.org/wiki?curid=4985898" title="Floroaica">
Floroaica

Floroaica – wieś w Rumunii, w okręgu Călărași, w gminie Vâlcelele. W 2011 roku liczyła 627 mieszkańców.

</doc>
<doc id="4985902" url="https://pl.wikipedia.org/wiki?curid=4985902" title="Vlad Țepeș (gmina)">
Vlad Țepeș (gmina)

Vlad Țepeș – gmina w Rumunii, w okręgu Călărași. Obejmuje miejscowości Mihai Viteazu i Vlad Țepeș. W 2011 roku liczyła 2336 mieszkańców. 

</doc>
<doc id="4985906" url="https://pl.wikipedia.org/wiki?curid=4985906" title="Vlad Țepeș (okręg Călăraşi)">
Vlad Țepeș (okręg Călăraşi)

Vlad Țepeș – wieś w Rumunii, w okręgu Călărași, w gminie Vlad Țepeș. W 2011 roku liczyła 1544 mieszkańców.

</doc>
<doc id="4985908" url="https://pl.wikipedia.org/wiki?curid=4985908" title="Mihai Viteazu (okręg Călărași)">
Mihai Viteazu (okręg Călărași)

Mihai Viteazu – wieś w Rumunii, w okręgu Călărași, w gminie Vlad Țepeș. W 2011 roku liczyła 792 mieszkańców.

</doc>
<doc id="4985912" url="https://pl.wikipedia.org/wiki?curid=4985912" title="Leon Klein">
Leon Klein

Leon Paweł Klein (ur. 17 lipca 1895 w Zblewie, zm. 15 grudnia 1951 w Toruniu) – major piechoty Wojska Polskiego, burmistrz Chełmna.
Życiorys.
Leon Paweł Klein urodził się 17 lipca 1895 w Zblewie, w rodzinie Jana i Wandy z Szulców. W 1913 ukończył gimnazjum w Chełmnie. W latach 1914–1918 wcielony do wojska niemieckiego. Następnie działał w Organizacji Wojskowej Pomorza, po czym do grudnia 1929 służył w Wojsku Polskim, w 63 Pułku Piechoty w Toruniu. W maju 1920 dowodził 2. kompanią. 3 maja 1922 został zweryfikowany w stopniu kapitana ze starszeństwem z 1 czerwca 1919 i 663. lokatą w korpusie oficerów piechoty. W lipcu tego roku został zatwierdzony na stanowisku pełniącego obowiązki dowódcy batalionu. W następnym roku pełnił obowiązki komendanta kadry batalionu zapasowego 63 pp. W 1924 został wyznaczony na stanowisko kwatermistrza. 1 grudnia 1924 został mianowany majorem ze starszeństwem z 15 sierpnia 1924 i 210. lokatą w korpusie oficerów piechoty. W kwietniu 1928 został przeniesiony do kadry oficerów piechoty z równoczesnym przeniesieniem służbowym do Powiatowej Komendy Uzupełnień Toruń na cztery miesiące w celu odbycia praktyki poborowej. W listopadzie tego roku ogłoszono jego przeniesienie do Powiatowej Komendy Uzupełnień Buczacz na stanowisko kierownika I referatu administracji rezerw. W sierpniu 1929 został zwolniony z zajmowanego stanowiska i oddany do dyspozycji dowódcy Okręgu Korpusu Nr VI, a z dniem 31 grudnia tego roku przeniesiony w stan spoczynku. W 1934, jako oficer stanu spoczynku pozostawał w ewidencji PKU Toruń. Posiadał przydział do Oficerskiej Kadry Okręgowej Nr VIII. Był wówczas „przewidziany do użycia w czasie wojny”. Od sierpnia 1930 do 1939 był burmistrzem Chełmna. Mieszkał w Chełmnie przy ul. Dworcowej 48.
Od 1920 był mężem Leokadii Stefańskiej.
Zmarł 15 grudnia 1951 w Toruniu. Został pochowany na Cmentarzu Garnizonowym w Toruniu (sektor J-5-10).

</doc>
<doc id="4985917" url="https://pl.wikipedia.org/wiki?curid=4985917" title="Gmina 1 Decembrie">
Gmina 1 Decembrie



</doc>
<doc id="4985919" url="https://pl.wikipedia.org/wiki?curid=4985919" title="Wasilewszczyzna (sielsowiet Królewszczyzna)">
Wasilewszczyzna (sielsowiet Królewszczyzna)

Wasilewszczyzna (; ) – wieś na Białorusi, w obwodzie witebskim, w rejonie dokszyckim, w sielsowiecie Królewszczyzna.
Dawniej używana nazwa Wincetnowo, Wincentowo I.
Historia.
W czasach zaborów folwark leżał w gminie Porpliszcze, w powiecie wilejskim w guberni wileńskiej Imperium Rosyjskiego.
W dwudziestoleciu międzywojennym folwark leżał w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Porpliszcze.
Według Powszechnego Spisu Ludności z 1921 roku zamieszkiwało tu 15 osób, wszystkie były wyznania prawosławnego. Jednocześnie 12 mieszkańców zadeklarowało polską przynależność narodową, 3 białoruską. Były tu 2 budynki mieszkalne. W 1931 w 3 domach zamieszkiwało 26 osób.
Wierni należeli do parafii rzymskokatolickiej w Parafianowie i prawosławnej w Porpliszczach. Miejscowość podlegała pod Sąd Grodzki w Dokszycach i Okręgowy w Wilnie; właściwy urząd pocztowy mieścił się w Porpliszczach.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.

</doc>
<doc id="4985921" url="https://pl.wikipedia.org/wiki?curid=4985921" title="1 Decembrie (okręg Ilfov)">
1 Decembrie (okręg Ilfov)

1 Decembrie – wieś w Rumunii, w okręgu Ilfov, w gminie 1 Decembrie. W 2011 roku liczyła 7817 mieszkańców.

</doc>
<doc id="4985922" url="https://pl.wikipedia.org/wiki?curid=4985922" title="Gmina Afumați">
Gmina Afumați



</doc>
<doc id="4985925" url="https://pl.wikipedia.org/wiki?curid=4985925" title="Afumați (okręg Ilfov)">
Afumați (okręg Ilfov)

Afumați – wieś w Rumunii, w okręgu Ilfov, w gminie Afumați. W 2011 roku liczyła 7917 mieszkańców.

</doc>
<doc id="4985927" url="https://pl.wikipedia.org/wiki?curid=4985927" title="Gmina Balotești">
Gmina Balotești



</doc>
<doc id="4985931" url="https://pl.wikipedia.org/wiki?curid=4985931" title="Wincentowo II">
Wincentowo II

Wincentowo II – dawny folwark. Tereny na których leżał znajdują się obecnie na Białorusi, w obwodzie witebskim, w rejonie dokszyckim, w sielsowiecie Królewszczyzna.
Dawniej używana nazwa Wincentowo-Wasilewszczyzna.
Historia.
W czasach zaborów folwark leżał w gminie Porpliszcze, w powiecie wilejskim w guberni wileńskiej Imperium Rosyjskiego.
W dwudziestoleciu międzywojennym folwark leżał w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Porpliszcze.
Według Powszechnego Spisu Ludności z 1921 roku zamieszkiwało tu 18 osób, 8 było wyznania rzymskokatolickiego a 10 prawosławnego. Jednocześnie 8 mieszkańców zadeklarowało polską przynależność narodową, 10 białoruską. Były tu 2 budynki mieszkalne. W 1931 w 2 domach zamieszkiwało 10 osób.
Wierni należeli do parafii rzymskokatolickiej w Parafianowie i prawosławnej w Porpliszczach. Miejscowość podlegała pod Sąd Grodzki w Dokszycach i Okręgowy w Wilnie; właściwy urząd pocztowy mieścił się w Porpliszczach.

</doc>
<doc id="4985932" url="https://pl.wikipedia.org/wiki?curid=4985932" title="Wincentowo-Wasilewszczyzna">
Wincentowo-Wasilewszczyzna



</doc>
<doc id="4985935" url="https://pl.wikipedia.org/wiki?curid=4985935" title="École nationale supérieure du pétrole et des moteurs">
École nationale supérieure du pétrole et des moteurs

École nationale supérieure du pétrole et des moteurs – francuska politechnika w Rueil-Malmaison, niedaleko Paryża, zaliczająca się do Grandes écoles.
Uczelnia została założona w 1954. Szkoła oferuje kursy magisterskie i doktoranckie dla młodych inżynierów oraz specjalistów w dziedzinie energetyki i transportu.
Szkoła kształci inżynierów w 4 obszarach:

</doc>
<doc id="4985937" url="https://pl.wikipedia.org/wiki?curid=4985937" title="IFP School">
IFP School



</doc>
<doc id="4985939" url="https://pl.wikipedia.org/wiki?curid=4985939" title="Balotești (okręg Ilfov)">
Balotești (okręg Ilfov)

Balotești – wieś w Rumunii, w okręgu Ilfov, w gminie Balotești. W 2011 roku liczyła 6286 mieszkańców.

</doc>
<doc id="4985940" url="https://pl.wikipedia.org/wiki?curid=4985940" title="ENSPM">
ENSPM



</doc>
<doc id="4985945" url="https://pl.wikipedia.org/wiki?curid=4985945" title="Hawisa Normandzka">
Hawisa Normandzka

Hawisa Normandzka (ur. około 977, zm. 21 lutego 1034 w Rennes) – hrabina Rennes, księżna i regentka Bretanii w latach 1008–1026.

</doc>
<doc id="4985954" url="https://pl.wikipedia.org/wiki?curid=4985954" title="Kościół Ewangelicko-Augsburski Apostołów Piotra i Pawła w Nasalach">
Kościół Ewangelicko-Augsburski Apostołów Piotra i Pawła w Nasalach



</doc>
<doc id="4985956" url="https://pl.wikipedia.org/wiki?curid=4985956" title="Michał Buczacki Jazłowiecki">
Michał Buczacki Jazłowiecki



</doc>
<doc id="4985958" url="https://pl.wikipedia.org/wiki?curid=4985958" title="Mepiramina">
Mepiramina

Mepiramina () – wielofunkcyjny organiczny związek chemiczny, pochodna etylenodiaminy, pierwszej generacji lek przeciwhistaminowy, stosowany jako lek zmniejszający objawy sezonowego alergicznego zapalenia spojówek.
Mechanizm działania biologicznego.
Mepiramina jest w głównej mierze wybiórczym i bezpośrednim antagonistą receptora histaminowego H1 oraz w niewielkim stopniu antagonistą receptora H2.
Zastosowanie medyczne.
Mepiramina jest zarejestrowana w Polsce w postaci kropli do nosa, w połączeniu z fenylefryną.
Działania niepożądane.
Mepiramina może powodować nadmierną sedację oraz miejscowe podrażnienie skóry.

</doc>
<doc id="4985962" url="https://pl.wikipedia.org/wiki?curid=4985962" title="(What’s So Funny ‘Bout) Peace, Love, and Understanding">
(What’s So Funny ‘Bout) Peace, Love, and Understanding



</doc>
<doc id="4985963" url="https://pl.wikipedia.org/wiki?curid=4985963" title="Giuseppe D'Altrui">
Giuseppe D'Altrui



</doc>
<doc id="4985965" url="https://pl.wikipedia.org/wiki?curid=4985965" title="Marco D'Altrui">
Marco D'Altrui



</doc>
<doc id="4985968" url="https://pl.wikipedia.org/wiki?curid=4985968" title="EMOTIVe">
EMOTIVe



</doc>
<doc id="4985969" url="https://pl.wikipedia.org/wiki?curid=4985969" title="AMOTION">
AMOTION



</doc>
<doc id="4985971" url="https://pl.wikipedia.org/wiki?curid=4985971" title="Omomiłek ruczajowy">
Omomiłek ruczajowy

Omomiłek ruczajowy ("Cantharis figurata") – gatunek chrząszcza z rodziny omomiłkowatych.
Taksonomia.
Chrząszcz ten opisany został w 1843 roku przez Carla Gustafa Mannerheima.
Zasięg występowania.
Gatunek palearktyczny, występuje w Europie i płn. Azji (Syberia, Kaukaz). W Europie notowany w Austrii, Belgii na Białorusi, w Bułgarii, Czechach, Danii, Estonii, Finlandii, we Francji, w Irlandii, na Litwie, w Luksemburgu, Niemczech, Norwegii, Polsce, Rosji, na Słowacji, w Szwecji, na Ukrainie, w Wlk. Brytanii oraz w płn. Włoszech. Częstszy w północnej części zasięgu, im dalej na południe i zachód tym występuje rzadziej. W Europie Środkowej dość pospolity, szczególnie na wyżynach i w niższych górach (spotykany do 1300 – 1400 m n.p.m.).
W Polsce spotykany w całym raju. W Tatrach sięga do 1400 m n.p.m..
Budowa ciała.
Osiąga 6,5-8 mm długości.Człony czułków samca od 4 do 10 z dużym otwarciem narządów zmysłowych po zewnętrznej stronie. Wierzchołek ostatniego widocznego segmentu odwłoka samicy bez środkowego wyrostka. Wyłącznie pazurki tylnych stóp z ząbkiem u podstawy.
Głowa u nasady lekko przyciemniona. Przedplecze całe pomarańczowe lub lekko z przyciemnioną szczytową częścią, "scutellum" nie jest całkiem pomarańczowe. pokrywy brązowopomarańczowe. Uda pomarańczowe lub ciemniejsze u nasady, golenie pomarańczowe. Pierwsze dwa segmenty czułków pomarańczowe, pozostałe ciemniejsze.
Biologia i ekologia.
Występuje na torfowiskach, podmokłych łąkach, lasach, mokradłach i brzegach wód, rzadko w innych biotopach. Spotykany od maja do lipca bądź, sierpnia, zwykle w czerwcu.
Larwy oraz imago drapieżne.

</doc>
<doc id="4985972" url="https://pl.wikipedia.org/wiki?curid=4985972" title="Józef Lisowski (immunolog)">
Józef Lisowski (immunolog)

Józef Lisowski (ur. 2 styczeń 1928 w Kielcach, zm. 2 sierpnia 2012 we Wrocławiu) – polski biochemik i immunolog, kierownik Zakładu Immunochemii Instytutu Immunologii i Terapii Doświadczalnej im. L. Hirszfelda PAN, członek Rady Naukowej Instytutu i członek Komitetu Immunologii Polskiej Akademii Nauk, współzałożyciel Polskiego Towarzystwa Immunologicznego.
W 1951 roku ukończył studia na Wydziale Chemicznym Politechniki Wrocławskiej. Już podczas studiów chemia organiczna, znalazła się w centrum jego zainteresowań naukowych, z tego względu po studiach znalazł się w Katedrze Chemii Fizjologicznej Akademii Medycznej we Wrocławiu, gdzie pracował pod kierunkiem biochemika profesora Tadeusza Baranowskiego. Po doktoracie w 1955 r. podjął pracę w Instytucie Immunologii i Terapii Doświadczalnej im. Ludwika Hirszfelda PAN we Wrocławiu. Początkowo jego praca naukowa koncentrowała się na korelacjach między budową cząsteczki a aktywnością enzymu, a następnie skupił się na wiązaniu jonów metali ciężkich ze zmodyfikowanymi białkami.
Spędził dwa lata (1959–1961) jako stypendysta Fundacji Rockefellera na Wydziale Biochemii Uniwersytetu Waszyngtońskiego (w Seattle, w USA). pod kierunkiem profesora Hansa Neuratha.
Habilitacja Józefa Lisowskiego w 1964 r. opierała się na nowatorskich badaniach nad enzymami przysadki mózgowej. W latach 1965-1966 i 1980-1982 był profesorem wizytującym Instytutu Biochemii Uniwersytetu Genewskiego (Szwajcaria). Po 1966 roku profesor Lisowski został kierownikiem Zakładu Immunochemii w Instytucie Immunologii i Terapii Doświadczalnej im. Ludwika Hirszfelda PAN we Wrocławiu. Funkcję tę pełnił do czasu przejścia na emeryturę
w 1999 roku.
Główny dorobek Józefa Lisowskiego to badania nad immunochemią. Zdobył miano znanego specjalisty z zakresu immunoglobulin i ich badań porównawczych w krwi i w siarze. Jego praca bardzo specyficznej podfrakcji polipeptydowej bogatej w prolinę w owczej siarze (PRP). Wkrótce okazało się, że preparat ten wykazuje właściwości immunoregulacyjne, został zastosowany u pacjentów z chorobą Alzheimera.
Józef Lisowski był jednym z założycieli Polskiego Towarzystwa Immunologicznego, w latach 1971-1980 jego prezesem, a później jego honorowym członkiem. Działał w Międzynarodowej Unii Towarzystw Immunologicznych (w latach 1974-1977 wchodził w skład jej Rady) i w Federacji Europejskich Towarzystw Immunologicznych. 
Był członkiem Polskiego Towarzystwa Biochemicznego. Był promotorem dziewięciu prac doktorskich, a trzech jego współpracowników zostało profesorami.
Został pochowany na cmentarzu św. Wawrzyńca we Wrocławiu.

</doc>
<doc id="4985975" url="https://pl.wikipedia.org/wiki?curid=4985975" title="Przekop Talowskiego">
Przekop Talowskiego



</doc>
<doc id="4985981" url="https://pl.wikipedia.org/wiki?curid=4985981" title="Strażnica pożarnicza">
Strażnica pożarnicza



</doc>
<doc id="4985984" url="https://pl.wikipedia.org/wiki?curid=4985984" title="Rafael Grossi">
Rafael Grossi

Rafael Mariano Grossi (ur. w 1961) – argentyński dyplomata, specjalizujący się w problematyce rozbrojenia i nierozprzestrzeniania broni nuklearnej. Od 2019 dyrektor generalny Międzynarodowej Agencji Energii Atomowej (MAEA).
Życiorys.
W 1983 ukończył studia na Pontifical Catholic University of Argentina. W 1985 rozpoczął pracę w argentyńskim ministerstwie spraw zagranicznych. W 1997 ukończył studia na uniwersytecie w Genewie oraz Graduate Institute of International Studies uzyskując stopień doktora w zakresie stosunków międzynarodowych, historii i polityki międzynarodowej. 
Podczas swojej pracy w argentyńskiej służbie zagranicznej był dyrektorem generalnym ds. koordynacji politycznej w Ministerstwie Spraw Zagranicznych (2007-2009), ambasadorem w Belgii oraz przy NATO (1998-2001) oraz przedstawicielem Argentyny przy Biurze Narodów Zjednoczonych w Genewie. W latach 2010-2013 pełnił funkcję zastępcy dyrektora generalnego Międzynarodowej Agencji Energii Atomowej, a następnie prezydent Cristina Fernández de Kirchner wyznaczyła go na stanowisko ambasadora Argentyny w Austrii i organizacjach międzynarodowych z siedzibą w Wiedniu, oraz równolegle na Słowacji i Słowenii.
Żonaty, posiada ośmioro dzieci.

</doc>
<doc id="4985985" url="https://pl.wikipedia.org/wiki?curid=4985985" title="Festiwal Teatralny UNITHEA">
Festiwal Teatralny UNITHEA



</doc>
<doc id="4985987" url="https://pl.wikipedia.org/wiki?curid=4985987" title="Wiadukt kolejowy w Krakowie Grzegórzkach">
Wiadukt kolejowy w Krakowie Grzegórzkach



</doc>
<doc id="4985990" url="https://pl.wikipedia.org/wiki?curid=4985990" title="Most kolejowy nad starym korytem Wisły">
Most kolejowy nad starym korytem Wisły



</doc>
<doc id="4985991" url="https://pl.wikipedia.org/wiki?curid=4985991" title="Krakowska Fabryka Aparatów Pomiarowych MERA-KFAP">
Krakowska Fabryka Aparatów Pomiarowych MERA-KFAP



</doc>
<doc id="4985995" url="https://pl.wikipedia.org/wiki?curid=4985995" title="Pożegnanie z Afryką (sklep z kawą)">
Pożegnanie z Afryką (sklep z kawą)



</doc>
<doc id="4985998" url="https://pl.wikipedia.org/wiki?curid=4985998" title="Pożegnanie z Afryką (ujednoznacznienie)">
Pożegnanie z Afryką (ujednoznacznienie)



</doc>
<doc id="4985999" url="https://pl.wikipedia.org/wiki?curid=4985999" title="Agrotechnika (spółka)">
Agrotechnika (spółka)



</doc>
<doc id="4986002" url="https://pl.wikipedia.org/wiki?curid=4986002" title="DITEL">
DITEL



</doc>
<doc id="4986004" url="https://pl.wikipedia.org/wiki?curid=4986004" title="IPOPEMA Securities">
IPOPEMA Securities



</doc>
<doc id="4986006" url="https://pl.wikipedia.org/wiki?curid=4986006" title="Państwowe Zakłady Teletransmisyjne TELKOM-PZT">
Państwowe Zakłady Teletransmisyjne TELKOM-PZT



</doc>
<doc id="4986010" url="https://pl.wikipedia.org/wiki?curid=4986010" title="The Cambridge Grammar of the English Language">
The Cambridge Grammar of the English Language

The Cambridge Grammar of the English Language (CGEL) ( – gramatyka opisowa standardowego języka angielskiego. Głównymi autorami byli Rodney Huddleston i Geoffrey Keith Pullum, czołowi brytyjscy lingwiści, ale tylko Huddleston miał swój udział w powstawaniu wpisów w każdym rozdziale. Książka liczy 1860 stron i ma 20 rozdziałów oprawiona jest w twardą okładkę. Została wydana w 2002 roku przez Cambridge University Pressy.
Historia.
Huddleston napisał w 1988 roku bardzo krytyczną recenzję książki A comprehensive grammar of the English language:
Mniej więcej w tym czasie Huddleston rozpoczął pracę nad książką CGEL, a Pullum dołączył do jego projektu w 1995 roku, po tym jak Huddleston narzekał na trudności jakie miał w utrzymaniu tempa prac nad projektem, który wówczas trwał już 5 lat.
Recenzje.
Książka wygrała nagrodę Leonarda Bloomfielda towarzystwa naukowego Linguistic Society of America w 2004 roku.

</doc>
<doc id="4986012" url="https://pl.wikipedia.org/wiki?curid=4986012" title="Masters Snooker 2021">
Masters Snooker 2021

Masters 2021 () – nierankingowy, zaproszeniowy turniej snookerowy. Rozegrany został w Marshall Arena w Milton Keynes (Anglia) w dniach 10–17 stycznia 2021 roku. Jest to 47. edycja tego turnieju.
Obrońcą tytułu jest Anglik, Stuart Bingham.
W turnieju nie wezmą udziału z powodu pozytywnego wyniku testu na obecność COVID-19 lider światowego rankingu Judd Trump oraz czternasty na liście Jack Lisowski. Ich miejsce zajęli dziewiętnasty i dwudziesty na liście rankingowej Joe Perry i Gary Wilson.
Nagrody.
Zwycięzca: 250 000 £
II Miejsce: 100 000 £
Półfinalista: 60 000 £
Ćwierćfinalista: 30 000 £
Runda 1: 15 000 £
Najwyższy break turnieju: 15 000 £
Łączna pula nagród: 725 000 £

</doc>
<doc id="4986017" url="https://pl.wikipedia.org/wiki?curid=4986017" title="7 Armia Zmechanizowana">
7 Armia Zmechanizowana

7 Armia Zmechanizowana, ros.: 7-я механизированная армия – związek operacyjny Armii Czerwonej.
Historia.
Została sformowana w 1945 w Polsce na bazie dowództwa 65 Armii. W 1946 została przedyslokowana na terytorium Białorusi ze sztabem w Borysowie. W 1957 przemianowana na 7 Armię Pancerną.

</doc>
<doc id="4986027" url="https://pl.wikipedia.org/wiki?curid=4986027" title="7 Armia Pancerna (ZSRR)">
7 Armia Pancerna (ZSRR)

7 Armia Pancerna odznaczona Orderem Czerwonego Sztandaru () – związek operacyjny Armii Radzieckiej.
W 1957 7 Armia Zmechanizowana została przemianowana na 7 Armię Pancerną. Po rozpadzie ZSRR 7 Armia Pancerna weszła w skład Sił Zbrojnych Republiki Białorusi i została przeformowana w 65 Korpus Armijny.

</doc>
<doc id="4986045" url="https://pl.wikipedia.org/wiki?curid=4986045" title="Omomiłek łąkowy">
Omomiłek łąkowy



</doc>
<doc id="4986047" url="https://pl.wikipedia.org/wiki?curid=4986047" title="Omomiłek parkowy">
Omomiłek parkowy



</doc>
<doc id="4986048" url="https://pl.wikipedia.org/wiki?curid=4986048" title="Ryuichi Kihara">
Ryuichi Kihara

 – japoński łyżwiarz figurowy, startujący w parach sportowych z Riku Miurą. Brązowy medalista olimpijski z Pekinu (2022, drużynowo), uczestnik igrzysk olimpijskich (2014, 2018), mistrz (2023) i wicemistrz świata (2022), mistrz czterech kontynentów (2023), złoty medalista finału Grand Prix (2022) oraz pięciokrotny mistrz Japonii (2014, 2015, 2018-2020).

</doc>
<doc id="4986051" url="https://pl.wikipedia.org/wiki?curid=4986051" title="Omomiłek szarowłosy">
Omomiłek szarowłosy



</doc>
<doc id="4986053" url="https://pl.wikipedia.org/wiki?curid=4986053" title="Omomiłek czarny">
Omomiłek czarny



</doc>
<doc id="4986062" url="https://pl.wikipedia.org/wiki?curid=4986062" title="Masakra w Huế">
Masakra w Huế

Masakra w Huế (wiet.: "Thảm sát tại Huế Tết Mậu Thân" lub "Thảm sát Tết Mậu Thân ở Huế") – seria zbiorowych egzekucji i masowych mordów dokonanych przez Wietkong i Ludową Armię Wietnamu podczas bitwy o miasto Huế, jego okupacji i późniejszego odwrotu w toku ofensywy Tết.
Bitwa o Huế rozpoczęła się 31 stycznia 1968 roku i trwała łącznie 26 dni. W następnych miesiącach i latach odkryto dziesiątki masowych grobów w samym mieście i jego okolicach. Wśród ofiar znalazły się kobiety, mężczyźni, dzieci i niemowlęta. Szacunkowa liczba zamordowanych wynosiła od 2800 do 6000 cywilów i jeńców wojennych, czyli 5–10% całej populacji Huế. Republika Wietnamu (Wietnam Południowy) opublikowała listę 4062 ofiar zidentyfikowanych jako zamordowane lub uprowadzone. Ciała znajdowano ze związanymi rękami, śladami tortur, a czasem pogrzebane żywcem. Wiele ofiar bito pałkami na śmierć.
Władze Stanów Zjednoczonych i Wietnamu Południowego, a także wielu dziennikarzy, którzy badali te wydarzenia, przyjęło ekshumacje wraz z innymi dowodami jako pozwalające wysnuć wniosek, że w mieście Huế i jego okolicach podczas czterotygodniowej okupacji dokonano zbrodni na dużą skalę. W 2017 roku historyk Ben Kiernan opisał masakrę w Huế jako „prawdopodobnie największe okrucieństwo wojny wietnamskiej”.
Przebieg wydarzeń.
Wietkong powołał „tymczasowe władze rewolucyjne” w Huế natychmiast po tym, jak zajął miasto we wczesnych godzinach porannych 31 stycznia 1968 roku. Bazując na listach „okrutnych tyranów i reakcyjnych elementów” opracowanych wcześniej przez oficerów wywiadu Wietkongu, wiele osób miało zostać aresztowanych już w pierwszych godzinach po opanowaniu miasta przez siły komunistyczne. Na listach proskrypcyjnych znaleźli się m.in. żołnierze Armii Republiki Wietnamu, urzędnicy, członkowie partii politycznych, lokalni przywódcy religijni, nauczyciele, Amerykanie i inni cudzoziemcy. Żołnierze Wietkongu wykrzykiwali przez głośniki ustawione w miejscach publicznych nazwiska ze swoich list, nakazując noszącym je osobom zgłosić się do miejscowej szkoły. Ci, którzy nie stawali się tam dobrowolnie, byli ścigani.
Wstępne plany i rozkazy.
Działania komunistów opierały się na szeregu rozkazów Naczelnego Dowództwa i Prowincjonalnego Rządu Rewolucyjnego Republiki Wietnamu Południowego. W 3500-stronicowym dokumencie wydanym 26 stycznia 1968 roku przez Dyrekcję Polityczną Trị-Thiên-Huế kadrom politycznym wydano szczegółowe instrukcje: „Działając w ścisłym współdziałaniu z regularnymi jednostkami wojskowymi i partyzanckimi, kadra ma za zadnie: zniszczyć i zdezorganizować machinę administracyjną Republiki Wietnamu «od poziomu prowincji i dystryktu po dzielnice miasta, ulice i nabrzeża»; zmotywować ludność Huế do chwycenia za broń, ścigania wroga, przejęcia kontroli nad miastem i ustanowienia władzy rewolucyjnej; motywowania (rekrutacji) miejscowych mieszkańców w szeregi sił zbrojnych i sił «bezpieczeństwa» […] do podejmowania zadań transportowych i zaopatrzeniowych oraz udzielania pomocy rannym żołnierzom […] ścigania do końca (i) karania szpiegów, reakcjonistów i «tyranów» oraz „utrzymywać porządek i bezpieczeństwo w mieście”.
Inna dyrektywa, dotycząca Obszaru Docelowego 1 (oddział Phu Ninh) brzmiała: „Zniszczyć wszystkich szpiegów, reakcjonistów i zagranicznych nauczycieli (takich jak Amerykanie i Niemcy) na tym obszarze. Rozbijać więzienia. Zbadać kadrę, żołnierzy i cywilów uwięzionych przez wroga. Szukać tyranów i reakcjonistów leczonych w szpitalach”. Rozkazy dla Obszaru Docelowego 2 (oddział Phu Vinh) były podobne: „Zniszczyć wroga w okolicy […] Zebrać siły buddystów, aby przyspieszyć izolację reakcjonistów, którzy wysługują się katolikami z Phủ Cam”. Rozkazy dla Obszaru Docelowego 3 (nabrzeża wzdłuż rzeki An Cuu i od Truong Sung do mostu Kho Ren) nakazywały postępowanie według tego samego schematu: „Szukać i ścigać szpiegów, tyranów i reakcjonistów ukrywających się w pobliżu nabrzeża […] Zmotywować ludność na obszarach nadbrzeżnych do unicestwienia wroga”. Dla Obszaru Docelowego 4 (obejmującego oddziały Phủ Cam i Binh Anh, Truong Giang, Truong Cuu i An Lang) rozkazy brzmiały: „Szukać i ścigać szpiegów i reakcjonistów w okolicy […] Zniszczyć siłę i wpływ reakcyjnych przywódców”. W Obszarze Docelowym 1 komórka 3 została przydzielona do wyłącznie zadania „unicestwienia tyranów i eliminacji zdrajców”.
W czerwcu 1968 roku amerykańskie oddziały 1 Dywizji Kawalerii zdobyły dokumenty Ludowej Armii Wietnamu, które zawierały dyrektywę napisaną dwa dni przed rozpoczęciem bitwy o Huế. Zawierała ona następujące instrukcje: „W celu długotrwałej okupacji Huế powinniśmy natychmiast wyzwolić obszary wiejskie i unicestwić nikczemny personel administracyjny rządu Wietnamu Południowego. […] Musimy zaatakować kluczowe obiekty wroga, instalacje gospodarcze i linie komunikacyjne. Musimy także unicestwić wrogie oddziały, elementy reakcyjne i tyranów”.
1 lutego administracja prowincji, po przejęciu kontroli nad Huế, wydała zarządzenie, które częściowo nakazało żołnierzom [„zlikwidować wszystkie marionetkowe organy administracyjne marionetki Thiệu-Kỳ na wszystkich poziomach prowincji, w miastach i miasteczkach, aż do każdej wioski”.
Tego samego dnia radio Front Wyzwolenia ogłosiło: „Mówimy naszym rodakom, że jesteśmy zdeterminowani, aby obalić reżim zdradzieckiej kliki Thiệu-Kỳ oraz ukarać i unicestwić tych, którzy masakrowali i gnębili naszych rodaków […] prosimy naszych rodaków, aby […] pomogli nam aresztować wszystkich marionetkowych popleczników Stanów Zjednoczonych”.
Okupacja.
Oficer Służby Zagranicznej Douglas Pike napisał, że według dokumentów Wietkongu, zdobytych podczas oblężenia i po nim, członkowie administracji prowincji mieli zostać wyprowadzeni z miasta, uwięzieni i ukarani za „zbrodnie przeciwko narodowi wietnamskiemu”. List osób, którzy wcześniej pełniły jakąkolwiek władzę w mieście, została starannie i szczegółowe opracowana. Osoby należące do aparatu policji stanowej w Sajgonie na wszystkich poziomach miały być aresztowane i przetrzymywane poza miastem. Wysocy urzędnicy cywilni i wojskowi również zostali usunięci z miasta, aby czekać na osobne śledztwo.
W ciągu kilku dni od utraty miasta, jednostki United States Marine Corps, United States Army i Armii Wietnamu Południowego zostały wysłane do kontrataku i odbicia Huế, co udało się po tygodniach zaciekłych walk, podczas których miasto i jego peryferia zostały zrównane z ziemią przez powtarzający się ostrzał artyleryjski i bombardowania. Doniesiono, że podczas ataku amerykańsko-południowowietnamskiego siły Wietkongu i Armii Wietnamu Północnego zebrały osoby, których nazwiska wcześniej spisały, i kazały je stracić lub wysłać na północ w celu „reedukacji”.
Wielu ludzi schroniło się podczas bitwy o Huế w miejscowym kościele. Kilkuset z nich otrzymało rozkaz poddania się indoktrynacji na „wyzwolonym terenie”, przy czym poinformowano ich, że będą mogli wrócić do domu. Po przemarszu ok. 9 km na południe, 20 osób zostało oddzielonych od głównej grupy, osądzonych zaocznie, uznanych za winnych i straconych. Pozostali zostali zabrani przez rzekę i przekazani lokalnej jednostce komunistycznej w ramach wymiany, która obejmowała nawet pisemne pokwitowania. Douglas Pike zauważył: „Jest prawdopodobne, że komisarz chciał, aby ich więźniowie zostali ponownie wyedukowani i zwróceni, ale wraz z obrotem wydarzeń sprawy wymknęły się spod jego kontroli”. Kiedyś w ciągu następnych kilku tygodni komuniści zdecydowali się zabijać kontrolowane przez siebie osoby.
Relacje naocznych świadków.
Nguyễn Công Minh, córka zastępcy burmistrza Huế, poinformowała, że jej ojciec, który był w podeszłym wieku, został aresztowany w swoim domu na początku komunistycznej okupacji trzy dni po tym, jak nakazał swoim dzieciom (w tym jej) i żonie uciekać tylnymi drzwiami ich domu, kiedy po raz pierwszy zapukały do ich drzwi wojska komunistyczne. Po poinformowaniu żołnierzy, że jest zastępcą burmistrza Huế i ma przejść na emeryturę za rok, nakazano mu zgłosić się do obozu w celu reedukacji oraz spakować odzież i żywność wystarczającą na 10 dni. Nigdy więcej go nie widziano, a jego szczątków nigdy nie odnaleziono. Kobieta przypomniała sobie, że podczas poszukiwań szczątków jej ojca była świadkiem, iż wiele ciał, które znaleziono w masowych grobach, znajdowało się w pozycji embrionalnej, z rękami związanymi za plecami i z tyłu głowy.
W 1971 roku w książce dziennikarza Dona Oberdorfera pt. "Tet!" udokumentowano relacje naocznych świadków wydarzeń w Huế podczas komunistycznej okupacji. Pham Van Tuong, pracujący w niepełnym wymiarze godzin jako woźny w biurze informacyjnym rządu Huế, który znalazł się na komunistycznej liście „reakcjonistów”, ukrywał się ze swoją rodziną, gdy partyzanci polowali na niego. Kiedy znaleziono go z jego 3-letnią córką, 5-letnim synem i dwoma siostrzeńcami, Wietkong natychmiast zastrzelił ich wszystkich, pozostawiając ich ciała na ulicy, aby reszta rodziny mogła je zobaczyć.
Don Oberdorfer spędził pięć dni pod koniec 1969 roku z Paulem Vogle, amerykańskim wykładowcą języka angielskiego na Uniwersytecie Huế, aby przejść przez miasto w celu przesłuchania świadków okupacji. Oberdorfer zaklasyfikował wszystkie zabójstwa do dwóch kategorii: planowane egzekucje urzędników państwowych i ich rodzin, urzędników politycznych i cywilnych oraz kolaborantów z Amerykanami, a także cywilów niezwiązanych z rządem, którzy uciekli przed przesłuchaniami, którzy ostro mówili o okupacji lub który, jak sądzili okupanci, „miał zły stosunek” do okupantów. Oberdorfer podał, że piątego dnia okupacji w katolickiej dzielnicy Huế, Phủ Cam, wszyscy zdolni do noszenia broni mężczyźni powyżej 15 roku życia, około 400 ludzi, którzy schronili się w katedrze Phủ Cam, zostali zabrani stamtąd i zabici. Niektórzy znaleźli się na czarnej liście Wietkongu, niektórzy zginęli za to, że byli w wieku poborowym, a zatem "mogli" wspierać wroga, a inni po prostu wyglądali na zamożnych. Oberdorfer przeprowadził wywiad z Ho Ty, dowódcą sił Wietkongu, który brał udział w zaawansowanym planowaniu powstania powszechnego. Według niego Ty wspominał, że partii komunistycznej „szczególnie zależało na tym, aby znaleźć tych ludzi w Phủ Cam [...] Katolicy byli uważani za naszych szczególnych wrogów”. Najwyraźniej była to grupa, której szczątki zostały później znalezione w zbiorowej mogile w Da Mai Creek. Zabójstwo 500 osób w Da Mai zostało zlecone przez Prowincjonalny Rząd Ludowy Wietnamu Południowego „na podstawie tego, że ofiary były zdrajcami rewolucji”.
Trzej wykładowcy akademiccy, prof. Horst-Günther Krainick, dr Alois Alteköster i dr Raimund Discher, którzy wykładali na Wydziale Lekarskim Uniwersytetu Huế i byli członkami Zachodnioniemieckiej Misji Kulturalnej, wraz z panią Elisabeth Krainick zostali aresztowani i straceni przez wojska północnowietnamskie podczas ich inwazji na Huế w lutym 1968 roku. 5 kwietnia w masowych grobach w pobliżu Huế odkryto ciała rozstrzelanych profesorów oraz wielu wietnamskich cywilów.
Philip W. Manhard, starszy doradca USA w prowincji Huế, został zabrany przez żołnierzy północnowietnamskich do obozu jenieckiego i przetrzymywany do 1973 roku. Manhard opowiadał, że podczas wycofywania się komunistów z Huế, ci dokonywali egzekucji każdego, kto stawiał opór lub był zbyt stary, młody albo schorowany, żeby udać się do obozu na północy.
Dwóch francuskich księży o nazwiskach Urbain i Guy było widzianych, jak wyprowadzano ich z miasta. Ciało Urbaina znaleziono pogrzebane żywcem, ze związanymi rękami i stopami. Guy przed śmiercią został rozebrany z sutanny i zmuszony do uklęknięcia na ziemi, gdzie zabito go strzałem w tył głowy. Leżał w tym samym grobie z ojcem Urbainem i 18 innymi osobami.
Schwytany w domu wietnamskich przyjaciół, Stephen Miller z United States Information Service został związany i rozstrzelany na polu za katolickim seminarium. Courtney Niles, amerykańska dziennikarka pracująca dla NBC International, zginęła podczas ataku sił komunistycznych w obecności żołnierzy amerykańskich.
Alje Vennema, holendersko-kanadyjski lekarz, który mieszkał w Huế i był świadkiem bitwy oraz masakry, opublikował książkę pt. "The Viet Cong Massacre at Huế" w 1976 roku. Wspomina liczne historie o morderstwach. 48-letnia sprzedawczyni uliczna, pani Nguyen Thi Lao, została „aresztowana na głównej ulicy. Jej ciało znaleziono w szkole. Jej ramiona były związane, a do ust włożona szmata. Prawdopodobnie została pogrzebana żywcem”. 44-letni murarz, Nguyễn Ty, „został zatrzymany 2 lutego 1968 roku [...] jego ciało znaleziono 1 marca; ręce miał związane, a w szyi ranę od kuli, która wyszła przez usta”. W Ap Dong Gi Tay „odkryto 110 ciał; znowu większość miała związane ręce i szmaty wepchnięte do ust. Wśród nich było piętnastu studentów, kilku wojskowych i urzędnicy, młodzi i starzy”. „Czasami eliminowano całą rodzinę, jak to było w przypadku kupca, pana Nam Longa, którego wraz z żoną i pięciorgiem dzieci rozstrzelano w domu”. „Pana Phan Van Tuonga, robotnika w głównym urzędzie prowincji, spotkał podobny los, kiedy został zastrzelony przed domem z czwórką swoich dzieci”.
Vennema wymienił 27 grobów z łącznie 2397 ciałami, z których większość została rozstrzelana. Przytoczył liczne relacje naocznych świadków egzekucji i opisał stan ciał znalezionych w grobach. Wiele z nich miało ręce związane za plecami i przestrzeliny w czaszkach. Niektóre miały w ustach szmaty i nie posiadały śladów ran, najwyraźniej zostali pogrzebani żywcem. Inne nosiły ślady tortur. Kilku denatów zostało zidentyfikowanych jako żołnierze Ludowej Armii Wietnamu i Wietkongu polegli podczas bitwy.
Niektóre groby zostały znalezione wyłącznie przez przypadek. Rolnik pracujący na swoim polu potknął się o drut wystający z ziemi. Pociągnął go, żeby go usunąć, po czym z ziemi wyskoczyła ludzka ręka. Inne groby znaleziono, bo miejscowi mieszkańcy zauważyli podejrzanie zieloną trawę na piaszczystych terenach. Masakra w Da Mai Creek została odkryta po dezercji trzech partyzantów Wietkongu, którzy poinformowali władze o morderstwach. Żołnierz Ludowej Armii Wietnamu patrolujący teren na południe od Huế zauważył drut wystający z ziemi. Myśląc, że to pułapka, bardzo starannie przeszukiwać okolice, aby ją odkryć. Tak znalazł ciało starego mężczyzny z rękami związanymi drutem. Dwa dni później wykopano w tym miejscu 130 ciał.
W innym wypadku, 
Naoczny świadek zbrodni, Nguyen Tan Chau, opowiadał, jak został schwytany przez wojska komunistyczne i pomaszerował na południe z 29 innymi więźniami związanymi razem w trzech dziesięcioosobowych grupach. Chau zdołał uciec i ukryć się w ciemności tuż przed egzekucją pozostałych. Ze swojej kryjówki był świadkiem tego, co stało się później. Więźniowie zostali podzieleni na pary, związani plecami do siebie i rozstrzelani. Wszystkich wrzucono do dwóch płytkich grobów, w tym tych, którzy jeszcze żyli.
Dokumenty komunistyczne potwierdzające masakrę.
W przechwyconych dokumentach przywódcy Wietkongu chwalili się, że „wyeliminowali” tysiące wrogów i „unicestwili członków różnych reakcyjnych partii politycznych, ich popleczników i nikczemnych tyranów” w Huế. Tylko jeden pułk poinformował, że zabił 1000 osób. Inny raport mówi o 2867 zabitych. Jeszcze inny dokument wymienia liczbę ponad 3000 zabitych. W innym dokumencie wymieniono 2748 egzekucji. Przechwycony dokument Wietkongu, cytowany przez wielu autorów, w tym Guentera Lewego w jego książce "America in Vietnam" z 1980 roku oraz w książce "Giap" Petera Macdonalda z 1993 roku, odnotowuje, że komuniści „wyeliminowali 1892 pracowników administracji, 38 policjantów i 790 «tyranów»”, w sumie 2720 osób prześladowanych politycznie w czasie komunistycznej okupacji miasta.
Opublikowane przez komunistów oficjalne studium kampanii wietnamskiej dotyczące ofensywy Tet w prowincji Thừa Thiên–Huế przyznaje, że kadry Wietkongu „ścigały i pojmały tyranów oraz personel wojskowy i rządowy Republiki Wietnamu” oraz że „wiele gniazd reakcjonistów [...] zostało wybitych”. Setki innych „winnych długów krwi zostało straconych”. Inna publikacja ze strony komunistycznej także opisuje powszechne zabójstwa, ale twierdzi, że dokonali ich uzbrojeni cywile, którzy „powstali w przypływie złości, aby zabijać zbrodniarzy, eliminować zdrajców i polować na wroga [...] Ludzie schwytali i ukarali wielu reakcjonistów, zbirów i tajnych agentów wroga”. Jednak słowo „eliminować” może być błędnym tłumaczeniem słowa „diệt” lub „loại khỏi vong chiến đấu” i zamiast tego w rzeczywistości oznacza „zniszczyć” lub „zneutralizować”, tak jak w przypadku neutralizowania ich funkcji administracyjnych i eliminowania ich wpływów politycznych poprzez zatrzymanie, w przeciwieństwie do fizycznej likwidacji.
Kiedy Trương Như Tảng został mianowany ministrem sprawiedliwości Wietkongu wkrótce po zdobyciu Huế, zrozumiał, że jest to krytyczne stanowisko, ponieważ masakra „pozostawiła nam szczególną potrzebę zajęcia się obawami ludu Południa, że rewolucyjne zwycięstwo przyniesie ze sobą rozlew krwi lub panowanie terroru”. Było tak, ponieważ „stracono wiele osób”, w tym „schwytanych żołnierzy amerykańskich i kilku innych cudzoziemców, którzy nie walczyli”. Według Trạnga „dyscyplina w Huế była poważnie niewystarczająca”, „fanatyczni młodzi żołnierze bezkrytycznie rozstrzeliwali ludzi, a wściekli mieszkańcy, którzy wspierali rewolucję, przy różnych okazjach brali sprawiedliwość w swoje ręce”. Jego zdaniem masakra była „jedną z tych strasznych, spontanicznych tragedii, które nieuchronnie towarzyszą wojnie”.
4 lutego Radio Hanoi ogłosiło: „Po godzinnej walce Rewolucyjne Siły Zbrojne zajęły rezydencję marionetkowego gubernatora prowincji (w Huế), więzienie i biura marionetkowej administracji [...] Rewolucyjne Siły Zbrojne ukarały najbardziej okrutnych agentów wroga i przejęły kontrolę nad ulicami [...] znalazły i ukarały dziesiątki okrutnych agentów i sprawiły, że rozpadły się wrogie organy kontroli i ucisku”. 14 lutego Ludowy Komitet Rewolucyjny Thiên-Huế wydał oświadczenie, w którym znalazły się te słowa: 
We wpisie do zdobytego komunistycznego dokumentu z 22 lutego można przeczytać: „Prozelitowanie wojsk przez Wietkong/Ludową Armię Wietnamu nie zakończyło się sukcesem, ponieważ żołnierze musieli poświęcić się misjom bojowym. Ponadto bali się, że zostaną odkryci przez wroga. Było im bardzo trudno zabijać jeńców, więc stosowali politykę «łap i zabijaj»”. Dokument komunistyczny przechwycony 25 lutego szczegółowo opisywał niektóre sukcesy Kompanii Specjalnej 6 Pułku Ludowej Armii Wietnamu. „Schwytaliśmy i eksterminowaliśmy tysiące ludzi z rewolucyjnej siatki. Od prowincji do wioski złamaliśmy administracyjny uścisk wroga, aby ludzie się podnieśli”.
Raport napisany bezpośrednio po bitwie przez oficera politycznego Ludowej Partii Rewolucyjnej wymieniał 2826 „pracowników administracyjnych, członków nacjonalistycznej partii politycznej, «tyranów» i policjantów, którzy zostali zabici przez komunistyczne wojska”.
Inny dokument, niedatowany, napisany przez starszego oficera politycznego i oznaczony jako „ABSOLUTNIE TAJNE”, zatytułowany "Informacje o zwycięstwie naszych sił zbrojnych w Huế od 31 stycznia do 23 marca 1968 roku", został zdobyty przez amerykańską 1 Dywizję Kawalerii 25 kwietnia 1968 roku. Informuje on o wynikach operacji politycznej: 
Ten sam dokument zawierał fragment, który brzmiał: 
W marcu 1968 roku, w oficjalnej prasie w Hanoi, Północ poinformowała: 
Dokument z 6 marca napisany przez dowódcę jednostki saperów Wietkongu stwierdzał, że jego jednostka „uczestniczyła w zabijaniu tyranów i kopaniu okopów”. Wpis z 13 marca 1968 roku w zdobytych dokumentach zawierał podsumowanie sukcesów ataku na Huế. „Ogromne zwycięstwo: unicestwiliśmy ponad 3000 personelu tyrańskich armii marionetkowych i administracji rządowej, w tym zastępcy szefa prowincji Thừa Thiên”. Raport napisany przez dowódcę 6 Pułku 30 marca stwierdzał, że jednostka schwytała tysiące przedstawicieli „miejscowego personelu administracyjnego, marionetek i okrutnych tyranów” i skutecznie „unicestwiła członków różnych reakcyjnych partii politycznych, ich popleczników i nikczemnych tyranów”. Stwierdzono również, że „zabito 1000 miejscowych pracowników administracyjnych, szpiegów i okrutnych tyranów”.
26 kwietnia 1968 roku władze w Hanoi, reagując na odkrycie grobów w Huế, ogłosiły, że ludzie zamordowani przez ich wojska to „chuligańscy lokaje, którzy zaciągnęli długi krwi u swych rodaków Huế i zostali unicestwieni przez siły zbrojne Frontu wczesną wiosną 1968 roku”. Pamiętnik kadrowy zdobyty przez żołnierzy 1 Dywizji Kawalerii zawierał wpis, który brzmiał: 
W grudniu 1968 roku Komitet Centralny Ludowej Partii Rewolucyjnej miasta Huế opublikował podsumowanie dokonań partii podczas ofensywy Tết. Podsumowanie zawierało następujące stwierdzenie: „Tysiące tyranów zostało zabitych. Wiele reakcyjnych frakcji i organizacji zostało wytępionych”
W tym samym miesiącu Don Oberdorfer poinformował: .
W 1987 roku na konferencji w Hanoi w celu omówienia historii ofensywy Tết, generał pułkownik Tran Van Quang, jeden z dowódców operacji Huế, ocenił mocne i słabe strony swoich sił i wymienił jako jedną z ich mocnych stron: 
W lutym 1988 roku wietnamscy przywódcy komunistyczni przyznali, że w Huế popełniono „błędy”. Pułkownik Nguyen Quoc Khanh, dowódca części sił, które zajęły Huế, twierdził co prawda, że „nie było przypadku celowego zabijania cywilów [...] Cywile, którzy ponieśli śmierć, zginęli przypadkowo w ogniu krzyżowym”, jednak przyznał, iż „niektórzy szeregowi żołnierze mogli popełniać indywidualne błędy”. Jednak w wewnętrznym dokumencie omawiającym walki o Huế w 1968 roku, generał Tổng Hồ Trung napisał, odnosząc się do poczynań oddziału Giá Hơi: „Siły te ścigały i zabijały wrogich zbirów, reakcjonistów i marionetkowych policjantów” i że „wyczyściły [...] gniazda reakcjonistów katolickich”.
Odkrycie zbrodni.
Pierwszy raporty na temat masakry w Huế zostały opublikowany przez Douglasa Pike'a, który w 1970 roku pracował jako oficer Służby Zagranicznej w United States Information Agency. Pike wyróżnił trzy odrębne etapy masakry w Huế. W raporcie pt. "Viet Cong Strategy of Terror" Pike napisał, że co najmniej połowa ciał ekshumowanych w Huế była wyraźnym dowodem na „okrutne zabójstwa: w tym ręce związane za plecami, szmaty włożone w usta, ciała wykrzywione, ale bez ran (wskazujące na pochówek żywcem)”. Pike doszedł do wniosku, że zabójstwa zostały dokonane przez miejscowe kadry Wietkongu i były wynikiem „decyzji podjętej na chłodno i uzasadnionej myślą komunistyczną”. Trzy fazy wyróżnione przez Pike'a są następujące:
Po bitwie o Huế, w latach 1968–1969, ekshumowano łącznie prawie 2800 ciał z masowych grobów, w tym czterech największych mogił.
Spory, rewizjonizm i zaprzeczenia.
We wspomnieniach pt. "From Enemy to Friend: a North Vietnamese perspective on the war" z 2002 roku Bùi Tín, były pułkownik Armii Wietnamu Południowego, przyznał, że w Huế miały miejsce egzekucje cywilów. Dodał jednak, że pod wpływem intensywności bombardowań amerykańskich dyscyplina wojsk uległa dezintegracji. „Jednostkom z północy” powiedziano, że „Huế było twierdzą feudalizmu, wylęgarnią reakcjonistów, lojalistów partii Cần Lao, którzy pozostali wierni pamięci byłego prezydenta Wietnamu Południowego Ngô Đình Diệma i Partii Demokratycznej Nguyễna Văn Thiệu”. Tin wyjaśnia, że w Huế wzięto ponad 10 000 więźniów, z których najważniejsi zostali wysłani do obozów w Wietnamie Północnym. Kiedy amerykańscy marines rozpoczęli kontratak, aby odbić miasto, żołnierzom komunistycznym polecono ewakuować jeńców wraz z wycofującymi się żołnierzami. Według Tína w „panice odwrotu” dowódcy kompanii i batalionów rozstrzeliwali swoich więźniów „w celu utrzymania tempa odwrotu”.
Marilyn B. Young kwestionuje „oficjalne dane liczbowe” dotyczące masakry w Huế. Przyznając, że doszło do egzekucji, cytuje niezależnego dziennikarza Lena Acklanda, który był w Huế i oszacował liczbę zabitych na około 300 do 400. Ngo Vinh Long twierdzi, że komuniści zabili 710 osób. W wywiadzie stwierdził: „Tak, w sumie w rejonie Huế zginęło 710 osób, z moich badań, nie tak wiele jak pięć tysięcy, sześć tysięcy, czy cokolwiek Amerykanie twierdzili w tamtym czasie, i nie tak mało jak czterysta, jak twierdzą niektórzy działacze ruchu pacyfistycznego”.
Włoska dziennikarka Oriana Fallaci relacjonowała: „W ciągu ostatnich kilku dni partyzanci Wietkongu stracili głowy i nie zrobili nic, tylko dokonywali odwetu, zabijali, karali”. Jednak cytując francuskiego księdza, z którym rozmawiała w Huế, stwierdziła również, że liczba ofiar śmiertelnych szacowana na 8000 obejmowała także zgony w wyniku bombardowań amerykańskich i co najmniej 200 osób, a być może aż 1100, którzy zginęli po wyzwoleniu Huế z rąk wojsk amerykańskich i południowowietnamskich. Stanley Karnow napisał, że ciała osób straconych przez oddziały południowowietnamskie zostały wrzucone do wspólnych grobów. Niektóre doniesienia zarzucały, że po bitwie południowowietnamskie „szwadrony zemsty” poszukiwały i rozstrzeliwały mieszkańców popierających komunistyczną okupację.
Historyk David Hunt stwierdził, że zlecone przez władze amerykańskie badania Douglasa Pike'a były „z definicji dziełem propagandy”. W 1988 roku Pike powiedział, że wcześniej był zaangażowany w świadomy „wysiłek zdyskredytowania Wietkongu”. W liście do redaktora „New York Timesa” historyk Gareth Porter stwierdził, że istnieje niewiele dowodów na to, że komuniści dokonali ponad „kilkuset” politycznych egzekucji i morderstw zemsty w Huế, a jedynie oficjalne oświadczenia Stanów Zjednoczonych identyfikowały 2 800 znalezionych ciał jako „ofiary komunistycznych egzekucji”. Twierdził, że miejsce jednego z masowych grobów było również miejscem dużej bitwy, w której około 250 żołnierzy komunistycznych zginęło w nalotach amerykańskich, a minister zdrowia Wietnamu Południowego po wizycie na miejscu powiedział, że ciała mogły należeć do poległych żołnierzy. Odrzucił twierdzenie Pike'a, że istniały komunistyczne listy proskrypcyjne studentów i intelektualistów, jako nie poparte wywiadami i przechwyconymi komunistycznymi dokumentami.
Historyk James Willbanks podsumował: „Możemy nigdy nie wiedzieć, co naprawdę wydarzyło się w Huế, ale jest jasne, że miały miejsce masowe egzekucje”. Według Stanleya Karnowa „Zbilansowane rachunki dały jednak jasno do zrozumienia, że komunistyczna rzeź w Huế rzeczywiście miała miejsce – być może na jeszcze większą skalę niż podawano podczas wojny”. Monografia historii Wietnamu autorstwa Bena Kiernana z 2017 roku przyznaje, że „tysiące osób” zginęło w Huế, w „prawdopodobnie największej zbrodni tej wojny”.
Dziedzictwo.
Doniesienia o masakrze wywarły głęboki wpływ na południowych Wietnamczyków na wiele lat po ofensywie Tet, którzy spodziewali się krwawej łaźni po przejęciu jakiegokolwiek miasta przez Wietnam Północny, zwłaszcza Huế. Powieściopisarz James Jones napisał w artykule dla „New York Timesa”: „Cokolwiek do tej pory nie osiągnęli, masakry w Huế skutecznie zwróciły większość południowych Wietnamczyków przeciwko komunistom z północy. W Wietnamie Południowym, gdziekolwiek się nie udałem, od Can Tho w delcie do Tay Od Ninh do Kontum na północy i oczywiście w Huế, o masakrach z 1968 roku wciąż się mówiło w 1973 roku”.
Obawa przed rozlewem krwi była głównym czynnikiem szerzącej się paniki i chaosu w Wietnamie Południowym, kiedy Wietnam Północny rozpoczął ofensywę wiosenną w 1975 roku, a kulminacją tej paniki była dezintegracja i klęska Armii Wietnamu Południowego oraz upadek Republiki Wietnamu 30 kwietnia 1975 roku. Do dziś masakra pozostaje nieupamiętniona i całkowicie pominięta w ekspozycji Muzeum Pamiątek Wojennych wietnamskiego rządu komunistycznego w mieście Ho Chi Minh. Rząd wietnamski nadal nie uznaje, że doszło do masakry w Huế i nie pozwala na żaden publiczny sprzeciw wobec tego stanowiska.
Bibliografia.
Książki:
Raporty:

</doc>
<doc id="4986070" url="https://pl.wikipedia.org/wiki?curid=4986070" title="Cioteczka">
Cioteczka

Cioteczka () – czeski czarno-biały film komediowy w reżyserii Martina Friča, zrealizowany w 1941 w Protektoracie Czech i Moraw.

</doc>
<doc id="4986082" url="https://pl.wikipedia.org/wiki?curid=4986082" title="Pomnik Jana Zachwatowicza w Warszawie">
Pomnik Jana Zachwatowicza w Warszawie

Pomnik Jana Zachwatowicza – monument znajdujący się przy międzymurzu Piotra Biegańskiego obok placu Zamkowego na Starym Mieście w Warszawie. Pomnik upamiętnia architekta, historyka architektury i konserwatora zabytków prof. Jana Zachwatowicza, który po 1945 roku pełnił funkcję kierownika Biura Odbudowy Stolicy, a następnie Generalnego Konserwatora Zabytków. 
Historia.
Inicjatorem budowy pomnika było Towarzystwo Przyjaciół Warszawy, które pierwsze starania w tym kierunku podjęło w 2017. 8 grudnia 2020, Rada Warszawy przyjęła uchwałę w sprawie wzniesienia pomnika Jana Zachwatowicza przy placu Zamkowym. Za realizację prac odpowiadał śródmiejski Zarząd Terenów Publicznych. Pomnik usytuowany jest przy placu Zamkowym, u wylotu tzw. międzymurza Piotra Biegańskiego. Pomnik został odsłonięty 4 marca 2021 w 121. rocznicę urodzin Jana Zachwatowicza. Odsłonięcia pomnika dokonali Rafał Trzaskowski, prezydent miasta stołecznego Warszawy, Ewa Malinowska-Grupińska, przewodnicząca Rady Miasta oraz Krystyna Zachwatowicz-Wajda, córka profesora.
Opis pomnika.
Autorem pomnika jest krakowski rzeźbiarz Karol Badyna. Odlany z brązu pomnik w formie posągu przedstawia prof. Jana Zachwatowicza zwróconego w kierunku Zamku Królewskiego, w którego odbudowę konserwator włożył najwięcej pracy i starań. Przedstawiony w formie figury – Zachwatowicz lewą rękę ma schowaną w kieszeni i ukazany jest w trakcie spaceru po Starym Mieście. U podstawy pomnika znajduje się tablica o treści "1900–1983 JAN ZACHWATOWICZ ARCHITEKT ODBUDOWANEJ WARSZAWY".

</doc>
<doc id="4986085" url="https://pl.wikipedia.org/wiki?curid=4986085" title="Teodor Pištěk">
Teodor Pištěk



</doc>
<doc id="4986087" url="https://pl.wikipedia.org/wiki?curid=4986087" title="Theodor Pištěk (kostiumolog)">
Theodor Pištěk (kostiumolog)



</doc>
<doc id="4986094" url="https://pl.wikipedia.org/wiki?curid=4986094" title="Agrotechnika (przedsiębiorstwo)">
Agrotechnika (przedsiębiorstwo)



</doc>
<doc id="4986097" url="https://pl.wikipedia.org/wiki?curid=4986097" title="Michael O’Connor (kostiumolog)">
Michael O’Connor (kostiumolog)



</doc>
<doc id="4986100" url="https://pl.wikipedia.org/wiki?curid=4986100" title="Anna Jelizarowa-Uljanowa">
Anna Jelizarowa-Uljanowa

Anna Iljiniczna Jelizarowa-Uljanowa (ros. А́нна Ильи́нична Елиза́рова-Улья́нова, ur. w Niżnym Nowogrodzie, zm. 19 października 1935 w Moskwie) – działaczka ruchu rewolucyjnego w Rosji, radziecka działaczka państwowa i partyjna. Starsza siostra Włodzimierza Lenina, Aleksandra Uljanowa, Marii Uljanowej i Dymitra Uljanowa. Żona Marka Jelizarowa, pierwszego komisarza ludowego (ministra) transportu Rosji Radzieckiej. Przybrana matka Georgija Łozgaczowa-Jelizarowa, późniejszego pisarza oraz wychowawczyni Chiang Ching-kuo, najstarszego syna Czang Kaj-szeka. 
Życiorys.
Od samego początku w 1898 roku należała do założonej przez brata SDPRR, gdzie poznała też swojego męża. W działalności partyjnej zajmowała się m.in. przekładami i redakcją tekstów oraz organizowaniem wydawnictw. Po wybuchu w Rosji rewolucji była członkiem biura KC partii i redaktorem "Prawdy". Po przejęciu władzy przez bolszewików zajmowała się ochroną dzieci, m.in. w Ludowym Komisariacie Oświaty. Była badaczką historii partii, organizowała Instytut Lenina i Instytut Marksizmu-Leninizmu.
Po śmierci Lenina w 1924 roku zajęła się zbieraniem materiałów o historii rodziny Uljanowów. W roku 1932 przekazała Stalinowi wyniki badań genealogicznych, z których wynikało, że Lenin miał m.in. żydowskich przodków od strony matki. Decyzją Stalina wyników tych w czasach radzieckich nie upubliczniono.

</doc>
<doc id="4986106" url="https://pl.wikipedia.org/wiki?curid=4986106" title="Józef Florczak (1929–2017)">
Józef Florczak (1929–2017)

Józef Florczak (ur. 2 stycznia 1929 w Osadzie, zm. 26 sierpnia 2017) – polski prawnik, sędzia, poseł na Sejm PRL II kadencji. Przewodniczący Prezydium Miejskiej Rady Narodowej w Wałbrzychu i wicewojewoda wrocławski.
Życiorys.
Uzyskał wykształcenie wyższe prawnicze. Otrzymał nominację sędziowską, pełnił funkcję prezesa Sądu Powiatowego w Wałbrzychu, a następnie Sądu Wojewódzkiego. Należał do Polskiej Zjednoczonej Partii Robotniczej. W 1957 uzyskał mandat posła na Sejm PRL II kadencji z okręgu Wałbrzych. W parlamencie pracował w Komisji Mandatowo-Regulaminowej oraz Komisji Wymiaru Sprawiedliwości. Z ramienia PZPR pełnił w latach 1963–1972 urząd Przewodniczącego Prezydium Miejskiej Rady Narodowej w Wałbrzychu, a następnie wicewojewody wrocławskiego.

</doc>
<doc id="4986116" url="https://pl.wikipedia.org/wiki?curid=4986116" title="Józef Florczak (1929-2017)">
Józef Florczak (1929-2017)



</doc>
<doc id="4986120" url="https://pl.wikipedia.org/wiki?curid=4986120" title="Jabłka grójeckie">
Jabłka grójeckie

Jabłka grójeckie – produkt wpisany na listę produktów tradycyjnych w dniu 2008-04-28 w kategorii Warzywa i owoce w województwie mazowieckim.
Tradycja.
Początki powstawania „największego sadu Europy” datuje się od panowania królowej Bony, która słynęła z zamiłowania do ogrodnictwa, w tym również sadownictwa. W 1545 roku otrzymała duże połacie ziemi w powiecie grójeckim, o które później dbała, ustanawiając liczne przywileje dla posiadaczy ogrodów. Następnie sadownictwo znalazło umocowanie prawne w akcie królewskim z 1578 roku, wydanym przez syna królowej Bony. Dało to początek rozwoju sadów owocowych, w tym głównie jabłoniowych. W wielu dziełach historycznych znajdują się liczne wzmianki o rozwoju sadów dworskich i chłopskich na terenach Grójecczyzny.
Niemałą rolę w historii „jabłek grójeckich” odegrali również duchowni (Roch Wójcicki z Belska, Niedźwiedzki z Łęczeszyc, Stefan Roguski z Goszczyna i Edward Kawiński z Konar), którzy w XIX w. byli głównymi propagatorami sadownictwa w tym regionie.
Na początku XX wieku zakładano już sady handlowe, których symbolem stał się Jan Cieślak z Podgórzyc. Wprowadził on wysoką kulturę w uprawie oraz w przechowalnictwie jabłek (w 1918 roku wybudował pierwszą przechowalnię owoców w Polsce).
Z początkiem XX wieku pojawili się również pierwsi doradcy, a do najsłynniejszych z tego regionu należał Witalis Urbanowicz, który w 1909 roku zasłynął z opracowania 10 przykazań ogrodniczych.
Bardzo dynamiczny rozwój grójeckiego sadownictwa, którego synonimem stał się prof. Szczepan Pieniążek, rozpoczął się z końcem II wojny światowej. Za jego sprawą powstał Instytut Sadownictwa i Kwiaciarstwa, który przekazywał najnowszą wiedzę i doświadczenia w uprawie jabłoni lokalnym sadownikom. Z polecenia profesora, jego wychowanek – Eligiusz Gajewski, założył w Nowej Wsi – Zakład Doświadczalny Instytutu Sadownictwa i Kwiaciarstwa. Zakład ten stał się wzorcowym gospodarstwem, z którego praktyczną wiedzę czerpali grójeccy sadownicy.
W miarę upływu czasu „jabłek grójeckich” wciąż przybywało i już w 1958 roku lokalni rolnicy mieli do czynienia z klęską urodzaju, co skłoniło zastępcę przewodniczącego Prezydium Powiatowej Rady Narodowej w Grójcu – Wacława Przytockiego do zorganizowania Dni Kwitnących Jabłoni, mających na celu promocję jabłek i regionu. Święto Kwitnących Jabłoni na początku obchodzono co roku w innej miejscowości i stosowane były różne nazwy: Dni Kwitnących Jabłoni, Dni Kwitnącej Jabłoni, Grójeckie Dni Kwitnącej Jabłoni, Grójeckie Dni Kwitnących Jabłoni, Kwitnące Jabłonie, Święto Kwitnących Jabłoni. Od kilkunastu lat utarło się stosowanie ostatniej nazwy.
Dla większości mieszkańców województwa mazowieckiego i przyległych województw Grójec jest synonimem obszaru upraw jabłoni. Wszędzie można spotkać się tu z motywami sadowniczymi: w herbie powiatu grójeckiego, w herbach wielu gmin (Chynów, Belsk Duży, Błędów, Jasieniec, Kowiesy, Sadkowice) – symbole jabłka, nazwy miejscowości – Sadków, Sadkowice, płaskorzeźba w Domu Ogrodnika w Grójcu przedstawiająca zbiór jabłek, nazewnictwo miejskie, jak np. osiedle „Zielony Sad”.
Obecnie na terenie ziemi grójeckiej uprawia się intensywne sady karłowe, które dostarczają ok. 40% krajowej produkcji jabłek, a intensywność upraw w niektórych gminach sięga nawet 70%.
Specyfika obszaru geograficznego.
Obszar produkcji „jabłek grójeckich” położony jest w centralnej Polsce na terenach Równiny Warszawskiej, Wysoczyzny Rawskiej, Doliny Białobrzeskiej i Doliny Środkowej Wisły. Są to regiony geograficzne wchodzące w skład Niziny Środkowomazowieckiej oraz Niziny Południowomazowieckiej.
Na tych terenach przeważają gleby bielicowe lub pseudobielicowe rozwinięte na piaskach, glinach oraz osadach zastoiskowych, średnich i niskich klas bonitacyjnych, które idealnie sprawdzają się w uprawie sadów jabłoniowych. Roczna suma opadów wynosi 600 mm. Długość okresu wegetacyjnego wynosi około 200 dni co pozwala na uprawę większości odmian jabłoni. Stosunkowo łagodny klimat tego regionu zbliżony do kontynentalnego, nie powoduje znaczących strat w nasadzeniach nawet w przypadku odmian wrażliwych na mróz.
Charakterystyczny dla tego regionu jest mikroklimat odznaczający się występowaniem niskich temperatur (nawet 0 °C) w godzinach nocnych, w okresie przedzbiorczym (wrzesień, początek października).
Wyznaczony obszar produkcji jabłek grójeckich cechuje duży współczynnik jednolitości. Od centrum wyznaczonego regionu, które stanowi miasto Grójec, po jego granice uprawy jabłoni obecne są w każdej miejscowości. Koncentracja upraw, sięgająca 70% w okolicach Grójca, maleje wraz ze wzrostem odległości od tego miasta a już poza granicami wyznaczonego obszaru uprawy jabłoni występują sporadycznie. To dlatego region ten nazywany jest potocznie „największym sadem Europy”.
Specyfika produktu.
„Jabłka grójeckie” charakteryzują się rumieńcem większym od przeciętnego średnio o 5%. Czerwony rumieniec na jabłku wpływa nie tylko na jego ładny wygląd, ale również świadczy o wyższej zawartości barwników głównie antocyjanów i karetonoidów w tkankach pod skórką jabłka. „Jabłka grójeckie” charakteryzują się również kwasowością wyższą od przeciętnej dla danej odmiany średnio o 5%. Jednakże wartość tego parametru uzależniona jest od warunków atmosferycznych panujących w danym okresie wegetacyjnym.
Unikalne warunki naturalne występujące na obszarze produkcji „jabłek grójeckich”, w szczególności warunki glebowe i specyficzny mikroklimat sprawiają, że „jabłka grójeckie” wybarwiają się szybciej i charakteryzują się wyższym od przeciętnego rumieńcem oraz cechuje je wysoka kwasowość. Niska temperatura występująca w godzinach nocnych wpływa korzystnie na procesy fizjologiczne zachodzące w jabłkach tuż przed zbiorem. Polega to na mniejszej intensywności procesów spalania podczas nocnego spoczynku jabłek i co za tym idzie poprawia również odpowiedni stosunek cukrów do kwasów co ma znaczący wpływ na smak „jabłek grójeckich”.
Smak jabłek grójeckich uzależniony od odmian może być: słodki, słodko-kwaśny, słodko-winny, kwaskowaty, winny, korzenno-winny. Ze względu na specyficzny mikroklimat smak i zapach jabłek grójeckich jest bardziej wyrazisty i aromatyczny od jabłek uprawianych w innych regionach.
Konsystencja jabłek grójeckich może być: krucha, średnio zwięzła lub ścisła. Skórka jabłek w zależności od odmiany jest gładka lub szorstka. Na niektórych odmianach występuje specyficzny, naturalny nalot.

</doc>
<doc id="4986122" url="https://pl.wikipedia.org/wiki?curid=4986122" title="Aretas Akers-Douglas">
Aretas Akers-Douglas



</doc>
<doc id="4986151" url="https://pl.wikipedia.org/wiki?curid=4986151" title="Thecacera pacifica">
Thecacera pacifica

Thecacera pacifica – gatunek ślimaka z rzędu nagoskrzelnych i rodziny Polyceridae. Zamieszkuje Indo-Pacyfik i Zatokę Meksykańską.
Taksonomia i mianownictwo.
Gatunek ten opisany został po raz pierwszy w 1884 roku przez Rudolpha Bergha jako jedyny przedstawiciel monotypowego rodzaju "Ohola". Później przeniesiony został do rodzaju "Thecacera". Anglojęzyczna nazwa zwyczajowa, "pikachu nudibranch", nawiązuje do Pikachu – pokemona o podobnym ubarwieniu.
Morfologia.
Ślimak ten osiąga maksymalnie 2–3 cm długości ciała. Ubarwienie ma ostrzegawcze. Podstawowa barwa ciała jest pomarańczowa. Rinofory są pomarańczowe z czarnymi wierzchołkami, zaś ich osłonki mają na krawędziach kolor czarny, w miejscu najszerszym przechodzący w elektryczny błękit i dalej w biel. Rozmieszczone we wianuszku skrzela są pomarańczowe z czarnymi pasami podłużnymi po stronach zewnętrznych. Wyrostki pozaskrzelowe oraz wyrostki w tyle ciała mają wierzchołki z kolorem czarnym przechodzącym w elektryczny błękit i na czubku w biel.
Przedni brzeg ciała tego ślimaka jest prosty, pozbawiony wyrostków. Nie występują czułki gębowe. Rinofory mają mocno wyciągnięte osłonki, wskutek czego ich buławki są silnie odsłonięte. Narządy gębowe mają duże płyty szczękowe podzielone na część podłużną i poprzeczną oraz osiem rzędów zębów na tarce. Język ma większą płytę boczną zewnętrzną, mniejszą płytkę boczną wewnętrzną oraz dwie płytki zewnętrzne. Skrzela zbudowane są z trzech silnie wykształconych listków. Za skrzelami na grzbietowej części nogi ("notoum") leży para silnie rozrośniętych wyrostków pozaskrzelowych (papilli dorsalnych). Kolejne papille leżą na wierzchu przysadzistego ogona. Gruczoł obojnaczy jest odizolowany od wątrobotrzustki. Prostata jest niezbyt silnie rozwinięta. Uzbrojenie prącia oraz budowa zbiorników nasiennych nie odbiega od innych przedstawicieli rodziny.
Ekologia i występowanie.
Jest to zwierzę bentosowe, spotykane na głębokości od 3 do 20 metrów. Bytuje na podłożu piaszczystym i kamienistym oraz na martwej materii organicznej i podwodnych roślinach, np. na "Halimeda kanaloana". Jest drapieżnikiem żerującym na organizmach osiadłych.
Gatunek szeroko rozprzestrzeniony; znany jest z zachodniej części Oceanu Spokojnego po Hawaje i Vanuatu na wschodzie, Oceanu Indyjskiego, w tym m.in. z Zatoki Omańskiej oraz wybrzeży Mozambiku i Reunion, a także z Oceanu Atlantyckiego, a konkretniej Zatoki Meksykańskiej.

</doc>
<doc id="4986153" url="https://pl.wikipedia.org/wiki?curid=4986153" title="Wyżnia Turnia nad Maszynką">
Wyżnia Turnia nad Maszynką

Wyżnia Turnia nad Maszynką (ok. 1960 m n.p.m.) – w widoku od północy podobne do turni wzniesienie w środkowej części Mięguszowieckiego Filara w Tatrach Polskich. Nad położonym po jego południowo-zachodniej stronie Bańdziochowym Siodełkiem wznosi się tylko 1 m, natomiast na północny wschód na Przełączkę nad Maszynką opada stromym i skalistym uskokiem o wysokości około 50 m. Od wierzchołka Turni nad Maszynką na wschód, do kociołka pod Bańdziochem ciągnie się częściowo skaliste, częściowo trawiaste żebro o deniwelacji 230 m. Z orograficznie prawej strony w wielu miejscach jest łatwo dostępne, natomiast na lewą stronę, do Wyżniej Maszynki opada pionową ścianą. W 2001 r. nastąpił w niej potężny obryw.
Autorem nazwy turni jest Władysław Cywiński. Nawiązuje ona do nazwy żlebu Maszynka do Mięsa, nad którym wznosi się dolny, wschodni koniec żebra tej turni.
Od kociołka pod Bańdziochem wschodnim żebrem Turni nad Maszynką do Mięsa na jej szczyt prowadzi droga wspinaczkowa. Czas przejścia 2 godz., IV+ w skali tatrzańskiej. Na żebrze znajdują się uskoki, lity koń skalny, piarżysto-trawiasty taras i 50 metrowej wysokości skalna ściana. Pokonuje się ją wąskim kominkiem i zacięciem w jego przedłużeniu, następnie wąskimi trawkami nad obrywem i trawiastym żlebkiem.

</doc>
<doc id="4986155" url="https://pl.wikipedia.org/wiki?curid=4986155" title="Danuta Książek">
Danuta Książek

Danuta Książek (ur. 1926, zm. 28 grudnia 2020) – polska biolog i ekolog, dr hab.
Życiorys.
Obroniła pracę doktorską, następnie uzyskała stopień doktora habilitowanego. Pracowała w Instytucie Ekologii Polskiej Akademii Nauk. Zmarła 28 grudnia 2020.

</doc>
<doc id="4986157" url="https://pl.wikipedia.org/wiki?curid=4986157" title="Przełączka nad Maszynką">
Przełączka nad Maszynką

Przełączka nad Maszynką (ok. 1910 m n.p.m.) – przełęcz na Mięguszowieckim Filarze w Tatrach Polskich pomiędzy Wyżnią Turnią nad Maszynką (ok. 1960 m) a Pośrednią Turnią nad Maszynką (ok. 1915 m). Jest szeroka, trawiasta i jest jedynym w Filarze Mięguszowieckim wcięciem zasługującym na nazwę przełęczy. Z przełęczy tej opada na wschód potężny żleb zwany Wyżnią Maszynką (jest to górna część Maszynki do Mięsa).
Wyżnia Turnia nad Maszynką opada na Przełączkę nad Maszynką skalnym uskokiem o 50-metrowej wysokości, Pośrednia Turnia nad Maszynką wznosi się nad tą przełęczą tylko 15 m, a jej szczyt oddalony jest od przełęczy około 20 m. Przez przełęcz przechodzi się w czasie pokonywania Mięguszowieckiego Filara, prowadzi tutaj też droga z Siodełka nad Czołówką.
Autorem nazwy przełęczy jest Władysław Cywiński. Nawiązuje ona do nazwy żlebu Maszynka do Mięsa.

</doc>
<doc id="4986161" url="https://pl.wikipedia.org/wiki?curid=4986161" title="Frederic Thesiger, 2. baron Chelmsford">
Frederic Thesiger, 2. baron Chelmsford



</doc>
<doc id="4986169" url="https://pl.wikipedia.org/wiki?curid=4986169" title="Siodełko nad Czołówką">
Siodełko nad Czołówką

Siodełko nad Czołówką (ok. 1820 m) – przełączka w dolnej części Mięguszowieckiego Filara w Tatrach Polskich pomiędzy Niżnią Turnią nad Maszynką (ok. 1820 m) a Pośrednią Turnią nad Maszynką (ok. 1915 m). Jest to trawiaste, minimalnie tylko wcięte siodełko znajdujące się tuż po południowo-zachodniej stronie porośniętej kosodrzewiną Niżniej Turni nad Maszynką. Z siodełka na zachód, do Małego Bańdziocha opada trawiasty Zachód Wallischa. Na wschód, do dolnej części Maszynki do Mięsa opada natomiast wybitny Żleb Ratowników.
Przez Siodełko nad Czołówką prowadzi dość wygodne zejście z bardzo popularnej wśród taterników Czołówki MSW, ci jednak po pokonaniu jej ściany wolą zjeżdżać na linie, niż schodzić. Siodełko przechodzone jest niemal wyłącznie podczas przejścia granią Mięguszowieckiego Filara. Czasami na Siodełku nad Czołówką bywają ratownicy TOPR-u (gdy pogoda uniemożliwia użycie helikoptera). Przejście siodełkiem może też mieć znaczenie dla taterników przy zagubieniu liny i niemożności zjeżdżania. Na ściankach wokół przełączki zamontowano 5 spitów z plakietkami.
Autorem nazwy przełęczy jest Władysław Cywiński. Nawiązuje ona do Czołówki MSW.

</doc>
<doc id="4986176" url="https://pl.wikipedia.org/wiki?curid=4986176" title="Niżnia Turnia nad Maszynką">
Niżnia Turnia nad Maszynką

Niżnia Turnia nad Maszynką (ok. 1820 m) – porośnięta kosodrzewiną kopka w dolnej części Mięguszowieckiego Filara w Tatrach Polskich. Znajduje się w odległości zaledwie kilkunastu metrów od Siodełka nad Czołówką i jej szczyt jest niemal dokładnie na tej samej wysokości. Na północ, na Lustro nad Czołówką turnia opada pionową ścianką o wysokości około 30 m. Ze szczytu turni na wschód ciągnie się grzęda tworząca orograficznie prawe ograniczenie Żlebu Ratowników. Porośnięta bujną kosodrzewiną górna część grani grzędy opada dość łagodnie, dolna jest bardziej stroma i do dolnej części Maszynki do Mięsa opada urwistą ścianą 50-metrowej wysokości. Tworzące ograniczenie Żlebu Ratowników orograficznie prawe zbocza grzędy są skaliste i strome.
Niżnia Turnia nad Maszynką mogłaby być uznana za szczyt bardzo popularnej wśród taterników Czołówki MSW. Taternicy jednak na niej nie bywają. Czasami desantują się na nią z helikoptera ratownicy TOPR-u.
Autorem nazwy przełęczy jest Władysław Cywiński. Nawiązuje ona do żlebu Maszynka do Mięsa.

</doc>
<doc id="4986182" url="https://pl.wikipedia.org/wiki?curid=4986182" title="Thomas Lyttelton">
Thomas Lyttelton



</doc>
<doc id="4986190" url="https://pl.wikipedia.org/wiki?curid=4986190" title="Vere Bertie">
Vere Bertie



</doc>
<doc id="4986194" url="https://pl.wikipedia.org/wiki?curid=4986194" title="Christian Friedrich Daniel Schubart">
Christian Friedrich Daniel Schubart

Christian Friedrich Daniel Schubart (ur. 24 marca 1739 w Obersontheim, zm. 10 października 1791 w Stuttgarcie) – niemiecki poeta, kompozytor, dziennikarz.
Życiorys.
Już jako dziecko przejawiał talenty muzyczne i poetyckie. Kształcił się w Nördlingen i Norymberdze, muzyki uczył się u swojego ojca oraz u Georga Wilhelma Grubera. Zgodnie z wolą rodziców studiował teologię na Uniwersytecie w Erlangen (1758–1760), jednak studiów nie ukończył. W latach 1763–1769 pełnił funkcję organisty w Geisslingen, następnie w latach 1769–1773 był organistą, klawesynistą i nauczycielem muzyki na dworze księcia wirtemberskiego w Ludwigsburgu. W 1773 roku został wygnany z Wirtembergii pod zarzutem rozwiązłego stylu życia. Od 1774 roku wydawał w Augsburgu, a od 1775 roku w Ulm czasopismo "Deutsche Chronik", poświęcone tematyce muzycznej, literackiej i politycznej, na łamach którego publikował własne wiersze, anegdoty i polemiki społeczne. Krytykował Kościół katolicki oraz monarchię. W 1777 roku został uwięziony z rozkazu księcia Karola Eugeniusza i spędził 10 lat w twierdzy Hohenasperg. Podczas uwięzienia pisał i komponował, jako "więzień z Hohenasperg" stał się symbolem walki z tyranią. Po zwolnieniu z twierdzy został nadwornym poetą księcia Wirtembergii, redagował też czasopisma "Vaterlandchronik" (1788–1789) i "Chronik" (1790–1791).
Twórczość.
Należał do czołowych poetów okresu Sturm und Drang. Był autorem popularnych pieśni, w większości pisanych do własnych tekstów. Po wiersze Schubarta sięgali później także inni kompozytorzy, w tym m.in. Franz Schubert ("Die Forelle" i "An mein Klavier"). Pieśni Schubarta, inspirowane twórczością ludową i utrzymane w formie zwrotkowej, opowiadają o życiu chłopów, rzemieślników i żołnierzy. Przeciwstawiając się modnemu wówczas stylowi galant, stanowią już zapowiedź romantyzmu.
Był autorem napisanej podczas pobytu w twierdzy autobiografii "Leben und Gesinnungen, von ihm selbst im Kerker aufgesetzt" (wyd. Stuttgart 1791–1793) oraz traktatu "Ideen zu einer Ästhetik der Tonkunst" (wyd. Wiedeń 1806).

</doc>
<doc id="4986197" url="https://pl.wikipedia.org/wiki?curid=4986197" title="Jukiewicze">
Jukiewicze

Jukiewicze (; ) – wieś na Białorusi, w obwodzie brzeskim, w rejonie iwacewickim, w sielsowiecie Stajki, nad Hrywdą.
Dawniej wieś i majątek ziemski. W dwudziestoleciu międzywojennym leżały w Polsce, w województwie poleskim, w powiecie kosowskim/iwacewickim, do 1 stycznia 1926 w gminie Borki-Hiczyce, następnie w gminie Kosów. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4986199" url="https://pl.wikipedia.org/wiki?curid=4986199" title="Prime Tower">
Prime Tower

Prime Tower – wieżowiec w Zurychu w Szwajcarii. Jego wysokość wynosi 126 metrów. Budynek był najwyższym wieżowcem w Szwajcarii w latach 2011–2015. Wieżowiec znajduje się w pobliżu stacji kolejowej Hardbrücke.

</doc>
<doc id="4986200" url="https://pl.wikipedia.org/wiki?curid=4986200" title="Adam (Amor) Tarnowski">
Adam (Amor) Tarnowski



</doc>
<doc id="4986206" url="https://pl.wikipedia.org/wiki?curid=4986206" title="Zucchetto">
Zucchetto



</doc>
<doc id="4986208" url="https://pl.wikipedia.org/wiki?curid=4986208" title="Christian Schubart">
Christian Schubart



</doc>
<doc id="4986211" url="https://pl.wikipedia.org/wiki?curid=4986211" title="Pośrednia Turnia nad Maszynką">
Pośrednia Turnia nad Maszynką

Pośrednia Turnia nad Maszynką (ok. 1915 m) – turnia w Mięguszowieckim Filarze w Tatrach Polskich, znajdująca się między Siodełkiem nad Czołówką (ok. 1820 m) a Przełączką nad Maszynką (ok. 1910 m). Wznosi się tuż po północno-wschodniej stronie tej ostatniej. Na północno-zachodnią stronę opada skalnym urwiskiem do Małego Bańdziocha. Na północny wschód, w stronę Siodełka za Czołówką turnia opada pionowym uskokiem, który w dolnej części przechodzi w wąską grańkę. Na wschód, do środkowej części Maszynki do Mięsa opada z turni wybitna grzęda o deniwelacji 210 m. Grzęda ta ma ostrogę w najniższej części Bańdziocha. Grań górnej i środkowej części grzędy porasta kosodrzewina. W części dolnej znajduje się zachód o długości kilkunastu metrów. Na orograficznie lewą stronę, do Żlebu Ratowników grzęda opada bardzo kruchą i prawie pionową ścianą. Bardzo stromo, płytami grzęda opada również na prawą stronę, do Wyżniej Maszynki.
Z najniższej części Bańdziocha wschodnim żebrem Pośredniej Turni nad Maszynką prowadzi droga wspinaczkowa. II, miejscami III w skali tatrzańskiej, czas przejścia 2 godz.
Autorem nazwy turni jest Władysław Cywiński. Nawiązuje ona do żlebu Maszynka do Mięsa.

</doc>
<doc id="4986212" url="https://pl.wikipedia.org/wiki?curid=4986212" title="Stanisław Stanisławowicz Dowojno">
Stanisław Stanisławowicz Dowojno



</doc>
<doc id="4986215" url="https://pl.wikipedia.org/wiki?curid=4986215" title="Włosień (województwo małopolskie)">
Włosień (województwo małopolskie)



</doc>
<doc id="4986216" url="https://pl.wikipedia.org/wiki?curid=4986216" title="Włosień (województwo dolnośląskie)">
Włosień (województwo dolnośląskie)



</doc>
<doc id="4986217" url="https://pl.wikipedia.org/wiki?curid=4986217" title="Czyżówka (powiat gorlicki)">
Czyżówka (powiat gorlicki)



</doc>
<doc id="4986218" url="https://pl.wikipedia.org/wiki?curid=4986218" title="Fortepian (województwo małopolskie)">
Fortepian (województwo małopolskie)



</doc>
<doc id="4986219" url="https://pl.wikipedia.org/wiki?curid=4986219" title="Janikówka (województwo małopolskie)">
Janikówka (województwo małopolskie)



</doc>
<doc id="4986220" url="https://pl.wikipedia.org/wiki?curid=4986220" title="Równia (województwo małopolskie)">
Równia (województwo małopolskie)



</doc>
<doc id="4986222" url="https://pl.wikipedia.org/wiki?curid=4986222" title="Rzeki (województwo małopolskie)">
Rzeki (województwo małopolskie)



</doc>
<doc id="4986225" url="https://pl.wikipedia.org/wiki?curid=4986225" title="Brzana (województwo małopolskie)">
Brzana (województwo małopolskie)



</doc>
<doc id="4986227" url="https://pl.wikipedia.org/wiki?curid=4986227" title="Stefan Michał Marcinkiewicz">
Stefan Michał Marcinkiewicz

Stefan Michał Marcinkiewicz (ur. 2 sierpnia 1979 r. w Ełku) – socjolog, badacz pamięci zbiorowej i historii lokalnej, regionalista związany z Ełkiem. Nauczyciel akademicki, obecnie adiunkt w Instytucie Nauk Politycznych na Uniwersytecie Warmińsko-Mazurskim w Olsztynie. Współpracownik Muzeum Historycznego w Ełku. 
Życiorys.
W 2003 roku otrzymał tytuł magistra w zarządzaniu w handlu zagranicznym na Politechnice Białostockiej, broniąc pracę magisterską: Zn"aczenie Parlamentu Europejskiego w instytucjonalno – prawnym porządku Unii Europejskiej" (pod kierunkiem Stanisława Naruszewicza). W 2005 roku uzyskał tytuł magistra socjologii za pracę: "Od inżynierii społecznej do socjotechniki: filozofowie w rolach inżynierów". Praca została napisana pod kierunkiem Teresy Chynczewskiej – Hennel (Wydział Historyczno-Socjologiczny Uniwersytet w Białymstoku).
Po studiach rozpoczął pracę w charakterze nauczyciela w Szkole Policealnej w Ełku, jednocześnie prowadząc badania nad związkiem procesów migracyjnych z rozwojem internetu. Jego praca doktorska pt. „Kreowanie więzi w warunkach społeczeństwa sieci na przykładzie wybranych społeczności internetowych polskich emigrantów w Irlandii", napisan pod kierunkiem Grzegorza Nowackiego, została obroniona na Wydziale Historyczno-Socjologicznym Uniwersytetu w Białymstoku w 2011 roku (opublikowana w 2014 roku pod tytułem "Internet w procesach migracyjnych na przykładzie polskich migrantów w Irlandii. Studium e-tnograficzne)".
Jego obecna tematyka badawcza oscyluje wokół pamięci zbiorowej i historii oraz kształtowania się tożsamości lokalnej w obszarze południowo-wschodnich Mazur. W ramach kwerend archiwalnych i historii mówionej gromadzi relacje biograficzne dotyczące powiatu ełckiego. W swojej pracy poddaje krytycznej analizie treści pamięci zbiorowej. Tak było w przypadku analizy "stolicy Mazur" czy partyzanckiej legendy o zamachu na "widmo śmierci". Regularnie publikuje treści historyczne związane z powiatem ełckim w mediach społecznościowych (Mityczna stolica Mazur. Ełk/Lyck). 
Sport w powojennym Ełku 1945-1956.
Marcinkiewicz jest autorem scenariusza merytorycznego wystawy pt. Sport w powojennym Ełku 1945-1956 wykonanej na zlecenie Muzeum Historycznego w Ełku. Uczestniczył na każdym etapie jej powstawania. Wystawa prezentowała początki powojennego, amatorskiego sportu w Ełku. Wystawę można zwiedzić na stronie "Sport w powojennym Ełku 1945-1956" (2018).
Sprawa "Widmo śmierci" (31 X 1943).
W książce "Widmo śmierci" (31 X 1943). Partyzancka legenda, polityka i pamięć w powiecie ełckim" Marcinkiewicz dokonał krytycznej analizy opowieści likwidacji plutonu egzekucyjnego SS pod Ełkiem przez oddział AK dowodzony przez por. Władysława Świackiego ps. "Sęp" oraz mjr. Czesława Nalborskiego ps. "Dzik". 
Na podstawie dokumentów płk. Władysława Liniarskiego ps. "Mścisław" "Wuj" zdeponowanych w Zakładzie Narodowym im. Ossolińskich, dokumentów z Grajewskiej Izby Historycznej oraz Instytutu Pamięci Narodowej S. Marcinkiewicz twierdzi, że zasadzka na esesmanów pod Ełkiem jest fikcją ściśle powiązaną z weryfikacją członków Armii Krajowej Obwodu Grajewo na potrzeby członkostwa w ZBOWiD. Jedynym niezależnym źródłem dotyczącym akcji jest por. Władysław Świacki „Sęp”, który w swoich wspomnieniach często mijał się z prawdą. Wersje wspomnień Świackiego różnią się od siebie. Natomiast opowieść domniemanego wywiadowcy – Cz. Nalborskiego – jest załącznikiem do opowieści Świackiego. Na podstawie relacji Czesława Nalborskiego właściwą legendę o likwidacji komanda SS pod Ełkiem stworzył Aleksander Omiljanowicz. Jego opowiadanie pt. „Widmo śmierci”, wzbogacone o elementy fabularne, uwierzytelniające opowieść (m.in. data 31 X 1943, Haupstrumführer Stammer, rozstrzeliwania Włochów), zostało opublikowane w Gazecie Białostockiej (4 i 5 oraz 11 i 12 września 1965 roku). Później opowieść została przedrukowana w olsztyńskim "Głosie" oraz w ogólnopolskich Kulisach (wydanie weekendowe Expressu Wieczornego). W 1966 r. opowiadanie A. Omiljanowicza pt. „Widmo śmierci” zostało opublikowane w ZSRR w tygodniku "Literaturnaja Rossija". Ukazało się jednak pod zmienionym tytułem „Operacja «Kabana»” (Operacja „Dzika”, 06.05.1966 ). Opowiadanie znalazło się też w trzech książkach Aleksandra Omiljanowicza ("Barykada" 1968, "Sens życia" 1971, "Stalowy szlak" 1972). Do czasu publikacji w prasie o zasadzce pod Ełkiem nie wiedzieli inni członkowie AK Obwodu Grajewo. Nalborski w miarę upływu lat zmieniał i ubarwiał swoje opowieści. 
Zasadzka na pluton SS była wielokrotnie powielana w źródłach historycznych. W 1974 r. w Teatrze Polskiego Radia powstało słuchowisko "Widmo śmierci" na podstawie prozy Omiljanowicza. W 1989 r. akcja pod Ełkiem została upamiętniona obeliskiem z tablicą w lesie w Nowej Wsi Ełckiej. W 1989 r. por. Władysław Świacki "Sęp" został patronem jednej z ulic w Ełku. W 2007 roku jedno z ełckich rond zyskało patrona – Cz. Nalborskiego "Dzika". 
27 listopada Rada Miasta Ełk zmieniła nazwę Ronda im. mjr Czesława Nalborskiego "Dzika" na rondo 9 Pułku Strzelców Konnych Armii Krajowej. S. Marcinkiewicz napisał uzasadnienie tej uchwały. Opowieść o likwidacji plutonu SS pod Ełkiem to przykład „moczarowskiego” romantyzmu oraz polityki pamięci PRL. Legenda ta przetrwała w prawie niezmienionej postaci w III RP.
Wybrane publikacje.
Książki
Redakcja naukowa
Wybrane artykuły
Linki zewnętrzne.
"Stefan M. Marcinkiewicz na stronie internetowej Katedry Socjologii Instytut Nauk Politycznych UWM w Olsztynie", 6 stycznia 2020.
Stefan M. Marcinkiewicz ORCID
Stefan M. Marcinkiewicz POLON

</doc>
<doc id="4986229" url="https://pl.wikipedia.org/wiki?curid=4986229" title="Ostręgowiec">
Ostręgowiec



</doc>
<doc id="4986234" url="https://pl.wikipedia.org/wiki?curid=4986234" title="Moszczenica (sołectwo Jastrzębia-Zdroju)">
Moszczenica (sołectwo Jastrzębia-Zdroju)



</doc>
<doc id="4986235" url="https://pl.wikipedia.org/wiki?curid=4986235" title="Krzysztof Zuch">
Krzysztof Zuch

Krzysztof Zuch (ur. 25 kwietnia 1962) – polski lekkoatleta, trójskoczek, medalista mistrzostw Polski.
Kariera sportowa.
Był zawodnikiem AZS Kraków.
Na mistrzostwach Polski seniorów na otwartym stadionie zdobył trzy medale w trójskoku: srebrny w 1986 oraz brązowe w 1988 i 1989. W halowych mistrzostwach Polski seniorów wywalczył jeden medal: brązowy w trójskoku w 1987.
Pracował w Katedrze Lekkiej Atletyki Akademii Wychowania Fizycznego im. Bronisława Czecha w Krakowie.
Rekord życiowy w trójskoku: 16,73 (27.05.1989). 

</doc>
<doc id="4986237" url="https://pl.wikipedia.org/wiki?curid=4986237" title="Borynia (sołectwo Jastrzębia-Zdroju)">
Borynia (sołectwo Jastrzębia-Zdroju)



</doc>
<doc id="4986239" url="https://pl.wikipedia.org/wiki?curid=4986239" title="Zdrój (osiedle Jastrzębia-Zdroju)">
Zdrój (osiedle Jastrzębia-Zdroju)



</doc>
<doc id="4986241" url="https://pl.wikipedia.org/wiki?curid=4986241" title="Jastrzębie Górne (województwo łódzkie)">
Jastrzębie Górne (województwo łódzkie)



</doc>
<doc id="4986242" url="https://pl.wikipedia.org/wiki?curid=4986242" title="Szeroka (sołectwo Jastrzębia-Zdroju)">
Szeroka (sołectwo Jastrzębia-Zdroju)



</doc>
<doc id="4986247" url="https://pl.wikipedia.org/wiki?curid=4986247" title="Kampania o Hunzę i Nagir">
Kampania o Hunzę i Nagir

Kampania o Hunzę i Nagir (ang. "Hunza-Nagar Campaign" lub "Hunza-Nagar Expedition," w piśmiennictwie pakistańskim "Anglo-Brusho" lub "Anglo-Burusho War", "Anglo-Nagar War", nazwa miejscowa "Jangir-e-Lae" lub "Jangir-e-Lay-e-Jang") – operacja wojskowa w listopadzie i grudniu 1891 r. w Dolinie Hunzy podjęta przez oddziały Indii Brytyjskich w celu podporządkowania księstw Hunza i Nagir brytyjskim interesom granicznym i zakończona zwycięstwem strony atakującej oraz włączeniem tych państewek pod kontrolę Imperium Brytyjskiego.
Tło.
Dla Brytyjczyków ostatnie dekady XIX w. oznaczała wzmożenie bojowych i dyplomatycznych wysiłków o ustanowienie korzystnego dla nich układu sił na granicy północno-zachodniej (zwanej też Krwawą Granicą), a w szczególności w północno-zachodniej części Kaszmiru, gdzie spotykały się granice trzech mocarstw: Indii Brytyjskich, Chin i Rosji. Okres rywalizacji między carską Rosją a Imperium Brytyjskim określono już przed połową XIX w. jako Wielką Grę ("Great Game"). W rozgrywce na pograniczach afgańskim, chińskim i kaszmirskim strategiczne położenie zajmowała Dolina Hunzy, otoczona trudno dostępnymi łańcuchami gór Karakorum, przez które prowadziły od stuleci trasy handlowe karawan i pielgrzymkowe, łączącej Azję Środkową z subkontynentem. Kontrolę nad centralną częścią doliny wzdłuż rzeki Hunza sprawowały niewielkie księstwa Hunzy i Nagiru. Choć formalnie niezależne, oba płaciły od 1841 r. trybuty lenne maharadży Kaszmiru, a ich władcy (zwani "tham") deklarowali równocześnie lojalność wobec Chin i słali podarki do Kaszgaru. 
Konflikt.
Nawiązanie przez thama Safdara Ali Chana, tuż po objęciu władzy w Hunzie w 1886 r., dobrych relacji z thamem Nagiru Azurem Chanem II (przypieczętowanych ślubem syna Azura Chana z córką Safdara Ali Chana) zostało przez Brytyjczyków zinterpretowane jako utworzenie przez Hunzakuts i Nagarkuts nowego wspólnego frontu przeciwko maharadży (postrzeganym przez thamów jako chciwy i domagający się „podarków”). Ich sojusz w dalszej kolejności mógłby prowadzić do osłabienia kontroli władz kolonialnych nad Gilgitem, sprawowanej w systemie dwuwładzy przez brytyjskiego Political Agent (stojącego na czele Gilgit Agency) razem z reprezentantem maharadży kaszmirskiego ("wazīr-i-wazārat"), przy czym głos rozstrzygający należał w praktyce do tego pierwszego. Sprawowanie kontroli nad tymi terenami granicznymi w okresie rozstrzygającym o podziale między Rosję, Chiny i Imperium Brytyjskie tamtejszych stref wpływów miało dla tego ostatniego ogromne znaczenie strategiczne. W 1891 r. obaj władcy w Dolinie Hunzy, a szczególnie tham Hunzy, działali przekonani o swojej zdolności stawienia czoła zarówno Rosjanom, jak i Brytyjczykom w utrzymaniu niezależności swoich państewek, a tę wiarę w swą silną pozycję opierali na lennej przynależności do Chin. Brytyjczycy gromadzili kolejne wiadomości o utrzymywaniu przez Safdara Ali Chana równocześnie bezpośrednich kontaktów z rosyjskimi wysłannikami. Thamowie nie dotrzymywali ponadto układu, który w 1889 r. zawarł z nimi Political Agent w Gilgit płk. Algernon Durand, przewidującego, że w zamian za odstąpienie od napadów i rabunków na szlakach handlowych w Dolinie Hunzy (od stuleci Hunzakuts byli postrachem karawan wędrujących z północy na południe przez przełęcze ponad Doliną Hunzy) oraz zgodę na pobyty w dolinie brytyjskich oficerów łącznikowych, wypłacane będzie thamom coroczne „odszkodowanie”. Nie dość, że Hunzukuts nadal łupili karawany i domagali się coraz wyższych pensji, to jeszcze w maju 1891 r. ruszyli zbrojnie przeciw kaszmirskiemu posterunkowi granicznemu w rejonie Chalt, co zresztą nie było wcale pierwszym atakiem Hunzakuts na kaszmirskie forpoczty w Dolinie Hunzy. Powiadomiony o tym płk. Durand wysłał do Chaltu niewielki batalion (200 żołnierzy), który zajął fort w Chalcie jeszcze przed przybyciem Hunzakuts. Ci wycofali się z powrotem w głąb doliny, ale coraz bardziej zaogniony konflikt wymagał radykalnego rozwiązania, tym bardziej że Brytyjczykom wiadomo było o bezpośrednich kontaktach między Hunzą i Nagirem a Rosją i Chinami, tłumaczących ich buńczuczną postawę wobec Brytyjczyków. Jej wyrazem było m.in. powiadomienie przez thama Hunzy we wrześniu agenta brytyjskiego w Gilgit o tym, że nie zezwala ani na budowę drogi w stronę Hunzy, ani na obecność brytyjskich posłańców w drodze przez dolinę.
Bitwa.
Trudno dostępne położenie księstw Hunzy i Nagiru, sprzyjające samoobronie, okazało się teraz mniej korzystne, gdyż thamowie nie wiedzieli, że przez całe lato i wczesną jesień w Gilgit i niższych partiach doliny miały miejsce przygotowania do akcji wojskowej, mającej na celu podporządkowanie militarne księstw Koronie. Wzmocniono stan jednostki stacjonującej w Gilgit zarówno pod względem ilości żołnierzy, jak i wyposażenia. W połowie listopada przystąpiono do przygotowań do budowy drogi, by wkrótce dowiedzieć się, że siły z Hunzy zajęły umocnioną wioskę Maium, a te z Nagiru wioskę Nilt. Na przedstawione thamom ultimatum, domagające się zarówno utrzymania warunków wcześniejszego układu, jak i umożliwienia budowy drogi łączącej Gilgit z centralną częścią doliny, Brytyjczycy otrzymali w ostatnich dniach listopada odpowiedź sformułowaną w bojowym duchu („bellicose spirit”). Nie pozostawiało to im wyboru. Marszem ok. tysięcznego oddziału (zakładano, że wspólne siły Hunzy i Nagiru osiągną ok. 5 tys. zdolnych do walki mężczyzn), rozpoczęto ofensywę pod dowództwem płk. Duranda. Dodatkowo ok. tysiącem żołnierzy obsadzono stanowiska w Gilgit i wzdłuż całej trasy marszu w celach obronnych i komunikacyjnych. Postępując terenem na lewym brzegu Hunzy, co niejednokrotnie wymagało pokonywania ogromnych trudności terenowych, dotarto do ufortyfikowanej wioski Nilt na terenie Nagiru. Zdobyto ją po zaciekłym oporze 2 grudnia kosztem sześciu zabitych i 30 rannych. Wśród nich był też Durand, który przekazał dowództwo kpt. L.J.E. Bradshawowi. Większość Nagarkuts uciekła do Hunzy, wielu zginęło, wzięto też jeńców. Na następny dzień, podczas prac przy naprawie drogi, Brytyjczycy znaleźli się pod tak ciężkim obstrzałem z flank Tholu, że dalszych prac zaprzestano. Twierdze w głębi doliny: Maiun po drugiej stronie rzeki i Thol na stronie nagirskiej, przedstawiały się jako znacznie trudniejsze do zdobycia tak ze względu na ich obronne umocnienia, jak i położenie w widłach rwących rzek. Obsadę Tholu oceniano na ok. 400 dobrze uzbrojonych mężczyzn, a jej fortyfikacje (także naturalne) na wymagające dłuższego oblężenia. Pierwsza próba zdobycia Tholu, podjęta 8 grudnia, nie powiodła się. Emisariusze z Hunzy zaproponowali negocjacje, pod warunkiem jednak, że Brytyjczycy wycofają ultimatum, ale ofertę tę odrzucono. Po kolejnym tygodniu rekonesansów, przegrupowań, sypania redanów i wymiany strzałów, a także nieudanym ataku na fort Maiun, w nocy z 19 na 20 grudnia podjęto przygotowaną dokładnie ofensywę, w trakcie której zdobyto fortyfikacje Tholu i wdarto się do wioski. Po trudnej walce pojmano uciekających Nagarkuts, wielu z nich zostało zabitych, reszta uciekła w górę doliny. Ruszono za nimi w pościg i wkrótce 92 Hunzakuts dobrowolnie oddało się w ręce Brytyjczyków. W sumie tego dnia pojmano 115 walczących po stronie Hunzy i Nagiru, straty po stronie brytyjskiej to czterech rannych. Nazajutrz ruszono dalej w głąb doliny, nie napotykając oporu. Wkrótce przyjęto kapitulację pozostałych Hunzakuts, a także thama Nagiru. Jak się okazało, władca Hunzy tham Safdar Ali wraz z 400 towarzyszami i kosztownościami, jakie tylko zdołali unieść, uciekli w stronę przełęczy Kilik i chińskiej granicy, pozostawiając swoich poddanych własnemu losowi. Ruszono co prawda za nim w pościg, ale zaprzestano go na chińskiej granicy. Rebelię w Dolinie Hunzy uznano za skutecznie stłumioną.
Następstwa.
Thama Nagiru, Zafara Chan, który od początku był niechętny zbrojnej konfrontacji, przywrócono do godności władcy jego księstwa, ale był on tak schorowany, że w jego imieniu (i za zgodą urzędników Gilgit Agency) rządził właściwe jego syn Sikandar Chan. W Hunzie władzę objął Nazim Chan, przyrodni brat zbiegłego thama, a podstawą do oficjalnego odebrania władzy Safdarowi Ali była znaleziona w jego siedzibie (Baltit Fort) korespondencja z chińskimi i rosyjskimi władzami. Oba księstwa poddano maharadży Kaszmiru, a tym samym znalazły się pod rządami pośrednimi Imperium Brytyjskiego, zachowując jednakowoż pełnię swobody w stanowieniu o swoich sprawach wewnętrznych. Skomplikowane relacje z Chinami, które uważały Hunzę za swoje terytorium zależne ("dependency"), rozwiązano polubownie, zezwalając na dalsze płacenie przez księstwo Hunzy trybutów (bez jakichkolwiek intencji lub konsekwencji politycznych) w zamian za mianowanie brytyjskiego konsula w Kaszgarze i przyznanie Brytyjczykom takich samych przywilejów handlowych, jakimi cieszyła się Rosja. Przez niemal dwa lata, od sierpnia 1892 do późnej jesieni 1894, sytuację w Hunzie kontrolowała mała kompania Gurkhów i wyznaczony specjalnie do tego celu oficer polityczny ("political officer"), którą to funkcję powierzono F.E. Younghusbandowi. Włączenie Doliny Hunzy pod zwierzchnictwo maharadży Kaszmiru, a tym samym Indii Brytyjskich, pozwoliło skonsolidować także ten odcinek ich granic wzdłuż głównego grzbietu od zach. Karakorum po Pamir i Hindukusz. Hunza i Nagir do końca swego istnienia – w ramach Indii Brytyjskich do 1947 r., a jako księstwa na terenie Pakistanu do 1974 r. – nie były ani razu miejscem buntu czy innej otwartej rebelii.
Safdar Ali, zbiegły tham Hunzy, nie był chętnie widzianym gościem w Chinach, ale tolerowanym ze względu na niewielkie posiadłości ziemskie ("ǰagīr") w Kuchar w chińskim Turkiestanie. Mimo próśb do władz brytyjskich i podobnych zabiegów nigdy nie powrócił do Hunzy, a resztę życia przeżył w postępującym niedostatku, praktycznie uwięziony w Kuchar, gdzie zmarł w marcu 1931 r. Nazim Chan rządził Hunzą do 1938 r.

</doc>
<doc id="4986248" url="https://pl.wikipedia.org/wiki?curid=4986248" title="Chrośno (wieś w województwie łódzkim)">
Chrośno (wieś w województwie łódzkim)



</doc>
<doc id="4986249" url="https://pl.wikipedia.org/wiki?curid=4986249" title="Chrośno (osada leśna w województwie łódzkim)">
Chrośno (osada leśna w województwie łódzkim)



</doc>
<doc id="4986251" url="https://pl.wikipedia.org/wiki?curid=4986251" title="Zofiówka (osiedle Jastrzębia-Zdroju)">
Zofiówka (osiedle Jastrzębia-Zdroju)



</doc>
<doc id="4986252" url="https://pl.wikipedia.org/wiki?curid=4986252" title="Zdzisław Mioduszewski">
Zdzisław Mioduszewski

Zdzisław Midouszewski (ur. 1 marca 1958) – polski lekkoatleta, trójskoczek, medalista mistrzostw Polski.
Kariera sportowa.
Był zawodnikiem AZS Warszawa i Zawiszy Bydgoszcz.
Na mistrzostwach Polski seniorów na otwartym stadionie zdobył cztery medale: srebrny w trójskoku w 1980, brązowy w trójskoku w 1981 i brązowe w sztafecie 4 x 100 metrów w 1978 i 1980. W 1981 został halowym wicemistrzem Polski seniorów.
18 sierpnia 1973 poprawił rekord Polski młodzików w trójskoku, wynikiem 14,36.
Rekord życiowy w trójskoku: 16,13 (29.08.1980). 

</doc>
<doc id="4986254" url="https://pl.wikipedia.org/wiki?curid=4986254" title="Postrzelenie Jacoba Blake’a">
Postrzelenie Jacoba Blake’a

Postrzelenie Jacoba Blake’a – 23 sierpnia 2020 roku Jacob Blake, 29-letni czarny mężczyzna, został postrzelony przez policjanta Rustena Sheskeya w Kenosha, w stanie Wisconsin. Wydarzenie wywołało protesty, które były częścią ruchu Black Lives Matter. Na skutek postrzału Blake jest sparaliżowany od pasa w dół.
Przebieg wydarzenia.
23 sierpnia 2020 policja otrzymała zgłoszenie od kobiety, która twierdziła, że Blake, ojciec jej dzieci, grozi, że zniszczy jej samochód. Po otrzymaniu zgłoszenia policjanci uzyskali informacje o nakazie aresztowania Blake’a w związku z wcześniejszymi zarzutami o molestowanie seksualne i napastowanie kobiety, która domagała się interwencji. Po przybyciu na miejsce policjanci próbowali aresztować Blake’a, ten się opierał, policjanci użyli paralizatora. Blake udał się do samochodu, odwrócił się by sięgnąć po jakiś przedmiot. W tym momencie policjant Rusten Sheskey oddał 7 strzałów, 4 w plecy i 3 w bok.
Protesty.
Natychmiast po wydarzeniu w mediach społecznościowych opublikowano nagranie z próby zatrzymania Blake’a. Po publikacji nagrania wybuchły protesty w miejscowości Kenosha, kilkaset osób wykrzykiwało m.in. okrzyk "Black Lives Matter". Protestujący starli się z policją, rzucali w policje butelkami z wodą, spalono samochody i jedną z restauracji w mieście.
Podczas jednego z protestów po wydarzeniu 17-letni śmiertelnie postrzelił dwóch protestujących i ranił jednego.
Proces.
5 stycznia 2021 prokurator generalny Hrabstwa Kenosha ogłosił, że nie ma podstaw do postawienia zarzutów wobec policjantów interweniujących w sprawie Blake’a.

</doc>
<doc id="4986257" url="https://pl.wikipedia.org/wiki?curid=4986257" title="Boża Góra">
Boża Góra



</doc>
<doc id="4986258" url="https://pl.wikipedia.org/wiki?curid=4986258" title="Stradomka (województwo małopolskie)">
Stradomka (województwo małopolskie)



</doc>
<doc id="4986259" url="https://pl.wikipedia.org/wiki?curid=4986259" title="John Mosely Turner">
John Mosely Turner



</doc>
<doc id="4986261" url="https://pl.wikipedia.org/wiki?curid=4986261" title="Lockyer Island">
Lockyer Island

Lockyer Island (hiszp. "Isla Lockyer") – wyspa na Morzu Weddella na wschód od północno-wschodniego krańca Półwyspu Antarktycznego, na południe od Wyspy Jamesa Rossa i Snow Hill Island, u południowo-zachodniego wejścia do cieśniny Admiralty Sound. 
Geografia.
Wyspa (ok. 4 km długości) leży na Morzu Weddella na wschód od północno-wschodniego krańca Półwyspu Antarktycznego (przylądka Trinity Peninsula), na południe od Wyspy Jamesa Rossa i Snow Hill Island, u południowo-zachodniego wejścia do cieśniny Admiralty Sound. Najwyższe wzniesienie wyspy sięga 460 m n.p.m. Od strony północnej, wyspa prezentuje się jako ściana ciemnych tufów nakrytych kopułą lodową, z której spływa do morza kilka niewielkich lodowców.
Historia.
Wyspa została odkryta 7 stycznia 1843 roku przez brytyjskiego badacza Antarktydy Jamesa Clarka Rossa (1800–1862) podczas jego ekspedycji w latach 1839–1843. Ross uważał, że nowy ląd połączony jest ze Snow Hill Island poprzez masy lodu. Zoczony przez siebie fragment lądu Ross nazwał "Cape Lockyer" na cześć kapitana Nicholasa Lockyera (1782–1847) – przyjaciela Francisa Croziera (1796–1848), kapitana statku wyprawy Rossa, „Terror”.
W 1902 roku Szwedzka Wyprawa Antarktyczna po kierownictwem szwedzkiego geologa Otto Nordenskjölda (1869–1928) zbadała teren i odkryła, że nie ma połączenia z sąsiednią Snow Hill Island i jest wyspą. Nazwa została zmieniona na Lockyer Island. Nordenskjöld stwierdził, że wyspa zbudowana jest z materiałów pochodzenia wulkanicznego z dużymi fragmentami lawy bazaltowej i grudkami oliwinów.
W 1952 roku wyspa została zbadana przez Falkland Islands Dependencies Survey (FIDS). 

</doc>
<doc id="4986266" url="https://pl.wikipedia.org/wiki?curid=4986266" title="Hieronim Napoleon Bońkowski">
Hieronim Napoleon Bońkowski

Hieronim Napoleon Bońkowski (ur. 24 lutego 1807 w Bońkach, zm. 4 maja 1886 w Krakowie) – powstaniec, emigrant, historyk, badacz słowiańszczyzny.
Życiorys.
Urodził się 24 lutego 1807 w Bońkach pod Płońskiem w rodzinie Antoniego i Marianny Poliwczyńskiej. Ukończył płocką Szkołę Wojewódzką a następnie Uniwersytet Warszawski. Następnie uczył w Liceum Warszawskim przez jeden rok. Brał udział w powstaniu listopadowym, wyjechał przez Fryburg do Paryża. Wyłączył się z życia politycznego Emigracji i oddał się pracy naukowej. Tłumaczył na niemiecki dzieła Joachima Lelewela. Rozpoczął intensywne badania nad Słowiańszczyzną. Był autorem tłumaczenia „Starożytności słowiańskich” Szafarzyka (2 t., Poznań, 1842–1844). Publikował swoje prace w pismach: „La Revue Slove”, „Trzeci Maj”, „Przegląd Poznański”, „Młoda Polska”.
Zwolennik mesjanizmu Andrzeja Towiańskiego. Utrzymywał bliskie stosunki z Sewerynem Goszczyńskim i Adamem Mickiewiczem. Przez pewien czas był nauczycielem i wychowawcą dzieci Mickiewicza. Ubiegał się o katedrę literatur słowiańskich w College de France, którą ostatecznie objął Mickiewicz. Pod koniec życia wrócił do kraju i zamieszkał w Krakowie, gdzie zmarł 4 maja 1886.

</doc>
<doc id="4986267" url="https://pl.wikipedia.org/wiki?curid=4986267" title="Proxima Centauri c">
Proxima Centauri c

Proxima Centauri c – kontrowersyjna planeta pozasłoneczna okrążająca gwiazdę Proxima Centauri w gwiazdozbiorze Centaura. Została odkryta metodą pomiaru zmian prędkości radialnej. Jej gwiazda jest gwiazdą położoną najbliżej Słońca, tym samym Proxima Centauri c należy do najbliższych znanych planet pozasłonecznych.
Nazwa.
Oznaczenie planety pochodzi od nazwy gwiazdy, którą ciało to okrąża. Mała litera „c” oznacza, że jest to druga planeta postulowana w tym układzie planetarnym, po planecie Proxima Centauri b.
Obserwacje.
W 2019 roku w danych zebranych przez spektrograf HARPS () działający w Europejskim Obserwatorium Południowym wykryto sygnał zmian prędkości radialnej, który uznano za prawdopodobny efekt wpływu przyciągania drugiej planety krążącej wokół Proximy Centauri. Badacze obliczyli, że maksymalna odległość tej potencjalnej planety od gwiazdy to 1,14 ± 0,06 sekundy kątowej, co pozwalałoby na jej bezpośrednie obserwacje. Inni uczeni wykorzystali dane astrometryczne pochodzące z obserwacji Kosmicznego Teleskopu Hubble’a, niezależnie wykrywając drobne ruchy gwiazdy na niebie, które można przypisać przyciąganiu tego obiektu. Wreszcie użycie systemu optyki adaptatywnej SPHERE na Very Large Telescope (VLT) pozwoliło zarejestrować obrazy w podczerwieni, na których występuje zmieniający położenie punkt, który może (choć nie musi) być obrazem tej planety, będącej w ruchu wokół Proximy Centauri. Połączenie tych niezależnych zbiorów danych wskazywało na wiarygodność istnienia obiektu i pozwalało go scharakteryzować.
Charakterystyka.
Zebrane dane wskazują, że Proxima Centauri c obiega swoją gwiazdę w czasie około 1900 dni (ponad 5 lat ziemskich) w odległości ok. 1,5 jednostki astronomicznej. Orbita wyznaczona głównie na podstawie obserwacji VLT ma nachylenie 133° względem kierunku patrzenia.
Masa minimalna tej planety wyznaczona ze zmian prędkości radialnej to 5,8 . Uwzględnienie nachylenia orbity pozwala ocenić jej rzeczywistą masę na 7 razy większą od masy Ziemi, co wskazuje, że jest to mini-Neptun lub superziemia.
Potencjalna planeta zaobserwowana przez VLT jest 10 do 100 razy jaśniejsza niż przewidywano. Możliwym wyjaśnieniem jest obecność wokół planety rozległych pierścieni planetarnych, które jednak musiałyby tworzyć system o średnicy ok. 4,8 , kilkakrotnie większy niż pierścienie Saturna; jest to możliwe, lecz niespodziewane w przypadku układu planetarnego o takim wieku (ok. 4,8 mld lat).
Chociaż niektórzy autorzy uznali zebrane dane za wystarczające do potwierdzenia istnienia planety, inni woleli zachować ostrożność, wciąż uznając ją za „mocnego kandydata”.
Kontrowersje.
Opublikowana w 2022 roku praca kwestionowała detekcję zmian prędkości radialnej przypisywanych planecie c. Metoda analityczna zastosowana przez badaczy potwierdzała istnienie planety b i (mniej silnie) krótkookresowej planety d, ale negowała istnienie planety c wskazując, że w analizach nie został uwzględniony pewien mały błąd systematyczny dotykający długookresowych sygnałów.

</doc>
<doc id="4986269" url="https://pl.wikipedia.org/wiki?curid=4986269" title="Krzysztof Głuszkowski">
Krzysztof Głuszkowski

Krzysztof Głuszkowski (ur. 14 maja 1977) – polski lekkoatleta, trójskoczek, medalista mistrzostw Polski.
Kariera sportowa.
Karierę sportową rozpoczął w Głogowie, jako uczeń Zespołu Szkół im. Jana Wyżykowskiego, jego trenerem był Tadeusz Karpowicz. Był zawodnikiem AZS-AWF Biała Podlaska i Błękitnych Osowa Sień.
W 2001 został wicemistrzem Polski seniorów w trójskoku. W halowych mistrzostwach Polski seniorów wywalczył dwa brązowe medale w trójskoku: w 2001 i 2004.
Rekord życiowy w trójskoku: 16,01 (29.05.2004), w skoku w dal: 7,60 (12.06.2004). 

</doc>
<doc id="4986271" url="https://pl.wikipedia.org/wiki?curid=4986271" title="Postrzelenie Jacoba Blake'a">
Postrzelenie Jacoba Blake'a



</doc>
<doc id="4986272" url="https://pl.wikipedia.org/wiki?curid=4986272" title="Kenosha (Wisconsin)">
Kenosha (Wisconsin)



</doc>
<doc id="4986285" url="https://pl.wikipedia.org/wiki?curid=4986285" title="Specjalny raport dotyczący globalnego ocieplenia o 1,5 °C">
Specjalny raport dotyczący globalnego ocieplenia o 1,5 °C

Specjalny raport dotyczący globalnego ocieplenia o 1,5 °C (w skrócie SR15) – raport opublikowany 8 października 2018 roku przez Międzyrządowy Zespół ds. Zmian Klimatu (IPCC). Zatwierdzony w Inczon w Korei Południowej raport zawiera ponad 6,000 odniesień do źródeł naukowych i został sporządzony przez 91 autorów z 40 państw na wniosek Konferencji Narodów Zjednoczonych w sprawie zmiany klimatu z grudnia 2015 roku. Raport został ogłoszony podczas 48. sesji IPCC w celu “przedstawienia wiarygodnych, opartych o badania naukowe wytycznych dla organów rządowych” w zakresie przeciwdziałania zmianie klimatu.
Kluczowym wnioskiem zawartym w raporcie jest stwierdzenie, że uzyskanie limitu wzrostu temperatury na poziomie 1,5 °C jest możliwe, ale że będzie ono wymagało “głębokich redukcji emisji” oraz “szybkich, daleko idących oraz bezprecedensowych zmian we wszystkich aspektach życia społecznego”. Ponadto raport głosi, że “ograniczenie globalnego ocieplenia do 1,5 °C w porównaniu z 2 °C zmniejszy negatywny wpływ wywierany przez ocieplenie na ekosystemy oraz ludzkie zdrowie i dobrobyt”, natomiast wzrost średniej temperatury o 2 °C będzie powodował między innymi nasilanie się takich zjawisk jak częste występowanie , wzrost poziomu mórz, zanik lodu w Arktyce, blaknięcie raf koralowych czy utrata ekosystemów. 
Raport zawiera również model wykazujący, że w celu ograniczenia globalnego ocieplenia do 1,5 °C “globalne emisje dwutlenku węgla (CO2) netto spowodowane działalnością człowieka należy zredukować o około 45 procent względem poziomu z 2010 roku nie później niż do roku 2030 oraz osiągnąć zerowe emisje netto do roku 2050”. Przyjęte w raporcie założenie o konieczności redukcji emisji przed rokiem 2030 i wprowadzenia związanych z nią zmian czy podjęcia istotnych wyzwań, takich jak nagła dekarbonizacja, odbiło się głośnym echem w światowych doniesieniach medialnych na temat raportu.
Główne założenia.
Szacuje się, że globalne ocieplenie wzrośnie do 1,5 °C ponad poziom przedindustrialny między 2030 a 2052 rokiem, jeśli będzie ono postępować w obecnym tempie. SR15 zawiera zestawienie dostępnych wyników badań dotyczących wpływu ocieplenia o 1,5 °C na stan planety oraz kroków, jakie należałoby podjąć w celu ograniczenia globalnego ocieplenia.
Nawet przy założeniu, że zostaną zrealizowane warunkowe i bezwarunkowe Planowane Wkłady Zamierzone przez Kraje ustalone w ramach porozumienia paryskiego, emisje netto będą wzrastać względem poziomu z 2010 roku, osiągając poziom 3 °C przed rokiem 2100 i w dalszym ciągu rosnąć. Ograniczenie ocieplenia do poziomu poniżej 1,5 °C lub zbliżonego wymagałoby natomiast redukcji emisji netto o ok. 45% przed rokiem 2030 oraz osiągnięcia zerowej emisji netto przed rokiem 2050 (tj. ograniczenia całkowitych skumulowanych emisji w ramach budżetu węglowego). Nawet w przypadku scenariusza, w którym globalne ocieplenie miałoby zostać ograniczone do poziomu poniżej 2 °C, emisje dwutlenku węgla należałoby zredukować o 25% do roku 2030 i zahamować całkowicie do roku 2075.
Ścieżki (tj. scenariusze i modele dotyczące możliwości ograniczenia emisji) prowadzące do osiągnięcia zakładanych redukcji przed rokiem 2050 wskazują na konieczność gwałtownego przejścia do produkcji energii elektrycznej przy pomocy niskoemisyjnych metod oraz rosnącego wykorzystania takiej energii w miejsce innych dotychczas stosowanych paliw w takich sektorach, jak transport. Ścieżki te zakładają, że średni udział odnawialnych źródeł w produkcji energii pierwotnej powinien wzrosnąć do 60% przy jednoczesnym spadku udziału paliw węglowych do 5% i ropy naftowej do 13%. Większość ścieżek zakłada również zwiększenie roli energii jądrowej oraz procesów sekwestracji dwutlenku węgla, a także ograniczenie wykorzystania gazu ziemnego. Kolejnym założeniem jest konieczność jednoczesnego zastosowania innego rodzaju środków zaradczych. Środki takie obejmują np. zredukowanie emisji innych substancji (takich jak metan, czarny węgiel czy podtlenek azotu) czy utrzymanie stałego zapotrzebowania na energię, jego zmniejszenie nawet o 30% bądź zbilansowanie poprzez wykorzystanie na bezprecedensową skalę nierozwiniętych jeszcze metod usuwania dwutlenku węgla. Środki te zakładają również wdrażanie nowych regulacji i wyników badań naukowych w celu zwiększenia wydajności rolnictwa i przemysłu.Ścieżki wiodące do zatrzymania globalnego ocieplenia na poziomie równym lub tylko nieznacznie wyższym niż 1,5 °C będą wymagały nagłych i daleko idących zmian w systemach energetycznych, przestrzennych, urbanistyczno-infrastrukturalnych (wliczając transport i budynki) oraz przemysłowych. Zmiany dotyczące tych systemów są bez precedensu w kontekście ich skali, choć niekoniecznie w kontekście ich tempa, zakładając głębokie redukcje emisji we wszystkich sektorach, szeroki zakres możliwości zminimalizowania emisji oraz znaczące zwiększenie inwestycji w tego typu możliwości.
 - IPCC, Podsumowanie SR15 dla decydentów, str. 17 
Wpływ ocieplenia o 1,5 °C lub 2 °C.
Według raportu globalne ocieplenie o 1,5 °C będzie powodować zwiększone zagrożenie dla “zdrowia, środków utrzymania, zapasów żywności i wody pitnej, bezpieczeństwa ludzkiego i wzrostu gospodarczego”. Wśród przewidywanych skutków wymienia się także spadek plonów i pogorszenie się wartości odżywczej produktów żywnościowych. Ocieplenie klimatu będzie również negatywnie oddziaływać na zwierzęta hodowlane w związku ze “zmianami w jakości paszy, rozprzestrzenianiem się chorób i mniejszą dostępnością wody”. Ponadto przewiduje się “zwiększone ryzyko zachorowania na choroby wektorowe, takie jak malaria czy denga”. Mimo to “ograniczenie globalnego ocieplenia na poziomie 1,5 °C może uchronić przed skutkami zagrożeń klimatycznych lub kryzysem ekonomicznym nawet kilkaset milionów ludzi, co nie byłoby możliwe w przypadku ocieplenia sięgającego 2 °C przed rokiem 2050”.
Obecność zagrożeń klimatycznych bezpośrednio związanych z globalnym wzrostem temperatur jest zależna od położenia geograficznego, “poziomu rozwoju gospodarczego i narażenia na niebezpieczeństwo” oraz tempa i zakresu działań mających na celu ograniczenie zmiany klimatu i adaptację do niej. Na przykład, “miejskie wyspy ciepła wzmacniają skutki fal upałów na terenach miejskich”. Raport zasadniczo przewiduje, że “kraje położone na obszarach tropikalnych oraz w rejonach subtropikalnych półkuli południowej zostaną najbardziej dotknięte gospodarczo” w wyniku zmiany klimatycznej.
Pogoda, poziom mórz i lód.
W niektórych regionach lub o niektórych porach roku wzrost temperatur jest wyższy niż średnia roczna w skali globalnej, np. “2-3 razy wyższy w Arktyce”. Ponadto “ocieplenie jest przeważnie mocniejsze nad lądem niż nad oceanem” i powiązane jest z występowaniem ekstremalnych zjawisk w odniesieniu do temperatur (które, jak przewiduje raport, osiągną na lądzie dwukrotnie wyższą wartość niż średnia temperatura powierzchni Ziemi) oraz opadów (dotyczy to zarówno gwałtownych opadów jak i okresów suszy). Poziomy ryzyka szacowane przez raport są zasadniczo poważniejsze niż te opisane w poprzednim raporcie IPCC.
Raport przewiduje również wzrost średniego poziomu mórz (w porównaniu do okresu od 1986 do 2005 roku) o 0,26 do 0,77 m przed rokiem 2100 w przypadku ocieplenia o 1,5 °C i o dodatkowe 0,1 m w przypadku ocieplenia o 2 °C, gdzie wzrost o każde 0,1 m może narazić na niebezpieczeństwo kolejne dziesięć milionów ludzi. Według raportu “poziom mórz będzie wzrastał po roku 2100 nawet jeśli globalne ocieplenie zostanie ograniczone do 1,5 °C”. Ponadto globalne ocieplenie o 1,5 do 2 °C może doprowadzić do nieodwracalnego procesu destabilizacji pokrywy lodowej na Antarktydzie i Grenlandii, “powodując wielometrowy wzrost poziomu mórz”. Raport głosi także, że “przewidywane są występujące raz na sto lat bezlodowe sezony letnie w Arktyce” przy ociepleniu o 1,5 °C (raz na dekadę przy 2 °C). Niemniej raport przewiduje, że ograniczenie globalnego ocieplenia do 1,5 °C zatrzyma długotrwały proces topnienia wiecznej zmarzliny na obszarze od 1,5 do 2,5 miliona km2; przy ociepleniu o 2 °C byłoby to niemożliwe.
Ekosystemy.
Jeden z przytaczanych przez raport modeli dotyczących rybołówstwa szacuje, że globalne ocieplenie o 1,5 lub 2 °C spowoduje “spadek globalnej rocznej wielkości połowów na łowiskach morskich o odpowiednio 1,5 lub 3 miliony ton”. Raport przewiduje, że obszar raf koralowych zmniejszy się o kolejne 70-90% przy ociepleniu o 1,5 °C lub nawet o ponad 99% przy ociepleniu o 2 °C. “Na 105,000 zbadanych gatunków, przewiduje się, że klimatycznie uwarunkowany obszar występowania 18% owadów, 16% roślin i 8% kręgowców zmniejszy się o ponad połowę w przypadku ocieplenia o 2 °C”.
Ponadto raport głosi, że ocieplenie o 1 °C lub 2 °C spowoduje, że na obszarze odpowiednio “4% lub 13% ziemskich lądów dojdzie do przeobrażeń ekosystemów”. “Szczególnie położone w wysokich szerokościach geograficznych obszary pokryte roślinnością tundrową i lasami borealnymi są zagrożone wywołaną przez zmianę klimatu degradacją i zatraceniem charakteru naturalnego - już obecnie można zaobserwować proces pojawiania się w strefie tundry roślin drzewiastych, który to proces będzie przyspieszał wraz z dalszym ocieplaniem się klimatu”.
Ograniczenie wzrostu temperatur.
Aktywność człowieka (patrz: antropogeniczne źródła emisji gazów cieplarnianych) przyczyniła się dotąd do wzrostu średnich temperatur o 0,8 - 1,2 °C. Niemniej jest to mało prawdopodobne, że dotychczas wyemitowane gazy doprowadzą do globalnego ocieplenia sięgającego 1,5 °C ponad poziom przedindustrialny - oznacza to, że możliwe jest uniknięcie takiego wzrostu temperatur, zakładając, że wkrótce osiągnięty zostanie cel zerowych emisji.
Budżet węglowy.
Zatrzymanie globalnego ocieplenia na poziomie maksymalnie 1,5 °C wymaga ograniczenia emisji w ramach całkowitego budżetu węglowego, tj. ograniczenia całkowitych skumulowanych emisji dwutlenku węgla. Innymi słowy, jeśli cel zerowych antropogenicznych emisji dwutlenku węgla netto nie zostanie osiągnięty, ostatecznie dojdzie do globalnego ocieplenia o 1,5 °C lub więcej.
Raport nie podaje szacunkowej wartości całkowitych antropogenicznych emisji dwutlenku węgla netto od czasów przedindustrialnych. Jako 400–800 GtCO2 (gigaton dwutlenku węgla) szacuje on natomiast wartość "pozostałego" budżetu węglowego (580 GtCO2 i 420 GtCO2 to budżet dający odpowiednio 50% i 66% szans na ograniczenie ocieplenia do 1,5 °C w odniesieniu do średniej temperatury powietrza przy powierzchni Ziemi (GSAT); natomiast 770 i 570 GtCO2 według raportu daje odpowiednio 50% i 66% szans w odniesieniu do średniej temperatury powierzchni Ziemi (GMST)). Jest to ok. 300 GtCO2 więcej niż szacował poprzedni raport IPCC; różnica ta wynika z aktualizacji wiedzy i udoskonalenia metod badawczych.
W okresie powstawania raportu emisje powodowały uszczuplanie budżetu węglowego o 42±3 GtCO2 rocznie. Raport głosi również, że od okresu przedindustrialnego do roku 2017, w rezultacie antropogenicznych emisji, budżet pozwalający na zatrzymanie ocieplenia na poziomie maksymalnie 1,5 °C został ograniczony o ok. 2200±320 GtCO2.
Szacunkowe wartości budżetu obarczone są znaczną niepewnością ze względu na czynniki takie jak odpowiedź klimatu na emisje dwutlenku węgla i innych gazów (odpowiadające za niepewność rzędu ±400 GtCO2), poziom ocieplenia w przeszłości (±250 GtCO2), potencjalne uwalnianie węgla wynikające z rozmarzania wiecznej zmarzliny oraz uwalnianie metanu z terenów podmokłych (ograniczające budżet o wartości sięgające nawet 100 GtCO2 w ciągu wieku) czy poziom przyszłych redukcji emisji gazów cieplarnianych innych niż dwutlenek węgla (±400 GtCO2).
Wymagane ograniczenia emisji.
Obecne zamierzone przez kraje plany ograniczenia emisji gazów cieplarnianych, ustalone w ramach porozumienia paryskiego, mogą doprowadzić do redukcji rzędu 52–58 GtCO2e rocznie przed rokiem 2030. Niemniej, jak głosi raport, “ścieżki uwzględniające plany redukcji emisji nie doprowadzą do zatrzymania globalnego ocieplenia na poziomie 1,5 °C, nawet jeśli po roku 2030 znacznie zwiększy się ich skalę i poziom ambicji”. W rzeczywistości ścieżki te “są w dużej mierze zbieżne” z tańszymi scenariuszami, skutkującymi ociepleniem o 3 °C przed rokiem 2100 i dalszym wzrostem średnich temperatur.
Zdecydowana większość opisywanych przez raport ścieżek (wszystkie oprócz jednej) przewiduje, że faktyczne ograniczenie globalnego ocieplenia do 1,5 °C bądź tylko nieznacznie wyższego poziomu wymagałoby osiągnięcia przed rokiem 2030 sytuacji, gdzie roczne emisje nie przekraczałyby 35 GtCO2e; połowa z tych ścieżek zakłada zaś, że emisje powinny zostać zredukowane do poziomu maksymalnie 25-30 GtCO2e rocznie - byłaby to redukcja o 40-50% w porównaniu do roku 2010.
Raport głosi więc, że aby zatrzymać globalne ocieplenie na poziomie niższym niż 1,5 °C, “globalne emisje CO2 netto spowodowane działalnością człowieka musiałyby przed rokiem 2030 zostać zredukowane o ok. 45% w porównaniu do roku 2010, a przed rokiem 2050 należałoby osiągnąć poziom zerowych emisji netto”. Nawet zatrzymanie ocieplenia poniżej 2 °C będzie wymagało redukcji emisji o 25% przed rokiem 2030 i o 100% przed rokiem 2070.
Raport głosi więc, że aby zatrzymać globalne ocieplenie na poziomie niższym niż 1,5 °C, “globalne emisje CO2 netto spowodowane działalnością człowieka musiałyby przed rokiem 2030 zostać zredukowane o ok. 45% w porównaniu do roku 2010, a przed rokiem 2050 należałoby osiągnąć poziom zerowych emisji netto”. Nawet zatrzymanie ocieplenia poniżej 2 °C będzie wymagało redukcji emisji o 25% przed rokiem 2030 i o 100% przed rokiem 2070.
Emisje innych niż dwutlenek węgla gazów powinny zostać ograniczone w podobny sposób. Wiąże się to z potrzebą głębokich redukcji emisji metanu oraz czarnego węgla: w przypadku obu tych substancji, aby zatrzymać ocieplenie na poziomie ok. 1,5 °C, powinny być to redukcje o przynajmniej 35% względem wartości z roku 2010, osiągnięte przed rokiem 2050. Do urzeczywistnienia tego celu mogłyby się przyczynić odpowiednie środki podjęte przez sektor energetyczny oraz ograniczenie emisji podtlenku azotu i metanu w rolnictwie, emisji metanu w sektorze gospodarki odpadami, a także redukcja emisji czarnego węgla i hydrofluorowęglowodanów pochodzących z innych źródeł.
Natomiast w perspektywie dłuższej niż dziesięciolecia konieczne może być podtrzymanie ujemnych emisji CO2 netto i/lub dalsze ograniczenie wymuszania radiacyjnego niezwiązanego z CO2 (*) w celu zapobiegnięcia dalszemu ociepleniu (wywołanemu przez sprzężenia zwrotne w systemie klimatycznym), odwrócenie procesu zakwaszania wód oraz zminimalizowanie wzrostu poziomu mórz.
(*) "Przez emisje gazów innych niż dwutlenek węgla, do których odwołuje się Raport, rozumie się wszystkie antropogeniczne emisje gazów innych niż dwutlenek węgla, które powodują wymuszanie radiacyjne. Są to nietrwałe czynniki powodujące zmianę klimatu, takie jak metan, niektóre gazy fluorowane, prekursory ozonu, aerozole lub prekursory aerozoli, takie jak odpowiednio czarny węgiel lub dwutlenek siarki, a także długowieczne gazy cieplarniane, takie jak podtlenek azotu czy niektóre gazy fluorowane. Wymuszanie radiacyjne związane z emisjami gazów innych niż dwutlenek węgla oraz zmianami w albedo powierzchni Ziemi określa się jako wymuszanie radiacyjne niezwiązane z CO2."

</doc>
<doc id="4986288" url="https://pl.wikipedia.org/wiki?curid=4986288" title="Łukasz Wenta">
Łukasz Wenta

Łukasz Wenta (ur. 19 grudnia 1979) – polski lekkoatleta, kulomiot i dyskobol, medalista mistrzostw Polski, reprezentant Polski.
Kariera sportowa.
Był zawodnikiem Lechii Gdańsk. Lekkoatletami byli także jego ojciec, Edmund Wenta i brat, Sebastian Wenta. Olimpijką w wioślarstwie była jego matka, Barbara Wenta.
Na mistrzostwach Polski seniorów na otwartym stadionie zdobył dwa brązowe medale w pchnięciu kulą: w 1998 i 2001. Również w halowych mistrzostwach Polski seniorów wywalczył dwa brązowe medale w pchnięciu kulą: w 1999 i 2002.
Reprezentował Polskę na mistrzostwach świata juniorów w 1998, gdzie zajął 7. miejsce w pchnięciu kulą, z wynikiem 17,12, a w rzucie dyskiem odpadł w eliminacjach, z wynikiem 46.07 oraz młodzieżowych mistrzostwach Europy w 2001, gdzie w pchnięciu kulą zajął 6. miejsce, z wynikiem 18,84. 
Po zakończeniu kariery lekkoatletycznej startował z sukcesami w zawodach Highland Games
Rekord życiowy w pchnięciu kulą: 19,00 (2.06.2001), w rzucie dyskiem : 51,86 (12.06.2001). 

</doc>
<doc id="4986289" url="https://pl.wikipedia.org/wiki?curid=4986289" title="Albatros (wydawnictwo)">
Albatros (wydawnictwo)



</doc>
<doc id="4986292" url="https://pl.wikipedia.org/wiki?curid=4986292" title="FOMA (przedsiębiorstwo)">
FOMA (przedsiębiorstwo)



</doc>
<doc id="4986297" url="https://pl.wikipedia.org/wiki?curid=4986297" title="Johann Ernst Hartmann">
Johann Ernst Hartmann

Johann Ernst Joseph Hartmann (ur. 24 grudnia 1726 w Głogowie, zm. 21 października 1793 w Kopenhadze) – duński kompozytor i skrzypek pochodzenia niemieckiego.
Życiorys.
Uczył się prawdopodobnie w kolegium jezuickim w Głogowie. W latach 1754–1757 grał jako skrzypek w kapeli biskupiej we Wrocławiu. W 1761 roku objął obowiązki kapelmistrza na dworze w Rudolstadt i wkrótce potem na dworze książęcym w Plön. W latach 1762–1764 przebywał w Kopenhadze jako członek orkiestry włoskiej Giuseppe Sartiego, następnie osiadł w tym mieście, zostając członkiem kapeli królewskiej (1766), jej pierwszym skrzypkiem (1767) i koncertmistrzem (1768). Występował jako skrzypek, współpracował też z teatrem królewskim, dla którego pisał singspiele, m.in. "Balders død" (wyst. 1779) i "Fiskene" (1780). Wykorzystywał elementy skandynawskiego folkloru muzycznego, odwoływał się do legend i sag. Jego twórczość stała się podstawą dla rozwoju późniejszej romantycznej opery duńskiej. Napisał podręcznik gry na skrzypcach, "Violin-Schule" (1777, rękopis). Większość rękopisów z kompozycjami Hartmanna spłonęła w pożarze zamku Christiansborg w 1794 roku. Zachowały się 2 kantaty, koncert skrzypcowy, "Symfonia D-dur", sonaty triowe.

</doc>
<doc id="4986299" url="https://pl.wikipedia.org/wiki?curid=4986299" title="Eagle Island (Antarktyka)">
Eagle Island (Antarktyka)

Eagle Island – wyspa na Morzu Weddella w cieśninie Prince Gustav Channel na wschód od północno-wschodniego krańca Półwyspu Antarktycznego.
Geografia.
Wyspa na Morzu Weddella w cieśninie Prince Gustav Channel na wschód od północno-wschodniego krańca Półwyspu Antarktycznego (przylądka Trinity Peninsula). Największa w grupie pięciu wysp (Egg Island, Tail Island, Eagle Island, Corry Island i Vortex Island – ma ok. 8 km długości i 6,5 km szerokości. Najwyższe wzniesienie wyspy, w jej północno-wschodniej części, sięga 560 m n.p.m., pod szczytem wiele piargów. Północ wyspy pozbawiana jest lodu, wyjątkiem jest niewielki lodowiec w jej środkowej części. Południe wyspy skrywa kopuła lodowa na wysokości 150–300 m n.p.m.
Latem 2019/2020, kiedy padły rekordy wysokich temperatur w regionie Trinity Peninsula, doszło do trzech okresów intensywnego topnienia śniegu: w listopadzie 2019 roku, styczniu 2020 roku i w dniach 6–11 lutego 2020 roku. Podczas tego ostatniego epizodu Eagle Island utraciła 106 mm śniegu – ok. 20% śniegu zakumulowanego w sezonie zimowym. 
Historia.
Wyspa została odkryta w okresie 1902–1903 przez Szwedzką Wyprawę Antarktyczną po kierownictwem szwedzkiego geologa Otto Nordenskjölda (1869–1928), lecz nie została uznana za wyspę. 
Teren został zbadany w 1945 przez Falkland Islands Dependencies Survey (FIDS) – wyprawa stwierdziła jego charakter wyspiarski i nazwala na cześć swojego statku ekspedycji „Eagle”.

</doc>
<doc id="4986300" url="https://pl.wikipedia.org/wiki?curid=4986300" title="Sielsowiet Małachowce">
Sielsowiet Małachowce

Sielsowiet Małachowce (, ) – jednostka administracyjna wchodząca w skład rejonu baranowickiego w оbwodzie brzeskim na Białorusi.
Centrum administracyjnym sielsowietu jest agromiasteczko Mirny (od roku 1987).
Geografia.
Powierzchnia sielsowietu wynosi 139 km².
Demografia.
W 2019 roku sielsowiet zamieszkiwało 2216 mieszkańców, w tym 1281 w wieku produkcyjnym.
Miejscowości.
W skład sielsowietu wchodzą miejscowości: Mirny, Bohusze, Gliniszcze, Jastrzębl, Jemialjanauka, Kadyczyce, Kuncewicze, Małachowce, Mirny, Młynek, Nowosady, Rogoźnica, Skwarczyce, Swietły, Ucios, Wołochwa Mała, Wołochwa Wielka, Zamosze.

</doc>
<doc id="4986301" url="https://pl.wikipedia.org/wiki?curid=4986301" title="Mircea Dușa">
Mircea Dușa

Mircea Dușa (ur. 1 kwietnia 1955 w m. Toplița, zm. 19 grudnia 2022) – rumuński polityk, samorządowiec i działacz komunistyczny, w 2012 minister delegowany ds. kontaktów z parlamentem oraz minister administracji i spraw wewnętrznych, w latach 2012–2015 minister obrony narodowej.
Życiorys.
W 1974 ukończył szkołę średnią, następnie przez dwa lata odbywał służbę wojskową. Według biografii na stronie parlamentu od 1984 do 1988 kształcił się na Akademii Studiów Ekonomicznych w Bukareszcie, a w 2004 uzyskał magisterium z zarządzania instytucjami europejskimi na Universitatea „Lucian Blaga” din Sibiu. Według doniesień medialnych w latach 80. studiował jednak na komunistycznej uczelni Academia Ştefan Gheorghiu.
W latach 1976–1989 należał do Rumuńskiej Partii Komunistycznej, a w 1996 dołączył do Partii Socjaldemokracji w Rumunii (przekształconej później w Partię Socjaldemokratyczną). Był kierownikiem biura i sekretarzem w ramach komunistycznej młodzieżówki UTC oraz instruktorem PCR. Od 1976 zatrudniony w ramach ludowej rady miasta Toplița, od 1986 do 1990 był jej wiceprzewodniczącym. Następnie do 1996 pozostawał zastępcą burmistrza, a w latach 1996–2001 burmistrzem tej miejscowości. W latach 2001–2004 pełnił funkcję prefekta okręgu Harghita.
W 2004, 2008 i 2012 wybierano go do Izby Deputowanych. Zajmował stanowisko wiceprzewodniczącego izby (2010) i przewodniczącego grupy parlamentarnej PSD (2010–2012). Od maja do sierpnia 2012 był ministrem ds. kontaktów z parlamentem, a następnie do grudnia 2012 ministrem administracji i spraw wewnętrznych w ramach pierwszego rządu Victora Ponty. Następnie od grudnia 2012 do listopada 2015 kierował resortem obrony narodowej w ramach trzech kolejnych gabinetów tegoż premiera. Po odwołaniu rządu w listopadzie 2015 został kandydatem na tymczasowego premiera, jednak wobec sprzeciwu prezydenta Klausa Iohannisa funkcję tę objął ostatecznie Sorin Cîmpeanu.
Życie prywatne.
Żonaty z prokurator Aną, ma dwoje dzieci.

</doc>
<doc id="4986317" url="https://pl.wikipedia.org/wiki?curid=4986317" title="Jerzy Koluch">
Jerzy Koluch

Jerzy Koluch (ur. 9 lipca 1955, zm. we wrześniu 2007) – polski lekkoatleta, kulomiot, medalista mistrzostw Polski.
Kariera sportowa.
Karierę sportową rozpoczął w klubie Piast Słupsk, gdzie lekkoatletykę uprawiała także jego siostra, Krystyna Koluch Następnie reprezentował barwy Floty Gdynia.
Na mistrzostwach Polski seniorów na otwartym stadionie zdobył jeden medal: brązowy w pchnięciu kulą w 1983. Ponadto w latach 1979-1986 siedmiokrotnie zajmował miejsce w pierwszej ósemce MP. W halowych mistrzostwach Polski seniorów wywalczył jeden medal: brązowy w pchnięciu kulą w 1981.
W 1982 wystąpił jedyny raz w meczu międzypaństwowym (przeciwko drużynom Anglii, Norwegii i Szkocji), zwyciężając w pchnięciu kulą, z wynikiem 18,97.
Rekord życiowy w pchnięciu kulą: 19,23 (5.06.1983). 

</doc>
<doc id="4986320" url="https://pl.wikipedia.org/wiki?curid=4986320" title="Kutry pościgowe typu Szkwał">
Kutry pościgowe typu Szkwał



</doc>
<doc id="4986321" url="https://pl.wikipedia.org/wiki?curid=4986321" title="Małachowce (obwód brzeski)">
Małachowce (obwód brzeski)

Małachowce (, ) – wieś na Białorusi, w obwodzie brzeskim, w rejonie baranowickim, w sielsowiecie Małachowce (do roku 1987 centrum administracyjne tegoż).
Znajduje się tu parafialna cerkiew prawosławna pw. św. Mikołaja Cudotwórcy.
Geografia.
Położona jest nad Myszanką (prawy dopływ Szczary), 10 km od najbliższego miasta (Baranowicze), 3 km od drogi Baranowicze – Ucios, 7 km od najbliższej stacji kolejowej (Lesin), 187 km od centrum administracyjnego obwodu (Brześć), 143 km od Mińska.
W roku 2019 w miejscowości znajdowało się 58 gospodarstw.
Demografia.
W roku 2019 miejscowość liczyła sobie 114 mieszkańców, w tym 67 w wieku produkcyjnym.

</doc>
<doc id="4986325" url="https://pl.wikipedia.org/wiki?curid=4986325" title="Kościół Wniebowzięcia Najświętszej Maryi Panny „Tal-Blat” w Qormi">
Kościół Wniebowzięcia Najświętszej Maryi Panny „Tal-Blat” w Qormi

Kościół Wniebowzięcia Najświętszej Maryi Panny „Tal-Blat” (, , ) – rzymskokatolicki kościół w Qormi na Malcie.
Kościół położony jest przy Triq il-Blata.
Historia.
Początki kościoła Wniebowzięcia Matki Bożej „Tal-Blat” sięgają roku 1500. Pierwsza wzmianka o nim pojawia się w zapisach z wizyty prałata Pietro Dusiny w 1575. Dusina stwierdził, że świątyni brakowało rektora, a także drewnianych drzwi, solidnej podłogi oraz innych rzeczy niezbędnych do funkcjonowania jako kościół. Był tam jeden ołtarz. Niejaki Nikola Camilleri w zamian za użytkowanie pola zwanego Ta’ Ħarra był zobowiązany do przygotowywania obchodów święta patronalnego, w tym nieszporów i mszy świętej, a także przekazana datków dobroczynnych siedmiu ubogim parafianom.
Kiedy w 1601 opiekunem kościoła został Agostino Galdes, ten był już w złym stanie. W 1634 Pauluccio Galdes wyznaczył dla niego roczny datek, z którego 15 sierpnia miano odprawiać nieszpory i mszę świętą śpiewaną, w dzień Bożego Narodzenia trzy msze, oraz jedną w każdy poniedziałek. Zostało to zanotowane przez notariusza Lucio Azzopardiego, i oddane pod opiekę prokuratora kościoła parafialnego św. Jerzego w Qormi.
Dziesięć lat później, w 1644 (Ferres i Guillaumier podają rok 1680), kościół został odbudowany, i taki go widzimy do dziś. Wszelkie koszty odbudowy poniósł wspomniany Pauluccio Galdes.
Architektura.
Wygląd zewnętrzny.
Fasada kościoła jest niezwykle prosta. Główne drzwi otoczone są rowkowaną ramą, powyżej której znajduje się prosty fryz z kilkoma motywami dekoracyjnymi, oraz prostym gzymsem nad nim. Powyżej okrągły "oculus" z maswerkiem w formie krzyża. Całość fasady wieńczy dwuspadowy gzyms, na którego środku niewyszukana dzwonnica "bell-cot" z dzwonem "Giacomo" oraz krzyżem na szczycie. Podobnie jak na fasadzie kościoła św. Piotra, pomiędzy oknem i dzwonnicą w niewielkiej niszy znajduje się posążek przedstawiający Wniebowzięcie Maryi. Obok niszy wyryta jest data „1646” znamionująca rok ukończenia lub poświęcenia kościoła.Nad boczną wschodnią elewacją widoczne są trzy kamienne rury odprowadzające wodę opadową z dachu.
Na placu przed kościołem na ozdobnym cokole znajduje się posąg Wniebowzięcia Najświętszej Maryi Panny. Wyrzeźbiony został w kamieniu maltańskim, jego wykonawca jest nieznany.
Przekazy mówią, że przy kościele pochowany został ks. Franġisk Antonju Rinaldet OFMConv. Urodził się w Valletcie w 1623. W czasie zarazy dżumy udał się do szpitala w Lazzaretto na wyspie Manoela, aby usługiwać chorym, tam się zaraził i zmarł w 1676. Przez miejscowych jest uważany za świętego.
Wnętrze.
Kościół wewnątrz ma sklepienie kolebkowe wsparte na łukach, te zaś wspierają się na biegnącym wokół wnętrza gzymsie. Podłogę pokrywają stare płytki ceramiczne. Jest tam pojedynczy ołtarz, nad którym znajduje się duży obraz "Wniebowzięcie Najświętszej Maryi Panny" w ramie z imitacji zielonego marmuru. Obraz przedstawia Maryję w wieńcu z dwunastu gwiazd, oraz dwa anioły Ją koronujące. Niestety nie jest znany autor dzieła. Na obrazie można zobaczyć napis „Fundazione D’Galdies” świadczący o tym, że zapłacił za niego ktoś o nazwisku Galdies (Galdes), być może nawet fundator kościoła. Gwiazdy wokół głowy Najświętszej Panienki są pokryte srebrem oraz złotem. Zostało to wykonane w 1981 staraniem ks. Michaela Zammita, zaś koszty pokryli okoliczni mieszkańcy.
Z innych dzieł sztuki w kościele można wymienić czternaście stacji "Via Sacra", posąg "Ecce Homo", marmurowe aspersorium, obrazy Matki Boskiej Bolesnej, św. Ġorġa Precy oraz Serca Jezusowego, a także krucyfiks. Na wyposażeniu świątyni znajduje się konfesjonał oraz ławki.
Zakrystia.
Kościół, choć niewielki, ma sporych rozmiarów zakrystię, w której miejscowe dziewczęta uczone są katechezy, gdyż o kościół dbają członkowie M.U.S.E.U.M.. Na ścianach zawieszone są obrazy przedstawiające "Ścięcie św. Jerzego" oraz "Świętego Jerzego przed cesarzem Dioklecjanem". Są to kopie obrazów z kościoła parafialnego św. Jerzego w Qormi. Z zakrystii prowadzą schody do pomieszczenia nad nią, w którym składowany jest adamaszek i inne wyposażenie kościoła, a z którego także można przejść na dach kościoła. W środku biegu schodów znajduje się obraz "Święty Paweł" .
Pochodzenie nazwy „Tal-Blat”.
„Tal-Blat” znaczy po maltańsku „na skale”. Kościół zbudowany został w okolicy, gdzie powierzchnia gruntu jest skalista, stąd nazwa.
Świątynia dzisiaj.
W kościele odbywają się regularne nauki katechezy. Jest też otwierany na czas święta patronalnego, a także w Niedzielę Palmową, kiedy do kościoła zdąża procesja z kościoła parafialnego.
Święto patronalne.
Święto patronalne kościoła przypada 15 sierpnia, zaś festyn jest obchodzony dwie niedziele po tej dacie.
Ochrona dziedzictwa kulturowego.
Kościół umieszczony jest na liście National Inventory of the Cultural Property of the Maltese Islands pod nr. 00406.

</doc>
<doc id="4986327" url="https://pl.wikipedia.org/wiki?curid=4986327" title="Johann Wolfgang Franck">
Johann Wolfgang Franck

Johann Wolfgang Franck (ochrzczony 17 czerwca 1644 w Unterschwaningen, zm. około 1710) – niemiecki kompozytor. 
Życiorys.
Dorastał w Ansbach, gdzie prawdopodobnie był uczniem swojego krewnego Samuela Königa. Od 1665 do 1679 roku pozostawał w służbie na dworze margrabiów w Ansbach jako członek nadwornej kapeli. W 1668 roku odbył podróż do Włoch. Do jego obowiązków na dworze należała oprawa uroczystości religijnych oraz wystawianie oper niemieckich i włoskich. Wystawił też w Ansbach trzy własne opery, "Die unvergleichliche Andromeda" (1675), "Der verliebte Föbus" (1678) i "Die drei Töchter Cecrops" (1679). 17 stycznia 1679 roku powodowany zazdrością zamordował dworskiego muzyka Ulbrechta, za co został wygnany z Ansbach. Uciekł wówczas do Hamburga, gdzie odniósł sukces jako twórca operowy. Między 1679 a 1686 rokiem wystawił w mieście 17 własnych oper. Latem 1687 roku opuścił Hamburg, porzucając poślubioną w 1666 roku żonę Annę Susannę Wilbel wraz z dziesięciorgiem dzieci. Od około 1690 roku przebywał w Londynie. Data, miejsce i okoliczności jego śmierci są nieznane.
Twórczość.
Zasłynął przede wszystkim jako twórca wczesnej opery niemieckiej. W swoich utworach kładł nacisk na głębię wyrazu dramatycznego, próbując pogodzić operę niemiecką z elementami opery włoskiej. Ponadto skomponował m.in. zbiór pieśni religijnych "Geistliche Lieder" (wyd. Hamburg 1681, 1685, 1687, 1700) oraz 25 pieśni świeckich na głos i basso continuo "Remedium melancholiae" (wyd. Londyn 1690).

</doc>
<doc id="4986329" url="https://pl.wikipedia.org/wiki?curid=4986329" title="Hubert Brabec">
Hubert Brabec

Hubert Brabec (ur. 4 maja 1878 w Holobkau, zm. ?) – pułkownik kawalerii Wojska Polskiego.
Życiorys.
Urodził się w miejscowości Holobkau, w Czechach – ówczesnym kraju koronnym Monarchii Austro-Węgier, w rodzinie Jana.
Jesienią 1898 rozpoczął zawodową służbę w cesarskiej i królewskiej Armii. Został wcielony do 13 Galicyjskiego Pułku Ułanów, który stacjonował w Złoczowie i Brodach. W latach 1902–1904 był słuchaczem Wojskowej Szkoły Instruktorów Jazdy Konnej w Wiedniu. W 1912 został przeniesiony do Galicyjskiego Pułku Ułanów Nr 3 w Krakowie. W szeregach tego oddziału wziął udział w mobilizacji sił zbrojnych Monarchii Austro-Węgierskiej, wprowadzonej w związku z wojną na Bałkanach, a następnie walczył na frontach I wojny światowej. W czasie służby w c. i k. Armii awansował na kolejne stopnie w korpusie oficerów kawalerii: porucznika (1 września 1898), nadporucznika (1 listopada 1913), rotmistrza (1 listopada 1912) i majora (1 maja 1918).
25 maja 1919 został przyjęty do Wojska Polskiego z zatwierdzeniem posiadanego stopnia majora i odkomenderowany do Sekcji Remontowej Ministerstwa Spraw Wojskowych. 11 czerwca 1920 został zatwierdzony z dniem 1 kwietnia 1920 w stopniu podpułkownika, w kawalerii, w grupie oficerów byłej armii austriacko-węgierskiej. Był wówczas prezesem Komisji Remontowej Dowództwa Okręgu Generalnego Kraków. 1 czerwca 1921 nadal kierował pracami Komisji Remontowej w Krakowie, a jego oddziałem macierzystym był 8 Pułk Ułanów Księcia Józefa Poniatowskiego. 3 maja 1922 został zweryfikowany w stopniu podpułkownika ze starszeństwem z 1 czerwca 1919 i 9. lokatą w korpusie oficerów jazdy. W latach 1923–1924 był przydzielony do Centralnej Szkoły Kawalerii w Grudziądzu. 1 grudnia 1924 został mianowany pułkownikiem ze starszeństwem z 15 sierpnia 1924 i 5. lokatą w korpusie oficerów kawalerii. Później został przeniesiony na stanowisko przewodniczącego Komisji Remontowej Nr 4 w Poznaniu. Z dniem 31 maja 1927 został przeniesiony w stan spoczynku. W 1934, jako oficer stanu spoczynku pozostawał w ewidencji Powiatowej Komendy Uzupełnień Poznań Miasto. Posiadał przydział do Oficerskiej Kadry Okręgowej Nr VII. Był wówczas „przewidziany do użycia w czasie wojny”. W Poznaniu przebywał do wybuchu II wojny światowej. Założył Wielkopolski Klub Jeździecki.
Hubert Brabec był żonaty z Marią z Sołtysiaków (ur. 26 czerwca 1888 w Brodach), z którą miał trzech synów: Eryka (ur. 13 października 1916 w Lenstadt, zm. 16 marca 1996), Romana (ur. 1 stycznia 1927 w Grudziądzu) i Witolda Kazimierza Huberta Stanisława (ur. 4 marca 1929 w Poznaniu).

</doc>
<doc id="4986331" url="https://pl.wikipedia.org/wiki?curid=4986331" title="Suwa-jinja">
Suwa-jinja

 – chram shintō w Nagasaki, w Japonii. Jest to największy i najważniejszy chram w Nagasaki, zbudowany w celu osłabienia wpływów chrześcijaństwa.
Historia.
Chram powstał w 1614, kiedy siogun Ieyasu Tokugawa wydał edykt zniszczenia chrześcijaństwa; był to początkowo niewielki budynek. Chram, poświęcony kultowi "kami" odwagi i obowiązku Suwa-no-kami, miał stać się głównym ośrodkiem shintō w mieście, w którym mieszkała bardzo duża grupa chrześcijan, którzy zniszczyli tu wiele chramów i świątyń buddyjskich. Uważano, że ustanowienie głównego ośrodka kultu shintō, będzie istotne dla konwertowania chrześcijan na tradycyjne religie japońskie. 
Aż do 1624 chram był często atakowany przez miejscowych chrześcijan. Wysiłki kapłanów shintō (takie jak zawody sumo i pokazy rzekomej mocy "kami"), aby przyciagnąć do chramu chrześcijan okazały się bezowocne. Z tego powodu w 1634 wydano edykt nakazujący wszystkim zarejestrowanie się w chramie jako wyznawcy shintō. Każdy, kto tego nie zrobił, był aresztowany, torturowany i w końcu stracony, jeśli nie wyrzekł się wiary chrześcijańskiej. Ponadto w chramie aż do 1856, kiedy chram spłonął, organizowano wspaniałe festiwale i występy teatru "nō", mające być wielką demonstracją japońskiej tradycji. 
W 1871 chramowi nadano średnią rangę ważności Kokuhei Chūsha (国 幣 中 社) i znacznie rozbudowano. 9 sierpnia 1945 chram Suwa przetrwał bombardowanie atomowe Nagasaki, bo stok góry osłonił go przed falą uderzeniową i zniszczeniem. Było to wówczas przedstawiane jako dowód potęgi "kami", w porównaniu do katedry Urakami i otaczającej ją katolickiej dzielnicy Urakami, które zostały całkowicie zniszczone. W 1984 chram odnowiono i zmodernizowano. Tu w październiku odbywa się centralny festiwal "Nagasaki kunchi". .

</doc>
<doc id="4986333" url="https://pl.wikipedia.org/wiki?curid=4986333" title="Kościół św. Mikołaja Biskupa w Wierzchach">
Kościół św. Mikołaja Biskupa w Wierzchach

Kościół św. Mikołaja Biskupa w Wierzchach – drewniany, rzymskokatolicki kościół parafialny zlokalizowany we wsi Wierzchy (powiat poddębicki, województwo łódzkie). Funkcjonuje przy nim parafia św. Mikołaja Biskupa.
Historia.
Z 1300 istnieje zapis "Mikołaja plebana de Wierzchi". Obecna świątynia została wybudowana w 1727 z inicjatywy Walentego Drogońskiego, kanonika kaliskiego. W 1785 lokalny dziedzic, Jan Kanty Golembowski, sfinansował budowę podmurówki. W 1786 w kościele były cztery ołtarze, o czym świadczą zapisy z wizytacji. Kościół był remontowany w 1787, 1908 i 1966.
Architektura.
Orientowany obiekt, kryty dachem dwuspadowym z sygnaturką, jest usytuowany w centrum wsi, pośród starego drzewostanu. Ma konstrukcję wieńcową, jest oszalowany, jednonawowy, z węższym prezbiterium zamkniętym wielobocznie. Od północy, obok prezbiterium, dobudowano prostokątną zakrystię. Od południa do bryły przylega kruchta. Świątynia jest przykryta płaskim stropem i wsparta na czterech słupach w nawie. Okna mają obramienia o skromnej dekoracji klasycystycznej. Szczyt fasady zachodniej reprezentuje późny barok. 
Wnętrze.
Na belce tęczowej umieszczono krucyfiks (początek XVII wieku). Chór muzyczny oparto na dwóch słupach z rzeźbami św. Stanisława i św. Wojciecha. 
Wewnątrz kościoła znajdują cztery barokowe ołtarze z XVIII wieku (główny pochodzi z lat 1720-30, a dwa boczne i trzeci z XVIII wieku). Do cennego wyposażenia obiektu należą: chrzcielnica (barok, XVIII wiek), trzy krucyfiksy barokowe, rzeźba Chrystusa Zmartwychwstałego (barok, XVIII wiek) i mosiężny świecznik (XVII wiek). Płyta nagrobna Waleni Sulimirskiej pochodzi z 1836.
Pod kościołem istnieje krypta. Według lokalnej legendy istniało kiedyś przejście podziemne prowadzące do miejscowego pałacu.
Otoczenie.
Przy świątyni stoi betonowa dzwonnica z trzema dzwonami. Istnieje tu też cmentarz, a na nim murowana kaplica grobowa (obecnie przedpogrzebowa) z pierwszej połowy XIX wieku, kryta dachem dwuspadowym. Stoją na nim m.in. nagrobki Eufrozyny z Kruszewskich Szaniawskiej zmarłej w 1868, czy Małgorzaty z Romockich Sulimierskiej.
Ogrodzenie jest wykonane z kamieni polnych.

</doc>
<doc id="4986334" url="https://pl.wikipedia.org/wiki?curid=4986334" title="Katakumby (film 1940)">
Katakumby (film 1940)

Katakumby () – czeski czarno-biały film komediowy w reżyserii Martina Friča, zrealizowany w 1940 w Protektoracie Czech i Moraw. Adaptacja sztuki teatralnej austriackiego pisarza Gustava Davisa "Die Katakomben".

</doc>
<doc id="4986335" url="https://pl.wikipedia.org/wiki?curid=4986335" title="Olimpiada Wiedzy o Unii Europejskiej &quot;Gwiezdny Krąg&quot;">
Olimpiada Wiedzy o Unii Europejskiej &quot;Gwiezdny Krąg&quot;



</doc>
<doc id="4986338" url="https://pl.wikipedia.org/wiki?curid=4986338" title="Katakumby (film)">
Katakumby (film)



</doc>
<doc id="4986339" url="https://pl.wikipedia.org/wiki?curid=4986339" title="Curtis Jerrells">
Curtis Jerrells

Curtis Louis Jerrells Jr (ur. 5 lutego 1987 w Austin) – amerykański koszykarz, występujący na pozycji rozgrywającego, obecnie zawodnik Anwilu Włocławek.
Przez kilka lat występował w letniej lidze NBA. Reprezentował Dallas Mavericks (2009), San Antonio Spurs (2010).
6 stycznia 2020 został zawodnikiem Anwilu Włocławek.

</doc>
<doc id="4986341" url="https://pl.wikipedia.org/wiki?curid=4986341" title="Passion (album Pendragona)">
Passion (album Pendragona)

Passion – album studyjny zespołu Pendragon z 2011 roku. Album został dedykowany przyjacielowi zespołu Tomaszowi Dziubińskiemu.

</doc>
<doc id="4986342" url="https://pl.wikipedia.org/wiki?curid=4986342" title="Andrzej Bembnista">
Andrzej Bembnista

Andrzej Bembnista (ur. 14 stycznia 1953) – polski lekkoatleta, kulomiot, halowy mistrz Polski.
Kariera sportowa.
Był zawodnikiem Zawiszy Bydgoszcz.
Na mistrzostwach Polski seniorów na otwartym stadionie zdobył jeden medal: srebrny w pchnięciu kulą w 1978. W halowych mistrzostwach Polski seniorów wywalczył w pchnięciu kulą cztery medale: złoty w 1975 i srebrne w 1978, 1979 i 1980.
W latach 1978–1979 wystąpił w czterech meczach międzypaństwowych (bez zwycięstw indywidualnych).
Rekord życiowy w pchnięciu kulą: 19,13 (6.09.1978). 

</doc>
<doc id="4986348" url="https://pl.wikipedia.org/wiki?curid=4986348" title="Mirny (rejon baranowicki)">
Mirny (rejon baranowicki)

Mirny (, ) – agromiasteczko na Białorusi, w obwodzie brzeskim, w rejonie baranowickim, centrum administracyjne (od roku 1987) sielsowietu Małachowce.
Geografia.
Położona jest nad Myszanką (prawy dopływ Szczary), 10 km od najbliższego miasta (Baranowicze) (a zarazem stacji kolejowej na linii Baranowicze – Brześć), 188 km od centrum administracyjnego obwodu (Brześć), 144 km od Mińska.
W roku 2019 w miejscowości znajdowało się 169 gospodarstw.
Demografia.
W roku 2019 miejscowość liczyła sobie 480 mieszkańców, w tym 295 w wieku produkcyjnym.

</doc>
<doc id="4986349" url="https://pl.wikipedia.org/wiki?curid=4986349" title="Dumbrăveni (okręg Ilfov)">
Dumbrăveni (okręg Ilfov)

Dumbrăveni – wieś w Rumunii, w okręgu Ilfov, w gminie Balotești. W 2011 roku liczyła 519 mieszkańców.

</doc>
<doc id="4986350" url="https://pl.wikipedia.org/wiki?curid=4986350" title="Săftica">
Săftica

Săftica – wieś w Rumunii, w okręgu Ilfov, w gminie Balotești. W 2011 roku liczyła 1509 mieszkańców.

</doc>
<doc id="4986353" url="https://pl.wikipedia.org/wiki?curid=4986353" title="Gmina Berceni">
Gmina Berceni



</doc>
<doc id="4986355" url="https://pl.wikipedia.org/wiki?curid=4986355" title="Michał Gruszczyński">
Michał Gruszczyński

Michał Gruszczyński (ur. 10 lutego 1951) – polski lekkoatleta, kulomiot, medalista mistrzostw Polski.
Kariera sportowa.
Był zawodnikiem Energetyka Poznań, Gwardii Warszawa i Olimpii Poznań.
Na mistrzostwach Polski seniorów na otwartym stadionie zdobył jeden medal: brązowy w pchnięciu kulą w 1976. W halowych mistrzostwach Polski seniorów wywalczył również jeden medal w pchnięciu kulą: brązowy w 1976.
W latach 1975-1976 wystąpił w trzech meczach międzypaństwowych (bez zwycięstw indywidualnych).
Rekord życiowy w pchnięciu kulą: 19,47 (8.10.1978). 

</doc>
<doc id="4986356" url="https://pl.wikipedia.org/wiki?curid=4986356" title="Thorvald Bindesboell">
Thorvald Bindesboell



</doc>
<doc id="4986358" url="https://pl.wikipedia.org/wiki?curid=4986358" title="Berceni (okręg Ilfov)">
Berceni (okręg Ilfov)

Berceni – wieś w Rumunii, w okręgu Ilfov, w gminie Berceni. W 2011 roku liczyła 5942 mieszkańców.

</doc>
<doc id="4986359" url="https://pl.wikipedia.org/wiki?curid=4986359" title="Brian J. White">
Brian J. White

Brian Joseph White (ur. 21 kwietnia 1975 w Bostonie, w Massachusetts) – amerykański aktor filmowy i telewizyjny. Syn koszykarza NBA Josepha Henry’ego „Jo Jo” White’a.

</doc>
<doc id="4986360" url="https://pl.wikipedia.org/wiki?curid=4986360" title="Gmina Brănești">
Gmina Brănești



</doc>
<doc id="4986365" url="https://pl.wikipedia.org/wiki?curid=4986365" title="Brănești (okręg Ilfov)">
Brănești (okręg Ilfov)

Brănești – wieś w Rumunii, w okręgu Ilfov, w gminie Brănești. W 2011 roku liczyła 7305 mieszkańców.

</doc>
<doc id="4986368" url="https://pl.wikipedia.org/wiki?curid=4986368" title="Islaz (okręg Ilfov)">
Islaz (okręg Ilfov)

Islaz – wieś w Rumunii, w okręgu Ilfov, w gminie Brănești. W 2011 roku liczyła 1609 mieszkańców.

</doc>
<doc id="4986369" url="https://pl.wikipedia.org/wiki?curid=4986369" title="Pasărea (okręg Ilfov)">
Pasărea (okręg Ilfov)

Pasărea – wieś w Rumunii, w okręgu Ilfov, w gminie Brănești. W 2011 roku liczyła 1325 mieszkańców.

</doc>
<doc id="4986370" url="https://pl.wikipedia.org/wiki?curid=4986370" title="Vadu Anei">
Vadu Anei

Vadu Anei – wieś w Rumunii, w okręgu Ilfov, w gminie Brănești. W 2011 roku liczyła 128 mieszkańców.

</doc>
<doc id="4986373" url="https://pl.wikipedia.org/wiki?curid=4986373" title="Gmina Cernica">
Gmina Cernica



</doc>
<doc id="4986375" url="https://pl.wikipedia.org/wiki?curid=4986375" title="Skwarczyce">
Skwarczyce

Skwarczyce (, ) – wieś na Białorusi, w obwodzie brzeskim, w rejonie baranowickim, w sielsowiecie Małachowce.
Geografia.
Położona jest nad Myszanką (prawy dopływ Szczary), 3 km od centrum administracyjnego sielsowietu Małachowce (Mirny), 7 km od najbliższego miasta (Baranowicze), 189 km od centrum administracyjnego obwodu (Brześć), 142 km od Mińska.
W roku 2019 w miejscowości znajdowało się 19 gospodarstw.
Demografia.
W roku 2019 miejscowość liczyła sobie 25 mieszkańców, w tym 15 w wieku produkcyjnym.

</doc>
<doc id="4986376" url="https://pl.wikipedia.org/wiki?curid=4986376" title="Zygmunt Kluza">
Zygmunt Kluza

Zygmunt Kluza (ur. 2 stycznia 1929 w Brzózce, zm. 8 czerwca 1973) – polski mechanik, poseł na Sejm PRL II kadencji.
Życiorys.
Uzyskał wykształcenie średnie, z zawodu technik mechanik. Pracował na stanowisku kierownika działu w Wytwórni Sprzętu Komunikacyjnego w Rzeszowie. Należał do Polskiej Zjednoczonej Partii Robotniczej. W 1957 uzyskał mandat posła na Sejm PRL II kadencji z okręgu Rzeszów. W parlamencie pracował w Komisji Handlu Zagranicznego oraz Przemysłu Ciężkiego, Chemicznego i Górnictwa.
Pochowany na cmentarzu komunalnym Słocina w Rzeszowie.

</doc>
<doc id="4986378" url="https://pl.wikipedia.org/wiki?curid=4986378" title="Operacja Kaukaz">
Operacja Kaukaz

Operacja Kaukaz () – radziecka operacja wojskowa rozpoczęta w 1970 roku, która miała na celu wsparcie egipskiego lotnictwa i obrony przeciwlotniczej podczas wojny na wyczerpanie z Izraelem, a także zabezpieczenie radzieckich systemów rakietowych ziemia-powietrzne rozlokowanych na terytorium Egiptu. Mimo iż wojna skończyła się podpisaniem zawieszenia ognia 7 sierpnia 1970 roku, to operację ostatecznie zakończono w 1972 roku wycofaniem resztek personelu radzieckiego z Egiptu na prośbę prezydenta Anwara Sadata.
Tło wydarzeń.
Koniec wojny sześciodniowej w 1967 roku nie stanowił zakończenia konfliktu arabsko-izraelskiego. Państwa arabskie nie mogły się pogodzić ze zwycięstwem Izraela oraz ze wzrostem jego pozycji w regionie. We wrześniu 1967 roku odbyła się konferencja w Chartumie, na której do głosu doszli zwolennicy prowadzenia zdecydowanej polityki wobec Izraela. Uznali, że nie można prowadzić żadnych negocjacji i rozmów pokojowych z politykami izraelskimi. Egipcjanie nie pogodzili się ze stratą Synaju, a Izrael nie akceptował postanowień Rezolucji Rady Bezpieczeństwa ONZ nr 242 nakazującej mu zwrot zdobytych terytoriów. W wyniku napięć politycznych doszło do, początkowo pojedynczych później regularnych, ostrzałów pozycji jednej i drugiej strony nad Kanałem Sueskim. Toczący się od 1967 do 1970 roku konflikt nazwany został wojną na wyczerpanie. Gamal Abdel Naser wierzył, że przedłużający się zatarg doprowadzi do osłabienia Izraela. W trakcie konfliktu dochodziło do operacji desantowych, naruszeń przestrzeni powietrznych, ostrzałów i wypadów komandosów na tyły wroga. Egipt chciał przez to utrzymać zainteresowanie międzynarodowe sytuacją nad Kanałem Sueskim i zyskać sojuszników. Naser otrzymał szeroką pomoc wojskową ze Związku Radzieckiego. Z kolei Izrael nie chciał pokazać słabości i wycofać się z pozycji na zachodzie Synaju mimo strat wśród żołnierzy stacjonujących na linii Bar-Lewa. Obszar walk w trakcie wojny na wyczerpanie był również poligonem doświadczalnym dla nowego sprzętu amerykańskiego i radzieckiego.
Mimo iż w Egipcie znajdowali się radzieccy doradcy wojskowi, a ZSRR sprzedawał egipskiej armii uzbrojenie, to już po wojnie sześciodniowej Naser zwrócił się do państw Układu Warszawskiego oraz samego Związku Radzieckiego o zwiększenie liczby sprzętu wysyłanego na Bliski Wschód oraz zwiększenie bezpośredniej obecności wojsk radzieckich w Egipcie. Władysław Gomułka miał odpowiedzieć, iż w tamtym czasie Ludowe Wojsko Polskie nie posiadało sił i środków, które mogłyby być udostępnione Egiptowi. Początkowo ZSRR chciał, aby pomoc została udzielona w ramach całego Układu Warszawskiego, jednak niechęć Rumunii, Jugosławii i Bułgarii sprawiły, że Andriej Gromyko obiecał Egiptowi pomoc w ramach bilateralnych umów. Wraz z nowym sprzętem wojskowym do Egiptu przybywali doradcy, którzy oprócz szkoleń z użytkowania go, służyli pomocą w planowaniu działań egipskiej armii podczas wojny na wyczerpanie. Już w 1968 roku doradcy donosili, że niestety Egipcjanie nie są w stanie przejść z działań statycznych, ostrzałów artyleryjskich i krótkich wypadów na wschodni brzeg Kanału Sueskiego do większej ofensywy ze względu na brak ducha walki oraz niskie morale wśród żołnierzy. Ponadto radzieccy wojskowi zwracali uwagę na niską skuteczność egipskich ostrzałów artyleryjskich izraelskich pozycji. Dochodziło do sytuacji, w których tworzono specjalne radzieckie oddziały mające na celu odnalezienie zestrzelonych obiektów (na terenie Egiptu oraz Synaju) i wysyłanie ich bezpośrednio do Moskwy. Izraelski wywiad donosił o tym, iż w tamtym czasie koordynacja ognia artyleryjskiego została przejęta przez przedstawicieli z ZSRR.
Inna sytuacja była w przypadku sił powietrznych. Sowieci uruchomili program szkoleń egipskich pilotów na samolotach Su-7, MiG-17 i MiG-21. Izraelczycy zaczęli mieć problemy z zestrzeliwaniem, w powietrzy i z lądu, egipskich maszyn. Wobec tego pod koniec 1968 roku Izraelczycy zwrócili się do rządu Stanów Zjednoczonych z prośbą o sprzedaż samolotów F-4 "Phantom". Radzieckie doświadczenia ze zwalczaniem "Phantomów" zebrane z wojny w Wietnamie sprawiły, że Sowieci jeszcze w 1968 roku zaczęli sprzedawać Egiptowi systemy przeciwlotnicze S-75 oraz rozmieścili na egipskich lotniskach swoje samoloty rozpoznawcze. Izraelczycy zmienili również taktykę działania. Każdy egipski ostrzał artyleryjski spotykał się z nalotami na cele strategiczne, stanowiska przeciwlotnicze (tzw. latająca artyleria) lub pojedynczymi atakami sił uderzeniowych.
W 1969 roku radzieccy doradcy zaczęli naciskać na Egipcjan, aby ci zaczęli przeprowadzać większą ilość pojedynczych ataków komandosów na izraelskie umocnienia lub zaczęli przeprowadzać wypady na tyły przeciwnika. Mimo bagatelizowania ich przez prasę lub literaturę izraelską, to przynosiły one skutki i wielokrotnie kończyły się sukcesem. W tym samym roku ZSRR dostarczył Egiptowi kolejną partię systemów S-75M, które miały ochraniać Kair, Port Said, Ismailię i Suez. Jednak od 20 do 24 lipca Izraelczycy ostrzelali stanowiska sześciu z siedmiu dywizjonów. Sprawiło to, że egipska obrona przeciwlotnicza w rejonie Kanału Sueskiego przestała istnieć. 17 czerwca 1969 roku w celu zademonstrowania panowania w powietrzu Izraelczycy dokonali przelotu swoimi Mirrage’ami III przelecieli na niskim pułapie nad Kairem tak, aby wytworzyć grom dźwiękowy. W ramach sowieckiej odpowiedzi na taką sytuację Egipcjanie otrzymali pierwsze partie pocisków rakietowych klasy ziemia-powietrze 9K32 "Strieła 2". Pierwsze ich bojowe wykorzystanie datuje się na 19 sierpnia.
2 sierpnia 1969 roku do Ministerstwa Obrony ZSRR zostali wezwani dowódcy Wojskowych Sił Powietrznych ZSRR, aby od ministra Andrieja Grieczki dowiedzieć się o utworzeniu Lotniczej Grupy Zadaniowej w ZSRR. W skład formacji wszedł 135. Pułk Lotnictwa Myśliwskiego i 35. Samodzielna Eskadra Lotnictwa. Po tym spotkaniu rozpoczęto także intensywne szkolenia nad Morzem Kaspijskim i Czarnym.
Izraelskie naloty na cele militarne uzupełniane były także atakami na strategiczne cele cywilne. Miało to doprowadzić do destabilizacji kraju. W związku z tym, 9 grudnia, Naser wizytował w Moskwie. Poprosił on władze radzieckie o sprzedaż bardziej zaawansowanych systemów do zwalczania izraelskiego lotnictwa oraz o bombowce dalekiego zasięgu. Sowieci odmówili, twierdząc, że armia egipska nie byłaby w stanie ich obsłużyć, co zmusiłoby ZSRR do zwiększenia kontyngentu doradców w Egipcie. Źródła rosyjskojęzyczne podają, iż w grudniu 1969 roku w ZSRR, na szczeblu partyjnym i wojskowym, podjęto decyzję o udzieleniu pomocy Egiptowi. Kolejne izraelskie ataki przeprowadzane "Phantomami" z pierwszych partii ze Stanów Zjednoczonych sprawiły, że Naser udał się z kolejną wizytą do Moskwy 22 stycznia 1970 roku. Tym razem decydenci sowieccy skłonni byli wysłać do Egiptu systemy S-75 oraz nowe systemy S-125. Wiązałoby się to jednak z potrzebą przeprowadzenia długotrwałych szkoleń. Ponadto rozmieszczenie tych zestawów wymagałoby dodatkowej ochrony ze strony sił powietrznych. Naser zagroził, że jeżeli ZSRR nie zgodzi się mu pomóc, to zrezygnuje, a jego miejsce może zająć ktoś o bardziej proamerykańskich poglądach. Leonid Breżniew znał znaczenie Egiptu w regionie, a także wiedział ile ZSRR zaangażował już sił i środków w pomoc dla Egiptu. Ostatecznie zgodził się pomóc Naserowi, jednak cała operacja miała zostać utrzymana w tajemnicy, radzieccy żołnierze mieli otrzymać egipskie mundury, a sprzęt miałby być pomalowany w egipski kamuflaż i otrzymać egipskie oznaczenia.
Przygotowania do operacji.
Według rosyjskojęzycznych źródeł na przełomie lat 1969–1970 do Egiptu miała udać się grupa radzieckich wojskowych w celu dokonania rekonesansu na miejscu i wybrania najlepszych miejsc dla zestawów przeciwlotniczych. Kolejna grupa wyleciała do Kairu 9 stycznia 1970 roku. W jej trakcie opracowano plany rozmieszczenia radzieckiego sprzętu według zasięgu izraelskiego lotnictwa i artylerii, przygotowano rozwiązania konstrukcyjne dla stanowisk ogniowych systemów plot., schronów i bunkrów. Uzgodniono także sposoby wykorzystywania egipskich lotnisk przez radzieckich pilotów. Pod koniec stycznia ówczesny naczelny dowódca Wojsk Obrony Powietrznej ZSRR marszałek Pawieł Baticki przedstawił Naserowi raport wspólnych prac egipskich i radzieckich wojskowych w zakresie wyposażenia i przygotowania stanowisk ogniowych. Po powrocie ten sam raport marszałek Baticki wraz z gen. płk. Afanasijem Szlegowem (Wojska Obrony Powietrznej ZSRR), gen. płk. sił powietrznych Aleksandrem Jefimowem i adm. Floty ZSRR Siergiejem Gorszkowem pozytywnie zaopiniowali możliwość przeprowadzenia operacji.
13 stycznia wydano rozkaz sformowania i skoordynowania oddziałów i jednostek mających wziąć udział w operacji w Egipcie. Łącznie było to 32 000 generałów, oficerów i żołnierzy. Zgrupowanie to obejmowało 18. Dywizję Rakiet Przeciwlotniczych Specjalnego Przeznaczenia oraz Grupę Lotnictwa Myśliwskiego, w skład której weszli doradcy, technicy, specjaliści oraz pod dowództwem gen. płk. Iwana Katyszkina (ówcześnie dowódcy sił specjalnych ZSRR w Egipcie). Po sformowaniu oddziałów wysłano je od razu na poligon Aszuluk w obwodzie astrachańskim, do Jangadży w Turkmeńskiej SRR oraz pod Równe. Wszystkie one szkoliły się w koordynacji działań obrony plot., zagłuszaniu i ostrzeliwaniu celów. Jednocześnie dowódcy oddziałów zostali poinstruowani przez Grieczkę, że do Egiptu wysyłani są wyłącznie w celach szkoleniowych i obronnych, pod żadnym pozorem mają nie wspomagać sił egipskich, gdyby te przeszły do ofensywy.
30 stycznia na mocy zarządzenia Grieczki utworzono grupę operacyjną „Kaukaz”, która otrzymała zadanie obrony przeciwlotniczej radzieckich wojsk w Egipcie. Szefem tej grupy został generał broni Siergiej Kriwpliasow. Grupa miała charakter samodzielny w Sztabie Generalnym, a podlegała Ministerstwu Obrony ZSRR, Szefowi Sztabu Generalnego oraz jego zastępcy.
Skład sił radzieckich.
18. Dywizja Rakiet Przeciwlotniczych Specjalnego Przeznaczenia.
Powstała z rozkazu ministra obrony narodowej ZSRR 13 stycznia 1970 roku i weszła w skład Operacyjnego Zgrupowania Sił Specjalnych powołanego do pomocy egipskiemu lotnictwu i wojskom obrony przeciwlotniczej w walce z izraelskimi nalotami na cele strategiczne w głębi kraju. Dywizję sformowano z jednostek Wojsk Obrony Powietrznej ZSRR i Wojsk Obrony Powietrznej Sił Lądowych ZSRR. Dowódcą formacji został gen. mjr Aleksiej Smirnow. Uzbrojenie dywizji składało się m.in. z: zestawów S-125, samobieżne działo przeciwlotnicze ZSU-23-4 "Szyłka", radarów P-15, przeciwlotniczych pocisków rakietowych klasy ziemia-powietrze 9K32 "Strieła 2", stacji zagłuszania R-388 "Takan", SPB-7, SPO-8, POST-3M.
W skład dywizji wchodziły:
Grupa Lotnictwa Myśliwskiego ZSRR w Egipcie.
Zadaniem grupy była ochrona przestrzeni powietrznej Egiptu oraz wybranych celów strategicznych przez atakami lotniczymi. Ponadto personel grupy przeprowadzał szkolenia dla pilotów egipskich.
135. Pułk Lotnictwa Myśliwskiego.
Pułk składał się z trzech eskadr powietrznych i zaplecza technicznego. Łącznie 60 lotników i 40 samolotów MiG-21MF pod dowództwem płk Konstantina Korotiuka (do 20 grudnia 1970 roku). Do dyspozycji pułku były lotniska w Bani Suwajf, Kawm Uszim, lotnisko zapasowe w Zafaranie. Zadaniem pułku była ochrona Kairu od południowego wschodu, obiekty przemysłowe w środkowym Egipcie oraz tamy asuańskiej.
35. Samodzielna Eskadra Lotnictwa.
Eskadra składała się z 42 pilotów i 30 samolotów MiG-21MF i MiG-21RF pod dowództwem płk Jurija Nastienki. Zadaniem eskadry była ochrona północnego wybrzeża Egiptu oraz obiekty przemysłowe od Port Saidu do Marsa Matruhy. Do dyspozycji eskadry wydzielono lotniska w Aleksandrii, Dżankalis i Katamie.
63. Specjalna Eskadra Lotnicza.
Eskadra została specjalnie sformowana z sześciu pilotów oblatujących samolot MiG-25R/RB w warunkach egipskich. Eskadrą dowodził płk Aleksandr Bieżewiec.
90. Samodzielny Dywizjon Zwiadu Dalekiego Zasięgu.
Już w 1968 roku ZSRR podpisało umowę z Egiptem, która pozwalała radzieckim samolotom zwiadowczym na korzystanie z egipskich lotnisk w celu przeprowadzania zwiadu i rozpoznania powietrznego nad Egiptem i Morzem Śródziemnym na potrzeby obu państw. Wówczas na terytorium Egiptu zaczęło stacjonować 6 samolotów zagłuszających Tu-16R, a od 1969 roku również samoloty Be-12, An-12PP i An-24. Dywizjon podlegał bezpośrednio Naczelnemu Doradcy Wojskowemu w Ministerstwie Obrony Egiptu gen. Piotrowi Łaszczence. W tym samym roku dywizjon otrzymał na wyposażenie dwa samoloty Ił-38, a w późniejszych latach również samoloty Tu-16K-11-16. W trakcie swojej służby samoloty dywizjonu używały egipskich oznaczeń oraz maskowania.
5. Śródziemnomorska Eskadra MW ZSRR.
Od lat 60. XX wieku Marynarka Wojenna ZSRR wprowadziła na strategicznych akwenach wodnych tzw. służbę bojową. Polegała ona na tym, iż początkowo pojedyncze okręty, a następnie eskadry stacjonowały w gotowości bojowej do obrony politycznych, gospodarczych i wojskowych interesów ZSRR. Jednym z takich akwenów było Morze Śródziemne, na którym powołano do życia w 1967 roku 5. Śródziemnomorską Eskadrę MW ZSRR. Była to formacja do zadań specjalnych o stałym dowództwie, kwaterze i sztabie łączności, ale z rotacyjną ilością okrętów z różnych flot. Najczęstszymi punktami zakotwiczenia okrętów eskadry były Aleksandria, Port Said, Latakia i Tartus. W Aleksandrii władze egipskie wydzieliły dla eskadry oddzielne nadbrzeże z zapleczem remontowym. Dowódca okrętów w Aleksandrii miał specjalne uprawnienia do bezpośredniego kontaktu z egipską armią i władzami politycznymi w sprawie kwestii dotyczących funkcjonowania, zaopatrzenia i składu eskadry. W latach 1967–1972 na lotnisku Kair-Zachód stacjonowała eskadra zwiadu lotnictwa morskiego.
Przebieg operacji.
Początki operacji.
1 lutego 1970 roku 35. Samodzielna Eskadra Lotnictwa rozpoczęła służbę bojową w egipskiej przestrzeni powietrznej. Samoloty posiadały egipskie insygnia oraz kamuflaż, jednak pilotowane były przez sowieckich lotników.
20 lutego do Egiptu przybyli specjaliści i inżynierowie, którzy nadzorować mieli budowę stanowisk ogniowych dla radzieckich systemów plot.
W związku z tym, iż operacja miała pozostawać w tajemnicy, to żołnierze musieli oddać wszystkie dokumenty osobiste, przebrać się w cywilne ubrania, część z nich miała udawać turystów, inni członków radzieckiej misji rolniczej w Egipcie. Kapitanowie okrętów transportowych nie zostali poinformowani o porcie przeznaczenia, a kolejne koordynaty były zabezpieczone w specjalnych kopertach, które można było otworzyć dopiero po osiągnięciu punktu z poprzedniej koperty. Próby ucieczki z okrętu miały być karane śmiercią. Mimo wysiłków, aby transport pozostał tajemnicą, to wiadomość o nim została ujawniona przez Amerykanów, a izraelskie stacje radiowe informowały o radzieckiej pomocy wojskowej dla Egiptu. Izraelskie radio nadawać zaczęło audycje specjalnie w języku rosyjskim dla radzieckiego personelu w Egipcie. 5 i 8 marca do Aleksandrii przybyły pierwsze dwa radzieckie towarowce („Róża Luksemburg” i „Gieorgij Cziczerin”). Rozładunek odbywał się nocą. Sowieci otrzymali egipskie umundurowanie. Już wcześniej, przed przybyciem głównych sił, na miejscu pojawili się technicy, którzy zajęli się składaniem samolotów MiG dostarczonych do Egiptu w częściach. Samoloty te, według amerykańskiego wywiadu, miały znaleźć się w Egipcie w styczniu 1970 roku. 6 marca na miejsce przybył personel lotniczy oraz doradcy wojskowi. Tego samego dnia Izraelczycy dokonali demonstracyjnego przelotu nad lotniskiem, na którym trwał wyładunek radzieckiego sprzętu. Wszyscy przybywający do Egiptu żołnierze radzieccy musieli odbyć pięciodniową kwarantannę.
Po rozładunku rakiet, systemów plot., broni oraz reszty zaopatrzenia zostały one załadowane do wagonów kolejowych lub na ciężarówki i wyruszyły w kolumnach transportowych do miejsc przeznaczenia.
Mimo tego, iż prace inżynieryjno-budowlane rozpoczęto przed marcem, to systemy plot. i ich obsługa musiały rozlokować się na tymczasowych stanowiskach, ponieważ gotowość stanowisk przewidziano na kwiecień. Żołnierze radzieccy byli skoszarowani głównie w ziemiankach o nazwie „malga”. Piaszczyste podłoże uniemożliwiało budowę standardowych ziemianek, co zmusiło żołnierzy do kopania dużych dziur, w które wpuszczano metalowe żeberkowe konstrukcje. Następnie obkładano je workami z piaskiem, a czasami przysypywano dodatkowo piaskiem.
Stanowiska ogniowe dla systemów składały się z pozycji głównej, zapasowej oraz pozorującej. Żelbetonowy bunkier znajdujący się na pozycji głównej posiadał kilka wejść do środka, które maskowano brezentem. Na górze bunkra znajdowała się zamaskowana antena umocniona workami z piaskiem. 4 wyrzutnie rakiet również były ulokowane na specjalnych żelbetonowych podstawach. W odległości 200–300 metrów od anteny rozlokowywano stanowiska "Szyłek", a w promieniu 2-3 kilometrów od bunkra znajdowały się wyrzutnie "Strieł 2." O świecie na pozycję przyjeżdżała obsługa, w momencie, kiedy Izraelczycy zaprzestawali nalotów, żołnierze wracali do koszar.
Pierwszy batalion przeciwlotniczy rozpoczął służbę bojową w nocy z 13 na 14 marca 1970 roku. 30 minut po rozpoczęciu służby radary wykryły samolot, a dowódca batalionu – ppłk. Nikołaj Kutynciew, po wcześniejszym zweryfikowaniu z egipskimi oficerami dyżurnymi, otrzymał zgodę na zestrzelenie. Cel został trafiony 200 metrów nad ziemią o godzinie 06:19. Okazało się, iż był to egipski Ił-28BM. Po tym wydarzeniu przeprowadzono inspekcje egipskich samolotów, która wykazała, że Egipcjanie używają wycofanych w ZSRR systemów identyfikacji swój-obcy "Kriemnyj 1". Po tym, jak 26 grudnia 1969 roku Izraelczycy zdobyli w Ras Gharib radar P-12 (operacja Tarnegol 53) w radzieckim sprzęcie montowano system "Kriemnyj 2". Kolejny incydent miał miejsce 18 marca, kiedy pociskami "Strieła 2" ostrzelano cywilny samolot An-24. Mimo uszkodzonego silnika załoga byłą w stanie awaryjnie wylądować. Te dwa wydarzenia zmusiły Egipcjan do wymiany transponderów oraz przestrzegania rozkazu, iż wszystkie samoloty lecące poniżej 6 km i bliżej niż 25 km będą uważane za jednostki wroga. Mimo to na przełomie marca i kwietnia dochodziło do licznych przelotów izraelskich "Phantomów" nad radzieckimi stanowiskami bez reakcji tych drugich. Wynikało to z faktu, iż Izraelczycy wykorzystywali ukształtowanie terenu oraz latali na niskich wysokościach, a Sowieci kilkukrotnie weryfikowali, czy lecące jednostki należą do wroga czy można uznać za „swoje”. Na przełomie marca i kwietnia doszło do kilku takich sytuacji, w których obrona przeciwlotnicza nie zdążyła zareagować.
Radziecko-izraelskie konfrontacje.
Pierwsze spotkanie radzieckich i izraelskich pilotów nastąpiło 14 kwietnia. Wówczas dwa samoloty MiG-21MF zmusiły do wycofania się na Synaj dwóch izraelskich samolotów "Mirage". Według Ginor i Remeza do pierwszego spotkania doszło 18 kwietnia, kiedy Izraelczycy dwukrotnie dokonywali lotów zwiadowczych w celu rozpoznania egipskich stanowisk. Miało wtedy dojść do nawiązania kontaktu w języku rosyjskim, jednak radzieccy piloci ograniczyli swój lot do wyznaczonej strefy obrony terytorium egipskiego. W związku z tym Dowództwo Południowe nakazało lotnictwu wykonywanie lotów mających na celu zbadanie obszaru, na którym mogli operować Sowieci. Jednocześnie Mosze Dajan poinformował Egipcjan i Sowietów, że Izrael nie chce eskalować konfliktu z ZSRR i ustanawia linię w odległości 30 km od Kanału Sueskiego, za którą nie będą przelatywać Izraelczycy, jeżeli piloci radzieccy nie będą jej również przekraczać.
W maju izraelscy piloci planowali naloty na egipskie cele przy uwzględnieniu czasu mobilizacji i reakcji Sowietów, tak aby móc zaatakować cele i uciec nad Synaj. 22 czerwca para pilotów Salnik-Krapiwin nawiązała kontakt z Izraelczykami. Salink wystrzelił w A-4 "Skyhawka" dwie rakiety, które trafiły w cel, a samolot spadł do morza. Zestrzelenie nie zostało potwierdzone przez Izrael. Obaj piloci radzieccy zostali odznaczeni w nagrodę Orderami Czerwonej Gwiazdy i otrzymali gratyfikacje pieniężne.
30 czerwca dwie izraelskie grupy, łącznie 20 samolotów, podczas ataku na systemy plot. dostały się w ogień radzieckich systemów S-75 i S-125. Zestrzelono dwa samoloty "Phantom". Do niewoli dostało się 3 Izraelczyków, a czwartemu udało się ukryć i został ewakuowany przez śmigłowiec Sikorsky CH-53. Po stronie radzieckiej i egipskiej zanotowano również straty w sprzęcie i ludziach. Za zestrzelenia izraelskich samolotów, dowodzący jedną z baterii kpt. Walerian Malauka otrzymał Order Czerwonej Gwiazdy. Miał on zostać mianowany Bohaterem Związku Radzieckiego, ale decyzję tę porzucono ze względu na litewskie pochodzenie wojskowego. W tym dniu doszło także do innego incydentu. Podczas walki doradca dowódcy dywizjonu Wiktor Kopylow rozpoczął poszukiwania zestrzelonego samolotu, który spadł 300 m od pozycji egipskich, w celu potwierdzenia jednego zestrzelenia, jednak nieoczekiwanie po walce został oskarżony o tchórzostwo i opuszczenie stanowiska bojowego. Portal radzieckich weteranów wojny w Egipcie wyjaśnia, iż rolą oficera politycznego w jednostkach bojowych było potwierdzanie zestrzeleń izraelskich samolotów. Ponadto za każdy zestrzelony samolot izraelski lub wziętego do niewoli pilota egipskie dowództwo wyznaczyło nagrodę. Doprowadzało to do sytuacji, w których żołnierze egipscy, w celu zarobienia dodatkowych pieniędzy, brali do niewoli pilotów radzieckich.
1 lipca doszło do omyłkowego ostrzelania rakietami samolotu pasażerskiego lecącego z Luksoru do Kairu.
2 lipca doszło do izraelskiego ataku w wyniku, którego zniszczono dywizjon S-75.
3 lipca stanowiskom rakiet "Strieła 2" udało się zestrzelić dwa "Skyhawki".
4 lipca zakończyły się tygodniowe naloty Izraelczyków na baterie radziecko-egipskie. W ich trakcie udało się zniszczyć pięć baterii plot. przy trzech zestrzelonych "Phantomach".
5 lipca egipskie i sowieckie załogi S-75 i S-125 pierwszy raz zostały zaatakowane przez 24 samoloty. Pierwszy nalot odbył się o godz. 15:00. W jego trakcie Izraelczycy stracili dwa "Phantomy". O godzinie 16:00 doszło do kolejnego ataku. Mimo posiadanych informacji o rozlokowaniu systemów plot. Siły Powietrzne Izraela straciły kolejnego "Phantoma". W trakcie ataku zginął radziecki wojskowy w randze generała majora. Był to najwyższy stopniem wojskowy i jedyny zabity generał ZSRR poza granicami kraju.
 Do 13 lipca Izraelczycy ograniczyli się do wykonywania lotów rozpoznawczych. Do tego czasu trwało montowanie nowych, amerykańskich systemów zagłuszania do samolotów "Phantom". Do kolejnego starcia doszło 18 lipca. Po stronie izraelskiej wytypowano do ataku najlepszych pilotów, w tym asów izraelskiego lotnictwa: mjra Szmu’ela Checa i ppłka Awihu Ben-Nuna. Celem nalotu miały być egipskie stanowiska obrony plot., jednak zastosowany przez Sowietów system maskowania systemów sprawił, że część z atakowanych stanowisk okazało się obsługiwane przez kontyngent radziecki. Podczas ataku samolot Checa został trafiony, a uszkodzenia uniemożliwiły wylądowanie awaryjne na Synaju i samolot rozbił się w okolicach Ismailii. Chec nie zdołał się katapultować. Ataku odwetowego na stanowisko plot. chciał dokonać Ben-Nun, jednak jego manewr został wykryty, a sam samolot ostrzelany. Tym razem uszkodzona maszyna zdołała uciec w stronę Synaju. Dopiero za trzecim razem udało się zniszczyć stanowisko, które zestrzeliło Checa. Cała obsługa baterii, to jest 8 żołnierzy radzieckich, zginęła. W nocy, po bitwie, Izraelczycy wysłali na terytorium Egiptu kilka śmigłowców, które ewakuowały pilotów, którzy się katapultowali podczas bitwy.
30 lipca doszło do starcia Sowietów z 12 samolotami "Mirage" i 4 udającymi "Skyhawki Phantomami" (). Kiedy Sowieci zorientowali się, że przechwycenie "Skyhawków" nie uda się, nie było już możliwości ucieczki. Izraelczycy osaczyli radzieckie maszyny. W trakcie walk Izraelczycy zestrzelili 3 samoloty.
3 sierpnia był ostatnim dniem starć radziecko-izraelskich. W okolicach Ismailii Sowieci od kilku dni wdrażali nowy system maskowania i rozmieszczania baterii plot., który był wynikiem doświadczeń wojny w Wietnamie. Baterie ustawiano po obu stronach kanału na polach kukurydzy, nakrywano płachtami materiały, aby nadać im nieregularne kształty lub symulować rozstawione namioty. Rozstawiono także w nieregularny sposób stanowiska "Szyłek" wokół systemów S-125 i S-75. Wszystko zostało zaplanowane tak, aby Izraelczycy myśleli, że znajdują się w bezpiecznych strefach lotu. 3 sierpnia ok. 11:30 nadleciała znad Synaju pierwsza grupa uderzeniowa. Zestrzelono jednego "Skyhawka", który wpadł w zasadzkę baterii plot. Zmusiło to Izraelczyków do wycofania się, ale po 14:00 nastąpiła druga fala ataku. Również i teraz udało się trafić jeden samolot. Mimo to Izraelczycy przeszli do ataku pozycji. Część z nich okazała się fałszywa. Doszło do zestrzelenia kolejnego "Phantoma", którego załoga katapultowała się i dostała do niewoli. Mosze Goldwaser zmarł na następny dzień od poniesionych ran, a Jigalowi Szochatowi amputowano nogę i przekazano go później stronie izraelskiej. Po 17:00 Izraelczycy sprowokowali otworzenie ognia przez egipsko-sowieckie stanowiska, wypuszczając balony, które na radarach zostały wychwycone jako obiekty latające. W ten sposób wykryto pozycje stanowisk baterii, ale nie ponowiono ataku. Po tej obronie podpułkownicy Konstantin Popow i Nikołaj Kutyncew, dowodzący bateriami, otrzymali tytuły Bohaterów Związku Radzieckiego oraz Ordery Czerwonej Gwiazdy.
Okres po rozejmie egipsko-izraelskim.
Zgodnie z "Planem Rogersa" od 7 sierpnia 1970 roku zaczęło obowiązywać zawieszenie broni pomiędzy Egiptem i Izraelem. Radzieckie oddziały przeszły na dyżury zmianowe, ustalono także harmonogram urlopów, aby nie osłabić gotowości bojowej jednostek. Zaprzestano również przeprowadzania lotów bojowych. Sowieci skupili się na szkoleniu egipskich załóg systemów plot. oraz doradzaniu w kwestiach formowania i przygotowania jednostek wojsk obrony plot.
W marcu 1971 roku doszło do częściowej wymiany personelu. W pierwszej kolejności rotacje przeprowadzono wśród załóg systemów plot. i pilotów. Następnie wymieniono oficerów. 6 marca pierwszy transportowiec „Iwan Franko” przypłynął do portu w Sewastopolu. W trakcie zmian jednostki pozostałe w Egipcie weszły w stan gotowości bojowej. 30 maja do Sewastopola zawinął kolejny transportowiec „Admirał Nachimow”.
W dniach 27–28 maja 1971 roku doszło do spotkania prezydenta Egiptu Anwara Sadata z przewodniczącym Prezydium Rady Najwyższej ZSRR Nikołajem Podgornym. Nowy prezydent Egiptu potwierdził gotowość i chęć państwa do zbrojnego odbicia Synaju. Jednocześnie poprosił o kolejne dostawy nowego sprzętu wojskowego dla egipskiej armii. Zgodnie z umową już na wiosnę 1972 roku do Egiptu przybyło 16 samolotów Su-17.
6 lipca 1972 roku Sadat zrezygnował z pomocy radzieckiego kontyngentu. 8 lipca przekazał tę decyzję ambasadorowi ZSRR w Egipcie Władimirowi Winogradowowi wraz z żądaniem całkowitego wycofania się wojsk sowieckich z Egiptu do 17 lipca. Do 16 lipca z Egiptu wycofano 15 000 wojskowych i techników. W organizację powrotu zaangażowano samoloty An-12, Ił-18, Ił-62, An-22 oraz liniowce. Podczas powrotu personelu lotniczego do ZSRR doszło do incydentu, w którym egipscy wojskowi zablokowali pas startowy na lotnisku, aby uniemożliwić wylot. Wszystkie pozycje bojowe wraz ze sprzętem i systemami plot. oddano w ręce armii egipskiej. Część specjalistów i doradców, ok. 1500–2000 osób, pozostała w Egipcie na bezpośrednią prośbę egipskiego dowództwa wojskowego.
Podsumowanie operacji.
Sposób zakończenia operacji przez Sadata wpłynął na pogorszenie relacji egipsko-radzieckich, jednak mimo to współpraca wojskowa trwała dalej i kolejne partie sprzętu były dostarczane Egiptowi w latach późniejszych.
Dokładna liczba zabitych po stronie radzieckiej nie jest znana. Uważa się, że najbardziej kompletna lista żołnierzy, którzy zginęli poza granicami ZSRR została podana w X tomie "Księgi Pamięci 1948-82", która zawiera 58 nazwisk poległych w Egipcie. Strona weteranów wojny w Egipcie podaje, że w ciągu operacji miało zginąć 8 wojskowych, a 166 żołnierzy i oficerów zostało odznaczonych, w tym ośmiu pośmiertnie. Ginor i Remez podają, że od marca 1969 roku do sierpnia 1970 roku Sowieci stracili 35 osób.
Źródła nie są jednoznaczne co do zestrzeleń izraelskich samolotów. Portal "Top War" podaje 8 zniszczonych maszyn i 3 zestrzelone. Inne źródła podają, że od czerwca do sierpnia 1970 roku Sowieci zestrzelili 5 izraelskich samolotów.
Po wojnie Izraelczycy przyznali, że radziecka obecność w Egipcie utrudniła i skomplikowała im działania wojenne. Ponadto żołnierze radzieccy byli lepiej wyszkoleni od Egipcjan. Pułkownik Aharon Szawit miał powiedzieć:

</doc>
<doc id="4986380" url="https://pl.wikipedia.org/wiki?curid=4986380" title="Bitwa pod Świniuchami">
Bitwa pod Świniuchami

Bitwa pod Świniuchami – walki polskich 1 pułku piechoty Legionów ppłk. Stanisława Kozickiego i 6 pułku piechoty Legionów ppłk. Bolesława Popowicza z sowiecką 72 Brygadą Strzelców toczone w okresie ofensywy Frontu Południowo-Zachodniego w czasie wojny polsko-bolszewickiej.
Geneza.
W końcu lipca Naczelne Dowództwo Wojska Polskiego planowało uderzenie na prawe skrzydło nacierających wojsk Michaiła Tuchaczewskiego. Do przeprowadzenia operacji zamierzano użyć także jednostek ściągniętych z Frontu Południowo-Wschodniego generała Edwarda Rydza-Śmigłego. Warunkiem sukcesu było wcześniejsze pobicie 1 Armii Konnej Siemiona Budionnego w obszarze Brodów i Beresteczka. 
Po pięciu dniach bitwy, szala zwycięstwa zaczęła przechylać się na stronę polską. Jednak sytuacja na Froncie Północnym, a szczególnie upadek Brześcia, zmusiła Naczelne Dowództwo Wojska Polskiego do przerwania bitwy.
W tym czasie dowódca sowieckiego Frontu Południowo-Zachodniego Aleksander Jegorow nakazał 1 Armii Konnej Budionnego zdobyć Lwów. Jej dywizje wdarły się w słabo obsadzoną lukę między polskimi 2 i 6 Armią, a 7 sierpnia pod Szczurowicami sforsowały Styr. 6 i 14 Dywizja Kawalerii z 45 Dywizją Strzelców miały działać zaczepnie w kierunku na Radziechów–Chołojów–Dobrotwór–Kamionkę Strumiłową, zaś 4 i 11 Dywizja Kawalerii na Busk. Północne skrzydło 1 Armii Konnej osłaniała walcząca pod Łuckiem 24 Dywizja Strzelców, a południowe 45 Dywizja Strzelców. 
Działania opóźniające na tym kierunku prowadziła Grupa Operacyjna Jazdy generała Jana Sawickiego, a 3 Armia gen. Zygmunta Zielińskiego pozostawała jeszcze nad Styrem do 5 sierpnia, a następnie rozpoczęła odwrót.
Walki pod Śwniuchami.
Po zakończeniu odwrotu 1 Dywizji Piechoty Legionów gen. Stefana Dęba-Biernackiego znad Styru, jej 1 pułk piechoty Legionów mjr. Stanisława Kozickiego obsadził stanowiska pod Horochowem. Na południe od niego stanął 6 pułk piechoty Legionów ppłk. Bolesława Popowicza. Do południa 7 lipca oba pułki z powodzeniem odpierały słabe ataki przeciwnika. 
W tym czasie na północnym skrzydle ugrupowania obronnego 1 Dywizji Piechoty Legionów sowiecka 72 Brygada Strzelców pobiła 3 i 7 pułk ułanów, opanowała Świniuchy, Koniuchy i Kołpytów i rozpoczęła manewr obejścia lewego skrzydła dywizji płk. Stefana Dęba-Biernackego.
Celem zażegnania niebezpieczeństwa, dowódca polskiej dywizji pozostawił na dotychczasowych stanowiskach tylko po jednym batalionie, ściągnął swoje pułki z centrum i z prawego skrzydła, formując z nich dwie grupy uderzeniowe. Grupa południowa ppłk. Popowicza w składzie I i II batalion 6 pp Leg., III/5 pp Leg., 8/1 pap Leg. otrzymała zadanie nacierać na Świniuchy przez Chołoniów–Bożów–Tereszkowiec–Pustomyty–Korytnicę, a północna grupa mjr. Kozickiego w składzie I i II batalion l pp Leg., 9/1 pułku artylerii polowej Legionów miała uderzyć z Horochowa na Kołpytów, a po opanowaniu tego ostatniego wesprzeć grupę ppłk. Popowicza w natarciu na Świniuchy. Osobną grupę stanowił przydzielony do 1 DP Leg. 3 pułk ułanów. Miał on za zadanie nacierać z Kut na Koniuchy.
Jako pierwsza do działań przystąpiła grupa ppłk. Popowicza. Marsz rozpoczęła jeszcze przed północą, a już o 1:20 opanowała Bożów, wypierając z niego zaskoczony pododdział 216 pułku strzelców. Kontynuując natarcie zdobyła Oszczów, gdzie III/6 pp Leg. zdobył okopane na stanowiskach ogniowych działa. Grupa mjr. Kozickiego rozpoczęła masz około 1:00 i o świcie podeszła do bronionego przez 215 pułk strzelców Kołpytowa. Równocześnie pozostający na swoich stanowiskach pod Raczynem III/1 pp Leg. wysłał w kierunku Kołpytowa silne patrole, pozorujące natarcie na tę miejscowość. Gdy Sowieci skupili swoją uwagę na działaniu III batalionu, do natarcia ruszyły 2 i 4 kompania, pod wspólnym dowództwem kpt. Józefa Marskiego-Marjańskiego. 2 kompania zaatakowała strzelającą baterię artylerii i zdobyła jedno działo. Lokalny sowiecki kontratak umożliwił jednak wycofanie się pozostałych działonów. Wówczas do walki weszły kolejne cztery kompanie, a pluton 9/1 pap Leg. por. Edmunda Zimmera wyjechał na otwarte stanowiska i ogniem na wprost zaczął likwidować gniazda sowieckiej broni maszynowej. 215 ps wycofał się w nieładzie drogą na Świniuchy, a mjr Kozicki ze swoją grupą rozpoczął pościg. Na lewo od drogi maszerował I batalion, a na prawo 6 i 7 kompania II batalionu. W odwodzie pozostawały kompanie 5. i 8.
W takim ugrupowaniu grupa podeszła pod bronione przez sowieckie 214 i 215 pułk strzelców Świniuchy. Gros sił broniących wioski zgrupowana była na jej południowym skraju, a sowieccy artylerzyści rozpoczęli ostrzeliwanie Kołpytowa. Zupełnie nie rozpoznali kierunku poruszania się podchodzącej lasami z kierunku wschodniego grupy ppłk. Popowicza. Ta jeszcze przed 10:00 zajęła Korytnicę i zanim przeciwnik zdołał zmienić front, wpadła w szyku bojowym do Świniuch. Kompanie III batalionu zdobyły jedną z sowieckich baterii artylerii, a po półgodzinnej walce sowieckie pułki strzelców rozpoczęły bezładny odwrót. Resztki 72 Brygady Strzelców rozproszyły się, odsłaniając prawe skrzydło 12 Armii, atakującej w tym czasie oddziały polskiej 3 Armii, broniącej linii Bugu. Dowódca 1 Dywizji Piechoty Legionów nakazał swoim pułkom kontynuowanie natarcia w kierunku północnym. Rozkaz Naczelnego Wodza przerwał jednak działania i nakazał odwrót dywizji na Bug. Wiązało się to z przegrupowaniem wojsk polskich do bitwy nad Wisłą.
Bilans walk.
Pod Świniuchami Polacy rozbili sowiecką 72 Brygadę Strzelców. Straty polskie to około czterdziestu poległych i rannych. Straty sowieckie to duża liczba poległych i rannych, 270 jeńców, osiem dział, dziesięć ckm-ów.&lt;br&gt;Komunikat prasowy Sztabu Generalnego z 10 sierpnia 1920 donosił:
Dla upamiętnienia zwycięstwa, na sztandarze 6 pułku piechoty Legionów widnieje napis: Świniuchy – 8.VIII.1920.

</doc>
<doc id="4986382" url="https://pl.wikipedia.org/wiki?curid=4986382" title="Włodzimierz Perka">
Włodzimierz Perka

Włodzimierz Perka (ur. 24 czerwca 1954) – polski lekkoatleta, skoczek wzwyż, mistrz i reprezentant Polski.
Kariera sportowa.
Był zawodnikiem Pilicy Tomaszów Mazowiecki AZS Warszawa i Gwardii Warszawa.
Na mistrzostwach Polski seniorów na otwartym stadionie zdobył cztery medale w skoku wzwyż: złoty w 1973, srebrne w 1978 i 1979 i brązowy w 1976. W halowych mistrzostwach Polski seniorów wywalczył w skoku wzwyż dwa złote medale: w 1974 i 1975.
Reprezentował Polskę na mistrzostwach Europy juniorów w 1973, zajmując w skoku wzwyż 6. miejsce, z wynikiem 2,07W latach 1973–1979 wystąpił w trzech meczach międzypaństwowych (bez zwycięstw indywidualnych).
Rekord życiowy w skoku wzwyż: 2,21 (10.02.1980 – w hali), na stadionie: 2,18 (18.06.1979).
Życie prywatne.
Jego żoną w latach 1978–1982 była lekkoatletka, Danuta Perka, następnie ożenił się z florecistką Delfiną Skąpską, z którą ma syna, koszykarza Aleksandra Perkę.

</doc>
<doc id="4986385" url="https://pl.wikipedia.org/wiki?curid=4986385" title="D. Raja">
D. Raja

Doraisamy Raja (ur. 3 czerwca 1949 w Chipachoor) – indyjski polityk.
Życiorys.
Urodził się w Chipachoor w dystrykcie Vellore w dzisiejszym stanie Tamilnadu, w ubogiej, dalickiej rodzinie. Zarówno jego ojciec, P. Doraisamy, jak i matka, Nayagam, byli robotnikami rolnymi. Sam Raja w jednym z wywiadów przyznał, że w młodości często głodował. Studiował w G.T.M. College w Gudiyattam oraz w Government Teachers College w Vellore. Był pierwszym mieszkańcem swojej rodzinnej wioski z dyplomem uniwersyteckim.
W życie polityczne zaangażował się podczas studiów, związał się z Ogólnoindyjską Federacją Studentów (AISF) afiliowaną przy Komunistycznej Partii Indii (KPI). Wstąpił następnie do Ogólnoindyjskiej Federacji Młodzieży (AIYF), również połączonej z KPI. Szybko awansował, był stanowym sekretarzem AIYF (1975–1980) oraz jej sekretarzem generalnym (1985–1990). W 1992, na kongresie w Hajdarabadzie, został włączony w skład ogólnoindyjskich władz partii, a w 1994 wybrany sekretarzem krajowym KPI, którą to funkcję piastował do 2019. 21 lipca 2019 Rada Krajowa Partii powołała go na stanowisko sekretarza generalnego. Jest pierwszym dalitą kierującym Komunistyczną Partią Indii, jak również jakąkolwiek znaczącą indyjską partią komunistyczną w ogóle.
Przez dwie kadencje (2007–2019) zasiadał w izbie wyższej indyjskiego parlamentu federalnego.
7 stycznia 1990 w Kannur poślubił Annie Raję, również prominentną działaczkę komunistyczną. Para doczekała się córki, Aparajithy.
Opublikował "Dalit Question: The Way Forward" (2007).

</doc>
<doc id="4986387" url="https://pl.wikipedia.org/wiki?curid=4986387" title="Ucios (rejon baranowicki)">
Ucios (rejon baranowicki)

Ucios (, ) – wieś na Białorusi, w obwodzie brzeskim, w rejonie baranowickim, w sielsowiecie Małachowce.
Geografia.
Położona jest nad Myszanką (prawy dopływ Szczary), 9 km od centrum administracyjnego sielsowietu Małachowce (Mirny), 19,5 km od najbliższego miasta (Baranowicze), 11 km od najbliższej stacji kolejowej (Leśna), 180 km od centrum administracyjnego obwodu (Brześć), 151 km od Mińska.
W roku 2019 w miejscowości znajdowało się 143 gospodarstwa.
Demografia.
W roku 2019 miejscowość liczyła sobie 279 mieszkańców, w tym 137 w wieku produkcyjnym.

</doc>
<doc id="4986390" url="https://pl.wikipedia.org/wiki?curid=4986390" title="Instytut Immunologii i Terapii Doświadczalnej PAN im. Ludwika Hirszfelda">
Instytut Immunologii i Terapii Doświadczalnej PAN im. Ludwika Hirszfelda



</doc>
<doc id="4986402" url="https://pl.wikipedia.org/wiki?curid=4986402" title="Henryk Łukaszkiewicz">
Henryk Łukaszkiewicz

Henryk Łukaszkiewicz (ur. 26 kwietnia 1901 w Ulanowie, zm. 10 września 1965) – polski spawacz mechanik i działacz związkowy, poseł na Sejm PRL II kadencji.
Życiorys.
Uzyskał wykształcenie podstawowe, z zawodu spawacz mechanik, pracował w Zakładach Naprawczych Taboru Kolejowego w Bydgoszczy. Należał do Polskiej Partii Socjalistycznej, po zakończeniu I wojny światowej został przewodniczącym bydgoskiego koła Związku Zawodowego Kolejarzy. W 1923 podczas ogólnopolskiego strajku kolejarzy był aktywnym członkiem zakładowego komitetu strajkowego.
W 1945 uruchomił oddział spawalniczy w ZNTK, następnie od 1953 pracował na stanowisku inspektora dozoru. Wstąpił do „lubelskiego PPS”, w 1948 został usunięty z szeregów partii. W 1956 został zrehabilitowany i przyjęty do Polskiej Zjednoczonej Partii Robotniczej. W 1957 uzyskał mandat posła na Sejm PRL II kadencji z okręgu Bydgoszcz, w parlamencie pracował w Komisji Komunikacji i Łączności.
W 1950 odznaczony Odznaką „Racjonalizator Produkcji”.
Pochowany na cmentarzu komunalnym przy ulicy Kcyńskiej w Bydgoszczy.

</doc>
<doc id="4986404" url="https://pl.wikipedia.org/wiki?curid=4986404" title="Wołochwa Wielka">
Wołochwa Wielka

Wołochwa Wielka (, ) – wieś na Białorusi, w obwodzie brzeskim, w rejonie baranowickim, w sielsowiecie Małachowce.
Geografia.
Położona jest nad Myszanką (prawy dopływ Szczary), 3,5 km od centrum administracyjnego sielsowietu Małachowce (Mirny), 6 km od najbliższego miasta (Baranowicze), 190 km od centrum administracyjnego obwodu (Brześć), 140 km od Mińska.
W roku 2019 w miejscowości znajdowało się 56 gospodarstw.
Demografia.
W roku 2019 miejscowość liczyła sobie 149 mieszkańców, w tym 80 w wieku produkcyjnym.

</doc>
<doc id="4986406" url="https://pl.wikipedia.org/wiki?curid=4986406" title="Sielsowiet Stajki (obwód brzeski)">
Sielsowiet Stajki (obwód brzeski)

Sielsowiet Stajki (; ) – sielsowiet na Białorusi, w obwodzie brzeskim, w rejonie iwacewickim, z siedzibą w Stajkach.
Według spisu z 2009 sielsowiet Stajki zamieszkiwało 3171 osób, w tym 2989 Białorusinów (94,26%), 128 Rosjan (4,04%), 30 Ukraińców (0,95%), 13 Polaków (0,41%), 9 osób innych narodowości i 2 osoby, które nie podały żadnej narodowości. W 2020 liczba mieszkańców wyniosła 3187 osób, zamieszkujących w 1353 gospodarstwach domowych.
Największą miejscowością są Stajki z 1095 mieszkańcami. Ponad 100 osób mieszka także w Zialonym Borze (772 mieszkańców), Hoszczewie (709 mieszkańców), Niechaczewie (239 mieszkańców) i w Michnowiczach (162 mieszkańców). Każdą z pozostałych miejscowości zamieszkuje poniżej 100 osób.

</doc>
<doc id="4986409" url="https://pl.wikipedia.org/wiki?curid=4986409" title="Naloty NATO na Jugosławię">
Naloty NATO na Jugosławię



</doc>
<doc id="4986411" url="https://pl.wikipedia.org/wiki?curid=4986411" title="Andrzej Jarosiewicz (lekkoatleta)">
Andrzej Jarosiewicz (lekkoatleta)

Andrzej Jarosiewicz (ur. 3 lutego 1948) – polski lekkoatleta, mistrz i reprezentant Polski w biegach długich.
Kariera sportowa.
Był zawodnikiem Wawelu Kraków.
Na mistrzostwach Polski seniorów wywalczył siedem medali, w tym trzy złote (w biegu na 10 000 m w 1978, w biegu na 20 km w 1977 i 1980), trzy srebrne w biegach przełajowych (w 1975 na 8 km, w 1977 na 6 km i w 1978 na 12 km oraz brązowy medal w maratonie w 1978. 
W latach 1975–1978 wystąpił w 4 meczach międzypaństwowych (bez zwycięstw indywidualnych).
Rekordy życiowe:

</doc>
<doc id="4986414" url="https://pl.wikipedia.org/wiki?curid=4986414" title="Christoph von Friedl">
Christoph von Friedl

Christoph von Friedl (ur. 16 maja 1976 w Wiedniu) – austriacki aktor teatralny, filmowy i telewizyjny.

</doc>
<doc id="4986419" url="https://pl.wikipedia.org/wiki?curid=4986419" title="Tower Island">
Tower Island

Tower Island – wyspa na północny zachód od Półwyspu Antarktycznego, wyznaczająca północno-wschodni kraniec Archipelagu Palmera.
Geografia.
Wyspa (ok. 5 km długości) na północny zachód od Półwyspu Antarktycznego, wyznaczająca północno-wschodni kraniec Archipelagu Palmera. Leży ok. 32 km na północny wschód od Trinity Island i ok. 17 km na północ od Cape Kater na Wybrzeżeu Davisa, od którego oddzielona jest przez cieśninę Orléans Strait.
Najwyższe wzniesienie wyspy sięga 305 m n.p.m.
U zachodniego wybrzeża wyspy leży grupa niewielkich wysepek Pearl Rocks, które tworzą ostoję ptaków IBA z uwagi na zamieszkującą je kolonię kormoranów niebieskookich.
Historia.
Wyspa została pobieżnie naniesiona na mapę przez Edwarda Bransfielda (1785–1852) 30 stycznia 1820 roku, który opisał ją jako okrągłą wyspę. 
Nazwa "Tower Island" została prawdopodobnie po raz pierwszy zastosowana wobec Ohlin Island, a dopiero później zastosowana wobec Tower Island. W 1902 roku wyspa została ponownie naniesiona na mapę przez Szwedzką Wyprawę Antarktyczną pod kierownictwem szwedzkiego geologa Otto Nordenskjölda (1869–1928). Szwedzka Wyprawa Antarktyczna nadała jej nazwę "Île Pendleton" na cześć kapitana Benjamina Pendletona.

</doc>
<doc id="4986420" url="https://pl.wikipedia.org/wiki?curid=4986420" title="Wołochwa Mała">
Wołochwa Mała

Wołochwa Mała (, ) – wieś na Białorusi, w obwodzie brzeskim, w rejonie baranowickim, w sielsowiecie Małachowce.
Geografia.
Położona jest nad Myszanką (prawy dopływ Szczary), 3,5 km od centrum administracyjnego sielsowietu Małachowce (Mirny), 7 km od najbliższego miasta (Baranowicze), 188 km od centrum administracyjnego obwodu (Brześć), 139 km od Mińska.
W roku 2019 w miejscowości znajdowało się 49 gospodarstw.
Demografia.
W roku 2019 miejscowość liczyła sobie 139 mieszkańców, w tym 90 w wieku produkcyjnym.

</doc>
<doc id="4986423" url="https://pl.wikipedia.org/wiki?curid=4986423" title="Mięguszowiecka Szczerbinka">
Mięguszowiecka Szczerbinka

Mięguszowiecka Szczerbinka – przełączka w masywie Mięguszowieckiego Szczytu w Tatrach Wysokich, pomiędzy jego wschodnim, niższym wierzchołkiem (2427 m) a Mięguszowiecką Basztą (2410 m). Znajduje się w grani głównej Tatr na granicy polsko-słowackiej. Z Mięguszowieckiej Szczerbinki wschodnią ścianą Mięguszowieckiego Szczytu do Załupy Świerza spada depresja składająca się z bardzo stromych rynien, zacięć i prożków.
Autorem nazwy przełączki jest Władysław Cywiński.

</doc>
<doc id="4986424" url="https://pl.wikipedia.org/wiki?curid=4986424" title="Hortol">
Hortol

Hortol (; ) – agromiasteczko na Białorusi, w obwodzie brzeskim, w rejonie iwacewickim, w sielsowiecie Telechany.
Znajduje się tu parafialna cerkiew prawosławna pw. św. Pantelejmona.
W dwudziestoleciu międzywojennym miejscowość leżała w Polsce, w województwie poleskim, w powiecie kosowskim/iwacewickim, w gminie Telechany. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4986431" url="https://pl.wikipedia.org/wiki?curid=4986431" title="Gniewna ławniczka">
Gniewna ławniczka

Gniewna ławniczka (ang. "One Angry Juror") – amerykański dramat z 2010 roku w reżyserii Paula A. Kaufmana, wyprodukowany przez wytwórnię Entertainment One.
Opis fabuły.
Film opisuje historię Sarah Walsh (Jessica Capshaw), która odnosi sukcesy jako prawniczka korporacyjna. Kobieta zostaje powołana do ławy przysięgłych. Oskarżonym w procesie o morderstwo jest Walter Byrd – dwudziestolatek z czarnej dzielnicy Chicago. Jego rzekoma ofiara, diler narkotyków, została zastrzelona na oczach rodziny. Jedynym świadkiem, który wskazał na Waltera, była nastoletnia siostra zamordowanego. Początkowo negatywnie nastawiona do adwokata, Sarah zaczyna dostrzegać brak dowodów prokuratury oraz poszlakowy charakter oskarżenia opartego na zeznaniu Rakeshy. Podczas posiedzenia ławników kobieta przekonuje do swojego punktu widzenia kilku osób i doprowadza do unieważnienia procesu.

</doc>
<doc id="4986435" url="https://pl.wikipedia.org/wiki?curid=4986435" title="Zdzisław Wijas">
Zdzisław Wijas

Zdzisław Wijas (ur. 25 sierpnia 1944 w Skorkowie) – generał brygady Wojska Polskiego w stanie spoczynku, były dyrektor Departamentu Kontroli Ministerstwa Obrony Narodowej.
Życiorys.
Zdzisław Wijas syn Józefa urodził się 25 sierpnia 1944 r. w Skorkowie na Kielecczyźnie. Absolwent Liceum Pedagogicznego w Świdnicy. We wrześniu 1963 r. rozpoczął naukę w Oficerskiej Szkole Wojsk Zmechanizowanych im. Tadeusza Kościuszki we Wrocławiu, którą ukończył w sierpniu 1966 z wynikiem bardzo dobrym. Był promowany na podporucznika przez gen. broni Jerzego Bordziłowskiego. Służbę zawodową rozpoczął jako dowódca plutonu w kompanii sztabowej, następnie do 1969 r. był dowódcą kompanii rozpoznawczej w 27 pułku czołgów z 5 Dywizji Pancernej w Gubinie. Od października 1969 do sierpnia 1972 studiował w Akademii Sztabu Generalnego WP w Rembertowie na kierunku ogólnowojskowym, po ukończeniu których był starszym pomocnikiem szefa wydziału w oddziale operacyjnym Dowództwa Śląskiego Okręgu Wojskowego. W 1975 r. objął stanowisko szefa sztabu – zastępcy dowódcy 13 pułku zmechanizowanego w Kożuchowie, następnie do 1985 r. był na stanowiskach dowódcy 25 pułku zmechanizowanego z 10 Dywizji Pancernej w Opolu, dowódcy 13 pułku zmechanizowanego oraz szefa sztabu – zastępcy Dowódcy 2 Dywizji Zmechanizowanej w Nysie. 
W 1985 r. został skierowany na studia Operacyjno–Strategiczne w Akademii Sztabu Generalnego WP. W 1986 r. objął obowiązki szefa oddziału uzupełnień Dowództwa Śląskiego Okręgu Wojskowego. W 1987 r. powierzono mu obowiązki szefa oddziału mobilizacyjnego Dowództwa ŚOW. W 1988 r. objął stanowisko szefa sztabu – zastępca ŚOW ds. organizacyjno–mobilizacyjnych. W roku 1991 został wyznaczony do Grupy Organizacyjnej Krakowskiego Okręgu Wojskowego. W latach 1989–2002 pełnił społecznie kolejno funkcje: wiceprezesa Sekcji Piłki Nożnej WKS Śląsk Wrocław, prezesa Sekcji Lekkiej Atletyki WKS Wawel Kraków i Prezesa WKS Zakopane. W 1992 r. został awansowany na stopień generała brygady. Akt mianowania odebrał z rąk prezydenta Rzeczypospolitej Polskiej Lecha Wałęsy. W latach 1992–1997 był szefem sztabu – zastępcą dowódcy Krakowskiego Okręgu Wojskowego. W 1997 r. został wyznaczony na stanowisko dyrektora Departamentu Kontroli Ministerstwa Obrony Narodowej. Od grudnia 2001 r. był w dyspozycji Ministra Obrony Narodowej. 1 maja 2004 r. został przeniesiony w stan spoczynku. 

</doc>
<doc id="4986440" url="https://pl.wikipedia.org/wiki?curid=4986440" title="Stal Gorzów Wielkopolski (żużel) w sezonie 2021">
Stal Gorzów Wielkopolski (żużel) w sezonie 2021

Sezon 2021 był 55. Stali Gorzów Wielkopolski w ekstralidze i 74. w historii klubu.

</doc>
<doc id="4986441" url="https://pl.wikipedia.org/wiki?curid=4986441" title="Henryk Brokman">
Henryk Brokman

Henryk Brokman (ur. 13 sierpnia 1886 w Warszawie, zm. 6 sierpnia 1976 tamże) – polski lekarz żydowskiego pochodzenia, profesor. Specjalizował się w zagadnieniach z zakresu pediatrii, immunologii i chorób zakaźnych. 
Życiorys.
Syn Leopolda i Heleny Rotwandów. Studiował medycynę na Cesarskim Uniwersytecie Warszawskim, jednak wskutek udziału w strajku szkolnym z 1905 roku został relegowany z uczelni. Następnie przeniósł się do Berlina, doktoryzował się w 1911 roku w Heidelbergu, pisząc rozprawę pt. "Über gruppenspezifische Strukturen des tierischen Blutes". W następnych latach kontynuował studia w Charkowie i Zurychu. Habilitował się z kolei w 1932. Tematem jego pracy habilitacyjnej były badania nad patogenezą płonicy. Tytuł profesora uzyskał na wniosek Rady Wydziału Lekarskiego UW.
W latach 1915–1918 lekarz w armii rosyjskiej, w 1920, podczas wojny polsko-bolszewickiej, lekarz oddziałów zakaźnych w szpitalu wojskowym w Modlinie. W czasie powstania warszawskiego w oddziale „Bakcyl”. W latach 1945–1946 profesor Uniwersytetu Łódzkiego, 1946–1953 – Akademii Lekarskiej w Gdańsku (od 1950 Akademia Medyczna), 1953–1962 – Akademii Medycznej w Warszawie.
W okresie 1961–1970 przewodniczący Rady Naukowej Instytutu Matki i Dziecka w Warszawie. W latach 1955–1976 redaktor naczelny kwartalnika "Pediatria Polska". Prezes Polskiego Towarzystwa Pediatrycznego. Członek korespondent Polskiej Akademii Nauk od 1954 roku, w poczet członków rzeczywistych tej instytucji został przyjęty w 1966. Doktor honoris causa WUM (1975).
Szwagier fizykochemika Kazimierza Fajansa, przyjaciel Ludwika Hirszfelda. 
Zmarł 6 sierpnia 1976 w Warszawie. Pochowany wraz z Wacławem i Stefanią Brokmanami na cmentarzu Powązkowskim (kwatera 142-3-8,9).

</doc>
<doc id="4986442" url="https://pl.wikipedia.org/wiki?curid=4986442" title="Élisabeth Moreno">
Élisabeth Moreno

Élisabeth Moreno (ur. 20 września 1970 w Tarrafal) – francuska polityk, od 2020 roku minister delegowana ds. równości płci, różnorodności i równych szans (przy premierze).
Biografia.
Élisabeth Moreno urodziła się 20 września 1970 roku w Tarrafal w Republice Zielonego Przylądka, na wyspie Santiago. Jest najstarszą z sześciorga rodzeństwa. Jej ojciec był budowlańcem, a matka sprzątaczką. Pod koniec lat 70. jej rodzina wyemigrowała do Francji, z powodu poparzenia jakiego doznała jedna z jej sióstr i która to następnie spędziła dwa lata w szpitalu.
W 1995 roku uzyskała stopień magistra w dziedzinie prawa gospodarczego na Université de Paris XII Val de Marne. Po ukończeniu studiów rozpoczęła pracę w paryskiej kancelarii prawniczej, w której zajmowała się sprawami imigrantów. Od 1991 do 1998 roku pracowała jako dyrektorka "Société de Travaux de Construction d’Aménagement et de Réhabilitation Thermique". Pracowała także dla "France Télécom," gdzie zarządzała działem sprzedaży. Od 2002 roku, przez dziesięć lat, pracowała dla firmy Dell. W 2007 roku uzyskała MBA w ESSEC Business School oraz na uniwersytecie w Mannheim.
6 lipca 2020 roku została powołana w skład rządu Jeana Castexa na stanowisku ministra delegowanego ds. równości płci, różnorodności i równych szans. Zastąpiła na tym stanowisku Marlene Schiappa.

</doc>
<doc id="4986444" url="https://pl.wikipedia.org/wiki?curid=4986444" title="Štadión Gabčíkovo">
Štadión Gabčíkovo

Štadión Gabčíkovo – stadion piłkarski w Gabčíkovie, na Słowacji. Obiekt może pomieścić 4000 widzów. Swoje spotkania rozgrywają na nim piłkarze klubu TJ OFC Gabčíkovo.

</doc>
<doc id="4986445" url="https://pl.wikipedia.org/wiki?curid=4986445" title="Gramatyka porównawcza">
Gramatyka porównawcza



</doc>
<doc id="4986447" url="https://pl.wikipedia.org/wiki?curid=4986447" title="Kościół Matki Boskiej Częstochowskiej w Hucie Szklanej">
Kościół Matki Boskiej Częstochowskiej w Hucie Szklanej

Kościół Matki Boskiej Częstochowskiej w Hucie Szklanej – rzymskokatolicki kościół filialny należący do parafii Najświętszego Serca Pana Jezusa w Krzyżu Wielkopolskim (dekanat Trzcianka, diecezji koszalińsko-kołobrzeskiej, metropolii szczecińsko-kamieńskiej).
Historia.
Jest to świątynia wzniesiona w 1774 roku przez gminę ewangelicką. Powstała wówczas skromna szachulcowa budowla. Nabożeństwa były w niej odprawiane przez pastora z Dębogóry. Na przełomie XIX i XX wieku kościół został odnowiony.
Po 1945 roku świątynia została przejęta przez katolików, natomiast w latach następnych - została zmodernizowana (m.in. w 1963 roku został odnowiony ołtarz, w latach siedemdziesiątych zostało rozebrane trójboczne zamknięcie partii prezbiterialnej, została dobudowana zakrystia, otynkowane zostały ściany, zmieniony został układ okien, we wnętrzu zostały zdemontowane empory oraz została wykonana boazeria). 
Architektura.
Budowla jest drewniana, wybudowana na kamiennej podmurówce, w konstrukcji szkieletowej, z wypełnieniem cegłą. Ściany są obustronnie otynkowane. Nowa przybudówka została zbudowana z cegły i jest otynkowana. Dachy pokryte są ceramiczną dachówką zakładkową. Wnętrze nakrywa strop drewniany podbity listwami boazeryjnymi.
Wyposażenie.
Z dawnego wyposażenia zachowały się drzwi główne drewniane, jednoskrzydłowe, opierzane deskami „w romb”, nabijane ćwiekami, z ozdobnymi zawiasami pasowymi, wykonane w XIX wieku.

</doc>
<doc id="4986448" url="https://pl.wikipedia.org/wiki?curid=4986448" title="11 Gwardyjska Samodzielna Brygada Desantowo-Szturmowa">
11 Gwardyjska Samodzielna Brygada Desantowo-Szturmowa

11 Gwardyjska Samodzielna Brygada Desantowo-Szturmowa (, – związek taktyczny Sił Zbrojnych Federacji Rosyjskiej, wchodzący w skład jednego z dwóch samodzielnych rodzajów wojsk Sił Zbrojnych Federacji Rosyjskiej, ze sztabem w Ułan Ude.
Formowanie i walki.
1 sierpnia 1968 w Mogoczy (obwód Czita), na podstawie zarządzenia Sztabu Generalnego Wojsk Lądowych z 4 czerwca 1968 i Sztabu Zabajkalskiego Okręgu Wojskowego z 21 czerwca 1968 została utworzona 11 Samodzielna Brygada Powietrzno-Szturmowa. Podstawą brygady był 1 batalion zmechanizowany 113 Gwardyjskiego pułku zmechanizowanego 38 Gwardyjskiej Dywizji Zmechanizowanej, przemianowany na 617 samodzielny batalion powietrznodesantowy oraz przekazane z Moskiewskiego Okręgu Wojskowego eskadryla śmigłowców Mi-8, 656 samodzielna kompania łączności i 49 samodzielna kompania zabezpieczenia lotniskowo-technicznego, będące podstawą 211 grupy lotniczej. 
W latach 1981-1987 piloci 307 i 329 pułków śmigłowców 11Gw.BD-S brali udział w walkach w Afganistanie.
W 1991 brygada stacjonowała Mogoczy w Zabajkalskim Okręgu Wojskowym.

</doc>
<doc id="4986449" url="https://pl.wikipedia.org/wiki?curid=4986449" title="Józef I Wacław Liechtenstein">
Józef I Wacław Liechtenstein



</doc>
<doc id="4986456" url="https://pl.wikipedia.org/wiki?curid=4986456" title="Kuncewicze">
Kuncewicze

Kuncewicze (, ) – wieś na Białorusi, w obwodzie brzeskim, w rejonie baranowickim, w sielsowiecie Małachowce.
Geografia.
Położona jest nad Myszanką (prawy dopływ Szczary), 4,5 km od centrum administracyjnego sielsowietu Małachowce (Mirny), 8 km od najbliższego miasta (Baranowicze), 189 km od centrum administracyjnego obwodu (Brześć), 142 km od Mińska.
W roku 2019 w miejscowości znajdowało się 32 gospodarstwa.
Demografia.
W roku 2019 miejscowość liczyła sobie 56 mieszkańców, w tym 30 w wieku produkcyjnym.

</doc>
<doc id="4986462" url="https://pl.wikipedia.org/wiki?curid=4986462" title="7 Gwardyjska Dywizja Desantowoszturmowa (Górska)">
7 Gwardyjska Dywizja Desantowoszturmowa (Górska)



</doc>
<doc id="4986475" url="https://pl.wikipedia.org/wiki?curid=4986475" title="Rosa Nissán">
Rosa Nissán

Rosa Nissán Rovero (ur. 15 czerwca 1939 w Meksyku) – meksykańska pisarka pochodzenia sefardyjskiego, która otrzymała nagrodę Ariel León Dultzin Award od Asociación de Periodistas y Escritores Israelitas en México w 1994 roku. Jest autorką powieści "Novia que te vea" wydanej w 1992, na podstawie której powstała wersja filmowa.
Rodzina i edukacja.
Studiowała dziennikarstwo na Universidad Femenina de México. Jej rodzicami byli Esther Rovero Abuaf i Moisés Nissán Mizrah i jest ona pierworodną z sześciorga dzieci, które mieli. Esther Rovero Abuaf (1921-2014) urodziła się w Stambule w Turcji. W domu Estery, matki Rosy mówiono kilkoma językami: tureckim, francuskim i ladino lub judeo-hiszpańskim. Rodzina Rovero-Abuaf przybyła do Veracrúz w Meksyku ze Stambułu w 1935 roku, po upadku Imperium Osmańskiego. Rosa pamięta, jak usłyszała, że jej babcia Zimbul Rovero nigdy nie czuła się komfortowo w nowym kraju; zmarła wkrótce potem, w 1937 roku. Z drugiej strony Moisés Nissán Mizrahi, ojciec Nissán (1914-1985) urodził się w Shiraz w Persji (dzisiejszy Iran). Rosa Nissán poślubiła Alberto Camhi Romano 18 października 1957 roku w Meksyku i mają córkę Lilikę Camhi Nissán.
Rozwój kariery.
W 1992 roku opublikowała swoją pierwszą powieść "Novia que te vea", do której powstała adaptacja filmowa wyreżyserowana przez Guitę Schyfter. Rosa Nissán napisała do niej scenariusz wraz z Hugo Hiriartem, który jest uważany za najbardziej udany film o tematyce żydowskiej w historii kina meksykańskiego. Książka porusza kwestię integracji kulturowej społeczności żydowskich w Meksyku i kwestionuje tradycyjną rolę żydowskich kobiet, a także zwyczaje i tradycje społeczności sefardyjskiej. Jej historie zostały zawarte w różnych antologiach, a powieści są częścią międzynarodowych dzieł literackich (Stany Zjednoczone, Hiszpania, Francja, Niemcy, Kanada). W 1997 roku opublikowała kronikę swojej podróży do Izraela pod tytułem "Las tierras prometidas: Crónica de un viaje a Israel". W 1999 roku ukazała się jej druga powieść, "Hisho que te nazca", będąca kontynuacją "Novia que te vea". W tym samym roku autorka wydaje zbiór opowiadań "No sólo para dormir es la noche," w których dominuje motyw samotności i miłości. W tej książce Nissán dzieli się także własną historią, nawiązując do trudności w relacjach z mężczyznami.
Rosa Nissán przez 20 lat brała czynny udział w pracowni Eleny Poniatowskiej. W 1997 r. prowadziła warsztaty literackie na Wydziale Studiów Wyższych Acatlán (UNAM). W latach 2000-2002 prowadziła różne nowatorskie warsztaty autobiograficzne, m.in. na . Od 2005 roku prowadzi warsztaty literackie na Narodowym Uniwersytecie Autonomicznym Meksyku (UNAM), w księgarni El Péndulo w mieście Meksyk i na .
Oprócz działalności literackiej czy naukowej, pisarka spełnia się w fotografii i działalności audiowizualnej. Od 1984 pisze artykuły do gazet i magazynów oraz mediów elektronicznych. El Centro de Actualización del Magisterio de Iguala będące stowarzyszeniem zajmującym się edukacją, corocznie organizuje konkurs na tekst autobiograficzny „Rosa Nissán” w uznaniu jej pracy jako pisarki. Ponadto, pierwsze stowarzyszenie naukowe na kontynencie amerykańskim. poprzez La Academia Nacional de la Mujer l przyznało autorce w maju 2002 r. tytuł Maestra Emérita. Jej córka, Lilika Camhi poświęciła się zawodowo nauczaniu, a w wolnych chwilach ratowaniu dokumentów historycznych swoich przodków. Poszukiwanie swojej tożsamości ukształtowało się szczególnie w odniesieniu do sefardyjskiej społeczności.

</doc>
<doc id="4986484" url="https://pl.wikipedia.org/wiki?curid=4986484" title="Urszula od Jezusa">
Urszula od Jezusa

Urszula od Jezusa (, ur. 1604, zm. 1668) – katolicka mistyczka, niewolnica pochodzenia afrykańskiego. Urodziła się w Limie w Wicekrólestwie Peru (obecne Peru) jako córka Juana Castilla i Isabeli de los Rios. Isabel de los Rios była niewolnicą, co sprawiało, że jej córka automatycznie dziedziczyła jej status społeczny. Urszula od Jezusa była afroperuwianką, która wydostała się z niewoli zostając tzw. "donadą" (służącą w zakonie po ślubach prostych) w Kościele katolickim.
Urszula od Jezusa miała wizje dusz czyśćcowych, które spisała na polecenie swojego spowiednika.

</doc>
<doc id="4986491" url="https://pl.wikipedia.org/wiki?curid=4986491" title="Elokwentny wieśniak">
Elokwentny wieśniak

Elokwentny wieśniak – dzieło literackie z czasów Średniego Państwa Egiptu, łączące elementy różnych gatunków, pisane częściowo poezją, a częściowo prozą. Nie ma zgodności co do czasu jego powstania, dzieło datuje się na okres dynastii IX lub X (między 2160 a 2130 r. p.n.e.), a najstarsze zachowane rękopisy datuje się na okres późnej XII dynastii.
Odniesienia do tego tekstu i cytaty z niego znajdują się w rozmaitych, późniejszych nawet o wiele wieków miejscach, co świadczy o popularności i żywotności dzieła.
Opowieść jest historią biednego wieśniaka o imieniu Khunanup. Wybiera się on do Neni-nesut (czyli Herakleopolis) w celach handlowych. W drodze urzędnik, wykorzystując swoją pozycję oraz podstęp, rekwiruje Khunanupowi osły. Sfrustrowany wieśniak postanawia odwołać się od decyzji urzędnika, kierując się najpierw do niego, ale bezskutecznie. Decyduje się udać do Heraklepolis, aby eskalować swoją sprawę do urzędnika o wyższym szczeblu. W ten sposób trafia do Wielkiego Zarządcy Rensi. Jest wysoce prawdopodobne, że funkcję wielkiego zarządcy należy tutaj rozumieć jako wezyra lub co najmniej zarządcę prowincji, znamienne jest, że według opowieści ponad Rensim jest już tylko faraon.
Podczas spotkania z Rensim Khunanup wygłasza mowę, która tak podoba się Rensiemu, że ten postanawia powiedzieć o tym faraonowi, który, również zachwycony, nakazuje mu nie rozstrzygać sprawy po to, by wieśniak przychodził ponownie i przemawiał. Khunanup wygłasza łącznie dziewięć mów, aż zrezygnowany odchodzi. Rensi postanawia przekazać do spisania wszystkie skargi, po czym zanosi je do faraona. Ten podejmuje decyzję o wynagrodzeniu poszkodowanego wieśniaka i oddaje posadę oraz wszystkie dobra nieuczciwego urzędnika, który zabrał mu osły. Sam urzędnik od tego czasu miał wieść życie biednego wieśniaka.
Skargi Khunanupa.
W tekście odnajdziemy różnego rodzaju skargi:
Dziewięć skarg Khunanupa do Rensiego na jego bezczynność to główna część tekstu. Właściwa skarga przedstawiona została na samym początku wezyrowi. Inni badacze uważają, że w całym tekście mowa jest tylko o jednej skardze na skorumpowanych urzędników egipskich. Większość naukowców skłania się jednak ku założeniu, że dziewięć skarg wypowiedzianych przez wieśniaka związanych było z brakiem reakcji wezyra na niesprawiedliwość, jakiej doznał Khunanupa. Wiele tematów powyższych mów zawiera krytykę wobec skorumpowanej administracji państwa.
Skargi są różnych długości, różnią się także sposobem, w jaki je wyraża: stosuje zarówno pochlebstwa, racjonalne argumenty, jak groźby i inwektywy. W skargach zawarte są 22 twierdzenia dotyczące wizji etyki, filozofii państwa i prawa, które uznaje Khunanupa.

</doc>
<doc id="4986492" url="https://pl.wikipedia.org/wiki?curid=4986492" title="Bohusze (sielsowiet Małachowce)">
Bohusze (sielsowiet Małachowce)

Bohusze (, ) – wieś na Białorusi, w obwodzie brzeskim, w rejonie baranowickim, w sielsowiecie Małachowce.
Geografia.
Położona jest 5,5 km od centrum administracyjnego sielsowietu Małachowce (Mirny), 16 km od najbliższego miasta (Baranowicze), 185 km od centrum administracyjnego obwodu (Brześć), 147 km od Mińska.
W roku 2019 w miejscowości znajdowało się 64 gospodarstwa.
Demografia.
W roku 2019 miejscowość liczyła sobie 142 mieszkańców, w tym 80 w wieku produkcyjnym.

</doc>
<doc id="4986495" url="https://pl.wikipedia.org/wiki?curid=4986495" title="5 Samodzielna Brygada Kolejowa">
5 Samodzielna Brygada Kolejowa

5 Samodzielna Brygada Kolejowa, ros.: 5-я отдельная железнодорожная бригада – samodzielny związek taktyczny Sił Zbrojnych Federacji Rosyjskiej, służący w Wojskach Lądowych Federacji Rosyjskiej.
Brygada jest spadkobiercą tradycji Poznańskiej Brygady Kolejowej odznaczonej Orderem Czerwonego Sztandaru, sformowanej w 1932.
Siedzibą sztabu i dowództwa brygady jest Abakan.

</doc>
<doc id="4986498" url="https://pl.wikipedia.org/wiki?curid=4986498" title="Jan Vogt">
Jan Vogt

Jan Vogt (ur. 21 września 1912 w Rokitnie, zm. 25 września 1993) – polski działacz spółdzielczy, poseł na Sejm PRL II kadencji.
Życiorys.
Uzyskał wykształcenie wyższe niepełne na Akademii Handlu Zagranicznego we Lwowie, z zawodu był handlowcem. W trakcie II wojnie światowej służył w Armii Krajowej w stopniu kaprala podchorążego, posługiwał się pseudonimem "KER". Po wojnie pracował na stanowisku prezesa Powiatowego Związku Gminnych Spółdzielni „Samopomoc Chłopska” w Namysłowie. Należał do Polskiej Zjednoczonej Partii Robotniczej. W 1957 uzyskał mandat posła na Sejm PRL II kadencji z okręgu Brzeg w parlamencie pracował w Komisji Handlu Zagranicznego. Z ramienia partii pełnił funkcję przewodniczącego klubu radnych PZPR rady narodowej, wchodziła w skład plenum Komitetu Powiatowego PZPR.
Odznaczony Srebrnym Krzyżem Zasługi, Medalem 10-lecia Polski Ludowej (1955) oraz odznaką „Zasłużony Działacz Ruchu Spółdzielczego”.
Pochowany na Cmentarzu Świętej Rodziny we Wrocławiu.

</doc>
<doc id="4986499" url="https://pl.wikipedia.org/wiki?curid=4986499" title="Karol Wiliński">
Karol Wiliński

Karol Władysław Wiliński vel Wild (ur. 4 listopada 1890 we Lwowie, zm. ?) – major saperów Wojska Polskiego.
Życiorys.
Urodził się we Lwowie, w rodzinie Władysława.
W czasie I wojny światowej walczył w szeregach cesarskiej i królewskiej Armii. Jego oddziałem macierzystym był Pułk Artylerii Górskiej Nr 9. Na stopień podporucznika został mianowany ze starszeństwem z 1 lutego 1917 w korpusie oficerów rezerwy artylerii polowej i górskiej.
5 czerwca 1919 został przyjęty do Wojska Polskiego z zatwierdzeniem posiadanego stopnia podporucznika ze starszeństwem z 1 lutego 1917, zaliczony do I Rezerwy armii z równoczesnym powołaniem do służby czynnej na czas wojny i przydzielony do Grupy Operacyjnej gen. Jędrzewskiego. W sierpniu tego roku był przydzielony do Dowództwa Okręgu Generalnego Lwów. 9 września 1920 został zatwierdzony z dniem 1 kwietnia 1920 w stopniu kapitana, w Korpusie Inżynierii i Saperów, w grupie oficerów byłej armii austriacko-węgierskiej. 1 czerwca 1921 nadal pełnił służbę w DOGen. Lwów, a jego oddziałem macierzystym był 6 Pułk Saperów. 3 maja 1922 został zweryfikowany w stopniu kapitana ze starszeństwem z 1 czerwca 1919 i 58. lokatą w korpusie oficerów inżynierii i saperów. W 1923 był przydzielony do Szefostwa Inżynierii i Saperów Dowództwa Okręgu Korpusu Nr VI we Lwowie. W następnym roku wrócił do macierzystego pułku w Przemyślu. W styczniu 1929 został przeniesiony macierzyście do kadry oficerów saperów z równoczesnym przeniesieniem służbowym do Kadry Zawodowej 6 Pułku Saperów. Z dniem 1 kwietnia 1931 został przeniesiony do Szefostwa Inżynierii Okręgu Korpusu Nr X w Przemyślu na stanowisko referenta, lecz już 1 października tego roku został przeniesiony do stacjonującego w tym samym garnizonie 4 Batalionu Saperów. Na stopień majora został mianowany ze starszeństwem z 19 marca 1937 i 1. lokatą w korpusie oficerów saperów. W 1939 pełnił służbę w Szefostwie Fortyfikacji Grudziądz na stanowisku szefa.
We wrześniu 1939 przedostał się do Rumunii, gdzie był internowany, a następnie przekazany władzom niemieckim. W latach 1941–1945 przebywał w Oflagu VI E Dorsten. Po uwolnieniu wrócił do kraju.

</doc>
<doc id="4986507" url="https://pl.wikipedia.org/wiki?curid=4986507" title="Mała Wołochwa">
Mała Wołochwa



</doc>
<doc id="4986508" url="https://pl.wikipedia.org/wiki?curid=4986508" title="Wielka Wołochwa">
Wielka Wołochwa



</doc>
<doc id="4986509" url="https://pl.wikipedia.org/wiki?curid=4986509" title="Sebayt">
Sebayt

Sebayt – gatunek tłumaczony jako maksymy czy nauki, należący do popularnej w tamtych czasach literatury mądrościowej starożytnego Egiptu, zawierały pouczenia praktyczne i moralne skierowane do konkretnej osoby.
Nauki składały się zawsze z poniższych elementów:

</doc>
<doc id="4986510" url="https://pl.wikipedia.org/wiki?curid=4986510" title="Rajd Elpa Halkidiki">
Rajd Elpa Halkidiki



</doc>
<doc id="4986513" url="https://pl.wikipedia.org/wiki?curid=4986513" title="Afera (singel)">
Afera (singel)

Afera – siódmy singel polskiej piosenkarki Viki Gabor z jej debiutanckiego albumu studyjnego, zatytułowanego "Getaway (Into My Imagination)". Singel został wydany 16 października 2020.
Kompozycja znalazła się na 15. miejscu listy AirPlay – Top, najczęściej odtwarzanych utworów w polskich rozgłośniach radiowych.
Powstanie utworu i historia wydania.
Utwór napisali i skomponowali Dominic Buczkowski-Wojtaszek, Patryk Kumór, Małgorzata Uściłowska i Reece Pullinger.
Piosenka została umieszczona na debiutanckim albumie studyjnym Gabor – "Getaway (Into My Imagination)".
Pod koniec września 2020 wykonała utwór w akustycznej wersji w ramach "Eska Hit Challenge". 17 października piosenka została zaprezentowana telewidzom stacji TVP2 w programie "Pytanie na śniadanie". 15 stycznia 2021 singel został wykonany podczas finału Miss Polski Nastolatek.
Piosenka znalazła się w grupie dziewięciu polskich propozycji, spośród których polski oddział stowarzyszenia OGAE wyłaniał reprezentanta kraju na potrzeby plebiscytu OGAE Song Contest 2021. Kompozycja została nominowana do nagrody Bursztynowego Słowika na Top of the Top Sopot Festival 2021.
„Afera” w stacjach radiowych.
Nagranie było notowane na 15. miejscu w zestawieniu AirPlay – Top, najczęściej odtwarzanych utworów w polskich rozgłośniach radiowych.
Teledysk.
Do utworu powstał teledysk w reżyserii Dawida Ziemby, który udostępniono w dniu premiery singla za pośrednictwem serwisu YouTube.
Twórcy.
Opracowano na podstawie materiału źródłowego.
That’s What She Said.
That’s What She Said – singel promocyjny polskiej piosenkarki Viki Gabor z jej debiutanckiego albumu studyjnego, zatytułowanego "Getaway (Into My Imagination)". Singel został wydany 6 listopada 2020. Utwór jest angielską wersją singla „Afera”.
Kompozycja została umieszczona na debiutanckim albumie studyjnym – "Getaway (Into My Imagination)" w edycji deluxe.
Teledysk.
Do utworu powstał teledysk, który tak jak w przypadku polskiej wersji, reżyserem był Dawida Ziemba.

</doc>
<doc id="4986518" url="https://pl.wikipedia.org/wiki?curid=4986518" title="Maksymy Wezyra Ptahhotepa">
Maksymy Wezyra Ptahhotepa

Maksymy Wezyra Ptahhotepa – dzieło starożytnej egipskiej literatury mądrościowej, uznawane za wzorzec dla późniejszych dzieł w tej dziedzinie. Napisane w języku staroegipskim, wersje zachowane do dzisiejszych czasów napisane są w języku średnioegipskim. Za czasy jego powstania uznaje się okres Starego Państwa (ok. 2414–2375 p.n.e.). Autorstwo przypisuje się Wezyrowi Ptahhotep, wysokiemu przedstawicielowi dworu Faraona Dżedkare Izezi.
Opis.
Maksymy, należące do gatunku "sebayt" składają się ze wstępu, części głównej, czyli 45 maksym oraz zakończenia. Całość ukazuje drogę, którą powinna przejść osoba zainteresowana osiągnięciem sukcesu w administracji państwowej.
Wstęp do maksym zawiera prośbę Wezyra do Faraona o pozwolenie mu na nauczenie swego syna mądrości, które posiadł w ciągu swojego wieloletniego życia. Pojawia się tu także opis zasług i doświadczenia samego Wezyra: „Książę, Hrabia, Ojciec Boga, Umiłowany przez Boga, Najstarszy syn Króla, syn jego ciała, Burmistrz miasta i Wezyr Ptahhotep”. Wezyr jest pokazany jako przykład, że zastosowanie się do wspomnianych maksym pomoże w osiągnięciu sukcesu.
Część główna to 45 maksym podzielonych na dwa typy: materialne oraz formalne. Pierwsze 37 maksym nazwanych materialnymi tłumaczy jak należy zachowywać się w różnych sytuacjach, kolejnych 8 maksym pokazuje w jaki sposób wykorzystać nabytą wiedzę.
W epilogu Wezyr informuje swojego syna o swoim wielkim sukcesie, przewyższającym swoich przodków oraz życzy mu tego samego.
Maat.
To pojęcie często pojawiające się w maksymach, które oznacza prawo, wartości, którymi warto się kierować. To także ogół norm obowiązujących w społeczeństwie egipskim, które zapewniają jego porządek.
Maksymy.
Główny element dzieła, składa się z 47 maksym. Każda z nich ma podobną, trójelementową strukturę:[4] 1. hipoteza- określa adresata oraz okoliczności stosowania normy. 2. dyspozycja- wyjaśnia jak w przypadku realizacji hipotezy powinien zachować się adresat oraz 3. sankcja- to korzyści spływające na adresata, który zachowa się, jak zakłada to dyspozycja.
Wezyr w swoich maksymach przekazuje wartości, takie jak wiedza, Ma’at, pozycja społeczna, powodzenie w interesach oraz sława. „Każdy człowiek dąży do przyjemności, a unika nieprzyjemności i niepokoju”, a „najlepszym sposobem, by wieźć życie pozbawione nieprzyjemności i niepokojów, a bogate w przyjemności i korzyści jest życie zgodne z ideałem mędrca dostojnika”. Żeby żyć zgodnie z tym ideałem, należy posiąść wiedzę oraz zachowywać się zgodnie z nią. Wiedzę tę można pozyskać z maksym materialnych. Kolejnym warunkiem dla życia jako mędrzec dostojnik to obowiązujący Ma’at, a mędrzec dostojnik go realizuje oraz utrwala.
Ideologia urzędników Starego Państwa.
Wezyr jako przedstawiciel klasy urzędniczej uwypukla i prezentuje jej priorytety. Są to przede wszystkim: „powodzenie w interesach, zwycięstwo w procesach, intratne posady w administracji publicznej, powodzenie w rolnictwie, gdyż bycie przedstawicielem klasy urzędniczej wiązało się często z posiadaniem ziemi i czerpaniem z niej dochodów”. Aby osiągnąć powyższe priorytety należy działać zgodnie z zasadami Ma’at, dzięki nim adresat maksym będzie mógł się cieszyć z wysokiej pozycji w administracji.

</doc>
<doc id="4986524" url="https://pl.wikipedia.org/wiki?curid=4986524" title="Yves Loubet">
Yves Loubet

Yves Loubet (ur. 30 października 1958 w Mustaghanam w Algerii Francuskiej) – francuski kierowca rajdowy. Rajdowy mistrz Europy z roku 1989.
Kariera.
Debiutował w rajdach w roku 1976 samochodem Opel Kadett. W roku 1985 został wicemistrzem Francji w rajdach. Był mistrzem Europy w rajdach samochodowych w roku 1989 wraz z pilotem Jean-Marc Andrié, startując samochodem Lancia Delta Integrale. W sezonie tym wygrał cztery rajdy eliminacyjne ERC: Rajd Hiszpanii, Rajd Madery, Rajd Elpa Halkidiki, Rajd Cypru. Brał także udział w 30 rajdach zaliczanych do Rajdowych Mistrzostw Świata w latach 1977-1999, czterokrotnie stając na podium.

</doc>
<doc id="4986533" url="https://pl.wikipedia.org/wiki?curid=4986533" title="Kamienica wielkomiejska Jakuba Lando w Łodzi">
Kamienica wielkomiejska Jakuba Lando w Łodzi

Kamienica wielkomiejska Jakuba Lando – zabytkowy budynek, znajdujący się w Łodzi przy pl. Komuny Paryskiej 3, wybudowany w latach 1936–1939 w stylu modernistycznym z elementami architektury typu streamline (modny wówczas „styl okrętowy”). Budynek jest wpisany do wojewódzkiej ewidencji zabytków pod numerem A/129.
Budynek sześciokondygnacyjny (cztery piętra plus poddasze użytkowe) usytuowano poprzecznie do ulicy; elewacja frontowa (szczytowa) wychodzi na skwer. Ostatnia kondygnacja została cofnięta i otoczona tarasem. Elewację pokryto „dwubarwną, szlachetną wyprawą tynkową imitującą okładzinę z prostokątnych płyt kamiennych”. Elewacja wejściowa budynku jest ozdobiona ryzalitem z balkonami o półkolistym zakończeniu, a także lizenami dzielącymi wąskie okno przechodzące przez całą wysokość budynku.
Obiekt ma 8 identycznych 4-pokojowych mieszkań. Poddasze mieściło pralnie i suszarnie, a piwnica – podziemny garaż.
Budynek ten określany jest mianem „jednego z najznakomitszych dzieł architektury łódzkiej końca lat 30.”.

</doc>
<doc id="4986535" url="https://pl.wikipedia.org/wiki?curid=4986535" title="Masakra w Giumri">
Masakra w Giumri

Masakra w Giumri – masowe morderstwo siedmioosobowej ormiańskiej rodziny Awetisjanów dokonane w Giumri 12 stycznia 2015 roku przez żołnierza Sił Zbrojnych Federacji Rosyjskiej, Walerija Permiakowa, stacjonującego w eksterytorialnej, rosyjskiej 12 Bazie Wojskowej w tymże mieście. Po ucieczce z miejsca zdarzenia Permiakow skierował się w stronę granicy z Turcją, gdzie został zatrzymany przez rosyjską straż graniczną i osadzony w karcerze w bazie Giumri w celu osądzenia go przez rosyjski sąd wojskowy. W wyniku tych wydarzeń doszło do spontanicznych demonstracji w Giumri i Erywaniu, w trakcie których domagano się oddania Permiakowa pod armeński wymiar sprawiedliwości oraz wycofania wojsk rosyjskich z Armenii. Niewystarczająca, zdaniem demonstrantów, reakcja rządu jeszcze bardziej zaostrzyła protesty społeczne w Armenii na początku 2015 roku. W sierpniu 2016 roku Permiakow został skazany na dożywocie za siedem morderstw przez sąd armeński, który zebrał się na terenie rosyjskiej bazy; orzeczenie sądu pierwszej instancji zostało następnie podtrzymane w grudniu 2016 roku przez Sąd Apelacyjny w Erywaniu.
Tło wydarzeń.
Istnienie rosyjskiej bazy wojskowej w Armenii budzi nieustanne kontrowersje. Zwolennicy jej utrzymania argumentują, że wojskowa obecność Rosjan w tym kraju zmusiłaby Rosję do walki u boku Armenii w przypadku ewentualnej inwazji tureckiej, podczas gdy krytycy twierdzą, że jej istnienie podważa suwerenność Armenii i stwarza niebezpieczeństwo dla ludności cywilnej.
W Giumri miało miejsce kilka incydentów związanych z bazą jeszcze przed morderstwem Awetisjanów. W 1999 roku dwóch pijanych żołnierzy rosyjskich, Denis Popow i Aleksandr Kamieniew, uzbrojonych w karabiny szturmowe AK-74, zabiło dwóch mężczyzn, Waghinaka Simonjana i Dawida Soghomonjana, a raniło 14 innych. Obaj sprawcy byli następnie sądzeni przez sąd armeński. Popow został skazany na 14 lat więzienia, a Kamieniew na 15 lat. Nie jest jasne, czy obaj odbyli całe swoje wyroki w Armenii i niewiele wiadomo na temat samego śledztwa. W wywiadzie udzielonym po latach portalowi internetowemu News.am, adwokatka Popowa, Tamara Jailojan stwierdziła, że jej były klient został przeniesiony do Rosji „po dwóch, trzech latach” odsiadki, gdzie, „jak się później dowiedzieliśmy, wypuszczono go na wolność”. W 2013 roku dwoje dzieci zginęło od wybuchu miny na poligonie w pobliżu bazy wojskowej w Giumri. Pole minowe nie zostało ogrodzone ani odpowiednio oznakowane, ale mimo to dowództwo bazy wojskowej nigdy nikogo nie ukarało za ten incydent, a także zignorowało oficjalne skargi rodziców zabitych dzieci i miejscowych mieszkańców.
Masakra.
12 stycznia 2015 roku w Giumri znaleziono ciała sześciu osób. Pięć z nich miało rany postrzałowe, natomiast jedna osoba, półroczny chłopiec, nosił na ciele ślady siedmiu pchnięć ostrym narzędziem, którym okazał się być bagnet od rosyjskiego karabinu szturmowego. Ormiański Komitet Śledczy jako podejrzanego wymienił Walerija Permiakowa, rosyjskiego żołnierza stacjonującego w rosyjskiej 102 Bazie Wojskowej. Permiakow podobno opuścił bazę wcześniej i nie było z nim kontaktu. Na miejscu zbrodni pozostawił broń i mundur wojskowy.
Sześć ofiar zidentyfikowano tego samego dnia. Było wśród nich małżeństwo, ich syn i synowa, 2-letnia wnuczka oraz niezamężna córka. Ofiarami byli:
Podejrzany.
Jedynym podejrzanym był Walerij Pawłowicz Permiakow (ros. Валерий Павлович Пермяков), żołnierz stacjonujący w rosyjskiej 102 Bazie Wojskowej. Jego rodzice, Pawieł Giennadijewicz i Marija Kuzminiczna, są zielonoświątkowcami. Jego ojciec naprawia lodówki i jest pastorem „ewangelicznych chrześcijan w Kraju Zabajkalskim”. Permiakow ma starszego brata i cztery siostry (trzy z nich pochodzą z pierwszego małżeństwa jego ojca), jego brat został skazany za morderstwo lub usiłowanie zabójstwa. 
Permiakow skończył dziewięć klas szkoły w mieście Balej w Kraju Zabajkalskim. 20 maja 2014 roku został powołany do zasadniczej służby wojskowej w jednostce w Czycie. Stamtąd 3 grudnia został przeniesiony do Giumri, gdzie służył w batalionie pancernym. Według kolegów sprawiał wrażenie normalnego człowieka i nie miał problemów z panowaniem nad sobą.
Protesty i oficjalne reakcje.
Dzień po morderstwie, 13 stycznia 2015 roku odbył się pierwszy protest pod ambasadą Rosji w Erywaniu. Protestujący domagali się usunięcia rosyjskiej bazy wojskowej z terytorium Armenii i wydalenia ambasadora Rosji. Mieszkańcy Giumri zorganizowali również spontaniczny wiec na centralnym placu swojego miasta, gdzie kilka tysięcy osób domagało się przejęcia sprawy przez armeńskie organy ścigania.
14 stycznia odbył się zlot samochodowy w Giumri, którego uczestniczy żądali przekazania Permiakowa przed armeński sąd. Z tym samym żądaniem w stronę rosyjskiej bazy wojskowej przemaszerowało około dwóch tysięcy osób, ale policja zablokowała drogę prowadzącą do obiektu.
15 stycznia w Giumri odbył się pogrzeb rodziny Awetisjanów. Tysiące ludzi z Giumri, Erywania i innych ormiańskich miast przybyło, by pożegnać ofiary masakry. W Erywaniu i Giumri przez cały dzień odbywały się masowe protesty. Wieczorem policja i protestujący starli się w pobliżu rosyjskiego konsulatu w Giumri. Co najmniej 14 osób zostało rannych podczas starć w tym mieście. Podczas protestu pod ambasadą Rosji w Erywaniu zatrzymano wielu demonstrantów, w tym reżysera filmowego Tigrana Chzmaljana. Dziesiątki protestujących próbowały spalić rosyjską flagę. Co najmniej 38 osób zostało zatrzymanych na placu Wolności w Erywaniu; wszystkich zwolniono następnego dnia. Według Armena Grigorjana, „po części wzrosła masowa frustracja i rozczarowanie, ponieważ prezydent i premier Armenii nie wydali żadnych publicznych oświadczeń w tej sprawie”.
Po protestach prokurator generalny Armenii Gework Kostanjan obiecał skierować oficjalny wniosek do władz rosyjskich o przekazanie Permiakowa ormiańskim organom ścigania.
19 stycznia kilkadziesiąt osób postawiło świece, kwiaty i zabawki na schodach opery w Erywaniu ku pamięci sześciomiesięcznego Serjoży, zmarłej tego dnia najmłodszej ofiary masakry. W Giumri miejscowi mieszkańcy zebrali się przed domem rodziny Awetisjanów i zostawili tam świece. Niemowlę zostało pochowane 21 stycznia. W jego mszy pogrzebowej w kościele Świętej Pieczęci w Giumri uczestniczyło kilkaset osób.
Aresztowanie i śledztwo.
Armeńska policja rozpoczęła obławę i wezwała obywateli do informowania o możliwym miejscu pobytu podejrzanego. Permiakow został zatrzymany przez rosyjską straż graniczną około 16 km od Giumri, w pobliżu miejscowości Bajandur, niedaleko granicy tureckiej. Po aresztowaniu Permiakow był przetrzymywany w karcerze w rosyjskiej bazie, gdzie sprawa sprawa była badana przez rosyjską prokuraturę wojskową. Podejrzany przyznał się do popełnienia przestępstwa już pierwszego dnia aresztu. Twierdził, że wszedł do domu Awestisjanów, ponieważ chciał się czegoś napić.
Biuro Prokuratora Generalnego Armenii w pierwszych dniach stwierdziło, że sprawa podlega jurysdykcji rosyjskich władz wojskowych. Legalność takiego posunięcia była szeroko kwestionowana i wywołała ostre kontrowersje w Armenii. W toku masowych protestów stanowisko armeńskiej prokuratury uległo zmianie i 3 lutego prokurator generalny Armenii Gework Kostanjan oficjalnie zwrócił się do swojego rosyjskiego odpowiednika o przekazanie Permiakowa. Jednakże tego samego dnia dziennik "Kommiersant" poinformował, że obie strony zgodziły się sądzić żołnierza przed rosyjskim sądem wojskowym w 102 Bazie Wojskowej w Giumri.
Jednocześnie toczyło się oddzielne śledztwo rosyjskiej prokuratury przeciwko Permiakowowi w sprawie dezercji z bronią i kradzieży. 5 lutego rosyjskie media cytowały oficjeli wojskowych, którzy powiedzieli, że Permiakow cierpi na niepełnosprawność intelektualną i w ogóle nie powinien zostać powołany do służby wojskowej. Jednakże 5 kwietnia armeńscy biegli sądowi orzekli, że Permiakow jest poczytalny.
Ostatecznie za porozumieniem stron postanowiono rozdzielić zarzuty pomiędzy jurysdykcję dwóch państw: rosyjski sąd wojskowy zajął się jedynie kwestią dezercji i kradzieży broni, a sprawę o morderstwo oddano cywilnemu sądownictwu armeńskiemu. 12 sierpnia 2015 roku 5 Garnizonowy Sąd Wojskowy skazał Permiakowa na 10 lat więzienia za dezercję, kradzież i nielegalne posiadanie broni. Rok później, 23 sierpnia 2016 roku, Sąd Okręgowy w Giumri, którego posiedzenie odbyło się na terenie rosyjskiej bazy wojskowej, uznał Permiakowa za winnego wszystkich stawianych mu zarzutów i skazał go na dożywocie za siedem morderstw, rozbój i próbę nielegalnego przekroczenia granicy Armenii. Orzeczenie sądu pierwszej instancji zostało podtrzymane w grudniu 2016 roku przez Sąd Apelacyjny w Erywaniu.
Krewni ofiar wystąpili również z roszczeniem przeciwko Rosji o odszkodowanie w wysokości 450 tys. euro. Zgodnie z ich stanowiskiem dowództwo rosyjskie, wiedząc o chorobie psychicznej Permiakowa, przekazało mu broń, a zatem Rosja jest odpowiedzialna za działania personelu wojskowego swojej bazy.
18 maja 2017 roku Permiakow został poddany ekstradycji do Rosji zgodnie z konwencją moskiewską z 1998 roku „O przekazywaniu skazanych na karę pozbawienia wolności dla dalszego odbywania kary”. Strona rosyjska zagwarantowała wykonanie wyroku na swoim terytorium. Dokładne miejsce odbywania wyroku przez Permiakowa pozostaje nieznane, ponieważ zostało objęte tajemnicą państwową.
Relacje w mediach.
Chociaż media niezależne w Armenii szeroko opisywały tę sprawę, państwowa telewizja początkowo „unikała podawania informacji o śledztwie i kampanii protestacyjnej”.
Rosyjskie media początkowo milczały na temat masakry, a żaden z trzech głównych ogólnorosyjskich kanałów, Rossija 1, Pierwyj kanał i NTW, nie podał żadnej informacji o tym wydarzeniu w ciągu pierwszego dnia po morderstwie. Drugiego dnia NTW poinformowało jedynie, że żołnierz uciekł z rosyjskiej bazy wojskowej w Giumri i został znaleziony, nie wspominając jednak o morderstwach. Inna duża stacja telewizyjna, Rossija 24, również donosiła o sprawie dzień później, przy czym podkreślała, że Permiakow świetnie sobie radził w służbie wojskowej.
Po śmierci 6-miesięcznego Serjoży rosyjski dziennikarz Władimir Sołowjow wezwał do publicznej egzekucji Permiakowa.
Wpływ na stosunki międzynarodowe.
Brytyjski dziennikarz Thomas de Waal napisał, że protesty „pokazują, iż ormiańska opinia publiczna ma znacznie szersze spektrum poglądów niż jej przywódcy polityczni. Polityczne konsekwencje straszliwej masakry w Giumri nie spowodują odwrócenia strategicznej orientacji od Rosji, ale mogą spowodować spadek publicznego poparcia dla prezydenta Serża Sarkisjana i jego rządu”.
Nastroje antyrosyjskie.
Masakra wywołała falę antyrosyjskich nastrojów wśród Ormian, zwłaszcza w Giumri. Według Armena Grigorjana, można oczekiwać, że „nastroje antyrosyjskie [w Armenii] wzrosną”, chyba że Rosja przekaże jurysdykcję w tej sprawie Armenii.
Relacje armeńsko-rosyjskie.
Reakcja rosyjskiego rządu była krytykowana nawet w Rosji jako potencjalnie szkodliwa dla stosunków dwustronnych.
Ormiański analityk Richard Giragosian, w opinii dla Al-Dżaziry stwierdził, że „Armenia nie może już dłużej liczyć na Rosję”.
Rosyjski socjolog i historyk Siergiej Arutiunow stwierdził, że zabójstwa mogą zaszkodzić stosunkom między Armenią a Rosją.
102 Baza Wojskowa i jej przyszłość.
Masakra wywołała społeczne żądania zlikwidowania rosyjskiej bazy w Giumri. Analityk Saro Sarojan, pisząc dla niezależnego portalu Hetq Online, stwierdził, że przyszłość bazy zależy od stosunków i możliwego partnerstwa między Iranem a Zachodem oraz „strategicznego partnerstwa” pomiędzy Rosją a Azerbejdżanem.
7 lutego 2015 roku Raffi Howannisian, lider narodowo-liberalnej partii Dziedzictwo wezwał do zlikwidowania bazy w Giumri, jeśli Permiakow nie zostanie przekazany Armenii.
Według doniesień rosyjskich mediów, anonimowe źródło w Sztabie Generalnym Sił Zbrojnych Federacji Rosyjskiej zadeklarowało, że 102 Baza Wojskowa „będzie obsadzona wyłącznie personelem złożonym z żołnierzy kontraktowych począwszy od wiosny 2016 roku”.
2 grudnia 2018 rosyjski żołnierz ze 102 Bazy Wojskowej śmiertelnie pobił 57-letnią mieszkankę Giumri, Dżuliettę Gukasjan. Nowe morderstwo powszechnie porównywano do masakry z 2015 roku.
Reakcje.
Armenia.
Kancelaria Prezydenta Armenii Serża Sarkisjana wydała 12 stycznia oświadczenie, w którym napisało: „Obecnie podejmowane są wszelkie niezbędne kroki, aby znaleźć sprawcę tego barbarzyńskiego czynu, a kroki te są pod bezpośrednią kontrolą prezydenta”. Tego samego dnia prezydent odbył konsultacje z szefami organów ścigania.
Parlamentarna partia Dziedzictwo zażądała surowej kary dla sprawcy (sprawców) masakry.
19 stycznia biuro prezydenta Serża Sarkisjana wydało oświadczenie składające kondolencje w związku ze śmiercią Serjoży Awetisjana.
Rosja.
Ambasada Rosji w Erywaniu złożył kondolencje w oświadczeniu, w którym stwierdził, że Armenia i Rosja współpracują w tej sprawie. Ministerstwo Spraw Zagranicznych Rosji złożyło również kondolencje bliskim zmarłych i oświadczyło, że zapewni im wszelką niezbędną pomoc.
W odpowiedzi na protesty w Giumri i Erywaniu, ambasador Rosji w Armenii Iwan Wołynkin stwierdził, że „tego problemu nie wolno upolityczniać. Przestępczość nie ma narodowości, zwłaszcza w tym przypadku. Nie możemy robić na tym polityki”.
18 stycznia, prawie tydzień po masakrze, prezydent Rosji Władimir Putin złożył kondolencje w rozmowie z prezydentem Serżem Sarkisjanem. Stwierdził również, że jest przekonany, iż „śledztwo zostanie zakończone tak szybko, jak to możliwe, a sprawca zostanie ukarany”.
Minister spraw zagranicznych Rosji Siergiej Ławrow ocenił: „Widzimy próby upolitycznienia tej sytuacji, które nie wypływają ani z rządu Armenii, ani z Rosji. Jest wielu ludzi, którzy chcą wykorzystać tę tragedię, aby uzyskać korzyści geopolityczne”.
W dniu 20 stycznia rzecznik Rosyjskiego Komitetu Śledczego Władimir Markin powiedział, że śledztwo i postępowanie karne przeciwko Permiakowowi „będą się toczyć wyłącznie na ziemi ormiańskiej”.
Inne państwa.
Ambasadorzy Stanów Zjednoczonych, Wielkiej Brytanii, Francji, Gruzji i Litwy złożyli oficjalne kondolencje. 16 lutego 2015 roku przewodniczący parlamentu Gruzji, Dawit Usupaszwili, oświadczył podczas swojej wizyty w Armenii: „Stoimy obok was i dzielimy wasz ból z powodu tragedii w Giumri”.
Teorie spiskowe.
W Armenii rozpowszechniły się liczne teorie spiskowe na temat możliwych przyczyn masakry, głównie z podaniem jako sprawców agentów Azerbejdżanu lub Turcji. Tewan Poghosjan, poseł z partii Dziedzictwo, zasugerował, że masakra była „częścią zagranicznej operacji wywrotowej”. Dodał, że „wywiad Azerbejdżanu mógł zwerbować Permiakowa, a to mogło tłumaczyć jego próbę przekroczenia granicy z Turcją”.

</doc>
<doc id="4986544" url="https://pl.wikipedia.org/wiki?curid=4986544" title="Mięguszowiecka Baszta">
Mięguszowiecka Baszta

Mięguszowiecka Baszta (2410 m) – turnia w masywie Mięguszowieckiego Szczytu w Tatrach Wysokich. Znajduje się w grani głównej Tatr na granicy polsko-słowackiej. Od wschodniego wierzchołka Mięguszowieckiego Szczytu oddziela ją Mięguszowiecka Szczerbinka (2400 m). W zestawieniu najwyższych szczytów Polski Mięguszowiecka Baszta jest na 8. miejscu (biorąc pod uwagę wszystkie nazwane, również te mało wybitne wierzchołki).
Na szczyt lub grań Mięguszowieckiej Baszty prowadzi wiele dróg wspinaczkowych, zarówno po polskiej (ściana wschodnia), jak i słowackiej stronie (ściana południowa):

</doc>
<doc id="4986546" url="https://pl.wikipedia.org/wiki?curid=4986546" title="Himamaylan">
Himamaylan

 
Himamaylan – miasto na Filipinach, położone w regionie Zachodnie Visayas, w prowincji Negros Occidental, na wyspie Negros.

</doc>
<doc id="4986547" url="https://pl.wikipedia.org/wiki?curid=4986547" title="Wild Horses">
Wild Horses



</doc>
<doc id="4986548" url="https://pl.wikipedia.org/wiki?curid=4986548" title="Robert Cazanciuc">
Robert Cazanciuc

Robert-Marius Cazanciuc (ur. 26 listopada 1971 w Ploeszti) – rumuński polityk, prawnik i urzędnik państwowy, w latach 2013–2015 minister sprawiedliwości, w 2020 p.o. przewodniczącego Senatu.
Życiorys.
W 1995 ukończył studia prawnicze na Uniwersytecie Bukareszteńskim, w 2009 uzyskał magisterium z bezpieczeństwa prawnego na Universitatea „Lucian Blaga” din Sibiu. Kształcił się też w Institutul National al Magistraturii oraz na kursach w Niemczech, Francji i Stanach Zjednoczonych. Nauczał na uczelniach Școala Națională de Grefieri oraz Institutul Național al Magistraturii, w 2016 został profesorem nadzwyczajnym w Școala Națională de Științe Politice și Administrative.
Pracował w sądzie w okręgu Ilfov, potem jako prokurator i rzecznik prasowy w biurze prokuratury przy sądzie najwyższym. Od 2001 do 2004 był podsekretarzem stanu w Corpul de Control al Guvernului, jednostce kontrolnej podlegającej rządowi. W 2004 zajmował stanowisko sekretarza stanu w departamencie wdrażania programów i dostosowań strukturalnych. Następnie został zastępcą prezesa administracji penitencjarnej (Administrația Națională a Penitenciarelor). W 2005 powrócił do biura prasowego prokuratury przy sądzie najwyższym jako jego dyrektor. W latach 2009–2013 pozostawał dyrektorem generalnym resortu spraw zagranicznych.
Od kwietnia 2013 do listopada 2015 zajmował stanowisko ministra sprawiedliwości w ramach trzech kolejnych gabinetów Victora Ponty. Od lutego do marca 2014 tymczasowo pełnił obowiązki ministra ds. kontaktów z parlamentem. W 2014 wstąpił do Partii Socjaldemokratycznej. W 2016 i 2020 wybierano go do Senatu, od kwietnia do grudnia 2020 pełnił obowiązki przewodniczącego tej izby.
Życie prywatne.
Żonaty z Rodicą, krewną Victora Ponty; ma dwoje dzieci.

</doc>
<doc id="4986549" url="https://pl.wikipedia.org/wiki?curid=4986549" title="Kastorbrunnen">
Kastorbrunnen

Kastorbrunnen – klasycystyczna studnia, znajdująca się w Koblencji, w dzielnicy Altstadt, na placu przed bazyliką św. Kastora. Jest wymieniona w katalogu zabytków kulturowych Generalnej Dyrekcji Dziedzictwa Kulturowego Nadrenii-Palatynatu (niem. "Generaldirektion Kulturelles Erbe Rheinland-Pfalz").
Historia.
Studnia Kastorbrunnen została zbudowana w 1812 roku z inicjatywy francuskiego prefekta Koblencji, Julesa Doazana. Wzniesiona w stylu klasycystycznym z bazaltowych bloków, ozdobiona kompozycją rzeźbiarską i mająca dwie, położone naprzeciwko siebie półokrągłe, marmurowe misy, budowla miała upamiętnić oczekiwane zwycięstwo cesarza Napoleona podczas inwazji na Rosję, w związku z czym Doazan jeszcze przed zakończeniem tej kampanii kazał oficerowi Chauchetowi wyryć na studni następujący napis:
Kampania rosyjska zakończyła się druzgocącą klęską Francji, zaś składający się z żołnierzy rosyjskich i pruskich korpus armijny Emmanuela de Saint-Priesta, stanowiący prawe skrzydło Armii Śląskiej Gebharda Leberechta von Blüchera, po bitwie pod Lipskiem, w nocy z 31 grudnia 1813 roku na 1 stycznia 1814 roku przekroczył Ren między Neuwied, a ujściem rzeki Lahn i zajął opuszczoną przez Francuzów Koblencję. 1 stycznia 1814 roku rosyjski komendant miasta umieścił pod wyrytym na studni Kastorbrunnen napisem odnoszące się do niego humorystyczne potwierdzenie w języku francuskim: 
Jeszcze w XIX wieku ze studni usunięto kompozycję rzeźbiarską. Obecnie budowla znajduje się na zachód od swojego pierwotnego położenia i jest jednym z najważniejszych źródeł wody w Koblencji.

</doc>
<doc id="4986553" url="https://pl.wikipedia.org/wiki?curid=4986553" title="Lucjusz Eliusz Tuberon">
Lucjusz Eliusz Tuberon

Lucjusz Eliusz Tuberon, (I w. p.n.e.) – rzymski polityk i pisarz, autor pracy dotyczącej dziejów Rzymu, zaliczany do annalistów młodszych.
Był przyjacielem Marka Tuliusza Cycerona jeszcze z lat dzieciństwa, spowinowaconym z nim przez swoje małżeństwo. Jako legat służył jego bratu Kwintusowi w 58 roku p.n.e. (lub w latach 61–58), gdy ten sprawował namiestnictwo prowincji Azja. Niedługo potem (lub wcześniej) piastował urząd pretora. Wszechstronnie wykształcony, interesował się filozofią, o czym świadczy fakt, że sceptyk Ajnesidemos zadedykował mu jedną ze swoich prac. Lucjusz należał do zwolenników Pompejusza. W trakcie wojny domowej, w 49 roku p.n.e. został wyznaczony na namiestnika prowincji Afryka. Udał się do niej, wraz ze swoim synem Kwintusem, lecz nie zdołał objąć urzędu – Kwintus Ligariusz, dowodzący na wybrzeżu (w imieniu samozwańczego namiestnika Publiusza Attiusza Warusa), nie pozwolił mu nawet na przybicie do brzegu. Po tym niepowodzeniu obaj Tuberonowie dołączyli do sił Pompejusza. Walczyli po jego stronie pod Farsalos. Po klęsce zdali się jednak na łaskę Cezara.
Sporo informacji na ich temat zawiera mowa Cycerona, który występował jako obrońca Ligariusza w procesie wytoczonym przez Tuberonów. Lucjusz stał się także postacią tytułową jednej z prac Warrona, "Tubero de origine humana"
Dzieło historyczne, jakie miał napisać Lucjusz, zostało wspomniane w jednym z listów Cycerona do brata. Nie zachowało się, stąd trudno cokolwiek o nim powiedzieć. Wysuwane były przypuszczenia, iż przedstawiło dzieje Rzymu od czasów najdawniejszych po współczesne autorowi, który miał najszerzej opisać właśnie lata sobie najbliższe. Wedle innej koncepcji, wszystkie informacje dotyczące pracy historycznej jego syna należy wiązać właśnie z pracą Lucjusza.

</doc>
<doc id="4986554" url="https://pl.wikipedia.org/wiki?curid=4986554" title="Quintus Aelius Tubero">
Quintus Aelius Tubero



</doc>
<doc id="4986555" url="https://pl.wikipedia.org/wiki?curid=4986555" title="Lucius Aelius Tubero">
Lucius Aelius Tubero



</doc>
<doc id="4986561" url="https://pl.wikipedia.org/wiki?curid=4986561" title="Federalna Służba Wojsk Gwardii Narodowej Rosji">
Federalna Służba Wojsk Gwardii Narodowej Rosji

Federalna Służba Wojsk Gwardii Narodowej Rosji (, w skrócie Rosgwardia (ros. Росгвардия) – federalna służba rosyjska, powstała w kwietniu 2016 roku. Stała się największą spośród struktur bezpieczeństwa wewnętrznego w Rosji.
5 kwietnia 2016 Prezydent Federacji Rosyjskiej podpisał dekret nr 157 w którym postanowił powołać FSWGNR i jednocześnie przekształcić Wojska wewnętrzne Ministerstwa Spraw wewnętrznych Rosji w Wojska Gwardii Narodowej Rosji.
Na czele Służby stoi generał armii Wiktor Zołotow, będący jednocześnie Głównodowodzącym Wojskami Gwardii Narodowej.
Oficjalnie jest to federalny organ wykonawczy Rosji, który odpowiada za kształtowanie i wdrażanie polityki państwa i regulacji prawnych w dziedzinach: działalność wojsk Gwardii Narodowej, działalność ochrony ludzi i obiektów, obrót bronią.
Udział wojsk Rosgwardii w inwazji na Ukrainę.
Na tymczasowo okupowanych terenach południowej Ukrainy oddziały Gwardii Narodowej Rosji prowadzą działania represyjne mające na celu sterroryzowanie ludności cywilnej, która wyszła na ulice w proteście przeciwko rosyjskiej okupacji. Oddziały Rosgward stosują środki karne wobec ludności cywilnej w obwodach chersońskim i zaporoskim, aby zapobiec wiecom przeciwko okupantom. Na okupowanych terytoriach obwodu chersońskiego oddziały Rosgwardii prowadzą działania filtracyjne, próbując zidentyfikować ukraińskich żołnierzy, funkcjonariuszy organów ścigania, uczestników wojny w Donbasie i działaczy obywatelskich. 
W marcu 2022 r. Sztab Generalny Sił Zbrojnych Ukrainy poinformował o utracie znacznej ilości broni i sprzętu wojskowego z jednostek karnych oddziałów Rosgwardii biorących udział w działaniach wojennych. 
Podczas zajmowania przez wojska rosyjskie zaporoskiej elektrowni jądrowej oddziały Rosgwardii dokonały jej ostrzału artyleryjskiego. Po zajęciu elektrowni niewybuchy składowano bezpośrednio na jej terenie. Ostrzał mógł doprowadzić do katastrofy nuklearnej. Rozkazy ostrzeliwania elektrowni jądrowej i miasta Enerhodar wydał generał dywizji Aleksandr Dombrowski.
Dziennikarz śledczy Christo Groziew poinformował w marcu 2022 r., że FSB zatrzymała w Rosji zastępcę szefa sztabu Rosgwardii Romana Gawriłowa. Zatrzymania są związane z niepowodzeniem wojsk Rosgwardii w zajęciu terytorium Ukrainy.

</doc>
<doc id="4986566" url="https://pl.wikipedia.org/wiki?curid=4986566" title="Wild Horse">
Wild Horse



</doc>
<doc id="4986572" url="https://pl.wikipedia.org/wiki?curid=4986572" title="Zamek Bykowskich w Bykach">
Zamek Bykowskich w Bykach

Zamek Bykowskich – siedziba rodu Jaxa-Bykowskich herbu Gryf w Bykach, obecnie znajdująca się w granicach miasta Piotrkowa Trybunalskiego.
Budowla murowana, późnorenesansowa, zbudowana na rzucie wydłużonego prostokąta. Część środkowa budynku i baszta trzykondygnacyjna reszta posiada dwie kondygnacje. W narożach zachowały się dwie baszty. Na uwagę zasługują renesansowe obramowania okien i portale. W części pomieszczeń zachowały się kolebkowe sklepienia oraz drewniane stropy. Dokładna data budowy zamku nie jest znana. Pierwsza wzmianka źródłowa o zamku pochodzi z 1604 roku i dotyczy przebudowy przez wojewodę sieradzkiego Jana Stanisława Bykowskiego. Po II wojnie światowej obiekt przechodzi na rzecz skarbu państwa. W latach 1959–1964 zostaje gruntownie odremontowany i przeznaczony na cele oświatowe. Obiekt otoczony jest pozostałościami zabytkowego parku. Obecnie mieści się w nim Ośrodek Doradztwa Rolniczego.
Rejestr zabytków:
Co roku na terenie zabytku odbywają się imprezy targowe:

</doc>
<doc id="4986574" url="https://pl.wikipedia.org/wiki?curid=4986574" title="August Bournonville">
August Bournonville

August Bournonville, Auguste Antoine Bournonville (ur. 21 sierpnia 1805 w Kopenhadze, zm. 30 listopada 1879 tamże) – duński tancerz i choreograf pochodzenia francuskiego.
Życiorys.
Syn Antoine’a (1760–1843), baletmistrza Królewskiego Baletu Duńskiego w Kopenhadze. Po raz pierwszy wystąpił jako tancerz w wieku ośmiu lat. Studiował w Paryżu, w latach 1826–1828 był pierwszym tancerzem Opéra de Paris, występował też w Londynie. Po powrocie do Kopenhagi pełnił od 1830 do 1877 roku funkcję dyrektora baletu przy teatrze królewskim, do 1848 roku występował jako solista. Współpracował z teatrami baletowymi w Wiedniu (1855–1856) i Sztokholmie (1861–1864). Stworzył ponad 50 baletów, m.in. "La Sylphide", "Napoli" i "Et folkesagn". Opracował własną metodę nauki tańca. Opublikował autobiografię "Mit teaterliv" (5 tomów, wyd. Kopenhaga 1848–1878).

</doc>
<doc id="4986576" url="https://pl.wikipedia.org/wiki?curid=4986576" title="Świątynia Konfucjusza w Nagasaki">
Świątynia Konfucjusza w Nagasaki

 – świątynia ku czci Konfucjusza w Nagasaki, w Japonii. Zbudowana przez miejscową społeczność chińską, jest własnością Chińskiej Republiki Ludowej.
Historia.
W Nagasaki od najdawniejszych czasów mieszkało wielu Chińczyków, głównie kupców. Zbudowali oni tutaj (przy pomocy finansowej rządu chińskiego) pierwsze sanktuarium ku czci Konfucjusza w 1893. 9 sierpnia 1945, w rezultacie pożaru miasta wywołanego przez bombardowanie atomowe Nagasaki, sanktuarium spłonęło. Odbudowa trwała 8 lat i zakończyła się w 1967. Obiekt poddano gruntownej renowacji w 1982. Sanktuarium wyróżnia się szkarłatnymi ścianami i jaskrawożółtymi dachami. Na dziedzińcu stoją 72 marmurowe posągi Konfucjusza i jego uczniów. Początkowo przy sanktuarium działała szkoła chińska, obecnie znajduje się tu Chińskie Muzeum Historyczne, które prezentuje cenne eksponaty wypożyczone z Chin i jest utrzymywane przez swój muzealny odpowiednik w Pekinie. Zarządcą kompleksu jest Ambasada ChRL w Tokio. 

</doc>
<doc id="4986577" url="https://pl.wikipedia.org/wiki?curid=4986577" title="Daniel Tschofenig">
Daniel Tschofenig

Daniel Tschofenig (ur. 28 marca 2002 w Villach) – austriacki skoczek narciarski, reprezentant klubu SV Achomitz. Brązowy medalista Mistrzostw Świata w Narciarstwie Klasycznym 2023 w drużynie męskiej. Czterokrotny złoty medalista mistrzostw świata juniorów (2021–2022).
Przebieg kariery.
W FIS Cupie zadebiutował w lipcu 2018 w Villach, zajmując 44. miejsce, a pierwsze punkty tego cyklu zdobył w październiku 2019 na tej samej skoczni dzięki zajęciu 29. pozycji. W grudniu 2020 zajął 3. miejsce w zawodach FIS Cupu w Kanderstegu, a następnie w swoim pierwszym występie w Pucharze Kontynentalnym, w zawodach w Ruce, zajął 19. pozycję. 6 stycznia 2021 zadebiutował w Pucharze Świata w ramach zawodów 69. Turnieju Czterech Skoczni w Bischofshofen i zdobył pierwszy w karierze punkt cyklu, zajmując 30. miejsce. Wystąpił na Mistrzostwach Świata Juniorów w Narciarstwie Klasycznym 2021, zajmując 4. pozycję w rywalizacji indywidualnej oraz zdobywając złoty medal w konkursie drużynowym. 19 lutego 2021 zajął 9. miejsce w konkursie indywidualnym Pucharu Świata rozgrywanym w Râșnovie, a dzień później drużynowy konkurs mieszany ukończył na 3. pozycji. W marcu 2021 zajął 2. miejsce w konkursie Pucharu Kontynentalnego w Czajkowskim.
We wrześniu 2021 dwukrotnie stanął na podium Letniego Pucharu Kontynentalnego, w zawodach w Bischofshofen zajmując 2. i 1. miejsce. W sezonie zimowym 2021/2022 startował w Pucharze Świata, regularnie zdobywając punkty cyklu. Trzy razy kończył zawody indywidualne w pierwszej dziesiątce, a najwyżej sklasyfikowany był na 5. pozycji, w styczniu 2022 w Zakopanem. Sezon 2021/2022 Pucharu Świata ukończył na 25. miejscu w klasyfikacji generalnej z 251 punktami. Wystartował na Mistrzostwach Świata Juniorów 2022, na których zdobył złote medale we wszystkich trzech konkursach: indywidualnym oraz drużyn męskich i mieszanych.
W sierpniu 2022 zadebiutował w Letnim Grand Prix, zajmując 4. miejsce w zawodach w Courchevel.
11 lutego 2023 podczas konkursu Pucharu Świata w Lake Placid po raz pierwszy stanął na podium zawodów tej rangi, zajmując 3. miejsce.

</doc>
<doc id="4986587" url="https://pl.wikipedia.org/wiki?curid=4986587" title="Rudoliczka szarobrzucha">
Rudoliczka szarobrzucha

Rudoliczka szarobrzucha ("Poospiza baeri") – gatunek małego ptaka z rodziny tanagrowatych (Thraupidae). Nie wyróżnia się podgatunków.
Występowanie i środowisko.
Rudoliczka szarobrzucha występuje przede wszystkim w północno-zachodniej Argentynie. Istnieją także doniesienia o obserwacjach tego gatunku w południowej Boliwii. W Argentynie został zaobserwowany w górach Sierra del Manchao i Sierra de Ambato w prowincji Catamarca, na wschodnich stokach gór Sierra del Aconquija (Park Narodowy Aconquija) i Sierra de Medina w prowincji Tucumán, a także w pojedynczych lokalizacjach w prowincjach Salta, La Rioja i Jujuy.
Gatunek zamieszkuje gęste zarośla na półwilgotnych do półsuchych stromych brzegach wąwozów oraz brzegi potoków z zaroślami mezofitycznymi. Sporadycznie odnotowywany jest na przyległych terenach trawiastych i skalistych. Występuje zazwyczaj w przedziale wysokości 2000–3400 m n.p.m. W środku zimy odnotowano parę rudoliczek szarobrzuchych na wysokości około 1200 m n.p.m. w okolicach La Rioja na skrajnym południu zasięgu występowania, jednak nie ma pewności, czy jest to dowód na to, że gatunek zimą schodzi na niższe wysokości.
Status.
W Czerwonej księdze gatunków zagrożonych IUCN rudoliczka szarobrzucha jest klasyfikowana jako gatunek narażony (VU – "Vulnerable") nieprzerwanie od 1994 roku. Populacja jest szacowana na około 1500–7000 dorosłych osobników i jest pofragmentowana. Szacuje się, że populacja systematycznie maleje z powodu zawężania się i degradacji habitatu.

</doc>
<doc id="4986597" url="https://pl.wikipedia.org/wiki?curid=4986597" title="Pure (album)">
Pure (album)

Pure – album studyjny zespołu Pendragon z 2008 roku.

</doc>
<doc id="4986598" url="https://pl.wikipedia.org/wiki?curid=4986598" title="Stowarzyszenie Świeckich Pracowników Watykanu">
Stowarzyszenie Świeckich Pracowników Watykanu

Stowarzyszenie Świeckich Pracowników Watykanu (wł. "Associazione Dipendenti Laici Vaticani; ADLV") – jedyny związek zawodowy w Watykanie.
Stowarzyszenie powstało w 1985 roku, a pierwszy zorganizowany przez nich strajk odbył się w 1988 roku. W 1992 roku, poprzez kampanię masowych rezygnacji z pracy, związek wywalczył emerytury dla pracowników świeckich. 
Został formalnie uznany przez kościelne władze w 1993 roku.
ADLV należy do Międzynarodowej Konfederacji Związków Zawodowych.

</doc>
<doc id="4986601" url="https://pl.wikipedia.org/wiki?curid=4986601" title="Styl okrętowy">
Styl okrętowy



</doc>
<doc id="4986607" url="https://pl.wikipedia.org/wiki?curid=4986607" title="Nicolae Bănicioiu">
Nicolae Bănicioiu

Nicolae Bănicioiu (ur. 26 marca 1979 w Râmnicu Vâlcea) – rumuński polityk i lekarz stomatolog, w latach 2012–2014 minister młodzieży i sportu, w latach 2014–2015 minister zdrowia.
Życiorys.
Od 2002 do 2004 kierował organizacją studencką Uniunea Studenţilor din România. Absolwent Universitatea de Medicină și Farmacie „Carol Davila” din București, w 2004 ukończył na nim studia ze stomatologii. W 2005 został lekarzem rezydentem, a w 2007 asystentem na macierzystej uczelni.
Zaangażował się w działalność polityczną w ramach Partii Socjaldemokratycznej. W 2004 został wiceprzewodniczącym jej młodzieżówki Tineretul Social Democrat, a w 2006 wybrano go na przewodniczącego tej organizacji. Zasiadł również w zarządzie ECOSY. W 2004, 2008, 2012 i 2016 wybierano go do Izby Deputowanych. Od grudnia 2012 do marca 2014 zajmował stanowisko ministra młodzieży i sportu w drugim rządzie Victora Ponty. Od marca 2014 do listopada 2015 kierował resortem zdrowia w trzecim i czwartym gabinecie tego samego premiera. W 2018 przeszedł do ugrupowania PRO Rumunia.
Jest żonaty.

</doc>
<doc id="4986618" url="https://pl.wikipedia.org/wiki?curid=4986618" title="Zjawisko Kernohana-Woltmana">
Zjawisko Kernohana-Woltmana

Zjawisko Kernohana-Woltmana (inaczej fenomen Kernohana-Woltmana, zjawisko wcięcia Kernohana, ang "Kernohan-Woltman notch phenomenon") – zespół występujący w nadnamiotowych procesach ekspansywnych, powodujący wgłobienie podnamiotowe oraz ucisk nerwu okoruchowego i przesunięcie pnia mózgu w stronę przeciwną.
Obraz kliniczny:
Jest to tzw. objaw błędnie lokalizujący.
Opisany zespół objawów najczęściej powstaje w przebiegu przewlekłego krwiaka podtwardówkowego.

</doc>
<doc id="4986623" url="https://pl.wikipedia.org/wiki?curid=4986623" title="Kadyczyce">
Kadyczyce

Kadyczyce (, ) – wieś na Białorusi, w obwodzie brzeskim, w rejonie baranowickim, w sielsowiecie Małachowce.
Geografia.
Położona jest 10 km od centrum administracyjnego sielsowietu Małachowce (Mirny), 20 km od najbliższego miasta (Baranowicze), 179 km od centrum administracyjnego obwodu (Brześć), 153 km od Mińska.
W roku 2019 w miejscowości znajdowało się 13 gospodarstw.
Demografia.
W roku 2019 miejscowość liczyła sobie 16 mieszkańców, w tym 7 w wieku produkcyjnym.

</doc>
<doc id="4986625" url="https://pl.wikipedia.org/wiki?curid=4986625" title="Knud Jeppesen">
Knud Jeppesen

Knud Christian Jeppesen (ur. 15 sierpnia 1892 w Kopenhadze, zm. 14 czerwca 1974 w Risskov) – duński muzykolog i kompozytor.
Życiorys.
Był samoukiem. W latach 1912–1914 występował jako dyrygent orkiestr w Elblągu i Legnicy, posługując się pseudonimem Per Buch. Od 1914 do 1917 roku studiował u Angula Hammericha na Uniwersytecie Kopenhaskim. Pobierał też naukę w konserwatorium kopenhaskim u Carla Nielsena i Thomasa Lauba, uzyskując dyplom z gry na organach w 1916 roku. W 1922 roku uzyskał tytuł doktora muzykologii na Uniwersytecie Wiedeńskim u Guido Adlera na podstawie pracy "Die Dissonanzbehandlung bei Palestrina" (wyd. 1922; tłum. duńskie "Palestrinastil med særligt henblik paa Dissonansbehandlingen" wyd. Kopenhaga 1923). 
Grał jako organista w kopenhaskich kościołach św. Stefana (1917–1932) i Holmenskirke (1932–1947). Od 1920 do 1946 roku wykładał teorię muzyki w Królewskim Duńskim Konserwatorium Muzycznym. Od 1946 do 1957 roku był profesorem muzykologii na Uniwersytecie w Aarhus. W latach 1949–1952 był prezesem Międzynarodowego Towarzystwa Muzykologicznego. Od 1931 do 1954 roku pełnił funkcję redaktora naczelnego czasopisma "Acta Musicologica".
Odznaczony został Orderem Danebroga w stopniu kawalera 1. klasy (1962).
Twórczość.
Był autorem licznych prac, w tym "Kontrapunkt (vokalpolyfoni)" (wyd. Kopenhaga 1930) i "La frottola" (wyd. Kopenhaga 1968–1970) oraz wydawcą "Der Kopenhagener Chansonnier" (z V. Brøndalem; Kopenhaga-Lipsk 1927, 2. wydanie 1965); "Vaerker af Mogens Pedersen" (Kopenhaga 1933), "Die mehrstimmige italienische Laude um 1500" (z V. Brøndalem; Kopenhaga-Lipsk 1935), "Die italienische Orgelmusik am Anfang des Cinquecento" (Kopenhaga 1943, 2. wydanie 1960), "La flora, arie et canzoni antiche italiane" (Kopenhaga 1949), "Antichi balli veneziani per cembalo" (Kopenhaga 1962), "Italia sacra musica: Musiche corali italiane sconosciute deIla prima meta del cinquecento" (Kopenhaga 1962).
W swojej działalności muzykologicznej stawiał na pierwszym miejscu dzieło muzyczne, łącząc analizę warsztatową ze zrozumieniem stylu muzycznego. Zajmował się muzyką dawną, zagadnieniami polifonii i współbrzmieniowości w muzyce XVI wieku. Cieszył się autorytetem znawcy twórczości Palestriny. Odnalazł w archiwach i opisał renesansowe włoskie druki i rękopisy muzyczne.
Skomponował m.in. operę "Rosaura, eller Kærlighed besejrer alt" (1946, wyst. Kopenhaga 1950), symfonię "Sjællandsfar" (1938–1939), koncert na waltornię (1942), "Dronning Dagmar messe" (1945), "Te Deum danicum" na solistów, 2 chóry, organy i orkiestrę (1945), "Tvesang: Grundtvig- Kierkegaard" na chór i orkiestrę (1965).

</doc>
<doc id="4986633" url="https://pl.wikipedia.org/wiki?curid=4986633" title="Gliniszcze (rejon baranowicki)">
Gliniszcze (rejon baranowicki)

Gliniszcze (, ) – wieś na Białorusi, w obwodzie brzeskim, w rejonie baranowickim, w sielsowiecie Małachowce.
Geografia.
Położona jest 5,5 km od centrum administracyjnego sielsowietu Małachowce (Mirny), 5 km od najbliższego miasta (Baranowicze), 192 km od centrum administracyjnego obwodu (Brześć), 138 km od Mińska.
W roku 2019 w miejscowości znajdowało się 29 gospodarstw.
Demografia.
W roku 2019 miejscowość liczyła sobie 57 mieszkańców, w tym 28 w wieku produkcyjnym.

</doc>
<doc id="4986635" url="https://pl.wikipedia.org/wiki?curid=4986635" title="Wiadomości Dębickie">
Wiadomości Dębickie

Wiadomości Dębickie – czasopismo informacyjne oraz portal internetowy ukazujące się na terenie powiatu dębickiego.
Historia.
Po raz pierwszy czasopismo pod takim tytułem było wydawane w okresie dwudziestolecia międzywojennego. Pierwszy numer "Wiadomości Dębickich" ukazał się 15 kwietnia 1933 r. jako dwutygodnik. Funkcję pierwszego redaktora naczelnego i prowadzącego pełnił wówczas Stanisław Nagawiecki. Druk zapewniała lokalna drukarnia L. Hausera.
Wpływ na rozwój dębickiej prasy w okresie dwudziestolecia międzywojennego miały wydarzenia polityczne w szczególności przewrót majowy. Aktywni na polu wydawniczym okazali się lokalni działacze sanacyjni lub sympatycy tego obozu. Jednak zwolennicy sanacji nie stanowili jednolitej partii, a raczej skupisko drobniejszych ugrupowań, zjednoczonych w Bezpartyjnym Bloku Współpracy z Rządem Józefa Piłsudskiego (BBWR). Brak jednomyślności powodował konflikty, które w łonie dębickiej sanacji doprowadziły do założenia czasopism – „Wiadomości Dębickich” (1933) i „Zwierciadła z nad Wisłoki” (1935–1936), które miały bronić jednych członków BBWR przed atakami innych, skupionych wokół organu Związku Oficerów Rezerwy (ZOR) – „Echa z nad Wisłoki” (1932–1935).
Interesy zwalczających się grup wewnątrz lokalnych struktur bloku nasiliły się w 1928 r., kiedy burmistrzem Dębicy został założyciel i pierwszy prezes BBWR – Stanisław Nagawiecki. Doprowadziło to do podziału tamtejszej organizacji na grupy jego zwolenników i przeciwników. Cztery lata później w wyborach samorządowych obie frakcje ogłosiły odrębne listy i wzajemnie się zwalczały. Wtedy też grupa przeciwników Nagawieckiego założyła pismo – oficjalny organ ZOR – pt. „Echo z nad Wisłoki" (nr 1,1 V 1932-nr 5, 1 I 1936) wypełniony atakami na burmistrza.
Kiedy w wyborach zwyciężyli jego zwolennicy, „Echo z nad Wisłoki” zakwestionowało wyniki. Gdy na początku 1933 r. wykryto defraudacje w kierowanej przez Stanisława Nagawieckiego Kasie Stefczyka, organ ZOR rozpoczął kampanię, której celem było pozbawienie go stanowiska burmistrza.
Wówczas Nagawiecki, broniąc się przed atakami na siebie, zaczął wydawać „Wiadomości Dębickie” (nr 1, 15 VI-nr 5, 20 VI 1933). Choć w tamtym okresie wydawane były zaledwie dwa miesiące, wywołały konflikt pełen inwektyw, pogróżek i obustronnych gwałtownych ataków.
Wznowienie wydawania czasopisma – jako tygodnika powiatu dębickiego – nastąpiło 9 września 2011 roku w nakładzie około 5000 egzemplarzy. Redaktorem naczelnym i właścicielem gazety był wówczas Tomasz Rowiński. W tej formie wydawane było do 2017 r.
Obecnie "Wiadomości Dębickie" funkcjonują wyłącznie w formie elektronicznej – jako lokalny portal informacyjny.

</doc>
<doc id="4986642" url="https://pl.wikipedia.org/wiki?curid=4986642" title="Shaquille Goodwin">
Shaquille Goodwin

William Shaquille „Shaq” Goodwin (ur. 1 września 1994 w Decatur) – amerykański koszykarz, występujący na pozycjach silnego skrzydłowego lub środkowego.
W 2011 zdobył brązowy medal, podczas turnieju Adidas Nations.
W 2012 wystąpił w meczach gwiazd amerykańskich szkół średnich – McDonald’s All-American i All-American Championship.
W 2016 reprezentował Memphis Grizzlies, podczas rozgrywek letniej ligi NBA.
6 stycznia 2021 dołączył do GTK Gliwice. Po podpisaniu umowy zaprzestał kontaktu z klubem i pomimo zakupionego biletu lotniczego nie zdecydował się na przylot do Polski.

</doc>
<doc id="4986647" url="https://pl.wikipedia.org/wiki?curid=4986647" title="Święta wyspa Okinoshima i związane z nią miejsca w regionie Munakata">
Święta wyspa Okinoshima i związane z nią miejsca w regionie Munakata

Święta wyspa Okinoshima i związane z nią miejsca w regionie Munakata, (jap.:「神宿る島」宗像・沖ノ島と関連遺産群) – to obiekt wpisany na listę światowego dziedzictwa UNESCO pod nr 1535 w 2017, obejmujący wyspę Okinoshima, jedno miejsce na jej terenie, kolejne miejsce na wyspie Ōshima i trzecie miejsce na wyspie Kiusiu w Japonii, w prefekturze Fukuoka.
Wyspa Okinoshima, położona w odległości 60 km na północny zachód od wyspy Kiusiu, jest wyjątkowym przykładem świętej wyspy w religii shintō, a chramy na wyspie podlegają głównemu chramowi Munakata Taisha w Munakata. Stanowiska archeologiczne, które zachowały się na wyspie, są praktycznie nienaruszone i stanowią chronologiczny zapis tego, jak praktykowane tam rytuały zmieniały się od IV do IX wieku naszej ery. Dary wotywne były składane w różnych miejscach na wyspie. Wiele z tych darów ma wysoki poziom artystyczny, niektóre pochodzą zza granicy, co jest dowodem intensywnej wymiany handlowej między archipelagiem japońskim, Półwyspem Koreańskim i kontynentem azjatyckim.

</doc>
<doc id="4986648" url="https://pl.wikipedia.org/wiki?curid=4986648" title="Štadión FC Tatran Devín">
Štadión FC Tatran Devín

Štadión FC Tatran Devín – nieistniejący już stadion piłkarski w Bratysławie (w dzielnicy Devín), stolicy Słowacji. Swoje spotkania rozgrywali na nim piłkarze klubu FC Tatran Devín.
Stadion klubu FC Tatran Devín powstał na początku lat 70. XX wieku. Obiekt wybudowano w czynie społecznym (tzw. „Akcja Z”). W 1995 roku piłkarze Tatrana Devín awansowali do 2. ligi. W pierwszym sezonie w drugiej lidze (1995/1996) zespół zajął 8. miejsce w tabeli, w sezonie 1996/1997 klub był na miejscu 3., zaraz za lokatami premiowanymi awansem do elity. Po tym sezonie doszło jednak do fuzji z ŠKP Bratislava. Połączony zespół rozgrywał swoje spotkania na stadionie ŠKP Dúbravka, a obiekt w Devínie pozostał nieużywany i z czasem uległ likwidacji. Dziś w jego miejscu znajduje się jedynie łąka.
12 marca 1996 roku na stadionie odbył się mecz towarzyski reprezentacji do lat 21 Słowacji i Szwajcarii (1:1).

</doc>
<doc id="4986651" url="https://pl.wikipedia.org/wiki?curid=4986651" title="Saul Newman">
Saul Newman

Saul Newman (ur. 22 marca 1972) – brytyjsko-australijski politolog, filozof oraz wykładowca. Znany szczególnie ze swojego wkładu w rozwój myśli postanarchistycznej.
Życiorys.
Studia licencjackie ukończył w 1993 na University of Sydney. Następnie w 1994 ukończył studia magisterskie na Uniwersytecie Nowej Południowej Walii, a w 1998 na tej samej uczelni obronił doktorat z nauk politycznych.
Saul Newman jest znany przede wszystkim ze swojego wkładu w rozwój teorii postanarchizmu. Termin „postanarchizm” przyjął jako ogólne określenie filozofii politycznych filtrujących XIX-wieczny anarchizm przez pryzmat poststrukturalizmu, a następnie spopularyzował go w swojej książce z 2001 "From Bakunin to Lacan" (pol. "Od Bakunina do Lacana"). W ten sposób odrzuca szereg koncepcji tradycyjnie kojarzonych z anarchizmem, w tym esencjalizm, „pozytywną” ludzką naturę i koncepcję rewolucji. Powiązania między poststrukturalizmem a anarchizmem rozwinęli również myśliciele tacy jak Todd May i Lewis Call.
Newman zajmuje się również analizą myśli Maxa Stirnera, autora książki "Jedyny i jego własność". Uważa niemieckiego filozofa za kluczową postać w opracowaniu nowej radykalnej krytyki zachodniego społeczeństwa. Określa go proto-poststrukturalistą, który z jednej strony wyprzedza takich filozofów jak Michel Foucault, Jacques Lacan, Gillesa Deleuze'a i Jacques'a Derridy, ale z drugiej już ich przewyższa, udowadniając to czego oni nie mogli, mianowicie utwierdzając grunt pod „nieesencjalistyczną” krytykę obecnego liberalnego społeczeństwa kapitalistycznego. Interpretacja Stirnera przez Newmana zyskała pewien stopień uwagi, w tym poparcie Ernesto Laclau, który dostarczył przedmowę do "From Bakunin to Lacan".

</doc>
<doc id="4986652" url="https://pl.wikipedia.org/wiki?curid=4986652" title="Iulian Matache">
Iulian Matache

Iulian Ghiocel Matache (ur. 27 lutego 1972) – rumuński inżynier, urzędnik państwowy i samorządowy, w 2015 minister transportu.
Życiorys.
W 1996 ukończył studia na wydziale inżynierii dróg, kolei i mostów Uniwersytetu Politechnicznego w Bukareszcie. W 2011 uzyskał magisterium z europeistyki i zarządzania publicznego na Universitatea Petrol-Gaze din Ploiești, w tym samym został absolwentem prawa na Universitatea George Barițiu w Braszowie. Kształcił się też w zakresie zarządzania projektami i administracji. Pracował jako inżynier w przedsiębiorstwie budującym drogi i mosty, a po jego bankructwie od 1999 w administracji technicznej okręgu Vrancea, gdzie odpowiadał m.in. za współpracę międzynarodową i sprawy techniczne.
Od stycznia do listopada 2009 był sekretarzem stanu w ministerstwie rozwoju regionalnego i mieszkalnictwa, następnie powrócił do administracji okręgowej jako dyrektor ds. inwestycji. Ponownie pełnił funkcję sekretarza stanu w resortach rozwoju regionalnego i turystyki (od maja 2012 do marca 2014) oraz transportu (od marca 2014). W lipcu 2015 został ministrem transportu w czwartym rządzie Victora Ponty z rekomendacji Partii Socjaldemokratycznej. Zakończył pełnienie funkcji wraz z całym gabinetem w listopadzie tegoż roku. Później zatrudniony w inspekcji nadzoru budowlanego.
Żonaty z Danielą.

</doc>
<doc id="4986653" url="https://pl.wikipedia.org/wiki?curid=4986653" title="Helena Schrammówna">
Helena Schrammówna

Helena Schrammówna (ur. 24 lipca 1879 w Olchowej, zm. 18 lutego 1942 tamże) – polska malarka, badaczka sztuki ludowej.
Życiorys.
Urodziła się 24 lipca 1879 w Olchowej w rodzinie profesora chemii Juliana i Józefy z Bargielów. Jej bratem był Wiktor Schramm. Wychowała się w Krakowie. Na początku XX w. studiowała nauki przyrodnicze na Uniwersytecie Jagiellońskim, po czym zaczęła pobierać lekcje malarstwa u Jana Bukowskiego. W latach 1904–1906 studiowała u Wilhelma von Debschütza na Wyższej Szkole Sztuk Zdobniczych w Monachium, gdzie szkoliła się z technik malarskich, a także zdobyła doświadczenie w pracy z metalem, porcelaną i drewnem. Krótko uczyła się na Węgrzech, po czym wyjechała do Paryża, gdzie poznała sztukę egipską i średniowieczną. Pod wpływem Mychajły Bojczuka zaczęła także studiować malarstwo staroruskie i sztukę bizantyjską, do połowy lat 20. XX w. tworząc prace w duchu jego idei odrodzenia sztuki bizantyjskiej.
Czas I wojny światowej spędziła na Pogórzu Karpackim, zgłębiając lokalne tradycje i wierzenia ludowe. Sztukę ludową traktowała jako pełnoprawną gałąź sztuki, czasem nawet ważniejszą niż twórczość profesjonalna. Odeszła od malarstwa olejnego, skupiając się na temperze i malarstwie na szkle, często tworząc prace niewielkich rozmiarów o treści religijnej. W 1921 namalowała obraz "Lirnik i Księżniczka", którego inspiracją był dramat "Sen srebrny Salomei" Juliusza Słowackiego. Rok później zdobyła I i II nagrodę w konkursie zorganizowanym przez Towarzystwo Zachęty Sztuk Pięknych za obrazy "Matka Boska Zielna" oraz "Matka Boska Gromniczna". Tworzyła również projekty dekoracji, szczególnie kościelnych. Nawiązała przyjaźń z Zofią Baudouin de Courtenay, z którą utworzyła polichromię niezachowanego do dziś kościoła w Starachowicach, sama malując tam "Drogę Krzyżową".
W 1925 roku przeniosła się do Wilna, gdzie poświęciła się badaniom nad sztuką ludową. Do 1939 roku zajmowała się sztuką ludową w Oddziale Sztuki Urzędu Wojewódzkiego, piastując stanowisko sekretarki u kolejnych konserwatorów (m.in. u Stanisława Lorentza). W swej roli m.in. konserwowała obrazy w Wilnie i w regionie (np. obraz Matki Boskiej Boruńskiej), opracowywała spisy obiektów zabytkowych i badała sztukę ludową, skupiając się przede wszystkim na tkactwie i wileńskim samodziale lnianym. Należała do Prezydium Towarzystwa Popierania Sztuki Ludowej oraz do Rady Nadzorczej Bazaru Przemysłu Ludowego. Owocem pracy naukowej były artykuły (np. "Z zagadnień opieki nad sztuką ludową", „Ziemia”, 1929) i publikacje książkowe, takie jak "Sztuka ludowa i jej znaczenie dla kultury artystycznej" (1939).
Była aktywna w lokalnym życiu kulturalnym i towarzyskim, przyjaźniąc się m.in. z rodziną Jana Borowskiego i należąc do powstałego w latach 30. klubu „Smorgonia”. W ramach klubu powstawały żartobliwe piosenki, fraszki i inne wierszowane formy autorstwa Teodora Bujnickiego, Konstantego Ildefonsa Gałczyńskiego, Witolda Hulewicza i Tadeusza Łopalewskiego, które zostawały odgrywane przez aktorów. Schrammówna wraz z Krystyną Wróblewską i Wandą Raicherową tworzyły z kolei humorystyczną scenografię. Zachował się napisany przez klubowiczów czterowiersz, w którym scharakteryzowano Schrammównę:
Schrammówna kontynuowała tworzenie małych prac temperą na gruncie kredowym, malując przede wszystkim wiejskie sceny rodzajowe. Choć jej syntetyczne, stroniące od zbędnych dekoracji prace nawiązują stylem do sztuki ludowej, cechują się przemyślaną kompozycją brył i linii. Kilkanaście jej prac wystawiono w 1926 w Towarzystwie Zachęty Sztuk Pięknych. Poza twórczością malarską, Schrammówna zaprojektowała fryz na srebrzonej blasze nawiązujący do litanii loretańskiej dla kaplicy Matki Boskiej Ostrobramskiej oraz przygotowała scenografię i kostiumy do wystawionej lokalnie sztuki Edmonda Rostanda. Należała do spółdzielni „Ład”, wraz z którą wystawiła prace na Powszechnej Wystawie Krajowej.
Podczas II wojny światowej spędziła wiele miesięcy w obozie na terenie Prus Wschodnich. Zmarła 18 lutego 1942 w rodzinnej Olchowej, tam także została pochowana.
Wiele prac malarskich i notatek naukowych Schrammówny zaginęło podczas wojny.
Twórczość.
Malarstwo i rysunek.
Dzieła w zbiorach Muzeum Narodowego w Warszawie:
Dzieła w zbiorach Muzeum Okręgowego w Toruniu:
Dzieła w zbiorach rodziny:
Publikacje książkowe.
Za katalogiem Biblioteki Narodowej:

</doc>
<doc id="4986655" url="https://pl.wikipedia.org/wiki?curid=4986655" title="Songs from the Lion’s Cage">
Songs from the Lion’s Cage

Songs from the Lion’s Cage – debiutancki album brytyjskiego zespołu muzycznego Arena, wydany w 1995 roku.
Lista utworów.
Wszystkie utwory są autorstwa Clive’a Nolana i Micka Pointera.

</doc>
<doc id="4986657" url="https://pl.wikipedia.org/wiki?curid=4986657" title="Samozatopienie floty niemieckiej na Dunaju">
Samozatopienie floty niemieckiej na Dunaju

Samozatopienie floty niemieckiej na Dunaju – akcja zatopienia własnych okrętów, podjęta we wrześniu 1944 roku przez oficerów i marynarzy czarnomorskiej części Kriegsmarine na rozkaz swojego dowódcy, Paula-Willy'ego Zieba. Samozatopienie floty miało na celu zapobieżenie przejęciu okrętów przez Armię Czerwoną spowodowanego brakiem możliwości wycofania ich na bezpieczne wody kontrolowane przez państwa Osi.
Historia.
Ewakuacja floty.
W sierpniu 1944 roku sytuacja niemieckich okrętów na Morzu Czarnym stawała się coraz cięższa i zdecydowano się na ich ewakuację wodami Dunaju aż do Niemiec w ramach operacji Dunajski Elf. Okręty podwodne, które nie były przystosowane do takich podróży, zostały wcześniej zatopione niedaleko tureckiego wybrzeża.
Wypowiedzenie wojny Niemcom przez Rumunię naraziło flotę na ataki byłego sojusznika, które spowodowały dotkliwe straty. W związku z pogarszającą się sytuacją, Zieb zdecydował (przy sprzeciwie zwierzchników) o samozatopieniu floty na Dunaju, tak aby zablokować wojskom radzieckim możliwą drogę transportu po rzece.
Czasy powojenne.
Po wojnie usunięto tylko część z 220 zatopionych jednostek, z których niektóre trafiły do służby w jugosłowiańskiej flotylli rzecznej. Pozostałe są źródłem lokalnych problemów związanych z m.in. ciągłą obecnością materiałów wybuchowych na wrakach oraz ze zwężeniami rzeki i wynikającymi z tego utrudnieniami transportu, które wg minister Zorany Mihajlović kosztują Serbię 5 mln euro rocznie.

</doc>
<doc id="4986658" url="https://pl.wikipedia.org/wiki?curid=4986658" title="Operacja Dunajski Elf">
Operacja Dunajski Elf



</doc>
<doc id="4986662" url="https://pl.wikipedia.org/wiki?curid=4986662" title="Wołkowo (rejon dokszycki)">
Wołkowo (rejon dokszycki)

Wołkowo – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie dokszyckim, w sielsowiecie Sitce.
Historia.
W czasach zaborów w powiecie wilejskim, w guberni wileńskiej Imperium Rosyjskiego.
W dwudziestoleciu międzywojennym wieś leżała w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Porpliszcze.
Według Powszechnego Spisu Ludności z 1921 roku zamieszkiwało tu 12 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwało 9 osób.
Wierni należeli do parafii rzymskokatolickiej w Parafianowie i prawosławnej w Sitcach Wielkich. Miejscowość podlegała pod Sąd Grodzki w Dokszycach i Okręgowy w Wilnie; właściwy urząd pocztowy mieścił się w Porpliszczach.

</doc>
<doc id="4986664" url="https://pl.wikipedia.org/wiki?curid=4986664" title="Dionizy Moska">
Dionizy Moska

Dionizy Moska (ur. 1 października 1928 w Grabowie nad Prosną) – polski farmaceuta i historyk farmacji, profesor nadzwyczajny Śląskiej Akademii Medycznej w Katowicach.
Życiorys.
Jest synem Rocha i Julianny z domu Joks. Uczył się w szkole podstawowej w Kępnie, gdzie przed wybuchem II wojny światowej ukończył cztery klasy. Podczas okupacji pracował jako robotnik rolny. Maturę zdał w 1950 r. w Liceum Drogistowskim w Krotoszynie, po czym podjął studia na Wydziale Farmaceutycznym Akademii Medycznej we Wrocławiu. Tytuł magistra farmacji uzyskał w 1954 roku. Po studiach został powołany na dwa lata do wojskowej służby zdrowia, którą ukończył w stopniu kapitana rezerwy.
W latach 1957–1992 kierował aptekami w Katowicach, między innymi w Okręgowym Szpitalu Kolejowym oraz aptece Obwodu Lecznictwa Kolejowego. W 1960 r. został nauczycielem zawodu w Technikum Farmaceutycznym w Katowicach, gdzie uczył przez dwadzieścia lat.
W 1971 roku ukończył Studium Dziennikarskie Uniwersytetu Śląskiego w Katowicach. W 1972 r. w Akademii Medycznej w Poznaniu otrzymał stopień doktora nauk farmaceutycznych na podstawie rozprawy "Działalność narodowa i społeczna farmaceutów i lekarzy polskich na Górnym Śląsku w latach 1939–1945". W 1973 r. uzyskał drugi stopień specjalizacji z farmacji aptecznej w Centrum Medycznym Kształcenia Podyplomowego w Warszawie. W roku 1981 otrzymał dyplom ukończenia rocznego Centralnego Zaocznego Studium Prawnego dla Lekarzy, wydany przez Zrzeszenie Prawników Polskich w Warszawie.
W 1982 roku podjął jako pracownik naukowy i dydaktyczny pracę na Śląskiej Akademii Medycznej, gdzie zorganizował od podstaw i został kierownikiem Zakładu Farmacji Społecznej, który w 1998 r. został przemianowany na Zakład Historii Farmacji i Medycyny. W 1993 r. na podstawie dorobku naukowego i przedłożonej rozprawy habilitacyjnej "Apteki i aptekarstwo w autonomicznym województwie śląskim w II Rzeczypospolitej Polskiej w latach 1922–1939" uzyskał na Akademii Medycznej w Lublinie stopień naukowy doktora habilitowanego w zakresie historii farmacji. W następnym roku został mianowany na stanowisko profesora nadzwyczajnego Śląskiej Akademii Medycznej.
W latach 1995–1998 był konsultantem regionalnym w dziedzinie farmacji stosowanej na obszar województwa katowickiego, częstochowskiego i bielskiego. W 1997 r. rektor Śląskiej Akademii Medycznej powierzył mu obowiązki kierownika Kolegium Kształcenia Specjalistycznego przy Wydziale Farmaceutycznym w Sosnowcu. Chociaż na emeryturę przeszedł w 2000 r., to jeszcze do roku 2007 był zatrudniony na część etatu na uczelni gdzie wykładał ustawodawstwo farmaceutyczne, etykę farmacji i historię farmacji.
Dorobek naukowy.
Opublikował trzy książki dotyczące etyki farmaceutycznej i historii farmacji oraz 130 artykułów naukowych, 90 popularnonaukowych i publicystycznych, a także 140 prac przyczynkowych i informacji kronikarskich. Był promotorem trzech prac doktorskich i 52 prac magisterskich. Recenzował 37 prac magisterskich, pięć doktorskich i dwie prace habilitacyjne.
Działalności społeczna.
W latach 1975–1992 pełnił funkcję prezesa Oddziału Katowickiego Polskiego Towarzystwa Farmaceutycznego. Zarząd Główny PTFarm powołał go w latach 1984–1989 na członka Komitetu Redakcyjnego „Farmacji Polskiej”. W 1991 r. został wybrany na prezesa Okręgowej Izby Aptekarskiej w Katowicach, funkcję pełnił do 1995 r. W latach 1992–2004 był członkiem Sądu Koleżeńskiego PTFarm. Był zaangażowany w działalność Zespołu Sekcji Historii Farmacji PTFarm, od 2002 r. pełnił funkcję wiceprzewodniczącego Zespołu, natomiast w Zarządzie Oddziału PTFarm w Katowicach pełnił funkcję przewodniczącego Sekcji. W latach 2002–2005, był wiceprezesem Związku Nauczycielstwa Polskiego Pracowników Śląskiej Akademii Medycznej i Szpitali Klinicznych. W latach 1992–1999 był przewodniczącym Komisji ds. Etyki i Deontologii Zawodu Farmaceuty przy Naczelnej Radzie Aptekarskiej.
Od 1992 r. jest redaktorem prowadzącym i naczelnym powołanego z jego inicjatywy biuletynu Śląskiej Rady Aptekarskiej w Katowicach „Apothecarius – Śląskie Forum Farmaceutyczne”.
Nagrody i wyróżnienia.
Jest członkiem honorowym Polskiego Towarzystwa Farmaceutycznego, w którym od 2004 r. jest honorowym prezesem Oddziału w Katowicach. Również Polskie Towarzystwo Historii Medycyny i Farmacji nadało mu członkostwo honorowe.
Jest odznaczony: Krzyżem Kawalerskim Orderu Odrodzenia Polski (1986), Złotym Krzyżem Zasługi (1979), odznaką „Za wzorową pracę w służbie zdrowia”, Medalem Komisji Edukacji Narodowej (2001), Medalem Jędrzeja Śniadeckiego, Medalem im. prof. Bronisława Koskowskiego, Orderem Honorowym „Laur 50-lecia Śląskiej Akademii Medycznej”. W 1981 roku został wyróżniony tytułem „Farmaceuta Roku”. Otrzymał Medal 40-lecia Polski Ludowej (1984) oraz nagrodę wojewódzką „Za całokształt działalności społecznej i naukowo-popularyzatorskiej w zakresie farmacji” (1987). Podczas uroczystości swojego XV-lecia Śląska Izba Aptekarska uhonorowała go Medalem im. Edmunda Baranowskiego. Minister Zdrowia w 2007 r. nadał mu odznakę honorową „Za zasługi dla ochrony zdrowia”.

</doc>
<doc id="4986667" url="https://pl.wikipedia.org/wiki?curid=4986667" title="Swietły (obwód brzeski)">
Swietły (obwód brzeski)

Swietły (; , "Swietłyj") – osiedle na Białorusi, w obwodzie brzeskim, w rejonie baranowickim, w sielsowiecie Małachowce.
Geografia.
Położona jest 5 km od centrum administracyjnego sielsowietu Małachowce (Mirny), 14 km od najbliższego miasta (Baranowicze), 183 km od centrum administracyjnego obwodu (Brześć), 147 km od Mińska.
W roku 2019 w miejscowości znajdowały się 124 gospodarstwa.
Demografia.
W roku 2019 miejscowość liczyła 314 mieszkańców, w tym 193 w wieku produkcyjnym

</doc>
<doc id="4986668" url="https://pl.wikipedia.org/wiki?curid=4986668" title="641 Specjalna Komendantura Wojsk Wewnętrznych">
641 Specjalna Komendantura Wojsk Wewnętrznych

641 Specjalna Komendantura Wojsk Wewnętrznych, Jednostka Wojskowa nr 3537 – rosyjska jednostka Wojsk Gwardii Narodowej Federacji Rosyjskiej.
Jednostka stacjonuje we Wschodnim Okręgu Wojsk Gwardii Narodowej Federacji Rosyjskiej, adres: 689450, Czukocki Okręg Autonomiczny, rejon biliniński, miasto.

</doc>
<doc id="4986669" url="https://pl.wikipedia.org/wiki?curid=4986669" title="Bobrowicze (obwód brzeski)">
Bobrowicze (obwód brzeski)

Bobrowicze (; ) – wieś na Białorusi, w obwodzie brzeskim, w rejonie iwacewickim, w sielsowiecie Telechany, nad Jeziorem Bobrowickim i przy granicy Rezerwatu Krajobrazowego „Wygonowskie”.
Historia.
W Bobrowiczach odkryto znaleziska archeologiczne potwierdzające obecność ludzi na tych terenach w neolicie.
W dwudziestoleciu międzywojennym leżały w Polsce, w województwie poleskim, w powiecie kosowskim/iwacewickim, w gminie Święta Wola. Swoją siedzibę miała tu wówczas parafia słowiańsko-katolicka pw. św. Jana Ewengelisty i św. Paraskiewy.
12 września 1942 Bobrowicze oraz sąsiednie wsie Kraśnica, Wiado i Tupice (Tupiczyce) zostały spalone wraz z mieszkańcami przez esesmanów z niemieckiej ekspedycji karnej. Po wojnie odbudowano jedynie Bobrowicze.
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="4986670" url="https://pl.wikipedia.org/wiki?curid=4986670" title="Kwas wakcenowy">
Kwas wakcenowy

Kwas wakcenowy, – organiczny związek chemiczny z grupy nienasyconych kwasów tłuszczowych, zawierający wiązanie podwójne w pozycji Δ-11. Wytwarzany jest przez florę bakteryjną w żwaczu przeżuwaczy oraz w przewodach pokarmowych zwierząt morskich. Obecny jest (jako izomer "trans") w mleku krowim i tłuszczach pochodzenia mlecznego, a także w roślinach, mikroorganizmach i w organizmie człowieka (gdzie stwierdzono również występowanie izomeru "cis"). Wykryty został w 1928 roku w tłuszczu zwierzęcym. Nazwa pochodzi od – krowa. Bierze udział w przekazywaniu sygnałów komórkowych i wpływa na metabolizm lipidów. Spowalnia rozwój komórek nowotworowych.

</doc>
<doc id="4986671" url="https://pl.wikipedia.org/wiki?curid=4986671" title="Wołodźki (rejon dokszycki)">
Wołodźki (rejon dokszycki)

Wołodźki (; ) – wieś na Białorusi, w obwodzie witebskim, w rejonie dokszyckim, w sielsowiecie Królewszczyzna.
Znajduje się tu przystanek kolejowy Wołodźki, położony na linii Połock – Mołodeczno.
Historia.
W czasach zaborów wieś leżała w gminie Porpliszcze, w powiecie wilejskim w guberni wileńskiej Imperium Rosyjskiego.
W dwudziestoleciu międzywojennym wieś leżała w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Porpliszcze.
Według Powszechnego Spisu Ludności z 1921 roku zamieszkiwało tu 265 osób, 24 było wyznania rzymskokatolickiego, 241 prawosławnego. Jednocześnie 39 mieszkańców zadeklarowało polską przynależność narodową, 226 białoruską. Było tu 46 budynków mieszkalnych. W 1931 w 49 domach zamieszkiwało 276 osób.
Wierni należeli do parafii rzymskokatolickiej w Parafianowie i prawosławnej w Porpliszczach. Miejscowość podlegała pod Sąd Grodzki w Dokszycach i Okręgowy w Wilnie; właściwy urząd pocztowy mieścił się w Porpliszczach.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.

</doc>
<doc id="4986677" url="https://pl.wikipedia.org/wiki?curid=4986677" title="76 Gwardyjska Dywizja Desantowoszturmowa">
76 Gwardyjska Dywizja Desantowoszturmowa



</doc>
<doc id="4986678" url="https://pl.wikipedia.org/wiki?curid=4986678" title="Wólka Telechańska">
Wólka Telechańska

Wólka Telechańska (, "Wulka Cielachanskaja"; , "Wulka Tielechanskaja") – wieś na Białorusi, w obwodzie brzeskim, w rejonie iwacewickim, w sielsowiecie Telechany, nad Jeziorem Wólkowskim i Kanałem Ogińskiego.
W dwudziestoleciu międzywojennym leżała w Polsce, w województwie poleskim, w powiecie kosowskim/iwacewickim, w gminie Telechany. Po II wojnie światowej w granicach Związku Radzieckiego. Od 1991 w niepodległej Białorusi.

</doc>
<doc id="4986680" url="https://pl.wikipedia.org/wiki?curid=4986680" title="Wargany">
Wargany

Wargany (; ) – wieś na Białorusi, w obwodzie witebskim, w rejonie dokszyckim, w sielsowiecie Sitce.
Historia.
W czasach zaborów wieś leżała w gminie Sitce, w powiecie wilejskim w guberni wileńskiej Imperium Rosyjskiego.
W dwudziestoleciu międzywojennym wieś leżała w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Porpliszcze.
Według Powszechnego Spisu Ludności z 1921 roku zamieszkiwały tu 173 osoby, 7 było wyznania rzymskokatolickiego, 166 prawosławnego. Jednocześnie wszyscy mieszkańcy zadeklarowali białoruską przynależność narodową. Były tu 32 budynki mieszkalne. W 1931 w 39 domach zamieszkiwało 207 osób.
Wierni należeli do parafii rzymskokatolickiej w Dzierkowszczyźnie i prawosławnej w Sorokach. Miejscowość podlegała pod Sąd Grodzki w Dokszycach i Okręgowy w Wilnie; właściwy urząd pocztowy mieścił się w Porpliszczach.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.

</doc>
<doc id="4986682" url="https://pl.wikipedia.org/wiki?curid=4986682" title="Nowosady (rejon baranowicki)">
Nowosady (rejon baranowicki)

Nowosady (, ) – wieś na Białorusi, w obwodzie brzeskim, w rejonie baranowickim, w sielsowiecie Małachowce.
Geografia.
Położona jest 10 km od centrum administracyjnego sielsowietu Małachowce (Mirny), 20 km od najbliższego miasta (Baranowicze), 178 km od centrum administracyjnego obwodu (Brześć), 153 km od Mińska.
W roku 2019 w miejscowości znajdowały się 23 gospodarstwa.
Demografia.
W roku 2019 miejscowość liczyła sobie 41 mieszkańców, w tym 23 w wieku produkcyjnym.

</doc>
<doc id="4986685" url="https://pl.wikipedia.org/wiki?curid=4986685" title="The Visitor (album)">
The Visitor (album)

The Visitor – trzeci studyjny album brytyjskiego zespołu muzycznego Arena, wydany w 1998 roku.
Lista utworów.
Muzykę napisali: Mick Pointer, Clive Nolan, John Jowitt i John Mitchell, a słowa Clive Nolan.

</doc>
<doc id="4986688" url="https://pl.wikipedia.org/wiki?curid=4986688" title="Zarębino">
Zarębino

Zarębino – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie dokszyckim, w sielsowiecie Dokszyce.
Historia.
W czasach zaborów w powiecie wilejskim, w guberni wileńskiej Imperium Rosyjskiego.
W dwudziestoleciu międzywojennym zaścianek leżał w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Porpliszcze.
Według Powszechnego Spisu Ludności z 1921 roku zamieszkiwało tu 14 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 2 domach zamieszkiwało 17 osób.
Wierni należeli do parafii rzymskokatolickiej w Parafianowie. Miejscowość podlegała pod Sąd Grodzki w Dokszycach i Okręgowy w Wilnie; właściwy urząd pocztowy mieścił się w Porpliszczach.

</doc>
<doc id="4986689" url="https://pl.wikipedia.org/wiki?curid=4986689" title="Wacław Cybulski">
Wacław Cybulski

Wacław Bolesław Cybulski (ur. 6 października 1901 w Warszawie, zm. 21 lub 31 marca 1973 w Mikołowie) – polski chemik, inżynier górnictwa. 
Życiorys.
Syn Stefana (zm. 1946) i Kamilli z Filipowskich (zm. 1934). Absolwent Gimnazjum Konopczyńskiego w Warszawie. Jako ochotnik uczestniczył w wojnie polsko-bolszewickiej i III powstaniu śląskim. W 1925 ukończył studia na Wydziale Chemicznym Politechniki Warszawskiej, uzyskując dyplom inżyniera chemika. Od 1925 związany z Kopalnią Doświadczalną „Barbara” w Mikołowie. Doktoryzował się w 1937 na AGH pisząc pracę pt. "Badania nad zjawiskiem deflagracji polskich materiałów wybuchowych amonowo-saletrzanych powietrznych w warunkach górniczej roboty strzelniczej".
W czasie II wojny światowej, w styczniu 1940, dotarł do Wojska Polskiego we Francji (24 pułku ułanów), a następnie po upadku Francji, do Wielkiej Brytanii, gdzie do końca wojny służył w wojsku. O d 1942 został odkomenderowany do Zakładu Naukowo-Badawczego w Buxton, gdzie pracował nad materiałami wybuchowymi.
W 1946 powrócił do kraju i objął stanowisko dyrektora Kopalni Doświadczalnej „Barbara”. W 1947 habilitował się na AGH. Profesorem nadzwyczajnym został w 1954, w 1970 był już profesorem zwyczajnym. Wykładał na Politechnice Śląskiej, oraz Akademii Górniczo-Hutniczej im. Stanisława Staszica w Krakowie. Od 1964 był członkiem korespondentem Polskiej Akademii Nauk, w poczet członków rzeczywistych tej instytucji został przyjęty w 1971.
Ogłosił w czasopismach krajowych i zagranicznych 150 prac naukowych oraz wydał książki: "Strzelanie elektryczne w górnictwie" (1970, z Pawłem Krzystolikiem), "Górnicze środki strzelnicze" (1972) i "Wybuchy pyłu węglowego i ich zwalczanie" (1973, została wydana także w języku angielskim).
Jako pierwszy w górnictwie otrzymał w 1950 indywidualną państwową nagrodę naukową II stopnia, po raz drugi otrzymał nagrodę zespołową w roku 1964. 
Ojciec Krzysztofa, który w latach 2004–2018 kierował Kopalnią Doświadczalną „Barbara”.
Zmarł w marcu 1973 w Mikołowie, pochowano go w grobie rodziny Cybulskich na cmentarzu Powązkowskim w Warszawie (kwatera 24-6-9).
Upamiętnienie.
Od 29 listopada 1978 jego imię nosiła Zasadnicza Szkoła Górnicza w Łaziskach Górnych (dzisiejszy Zespół Szkół Energetycznych i Usługowych).
W 1989 Komitet Termodynamiki i Spalania Polskiej Akademii Nauk w Warszawie ustanowił medal im. profesora Wacława Cybulskiego. Nadawany jest wybitnym naukowcom i instytucjom zajmującym się problemami wybuchów pyłów.
W 1997 powstała Fundacja pod nazwą: „Bezpieczne Górnictwo imienia profesora Wacława Cybulskiego”. Celem fundacji jest wspieranie działań zmierzających do osiągania przez polskie górnictwo światowych standardów w bezpieczeństwie pracy.
Jego syn, Krzysztof napisał o nim książkę.

</doc>
<doc id="4986695" url="https://pl.wikipedia.org/wiki?curid=4986695" title="Młynek (rejon baranowicki)">
Młynek (rejon baranowicki)

Młynek (, ) – wieś na Białorusi, w obwodzie brzeskim, w rejonie baranowickim, w sielsowiecie Małachowce.
Geografia.
Położona jest nad rzeką Mutwicą, 2 km od centrum administracyjnego sielsowietu Małachowce (Mirny), 12,5 km od najbliższego miasta (Baranowicze), 187 km od centrum administracyjnego obwodu (Brześć), 143 km od Mińska.
W roku 2019 w miejscowości znajdowało się 18 gospodarstw.
Demografia.
W roku 2019 miejscowość liczyła sobie 21 mieszkańców, w tym 11 w wieku produkcyjnym.

</doc>
<doc id="4986698" url="https://pl.wikipedia.org/wiki?curid=4986698" title="Śląska Izba Aptekarska">
Śląska Izba Aptekarska

Śląska Izba Aptekarska – okręgowa organizacja samorządu aptekarskiego z siedzibą w Katowicach.
Organizacja samorządu aptekarskiego w Polsce.
Samorząd zawodu aptekarskiego w Polsce stanowią Naczelna Izba Aptekarska i okręgowe izby aptekarskie działające na podstawie Ustawy z dnia 19 kwietnia 1991 r. o izbach aptekarskich. Jego zadaniem jest w szczególności reprezentowanie zawodu aptekarza i obrona jego interesów, a także współdziałanie z organami administracji publicznej, związkami zawodowymi i samorządami zawodowymi oraz innymi organizacjami społecznymi w sprawach związanych z wykonywaniem zawodu i innych dotyczących farmacji, a mających wpływ na ochronę zdrowia publicznego. Samorząd ten jest niezależny i podlega wyłącznie ustawom.
Naczelna Izba Aptekarska i izby okręgowe mają swoją osobowość prawną. Siedzibą Naczelnej Izby Aptekarskiej i jej organów jest miasto stołeczne Warszawa. Obszar działania poszczególnych okręgowych izb aptekarskich oraz ich siedziby ustala Naczelna Rada Aptekarska, uwzględniając podział terytorialny państwa. Po reformie administracyjnej z roku 1999 funkcjonuje w Polsce 20 okręgowych izb aptekarskich.
Śląska Izba Aptekarska.
Lata bezpośrednio powojenne.
Okręgowa Izba Aptekarska w Katowicach została utworzona już w tydzień po wyzwoleniu Katowic 3 lutego 1945 r. i do czasu wydania rozporządzenia Ministra Zdrowia z dnia 21 grudnia 1946 r. o utworzeniu okręgowych izb aptekarskich działała z polecenia Wojewódzkiego Wydziału Zdrowia. Pierwszym prezesem Izby z wyboru był dr Józef Degórski. Po jego śmierci w styczniu 1947 r. Minister Opieki Społecznej mianował Komisarzem Rządowym Izby magistra Mieczysława Estkowskiego. Komisarz Izby na mocy ustawy z 1939 r. mianował Radę Izby oraz Sąd Dyscyplinarny. Członkowie Izby opracowywali tymczasowy statut organizacyjny instytucji. 14 sierpnia 1948 r. Minister Zdrowia na podstawie dekretu z 8 listopada 1946 r. o organizacji samorządu zawodowego lekarskiego i aptekarskiego powołał nowe tymczasowe organy okręgowych izb aptekarskich tj. Radę i Zarząd. Okręgowa Izba Aptekarska jako samorząd i reprezentacja zawodu aptekarskiego obejmowała swoim zasięgiem obszar byłego województwa śląskiego. Siedzibą Izby były Katowice. Organami Okręgowej Izby Aptekarskiej były: Rada, Zarząd, Komisja Rewizyjna i Sąd Dyscyplinarny. Do zakresu działania Rady należało m.in. uchwalanie budżetu, zatwierdzanie rocznego sprawozdania Zarządu, uchwalanie i zmiana regulaminu Izby i statutów instytucji utworzonych przy Izbie. Zarząd Izby był jej organem wykonawczym. Rozstrzygał ponadto wszystkie sprawy niezastrzeżone Radzie oraz załatwiał sprawy przekazane Izbie przez władze państwowe, Radę lub Naczelną Izbę Aptekarską. Przedstawicielem Izby na zewnątrz był prezes. Władzą zwierzchnią Izby była Naczelna Izba Aptekarska w Warszawie. Komisja Rewizyjna była organem kontrolującym działalność finansową i gospodarczą Izby. Do orzekania w sprawach dyscyplinarnych powołany został Sąd Dyscyplinarny. W związku ze zmianą podziału administracyjnego kraju 14 października 1950 r. na zebraniu Rady i z polecenia Naczelnej Izby Aptekarskiej utworzono w Opolu dla nowo powstałego województwa opolskiego Delegaturę Okręgowej Izby Aptekarskiej. Okręgowa Izba Aptekarska została zlikwidowana 8 stycznia 1951 roku. Jej trzecim i ostatnim prezesem był Jan Macherski.
Po 1991 r..
Powrót po czterdziestu latach samorządu aptekarskiego poprzedziło powstanie Komitetu Organizacyjnego, który 27 września 1991 r. zorganizował regionalne zebranie organizacyjno-wyborcze, na którym wybrano delegatów na I Okręgowy Zjazd Wyborczy. Podczas zjazdu 29 października 1991 r. ustalono, że Izba będzie miała siedzibę w Katowicach, a obszar działania obejmie województwa katowickie i częstochowskie. Pierwszym prezesem odrodzonej Śląskiej Izby Aptekarskiej został profesor Dionizy Moska. Po reformie z 1999 r. terenem działania Izby został obszar województwa śląskiego. W roku 2020 Izba zrzeszała około 3000 członków.
Śląska Izba Aptekarska w ramach swoich działań:

</doc>
<doc id="4986699" url="https://pl.wikipedia.org/wiki?curid=4986699" title="Clemensbrunnen">
Clemensbrunnen

Clemensbrunnen – studnia w formie obelisku, znajdująca się w Koblencji, w dzielnicy Altstadt, na placu Deinhardplatz, przed teatrem. Została oddana do użytku pod koniec XVIII wieku jako pierwsza ze studni z wodą pitną, podłączonych do nowo uruchomionego, miejskiego wodociągu. Jest wymieniona w katalogu zabytków kulturowych Generalnej Dyrekcji Dziedzictwa Kulturowego Nadrenii-Palatynatu (niem. "Generaldirektion Kulturelles Erbe Rheinland-Pfalz").
Historia.
Powstanie studni Clemensbrunnen związane jest z rozwojem miejskiej sieci wodociągowej. Od XVI wieku podjęto kilka nieudanych prób wyposażenia Koblencji w działający system dostarczania wody, zaś już w 1682 roku zaplanowano budowę wodociągu biegnącego z dzielnicy Metternich do centrum miasta. W 1750 roku elektor Franz Ge­org von Schön­born chciał zbudować wodociąg z ozdobną studnią na lokalnym placu do urządzania parad, w związku z czym zlecił architektowi Bal­tha­sarowi Neu­mannowi przygotowanie projektu na lata 1751–1753, jednak ze względu na koszty nie mógł on zostać zrealizowany. Wszystko zmieniło się, kiedy elektor Klemens Wacław postanowił doprowadzić do budowanego wówczas pałacu elektorskiego świeżą, czystą wodę. Z pomocą elektorskiego dyrektora do spraw studni Ge­orga Hein­richa Kirna, Klemensowi Wacławowi w latach 1783–1786 udało się zbudować mający 6 km długości wodociąg, biegnący z Metternich przez Lüt­zel i Balduinbrücke, a następnie przez Altengraben, Plan, Görgengasse i Rheingässche do wieży prochowej, przebudowanej na wieżę ciśnień, a w końcu do pałacu. 
Wodociąg był początkowo przeznaczony tylko dla pałacu elektorskiego, gdyż obawiano się, że ilość przesyłanej nim wody będzie zbyt mała, aby zaopatrzyć miasto. Z tego powodu władze nie były zaangażowane w koszty, jednak gdy okazało się, że zamiast szacowanych 21 000, wodociąg będzie kosztował 32 000 reichstalerów, miasto zostało poproszone o wniesienie wkładu, otrzymując w zamian pozwolenie na wskazanie lokalizacji pięciu studni (Görresplatz, Kastorhof, Plan, Münzplatz, Florinsmarkt). Ostatecznie miasto zobowiązało się zapłacić 7000 guldenów (4666 reichstalerów) oraz pokryć część kosztów utrzymania. Wodociąg został uruchomiony 21 sierpnia 1786 roku, z kolei 23 listopada 1791 roku oddano do użytku pierwszą z podłączonych do niego miejskich studni z wodą pitną – Clemensbrunnen, mającą postać obelisku i położoną na środku nowo utworzonego placu "Cle­mens­platz". W 1954 roku plac Clemensplatz przemianowano na "Deinhardplatz", zaś w 1970 roku, w celu zrobienia miejsca dla ruchu samochodowego, studnię Clemensbrunnen przeniesiono do obecnej lokalizacji, przed teatrem.
Architektura.
Studnia Clemensbrunnen mierzy 9 m wysokości i jest wykonana z piaskowca. Ma postać stojącego na postumencie obelisku, który otaczają cztery półokrągłe misy. Znajduje się na niej herb elektorski oraz łaciński napis o następującej treści: "CLEMENS WENCESLAUS ELECTOR VICINIS SUIS 1791" (pol. „Elektor Klemens Wacław dla swoich sąsiadów, 1791”).

</doc>
<doc id="4986701" url="https://pl.wikipedia.org/wiki?curid=4986701" title="Władimir Szkirkow">
Władimir Szkirkow

Władimir Szkirkow (ur. 22 lipca 1955) – rosyjski pułkownik gwardii, komendant Uljanowskiej Gwardyjskiej Suworowskiej Szkoły Wojskowej
Absolwent uczelni wojskowych w Nowosybirsku i Moskwie. Kandydat nauk pedagogicznych. Uczestnik działań wojennych w Republice Afganistanu. Otrzymał Order Czerwonego Sztandaru, Order Czerwonej Gwiazdy, Order za Odwagę i Order Przyjaźni.

</doc>
<doc id="4986705" url="https://pl.wikipedia.org/wiki?curid=4986705" title="Andrei Gerea">
Andrei Gerea

Andrei Dominic Gerea (ur. 8 września 1968 w Bukareszcie) – rumuński polityk i ekonomista, parlamentarzysta, w latach 2013–2014 minister gospodarki, w latach 2014–2015 minister ds. energii, małej i średniej przedsiębiorczości oraz biznesu.
Życiorys.
W 1997 ukończył studia na wydziale cybernetyki, statystyki i informatyki ekonomicznej Akademii Studiów Ekonomicznych w Bukareszcie, kształcił się też na kursach z zarządzania. Pracował początkowo jako elektronik, analityk rynku i dyrektor handlowy. Później zatrudniony w bankach jako menedżer ds. relacji z klientem i dyrektor oddziału.
Od 1990 należał do Partii Narodowo-Liberalnej, zajmował kierownicze stanowiska w jej lokalnych strukturach. Od 1996 do 2004 zasiadał w radzie stołecznego Sektora 1. W 2004, 2008, 2012 i 2016 wybierano go do Izby Deputowanych, w 2013 krótko kierował frakcją PNL. Od października 2013 do lutego 2014 był ministrem gospodarki w drugim rządzie Victora Ponty; złożył rezygnację tuż przed wyjściem PNL z koalicji. Kilka miesięcy później przeszedł do Partii Liberalno-Reformatorskiej, w 2015 włączonej do Sojuszu Liberałów i Demokratów (którego został wiceprezesem). Od grudnia 2014 do listopada 2015 był ministrem ds. energii, małej i średniej przedsiębiorczości oraz biznesu w czwartym gabinecie Victora Ponty.
Życie prywatne.
Żonaty, ma dwoje dzieci.

</doc>
<doc id="4986706" url="https://pl.wikipedia.org/wiki?curid=4986706" title="Rogoźnica (Białoruś)">
Rogoźnica (Białoruś)

Rogoźnica (, ) – wieś na Białorusi, w obwodzie brzeskim, w rejonie baranowickim, w sielsowiecie Małachowce.
Geografia.
Położona jest w dorzeczu Mutwicy, 7,5 km od centrum administracyjnego sielsowietu Małachowce (Mirny), 17,5 km od najbliższego miasta (Baranowicze), 186 km od centrum administracyjnego obwodu (Brześć), 147 km od Mińska.
W roku 2019 w miejscowości znajdowały się 3 gospodarstwa.
Demografia.
W roku 2019 miejscowość liczyła sobie 3 mieszkańców, w tym 1 w wieku produkcyjnym.

</doc>
<doc id="4986707" url="https://pl.wikipedia.org/wiki?curid=4986707" title="Bent Lorentzen">
Bent Lorentzen

Bent Lorentzen (ur. 11 lutego 1935 w Stenvad, zm. 3 października 2018 w Kopenhadze) – duński kompozytor.
Życiorys.
Uczył się na Uniwersytecie w Aarhus u Knuda Jeppesena oraz w Królewskim Duńskim Konserwatorium Muzycznym u Vagna Holmboego, Jørgena Jersilda i Finna Høffdinga. W latach 1967–1968 pracował w studio muzyki elektronicznej w Sztokholmie. Od 1962 do 1971 roku był wykładowcą teorii w konserwatorium w Aarhus. W 1970 roku otrzymał Prix Italia. W 1984 roku zdobył I nagrodę na Międzynarodowym Konkursie Kompozytorskim im. Kazimierza Serockiego za utwór "Paradiesvogel".
Twórczość.
Początkowo uprawiał ortodoksyjny serializm, pod wpływem doświadczeń z muzyką elektroniczną przekształcony w serializm barw dźwiękowych. Posługiwał się notacją graficzną. W warstwie kolorystycznej czerpał z dorobku polskiej szkoły kompozytorskiej, przede wszystkim Witolda Lutosławskiego. Pod wpływem wizyty w Brazylii w 1977 roku zaczął stosować, podane w skomplikowanych złożeniach, rytmy południowoamerykańskie. W twórczości operowej Lorentzena widoczny jest element ironiczny, parodystyczny i groteskowy, kompozytor nie stronił od estetycznych prowokacji. Większość jego oper ma charakter kameralny, przeznaczona jest dla niewielu solistów z towarzyszeniem taśmy lub zespołu kameralnego.

</doc>
<doc id="4986709" url="https://pl.wikipedia.org/wiki?curid=4986709" title="Wat Sri Chomphu Ong Tue">
Wat Sri Chomphu Ong Tue

Wat Sri Chomphu Ong Tue znana także jako Wat Nam Mong (taj. วัด ศรี ชม ภู องค์ ตื้อ) – tajska buddyjska świątynia znajdująca się w Ban Nam Mong, w prowincji Nong Khai.
Opis.
Źródła nie podają daty budowy świątyni. Na tle innych tajskich buddyjskich budowli (to dominująca religia w tym kraju) wyróżnia największy posąg Buddy w prowincji. Nazywa się on Luang Phor Ong Tue i został zbudowany w 1562 za czasów panowania króla Setthathiratha. Najczęściej odwiedza się budynek na przełomie marca i kwietnia z okazji święta ku czci Buddy. Co ciekawe, w niedalekim Wientiane znajduje się świątynia o podobnej nazwie, i także znajduje się tam posąg Buddy.

</doc>
<doc id="4986710" url="https://pl.wikipedia.org/wiki?curid=4986710" title="Surdęga">
Surdęga



</doc>
<doc id="4986711" url="https://pl.wikipedia.org/wiki?curid=4986711" title="Ciążenie powszechne">
Ciążenie powszechne



</doc>
<doc id="4986713" url="https://pl.wikipedia.org/wiki?curid=4986713" title="Lato białej wody">
Lato białej wody

Lato białej wody (ang. "White Water Summer") – amerykański film fabularny z 1987 roku w reżyserii Jeffa Blecknera. Zaliczany jest do gatunków filmów przygodowych oraz dramatu.
Fabuła.
Nastoletni Alan jest nieśmiałym chłopcem. Pewnego lata przyjeżdża z Nowego Yorku do niewielkiego miasta o nazwie Sierra. Dzięki namowom rodziców postanawia dołączyć do grupki nastolatków, którzy wyruszają w góry. Jednak ta wyprawa okazuje się prawdziwym wyzwaniem i młodzi ludzie muszą zmierzyć się z powstałymi problemami.
Linki zewnętrzne.
Lato białej wody w bazie Filmweb
Lato białej wody w bazie IMDb (ang.)

</doc>
<doc id="4986720" url="https://pl.wikipedia.org/wiki?curid=4986720" title="Cernica (okręg Ilfov)">
Cernica (okręg Ilfov)

Cernica – wieś w Rumunii, w okręgu Ilfov, w gminie Cernica. W 2011 roku liczyła 3136 mieszkańców.

</doc>
<doc id="4986721" url="https://pl.wikipedia.org/wiki?curid=4986721" title="Bălăceanca">
Bălăceanca

Bălăceanca – wieś w Rumunii, w okręgu Ilfov, w gminie Cernica. W 2011 roku liczyła 2865 mieszkańców.

</doc>
<doc id="4986722" url="https://pl.wikipedia.org/wiki?curid=4986722" title="Căldăraru (okręg Ilfov)">
Căldăraru (okręg Ilfov)

Căldăraru – wieś w Rumunii, w okręgu Ilfov, w gminie Cernica. W 2011 roku liczyła 1176 mieszkańców.

</doc>
<doc id="4986723" url="https://pl.wikipedia.org/wiki?curid=4986723" title="Chór Młodzieżowy Kościoła Starokatolickiego Mariawitów">
Chór Młodzieżowy Kościoła Starokatolickiego Mariawitów

Chór Młodzieżowy Kościoła Starokatolickiego Mariawitów – zespół muzyczny założony w 2014 roku, którego celem jest propagowanie liturgii mariawickiej. Członkowie chóru rekrutują się z różnych parafii Kościoła Starokatolickiego Mariawitów, ze wszystkich jego diecezji. W repertuarze zespołu znajdują się mariawickie śpiewy liturgiczne oraz kilkadziesiąt pieśni kościelnych i lżejszych utworów o tematyce religijnej.
Pomysłodawcami utworzenia młodzieżowego zespołu liturgicznego mariawitów są bracia Aleksander i Bartłomiej Słojewscy. Obaj ukończyli Uniwersytet Muzyczny im. Fryderyka Chopina w Warszawie. Aleksander zdobył dyplom z dyrygentury i studiuje śpiew solowy. Bartłomiej ukończył klasę klarnetu, zajmuje się działalnością pedagogiczną i jest korepetytorem oraz akompaniatorem zespołu.
Chór po raz pierwszy wystąpił 15 sierpnia 2014 roku z okazji stulecia konsekracji Świątyni Miłosierdzia i Miłości w Płocku. Zespół śpiewa podczas uroczystości o charakterze ogólnokościelnym i parafialnym. Reprezentuje także Kościół na wydarzeniach ekumenicznych i kulturalnych. Śpiewał w wielu miejscach w Polsce na koncertach ekumenicznych (kolędowych, pasyjnych i wielkanocnych), w czasie Nocy Muzeów, Nocy Świątyń, Europejskich Dni Dziedzictwa. Uczestniczył w XX edycji festiwalu Płockie Kolędowanie, XXVIII Finale Wielkiej Orkiestry Świątecznej Pomocy, Wigilii przed Ratuszem w Płocku (w latach 2017–2019), licznych nabożeństwach Tygodnia Modlitw o Jedność Chrześcijan.
Zespół współpracował wielokrotnie z redakcjami ekumenicznymi Polskiego Radia i Telewizji Polskiej. Dotychczas na antenie programów Polskiego Radia wyemitowano retransmisje kilkunastu nabożeństw z udziałem chóru, audycje z cyklu „Kościoły w Polsce i na świecie” o działalności zespołu i inne audycje, w których pojawiała się wykonywana przez chór muzyka. Na antenie TVP chór pojawia się w retransmisjach nabożeństw ze Świątyni Miłosierdzia i Miłości w Płocku oraz w porannych programach Redakcji Ekumenicznej.
W 2020 roku chór wydał pierwszą swoją płytę „Pójdźmy Adorujmy”, na której znajdują się kolędy, fragmenty jutrzni bożonarodzeniowej oraz Msza III należąca do spuścizny muzycznej mariawitów.
W 2021 roku Chór zajął III miejsce w kategorii „chóry inne” na 40. Jubileuszowym Międzynarodowym Festiwalu Hajnowskie Dni Muzyki Cerkiewnej. Wystąpił także na Koncercie Galowym w Białymstoku i koncercie towarzyszącym w Łosicach. Śpiewał na Międzynarodowym Festiwalu „Pod Opieką Bogurodzicy” w Bielsku Podlaskim, gdzie zaprezentował części zmienne mariawickiej Mszy III przeznaczone na uroczystość Narodzenia Najświętszej Maryi Panny oraz inne pieśni maryjne.

</doc>
<doc id="4986724" url="https://pl.wikipedia.org/wiki?curid=4986724" title="Acanthurus gahhm">
Acanthurus gahhm

Acanthurus gahhm – gatunek morskiej ryby okoniokształtnej z rodziny pokolcowatych (Acanthuridae). 
Występowanie.
Gatunek występuje głównie na rafach koralowych Morza Czerwonego. Występuje w dużych grupach w pobliżu koralowców lub skał.
Budowa.
Osiąga długość ok. 21 cm. Ubarwienie ciała czarne do ciemno-brązowego, z białym pierścieniem wokół nasady ogona i żółtym paskiem wokół oczu. Płetwy piersiowe zakończone są żółtym kolorem.

</doc>
<doc id="4986725" url="https://pl.wikipedia.org/wiki?curid=4986725" title="Hrynki (przystanek kolejowy)">
Hrynki (przystanek kolejowy)

Hrynki (; , ros. nazwa normatywna Гринки) – przystanek kolejowy w lasach w pobliżu miejscowości Hrynki, w rejonie słonimskim, w obwodzie grodzieńskim, na Białorusi. Położony jest na linii Baranowicze - Wołkowysk.

</doc>
<doc id="4986726" url="https://pl.wikipedia.org/wiki?curid=4986726" title="Poșta (okręg Ilfov)">
Poșta (okręg Ilfov)

Poșta – wieś w Rumunii, w okręgu Ilfov, w gminie Cernica. W 2011 roku liczyła 599 mieszkańców.

</doc>
<doc id="4986727" url="https://pl.wikipedia.org/wiki?curid=4986727" title="Tânganu">
Tânganu

Tânganu – wieś w Rumunii, w okręgu Ilfov, w gminie Cernica. W 2011 roku liczyła 3110 mieszkańców.

</doc>
<doc id="4986728" url="https://pl.wikipedia.org/wiki?curid=4986728" title="Gmina Chiajna">
Gmina Chiajna



</doc>
<doc id="4986735" url="https://pl.wikipedia.org/wiki?curid=4986735" title="31 Gwardyjska Samodzielna Brygada Desantowo-Szturmowa">
31 Gwardyjska Samodzielna Brygada Desantowo-Szturmowa

31 Gwardyjska Samodzielna Brygada Desantowo-Szturmowa odznaczona Orderem Kutuzowa 2 stopnia () – związek taktyczny Sił Zbrojnych Federacji Rosyjskiej, wchodzący w skład jednego z dwóch samodzielnych rodzajów wojsk Sił Zbrojnych Federacji Rosyjskiej.
1 maja 1998 104 Gwardyjska Dywizja Powietrznodesantowa została przeformowana w 31 Gwardyjską Samodzielna Brygadę Powietrznodesantową z przekazaniem sztandaru, orderów i wyróżnień. W latach 1999-2001 jednostka ta brała udział w operacjach w Północnym Kaukazie, za co wielu żołnierzy otrzymało nagrody państwowe, a starszy porucznik gwardii G.N. Gałkin i starszy porucznik gwardii R.W. Igoszyn (pośmiertnie) otrzymali tytuł Bohatera Rosji.
Od 2005 roku brygada przeszła na całkowicie kontraktowy system służby. Po reformie Sił Powietrznodesantowych od 1 grudnia 2006 brygada otrzymała nazwę desantowo-szturmowej. 
Potocznie nazywana "Dziką Brygadą" (podobnie jak jej poprzedniczka 104 Dywizja – "Dziką Dywizją"). Jej motto brzmi: „Nikto, kromie nas!” (pol. "Nikt oprócz nas!"). Używa sprzętu, tj. BMD-2, BMD-3, BTR-D, Nona-SWK.

</doc>
<doc id="4986738" url="https://pl.wikipedia.org/wiki?curid=4986738" title="Chiajna">
Chiajna

Chiajna – wieś w Rumunii, w okręgu Ilfov, w gminie Chiajna. W 2011 roku liczyła 4511 mieszkańców.

</doc>
<doc id="4986739" url="https://pl.wikipedia.org/wiki?curid=4986739" title="Święta wyspa Okinoshima i związanie z nią miejsca w regionie Munakata">
Święta wyspa Okinoshima i związanie z nią miejsca w regionie Munakata



</doc>
<doc id="4986741" url="https://pl.wikipedia.org/wiki?curid=4986741" title="Dudu (okręg Ilfov)">
Dudu (okręg Ilfov)

Dudu – wieś w Rumunii, w okręgu Ilfov, w gminie Chiajna. W 2011 roku liczyła 1728 mieszkańców.

</doc>
<doc id="4986743" url="https://pl.wikipedia.org/wiki?curid=4986743" title="Roșu (okręg Ilfov)">
Roșu (okręg Ilfov)

Roșu – wieś w Rumunii, w okręgu Ilfov, w gminie Chiajna. W 2011 roku liczyła 8020 mieszkańców.

</doc>
<doc id="4986746" url="https://pl.wikipedia.org/wiki?curid=4986746" title="Gmina Ciolpani">
Gmina Ciolpani



</doc>
<doc id="4986757" url="https://pl.wikipedia.org/wiki?curid=4986757" title="Ciolpani (okręg Ilfov)">
Ciolpani (okręg Ilfov)

Ciolpani – wieś w Rumunii, w okręgu Ilfov, w gminie Ciolpani. W 2011 roku liczyła 2828 mieszkańców.

</doc>
<doc id="4986758" url="https://pl.wikipedia.org/wiki?curid=4986758" title="Ioana Petrescu">
Ioana Petrescu

Ioana Maria Petrescu (ur. 1 lipca 1980 w Bukareszcie) – rumuńska ekonomistka i nauczyciel akademicka, w 2014 minister finansów publicznych.
Życiorys.
Córka inżynierów, absolwentka szkoły średniej w Bukareszcie. W 2003 ukończyła studia z matematyki i ekonomii na Wellesley College, w 2007 uzyskała magisterium z ekonomii na Uniwersytecie Hardvarda. Na tej samej uczelni w latach 2003–2008 odbywała studia doktoranckie. Pracowała w American Enterprise Institute oraz jako wykładowczyni na Uniwersytecie Marylandu w College Park, specjalizując się w rozwoju międzynarodowym i ekonomicznym oraz polityce finansowej.
We wrześniu 2013 została doradczynią ds. ekonomii, inwestycji i podatków w kancelarii premiera. W marcu 2014 została ministrem finansów publicznych w trzecim rządzie Victora Ponty. Zakończyła pełnienie tej funkcji wraz z całym gabinetem w grudniu tegoż roku. Następnie była ponownie doradcą premiera oraz ekspertem Europejskiego Komitetu Ekonomiczno-Społecznego. Powróciła do pracy naukowej w Harvard Kennedy School. W 2015 otrzymała nominację na wiceprezes Europejskiego Banku Inwestycyjnego. W 2018 została wiceprzewodniczącą ugrupowania PRO Rumunia, z którego odeszła w 2020. Objęła funkcję dyrektora centrum przywództwa i innowacji (CLI) w ramach SNSPA w Bukareszcie.

</doc>
<doc id="4986760" url="https://pl.wikipedia.org/wiki?curid=4986760" title="Izvorani (okręg Ilfov)">
Izvorani (okręg Ilfov)

Izvorani – wieś w Rumunii, w okręgu Ilfov, w gminie Ciolpani. W 2011 roku liczyła 641 mieszkańców.

</doc>
<doc id="4986764" url="https://pl.wikipedia.org/wiki?curid=4986764" title="Lupăria (okręg Ilfov)">
Lupăria (okręg Ilfov)

Lupăria – wieś w Rumunii, w okręgu Ilfov, w gminie Ciolpani. W 2011 roku liczyła 552 mieszkańców.

</doc>
<doc id="4986767" url="https://pl.wikipedia.org/wiki?curid=4986767" title="Piscu (okręg Ilfov)">
Piscu (okręg Ilfov)

Piscu – wieś w Rumunii, w okręgu Ilfov, w gminie Ciolpani. W 2011 roku liczyła 790 mieszkańców.

</doc>
<doc id="4986770" url="https://pl.wikipedia.org/wiki?curid=4986770" title="Gmina Ciorogârla">
Gmina Ciorogârla



</doc>
<doc id="4986777" url="https://pl.wikipedia.org/wiki?curid=4986777" title="Ciorogârla">
Ciorogârla

Ciorogârla – wieś w Rumunii, w okręgu Ilfov, w gminie Ciorogârla. W 2011 roku liczyła 3919 mieszkańców.

</doc>
<doc id="4986780" url="https://pl.wikipedia.org/wiki?curid=4986780" title="Dârvari (okręg Ilfov)">
Dârvari (okręg Ilfov)

Dârvari – wieś w Rumunii, w okręgu Ilfov, w gminie Ciorogârla. W 2011 roku liczyła 2269 mieszkańców.

</doc>
<doc id="4986782" url="https://pl.wikipedia.org/wiki?curid=4986782" title="Gmina Clinceni">
Gmina Clinceni



</doc>
<doc id="4986784" url="https://pl.wikipedia.org/wiki?curid=4986784" title="Clinceni">
Clinceni

Clinceni – wieś w Rumunii, w okręgu Ilfov, w gminie Clinceni. W 2011 roku liczyła 4708 mieszkańców.
Z Clinceni pochodzi Elena Gheorghe, rumuńska piosenkarka.

</doc>
<doc id="4986785" url="https://pl.wikipedia.org/wiki?curid=4986785" title="Olteni (okręg Ilfov)">
Olteni (okręg Ilfov)

Olteni – wieś w Rumunii, w okręgu Ilfov, w gminie Clinceni. W 2011 roku liczyła 1881 mieszkańców.

</doc>
<doc id="4986786" url="https://pl.wikipedia.org/wiki?curid=4986786" title="Ordoreanu">
Ordoreanu

Ordoreanu – wieś w Rumunii, w okręgu Ilfov, w gminie Clinceni. W 2011 roku liczyła 219 mieszkańców.

</doc>
<doc id="4986787" url="https://pl.wikipedia.org/wiki?curid=4986787" title="Gmina Copăceni">
Gmina Copăceni



</doc>
<doc id="4986790" url="https://pl.wikipedia.org/wiki?curid=4986790" title="Copăceni (okręg Ilfov)">
Copăceni (okręg Ilfov)

Copăceni – wieś w Rumunii, w okręgu Ilfov, w gminie Copăceni. W 2011 roku liczyła 3131 mieszkańców.

</doc>
<doc id="4986805" url="https://pl.wikipedia.org/wiki?curid=4986805" title="Internetowe radio">
Internetowe radio



</doc>
<doc id="4986808" url="https://pl.wikipedia.org/wiki?curid=4986808" title="Postanarchizm">
Postanarchizm

Postanarchizm, niekiedy określany jako poststrukturalistyczny anarchizm czy anarchizm postmodernistyczny – filozofia łącząca myśl anarchistyczną z poststrukturalizmem i postmodernizmem. Nie stanowi właściwie jednej spójnej teorii, ale odnosi się raczej do połączonych prac wielu postmodernistów i poststrukturalistów (m.in. Michel Foucault, Gilles Deleuze, Jacques Lacan, Jacques Derrida, Jean Baudrillard), postmodernistycznych feministek i feministów (np. Judith Butler) i filozofii klasycznego anarchizmu (m.in. Emma Goldman, Max Stirner, William Godwin czy Piotr Kropotkin). Z tego względu określenie stałej definicji filozofii postanarchistycznej nie jest możliwe.
Charakterystyka.
Termin „postanarchizm” został ukuty przez filozofa anarchizmu postlewicowego Hakima Beya w jego eseju "Postanarchism Anarchy" z 1987. Przekonywał w nim, że to, co przede wszystkim powstrzymuje anarchizm od wywierania istotnego wpływu na wykluczonych, jednocześnie odstręczając od anarchizmu wiele głęboko antyautorytarnych osób, jest to, że dał się on złapać w swoje własne ograniczone ideologie i sekty, i że ostatecznie wziął różne doktryny i tradycje anarchistyczne za żywe doświadczenie anarchii samej w sobie. Pomiędzy dychotomią więzienia tragicznej przeszłości i beznadziejnej przyszłości, powiada autor, anarchizm stał się ideologiczną doktryną, zamiast żywą teorią, która mogłaby spowodować wyłom w zdecentralizowanej machinie postindustrialnego społeczeństwa kontroli. W 1994 Todd May zainicjował to, co nazwał „poststrukturalistycznym anarchizmem”, opowiadając się za teorią opartą na poststrukturalistycznym rozumieniu władzy, szczególnie poprzez prace Michela Foucaulta i Emmy Goldman, przyjmując podejście anarchistyczne do etyki.
Różne ujęcia i nieprecyzyjność tego terminu ilustrują ogólne odrzucenie dogmatów i złożonej historii anarchizmu. Jednak niektóre szczegóły przedstawione przez Saula Newmana sugerują pewną spójność. W swojej książce "Postanarchism" z 2015 definiuje on postanarchizm jako „anarchizm rozumiany nie jako pewien zestaw układów społecznych, czy nawet jako konkretny projekt rewolucyjny, ale raczej jako wrażliwość, pewien etos lub sposób życia i widzenie świata napędzany świadomością wolności, którą się już posiada”.
Ruth Kinna w swojej recenzji książki Newmana napisała, że „anarchizm [w dużej mierze został zdefiniowany] jako program działania, idea rewolucji społecznej i koncepcja społeczeństwa bezpaństwowego, podczas gdy postanarchizm [Newmana] jest związany z autonomicznymi sposobami myślenia i działania i wyrzeczeniu się rewolucji”.
Proponowany przez Saula Newmana „anarchizm lacanowski” w bardziej widoczny sposób wykorzystuje prace Jacquesa Lacana i Maxa Stirnera. Newman krytykuje klasycznych anarchistów, takich jak Michaił Bakunin i Piotr Kropotkin, za przyjęcie obiektywnej „natury ludzkiej” i naturalnego porządku; argumentuje, że według takiego podejścia ludzie są w naturalny sposób usatysfakcjonowani, a jedyne ograniczenia im stawiane są wymuszane przez estabilishment. Dla Newmana stanowi to manichejski światopogląd, który przedstawia odwrócenie "Lewiatana" Thomasa Hobbesa, w którym „dobre” państwo jest podporządkowany przez „złym” ludziom. Jak zauważa polski politolog – Rafał Majka: „Postanarchizm, jako próba odczytania na nowo klasycznego anarchizmu w świetle osiągnięć współczesnej teorii radykalnej, zakwestionował z poststrukturalistycznej perspektywy aprioryczne założenia anarchizmu: (1) władzę jako opresyjną esencję, którą można obalić z „nieskażonego” miejsca spoza niej (takiego, jak np. ludzka moralność); oraz (2) humanistyczny naturalizm, według którego istnieje uniwersalna, wrodzona „esencja ludzka”, jak moralność, dobroć czy rozum, które, „nieskażone”, „nieskorumpowane”, mogą stanowić fundamenty nowego, „lepszego świata””.
Lewis Call próbował rozwinąć teorię postanarchistyczną poprzez prace Friedricha Nietzschego, odrzucając kartezjańską koncepcję „podmiotu”. Stąd możliwa jest radykalna forma anarchizmu: anarchizm stawania się. Taki anarchizm nie ma ostatecznego celu ani nie wpływa na „bycie”; nie jest to ostateczny stan rozwoju ani statyczna forma społeczeństwa, ale raczej staje się trwały, jako środek bez celu. Ową koncepcję poruszył również włoski autonomista Giorgio Agamben. Pod tym względem jest ona podobna do poglądu na „złożone systemy” wyłaniającego się społeczeństwa, znanego jako panarchia. Call krytykuje liberalne pojmowanie języka, świadomości i racjonalności z anarchistycznej perspektywy, argumentując, że są one nieodłączną częścią ekonomicznej i politycznej władzy w kapitalistycznej organizacji państwa.
Polska politolożka – Marta Majorek w swojej książce "Anarchizm 2.0. Ideologia i praktyka w dobie nowych mediów", sformułowana opinię, że „według większości autorów analizujących postanarchistyczną myśl, poststrukturalizm można rozumieć jako swoistą radykalizację klasycznego anarchizmu. Oznaczać to może, że da się postawić dwie równoległe tezy, a mianowicie, że poststrukturalistyczne elementy są możliwe do zidentyfikowania w tradycyjnych ujęciach anarchizmu, po drugie zaś sam poststrukturalizm może działać jako środek pozwalający na zniwelowanie wad klasycznego anarchizmu, nie stojąc w opozycji do jego ducha i zasadniczych celów”. W dalszej części swojej publikacji autorka stwierdza, że wspólnym mianownikiem omawianej filozofii jest „jak twierdzą postanarchistyczni autorzy, wspólnie podzielany sprzeciw wobec marksizmu, jednoczący różnorodne wskazane ujęcia”. Jak stwierdził Lewis Call, marksizm „nie będzie w stanie stawić czoła wymogom, jakie stawia przed nami epoka ponowoczesności”.
Poza wyżej wymienionymi, do przedstawicieli nurtu postanarchizmu można zaliczyć m.in. Ashanti Alstona, Jesse Cohna, Sama Mbaha czy Shawna Wilbura.

</doc>
<doc id="4986816" url="https://pl.wikipedia.org/wiki?curid=4986816" title="Naprężenia szczątkowe">
Naprężenia szczątkowe

Naprężenie szczątkowe (inaczej resztkowe, rezydualne lub własne) to takie, które pozostaje w materiale po obróbce lub użyciu. Może być ono szkodliwe, ponieważ może zmniejszyć tolerancję materiału na zewnętrzną siłę. Często jest to obciążenie, które musi wytrzymać konstrukcja. Natomiast w kontekście łożysk tocznych naprężenia mogą być korzystne, jeżeli są to naprężenia ściskające i zlokalizowane na powierzchni w taki sposób, aby skompensować obciążenia stykowe.
Podział naprężeń szczątkowych.
Naprężenia szczątkowe są klasyfikowane zgodnie ze skalą, w której się równoważą. 
Techniki pomiarowe.
Istnieje wiele technik pomiaru naprężeń szczątkowych, które są ogólnie podzielone na techniki niszczące, częściowo niszczące i nieniszczące. Wybór techniki zależy od wymaganych informacji i charakteru próbki pomiarowej. Czynniki obejmują głębokość penetracji pomiaru (powierzchnia lub grubość przelotowa), skalę długości do pomiaru (makroskopowa, mezoskopowa lub mikroskopowa), rozdzielczość wymaganych informacji, a także geometrię składu i położenie próbki. Ponadto niektóre techniki muszą być wykonywane w specjalistycznych pomieszczeniach laboratoryjnych, co oznacza, że wykonanie pomiarów w terenie nie są możliwe w przypadku wszystkich technik.
Techniki niszczące.
Techniki niszczące powodują duże i nieodwracalne zmiany strukturalne w próbce, co oznacza, że badanego obiektu nie można przywrócić do użytku. Techniki te działają na zasadzie „uwalniania naprężeń”. Próbka pomiarowa jest cięta w celu rozluźnienia naprężeń szczątkowych, a następnie poddana pomiarowi odkształconego kształtu. Ponieważ odkształcenia te są zwykle elastyczne, istnieje dająca się wykorzystać liniowa zależność między wielkością odkształcenia a wielkością uwolnionego naprężenia szczątkowego. Techniki destrukcyjne obejmują:
Techniki częściowo niszczące.
Podobnie jak techniki niszczące, te również działają na zasadzie „uwalniania naprężeń”. Jednak usuwają tylko niewielką ilość materiału, pozostawiając nienaruszoną ogólną integralność konstrukcji. Obejmują one:
Techniki nieniszczące.
Techniki nieniszczące mierzą wpływ zależności między naprężeniami szczątkowymi a ich działaniem na właściwości krystalograficzne mierzonego materiału. Niektóre z nich polegają na pomiarze dyfrakcji promieniowania elektromagnetycznego o wysokiej częstotliwości w przestrzeni sieci atomowej (która została zdeformowana z powodu naprężenia) względem próbki wolnej od naprężeń. Techniki ultradźwiękowe i magnetyczne wykorzystują właściwości akustyczne i ferromagnetyczne materiałów do wykonywania względnych pomiarów naprężeń szczątkowych. Techniki nieniszczące obejmują:

</doc>
<doc id="4986820" url="https://pl.wikipedia.org/wiki?curid=4986820" title="Eliteserien (2018)">
Eliteserien (2018)

Eliteserien 2018 – 74. edycja najwyższych w hierarchii rozgrywek ligowych piłki nożnej mężczyzn w Norwegii. Rozgrywki toczyły się w jednej grupie i brało w niej udział 16 drużyn, grających systemem kołowym. Rozgrywki rozpoczęły się 11 marca 2018, a zakończyły 24 listopada 2018; ponadto w dniach 5 – 9 grudnia 2018 rozegrano finałowe mecze barażowe o pozostanie w / awans do Eliteserien.
Tytuł mistrzowski obroniła drużyna Rosenborg BK, dla której był to 26. tytuł w historii. Tytuł króla strzelców zdobył Franck Boli (Stabæk Fotball), który strzelił 17 goli.
Eliteserien.
Drużyny.
W Eliteserien w sezonie 2018 występowało 16 drużyn.
Objaśnienia:
Rozgrywki.
W sezonie 2018 drużyny rozegrają 30 kolejek ligowych po osiem meczów (razem 240 spotkań) w dwóch rundach – wiosennej i jesiennej. 
Po zakończeniu sezonu mistrz zapewni sobie start w eliminacjach do Ligi Mistrzów, a wicemistrz i 3. drużyna oraz zwycięzca Pucharu Norwegii zagrają w eliminacjach do Ligi Europy UEFA. 
Dwie ostatnie drużyny spadną bezpośrednio do OBOS-ligaen (1. divisjon), a 14. drużyna zagra w barażach o utrzymanie z najlepszą drużyną baraży między drużynami z miejsc 3–6 OBOS-ligaen.
Wyniki.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 

</doc>
<doc id="4986825" url="https://pl.wikipedia.org/wiki?curid=4986825" title="Atak na Kapitol Stanów Zjednoczonych">
Atak na Kapitol Stanów Zjednoczonych

Atak na Kapitol Stanów Zjednoczonych, także: szturm na Kapitol Stanów Zjednoczonych – wydarzenie, które miało miejsce 6 stycznia 2021 roku w Waszyngtonie. Wówczas tysiące zwolenników ustępującego prezydenta Stanów Zjednoczonych Donalda Trumpa w proteście przeciwko wynikom wyborów prezydenckich z listopada 2020 roku, które Donald Trump wielokrotnie wcześniej podważał, wtargnęło do Kapitolu Stanów Zjednoczonych, gdy obie izby Kongresu prowadziły obrady mające potwierdzić zwycięstwo Joego Bidena w wyborach z listopada 2020 roku. 
Po dostaniu się do budynku uczestnicy szturmu dopuszczali się licznych aktów wandalizmu i rabunku, zanim po kilku godzinach zostali usunięci przez siły policyjne. Z powodu ataku konieczne było przerwanie obrad izb Kongresu i ewakuacja kongresmenów. W wyniku wydarzeń na Kapitolu śmierć poniosło 5 osób, a co najmniej 138 policjantów zostało rannych. Atak spotkał się ze zdecydowanymi reakcjami sprzeciwu zarówno w Stanach Zjednoczonych, jak i na świecie, doprowadził do wszczęcia procedury impeachmentu wobec Donalda Trumpa, a przez Federalne Biuro Śledcze został uznany za akt krajowego terroryzmu. W wyniku prowadzonego śledztwa w stan oskarżenia postawionych zostało ponad 400 osób.
Tło.
3 listopada 2020 w Stanach Zjednoczonych odbyły się wybory prezydenckie, które wygrał kandydat Partii Demokratycznej Joe Biden, pokonując urzędującego prezydenta Stanów Zjednoczonych Donalda Trumpa zarówno w głosowaniu powszechnym (81,3 mln do 74,2 mln), jak i głosowaniu elektorskim (306 do 232).
Przed, w trakcie oraz po podliczeniu głosów Trump oraz inni republikanie próbowali doprowadzić do unieważnienia wyborów, twierdząc, iż doszło podczas nich do oszustw wyborczych na szeroką skalę. Doniesień tych nie potwierdzili zarówno urzędnicy w każdym z 50 stanów, jak i Departament Sprawiedliwości oraz Departament Bezpieczeństwa Krajowego. Mimo to, Trump oraz jego sojusznicy, w tym kongresmeni z ramienia Partii Republikańskiej, nadal podejmowali próby unieważnienia wyborów, składając co najmniej 60 pozwów, w których podważano prawidłowość przebiegu wyborów oraz liczenia głosów w takich stanach jak Arizona, Georgia, Michigan, Nevada, Pensylwania czy Wisconsin. Choć Trump, jego prawnicy i zwolennicy podtrzymywali swoje tezy w wystąpieniach publicznych, zazwyczaj nie potrafili przedstawić na nie dowodów w sądach. Ostatecznie prawie wszystkie pozwy zostały odrzucone; tylko jedna, wpływająca na niewielką ilość głosów sprawa z Pensylwanii została początkowo rozstrzygnięta na korzyść Trumpa, lecz później orzeczenie to zostało uchylone przez stanowy Sąd Najwyższy.
Poza działaniami prawnymi, kampania Donalda Trumpa zmierzająca do unieważnienia wyborów obejmowała również wywieranie nacisków na wywodzących się z Partii Republikańskiej urzędników z poszczególnych stanów. Trump wzywał w rozmowie telefonicznej sekretarza stanu Georgia Brada Raffenspergera, by ten „znalazł” 11 780 głosów potrzebnych mu do zwycięstwa w tym stanie; telefonował ponadto do gubernatora Georgii Briana Kempa, nalegając, by zlecił kontrolę podpisów na kartach wyborczych wysłanych drogą korespondencyjną (co wykraczało poza jego uprawnienia) oraz zwołał specjalne posiedzenie stanowego parlamentu w celu unieważnienia wyników wyborów. Trump zwracał się również z prośbą o „pomoc” do spikera izby niższej parlamentu Pensylwanii.
Według sondażu przeprowadzonego przez Uniwersytet Monmouth w okresie 12–16 listopada 2020, 60% Amerykanów uważało, że Joe Biden wygrał wybory uczciwie, zaś 32% utrzymywało, że demokrata swoje zwycięstwo zawdzięcza fałszerstwom wyborczym. Aż 77% wyborców Donalda Trumpa uważało, że zwycięstwo Bidena było wynikiem oszustwa.
Przebieg.
6 stycznia 2021 roku, w południe czasu miejscowego Donald Trump wygłosił przemówienie do tysięcy swoich zwolenników zgromadzonych przed Białym Domem na wiecu "" (pol. „Ocalić Amerykę”). W przemówieniu kolejny raz nawiązał do rzekomych fałszerstw wyborczych, jakie miały mieć miejsce podczas wyborów prezydenckich oraz stwierdził, że to on odniósł zwycięstwo, które „rozzuchwaleni, radykalni Demokraci” zamierzają mu odebrać. Trump stwierdził przy tym, że on i popierający go ludzie „nigdy się nie poddadzą i nigdy nie ustąpią”, a także dodał, że „wie, że wszyscy tutaj wkrótce będą patriotycznie i pokojowo maszerować do budynku Kapitolu, aby ich głosy zostały usłyszane”. Przemówienie Trumpa poprzedziło wystąpienie Rudy’ego Giulianiego, który twierdził, że wykorzystane w wyborach z listopada 2020 roku maszyny do liczenia głosów były „wykrzywione”, a także powiedział do ludzi z tłumu, aby „spróbowali walczyć”.
Krótko po przemówieniu Donalda Trumpa tłum zaczął maszerować w stronę Kapitolu, będącego siedzibą Kongresu Stanów Zjednoczonych i około 13:10 miejscowego czasu rozpoczął jego szturmowanie po obu stronach, ścierając się ze zgromadzoną przy metalowych barierkach , która w celu opanowania sytuacji użyła gazu łzawiącego i gazu pieprzowego.
W tym czasie obie izby Kongresu prowadziły rozpoczęte na krótko przed godziną 13:00 wspólne obrady dotyczące zatwierdzenia Joego Bidena jako prezydenta-elekta, na których toczono dyskusję na temat liczenia głosów Kolegium Elektorów Stanów Zjednoczonych. Obradom przewodniczył wiceprezydent Stanów Zjednoczonych Mike Pence, od którego Donald Trump zarówno w dniach poprzedzających obrady, jak i podczas przemówienia przed Białym Domem domagał się odrzucenia głosów elektorów ze spornych stanów, w których zwyciężył Joe Biden. W momencie rozpoczęcia szturmu senator Ted Cruz ze stanu Teksas i kongresmen Paul Gosar ze stanu Arizona sprzeciwiali się uznaniu głosów elektorów z Arizony.
Kilka budynków kompleksu Kapitolu Stanów Zjednoczonych zostało ewakuowanych, a protestujący przekroczyli zabezpieczenia ustawione przez policję Kapitolu, aby wtargnąć na teren obiektów Izby Reprezentantów Stanów Zjednoczonych oraz Senatu Stanów Zjednoczonych. Od strony wschodniej tłum przedarł się przez policyjne barykady na Capitol Plaza i wszedł do budynku głównym wejściem, kierując się w stronę sal posiedzeń Izby Reprezentantów i Senatu. W wyniku wtargnięcia tłumu, budynek Kapitolu został zamknięty. W ciągu godziny protestujący przełamali także linie policyjne po zachodniej stronie Kapitolu i wdarli się do budynku, wybijając okna i wyważając drzwi. Następnie, przemieszczając się przez kolejne pomieszczenia budynku z okrzykami ' i ' (pol. „Zatrzymać kradzież”), plądrowali biurka senatorów i kongresmenów, zdemolowali gabinet spikerki Izby Reprezentantów Nancy Pelosi oraz biura jej asystentów, wybijali okna, przewracali meble, rabowali dzieła sztuki i należące do polityków komputery oraz dokumenty, a także na krótko przejęli kontrolę nad salą posiedzeń Senatu, gdzie na zmianę pozowali do zdjęć z podniesionymi do góry pięściami na podwyższeniu, na którym zasiada prowadzący obrady Senatu. Niektórzy ze szturmujących Kapitol atakowali gaśnicami policjantów, a także forsowali ustawione przez nich barykady. Na zewnątrz budynku szturmujący wznieśli szubienicę i skandowali ' (pol. „Powiesić Mike’a Pence’a!”), a ponadto przebili opony jednego z policyjnych radiowozów, na którego przedniej szybie umieścili również kartkę z napisem ' (pol. „Pelosi jest szatanem”). Niektórzy dopuścili się także pobicia kilku reporterów oraz zniszczenia sprzętu dziennikarskiego.
Część uczestników ataku na Kapitol miała flagę Skonfederowanych Stanów Ameryki, uznawaną przez sporą część Amerykanów za symbol rasizmu oraz flagę Gadsdena, historyczny symbol z czasów rewolucji amerykańskiej, współcześnie wykorzystywany przy okazji różnych protestów politycznych. Niektórzy protestujący nosili koszulki z logiem skrajnie prawicowej, szowinistycznej i neofaszystowskiej organizacji Proud Boys. Wśród osób szturmujących gmach Kapitolu były również osoby z innych skrajnie prawicowych środowisk, m.in. zwolennicy białej supremacji i neonaziści, a także wyznawcy teorii spiskowej QAnon. Jak wynikało z późniejszych relacji oficerów śledczych, obecni byli tam również policjanci po służbie i żołnierze. Z kolei Federalne Biuro Śledcze zaprzeczyło, jakoby w tłumie atakujących były osoby związane z Antifą lub osoby podszywające się pod zwolenników Donalda Trumpa; teorię tą rozpowszechniała część mediów oraz sympatyków ówczesnego prezydenta, w tym niektórzy członkowie Izby Reprezentantów z ramienia Partii Republikańskiej.
Przed godziną 17:00 EST kongresmeni zostali ewakuowani do pobliskiej bazy wojskowej Fort McNair. Przywrócenie porządku na Kapitolu wymagało wsparcia ze strony innych organów ścigania, w tym Departamentu Policji Metropolitalnej. W trakcie wydarzeń na Kapitolu aresztowano 82 osoby, w tym co najmniej 26 na terenie samego budynku. W dodatku w siedzibach Komitetów Narodowych Partii Republikańskiej i Partii Demokratycznej policja odkryła bomby rurowe, zaś w innej części budynku Kapitolu została znaleziona lodówka wypełniona bronią długą i koktajlami Mołotowa. Około godziny 17:40 EST uczestnicy ataku zostali usunięci z Kapitolu przez organy ścigania.
O godzinie 20:00 czasu miejscowego obie izby Kongresu wznowiły przerwane wcześniej obrady, po czym o 3:41 zatwierdziły zwycięstwo Joego Bidena w wyborach prezydenckich z 2020 roku.
Ofiary śmiertelne i ranni.
W trakcie zamieszek na Kapitolu śmierć poniosło 5 osób. Jedną z ofiar była 35-letnia Ashli Babbitt, była żołnierka Sił Powietrznych Stanów Zjednoczonych, która na krótko przed godziną 15:00 została postrzelona przez jednego z funkcjonariuszy policji Kapitolu, gdy próbowała przedostać się przez zabarykadowane drzwi Lobby Spikera. Kolejna ofiara została stratowana przez tłum, pozostałe dwie osoby zmarły z powodu nagłych wypadków medycznych. 7 stycznia w szpitalu zmarł oficer policji Kapitolu Brian D. Sicknick, który doznał obrażeń podczas fizycznej potyczki z demonstrantami. Funkcjonarusze Howard Liebengood oraz Jeffrey Smith, którzy brali udział w odparciu szturmu, popełnili samobójstwo. Część kongresmenów oraz dziennikarzy zaliczało te dwa zgony do całkowitej liczby ofiar ataku.
W starciach rannych zostało co najmniej 138 policjantów – 73 funkcjonariuszy policji Kapitolu oraz 65 funkcjonariuszy Departamentu Policji Metropolitalnej – co czyni atak na Kapitol jednym z najtragiczniejszych dni pod względem liczby rannych funkcjonariuszy służb porządkowych od czasu ataków terrorystycznych z 11 września 2001. Obrażenia odniesione przez policjantów obejmowały m.in. rany spowodowane wielokrotnymi uderzeniami kijami lub rurami, rany szarpane, stłuczenia, zwichnięcia kończyn, oparzenia, złamania żeber oraz wstrząśnienia mózgu. Jeden funkcjonariusz po porażeniu paralizatorem dostał łagodnego zawału serca, inny został zakleszczony w drzwiach między napierającym tłumem a resztą funkcjonariuszy, zdarzały się również przypadki kierowania wskaźników laserowych w kierunku oczu policjantów.
Reakcje.
W Stanach Zjednoczonych.
Prezydent elekt Joe Biden wezwał demonstrantów do opuszczenia terenu Kapitolu oraz do uszanowania tradycji demokratycznych. Potępił również stosowanie przemocy podczas protestów. Kilka minut później, w nagraniu udostępnionym za pośrednictwem serwisu Twitter, ustępujący prezydent Donald Trump skierował apel do swoich zwolenników o powrót do domu i zaprzestanie agresywnych działań na terenie stolicy, nie potępiając jednak ich zachowania oraz stwierdzając: „Znam wasz ból, wiem, że jesteście zranieni. Mieliśmy wybory, które nam ukradziono. To było przytłaczające zwycięstwo i wszyscy o tym wiedzą”. Ivanka Trump nazwała na Twitterze osoby, uniemożliwiające Kongresowi prawidłową pracę „patriotami”, po czym wpis usunęła. Byli prezydenci Stanów Zjednoczonych Barack Obama i Bill Clinton skrytykowali postawę oraz działania Donalda Trumpa i części polityków Partii Republikańskiej, uznając je za czynnik, który doprowadził do zamieszek; smutek z powodu tych wydarzeń wyraził również były prezydent z ramienia Partii Republikańskiej, George W. Bush.
6 stycznia 2021, około godziny 14:30 EST burmistrzyni Waszyngtonu Muriel Bowser poinformowała o wprowadzeniu godziny policyjnej od godziny 18:00 do 6:00 czasu wschodniego. Gubernator Wirginii, Ralph Northam również wprowadził w Alexandrii i hrabstwie Arlington godzinę policyjną od 18:00 do 6:00 EST. Aby wesprzeć waszyngtońskie organy ścigania gubernatorzy Maryland, Nowego Jorku, Wirginii i New Jersey wysłali do Dystryktu Kolumbii oddziały policji i Gwardii Narodowej.
W związku z rolą, jaką Donald Trump odegrał podczas wydarzeń z 6 stycznia, wśród członków Kongresu i rządu pojawiły się apele i dyskusje nad odsunięciem go od władzy w drodze impeachmentu lub 25. poprawki do Konstytucji Stanów Zjednoczonych. W reakcji na treści, jakie Donald Trump zamieszczał w mediach społecznościowych w dniu ataku na Kapitol oraz kolejnych dniach Twitter, Facebook i Instagram zdecydowały o trwałym lub czasowym zablokowaniu jego kont w owych serwisach.
W związku z wydarzeniami z 6 stycznia 2021 swoje rezygnacje złożyły: Elaine Chao (sekretarz transportu) i Betsy DeVos (sekretarz edukacji).
Śledztwo Departamentu Sprawiedliwości mające na celu zidentyfikowanie i ukaranie uczestników szturmu zostało określone przez przedstawicieli Departamentu jako jedno z największych w historii USA. Zabezpieczonych zostało ponad 15 000 godzin nagrań z kamer monitoringu oraz kamer funkcjonariuszy. Do 23 kwietnia w stan oskarżenia postawionych zostało 440 osób; najwięcej oskarżonych pochodzi ze stanów Floryda, Pensylwania oraz Teksas. Oskarżenia obejmują zarówno wykroczenia niskiego szczebla, np. wtargnięcie do budynku federalnego bez pozwolenia i próby zakłócenia posiedzenia Kolegium Elektorów, jak i poważniejsze przestępstwa, w tym działalność konspiracyjną, zniszczenie rządowego mienia oraz napaść na funkcjonariuszy służb porządkowych. Prokuratura w Georgii wszczęła śledztwo w sprawie próby wpłynięcia na wyniki wyborów w tym stanie, które obejmuje rozmowę telefoniczną między Donaldem Trumpem a Bradem Raffenspergerem. Dyrektor Federalnego Biura Śledczego Christopher A. Wray stwierdził, że „ten atak, to oblężenie było zachowaniem przestępczym (...) i my, FBI, postrzegamy je jako terroryzm krajowy”.
2 lutego w rotundzie Kapitolu została wystawiona trumna z ciałem oficera Briana D. Sicknicka, który zmarł w wyniku odniesionych obrażeń dzień po ataku. Prezydent Joe Biden wraz z żoną złożyli hołd funkcjonariuszowi. 
Międzynarodowe.
Przedstawiciele Organizacji Państw Amerykańskich, NATO, Unii Europejskiej i Organizacji Narodów Zjednoczonych wyrazili swój sprzeciw wobec przemocy i bezprawnego szturmu Kapitolu przez zwolenników Trumpa.
Konsekwencje.
11 stycznia 2021 roku Partia Demokratyczna złożyła wniosek o wszczęcie procedury impeachmentu wobec Donalda Trumpa za podżeganie do powstania. Artykuł impeachmentu został przegłosowany przez Izbę Reprezentantów 13 stycznia, co czyni z Donalda Trumpa pierwszego prezydenta Stanów Zjednoczonych, który został postawiony w stan oskarżenia dwukrotnie (poprzedni raz w 2019 roku).

</doc>
<doc id="4986828" url="https://pl.wikipedia.org/wiki?curid=4986828" title="66 Brygada Dowodzenia (Federacja Rosyjska)">
66 Brygada Dowodzenia (Federacja Rosyjska)

66 Odesska Brygada Dowodzenia odznaczona Orderem Czerwonego Sztandaru i Orderem Aleksandra Newskiego (, (в/ч 41600) – związek taktyczny Sił Zbrojnych Federacji Rosyjskiej, wchodzący w skład 49 Armii Ogólnowojskowej Południowego Okręgu Wojskowego. 
Jednostka, sformowana w 2010, stacjonuje w Stawropolu, zajmuje się zabezpieczeniem łączności. 

</doc>
<doc id="4986829" url="https://pl.wikipedia.org/wiki?curid=4986829" title="Liga Środkowoeuropejska siatkarzy (2010/2011)">
Liga Środkowoeuropejska siatkarzy (2010/2011)



</doc>
<doc id="4986830" url="https://pl.wikipedia.org/wiki?curid=4986830" title="Liga Środkowoeuropejska siatkarzy (2011/2012)">
Liga Środkowoeuropejska siatkarzy (2011/2012)



</doc>
<doc id="4986831" url="https://pl.wikipedia.org/wiki?curid=4986831" title="Liga Środkowoeuropejska siatkarzy (2009/2010)">
Liga Środkowoeuropejska siatkarzy (2009/2010)



</doc>
<doc id="4986832" url="https://pl.wikipedia.org/wiki?curid=4986832" title="Patellaria atrata">
Patellaria atrata

Patellaria atrata (Hedw.) Fr. – gatunek grzybów z rodziny ("Patellariaceae").
Systematyka i nazewnictwo.
Pozycja w klasyfikacji według Index Fungorum: "Patellariaceae, Patellariales, incertae sedis, Dothideomycetes, Pezizomycotina, Ascomycota, Fungi".
Po raz pierwszy takson ten zdiagnozował w roku 1793 Johann Hedwig nadając mu nazwę "Lichen atratus". Obecną, uznaną przez Index Fungorum nazwę, nadał mu w roku 1822 Elias Magnus Fries przenosząc go do rodzaju "Patellaria".
Synonimy naukowe:
Morfologia.
Wytwarza niewielkie czarne, poduszeczkowate, siedzące apotecja szerokie podłużnie o wymiarach 675–1160 × 220–300 μm, z wyraźną krawędzią(ekscypulum). Krawędź (ekscypulum) o szerokości 45–76 μm, jest wielowarstwowa i złożona. Zewnętrzna warstwa jest pseudoparenchymatyczna, czarnego koloru. Wewnętrzna warstwa złożona z grubościennych komórek z gęsto upakowanych cienkkościennych strzępek ze stosunkowo grubym prześwitem komórkowym, galaretowata, niebieskoczarnego koloru u podstawy (hypotecjum) z komórek, które w przekroju poprzecznym wydają się kanciaste, poprzez zielononiebieski do bezbarwnego. Askokarpy najczęściej występują w rozproszeniu, początkowo zamknięte, po osiągnięciu dojrzałości otwierają się, odsłaniając pośrodku ciemne, okrągłe, spłaszczone hymenium. Postaci bezpłciowej nie znaleziono.
Hamatecjum (tkanka między workami) złożone z grubych, cylindrycznych, szklistych, rozgałęzionych strzępek o szerokości 1,5–3 μm, lekko spuchniętych i zaokrąglonych na wierzchołku, tworzących ciemną i grubą skórkę nad zarodnią. Worki nieamyloidalne, cylindryczne o rozmiarach około 98–135 × 15–30 μm, 8-zarodnikowe, bitunikowe, o kształcie maczugowatym do cylindrycznego, z krótką i lekko zakrzywioną szypułką, na zaokrąglonym wierzchołku z wieczkiem ("operculum"). Askospory 8-komórkowe, mają wymiary 30–45 × 7–10 μm, zachodzące na siebie, 2–3 rzędowe, maczugowate do wrzecionowatych, lekko zakrzywione, zwężone na dolnym końcu, 5–11-przegrodowe, szkliste.
Występowanie i siedlisko.
Ten saprotroficzny grzyb w siedliskach lądowych preferencyjnie kolonizuje odsłonięte włókna łyka drewna drzew liściastych. Zasiedla także grube łodygi roślin zielnych i zgniły papier. Tryb rozkładu, przypomina białą zgniliznę. Jest to niezwykłe w przypadku gatunków workowców, które są zwykle miękkimi, gnijącymi grzybami. W środowisku morskim spotykany na obumarłych gałęziach namorzynów. Na granicy stref umiarkowanej i subarktycznej pospolity. W Polsce został znaleziony w Poznaniu. 

</doc>
<doc id="4986833" url="https://pl.wikipedia.org/wiki?curid=4986833" title="Stefan Hordyński">
Stefan Hordyński

Stefan Hordyński herbu Sas (ur. ok. 1720 w Hordyni, zm. ?) – miecznik kijowski, vicesgerent grodzki lwowski (1754), pisarz grodzki lwowski i poseł ziemi lwowskiej (1764), podpisał elekcję Stanisława Augusta. Sędzia grodzki lwowski (1769) i podstarości lwowski (1779). Stolnik żydaczowski (1770).

</doc>
<doc id="4986834" url="https://pl.wikipedia.org/wiki?curid=4986834" title="Etonogestrel">
Etonogestrel

Etonogestrel () – wielofunkcyjny organiczny związek chemiczny, pochodna 19-nortestosteronu, biologicznie czynny metabolit dezogestrelu, pierwszej generacji lek przeciwhistaminowy, stosowany jako środek antykoncepcyjny w implantach i krążkach dopochwowych.
Mechanizm działania biologicznego.
Etonogestrel wykazuje prawdopodobnie następujący efekt biologiczny u człowieka: hamowanie owulacji, zwiększenie gęstości śluzu szyjkowego oraz atrofię endometrium co w efekcie uniemożliwia zajście w ciążę. Implant powiniennem być stosowany nie dłużej niż przez 3 lata, przez pierwsze 2 lata nie obserwuje się owulacji, natomiast w trzecim roku zdarzają się sporadyczne owulacje. Wskaźnik Pearla dla etonogestrelu wynosi 0,38. 
Zastosowanie medyczne.
Etonogestrel znajduje się na wzorcowej liście podstawowych leków Światowej Organizacji Zdrowia ("") (2019).
Etonogestrel jest dopuszczony do obrotu w Polsce (2020).
Działania niepożądane.
Etonogestrel najczęściej może powodować następujące działania niepożądane u ponad 1% pacjentów niezależnie od systemu: ból głowy, tkliwość piersi, trądzik pospolity, zaburzenia menstruacji, zapalenie pochwy, zwiększenie masy ciała. 

</doc>
<doc id="4986836" url="https://pl.wikipedia.org/wiki?curid=4986836" title="Szturm na Kapitol Stanów Zjednoczonych (2021)">
Szturm na Kapitol Stanów Zjednoczonych (2021)



</doc>
<doc id="4986837" url="https://pl.wikipedia.org/wiki?curid=4986837" title="Sielsowiet Stołowicze">
Sielsowiet Stołowicze

Sielsowiet Stołowicze (, ) – jednostka administracyjna wchodząca w skład rejonu baranowickiego w оbwodzie brzeskim na Białorusi.
Centrum administracyjnym sielsowietu jest agromiasteczko Stołowicze.
Geografia.
Powierzchnia sielsowietu wynosi 128,6 km².
W roku 2019 w granicach sielsowietu znajdowały się 1363 gospodarstwa.
Demografia.
W 2019 roku sielsowiet zamieszkiwało 3088 mieszkańców, w tym 1736 w wieku produkcyjnym.
Miejscowości.
W skład sielsowietu wchodzą miejscowości: Stołowicze, Akciabrski, Antonowo, Ciukantowicze, Domaszewicze, Haciszcze, Kołpienica Mała, Kołpienica Wielka, Kruhliki, Michnowszczyzna, Miedzieniewicze, Mielechowicze, Nowiki, Nowy Świat, Poleniczyce, Stajki, Sudary, Torczyce, Wojkiewicze Nowe, Wojkiewicze Stare, Zagórze, Zaosie, Zapole.

</doc>
<doc id="4986840" url="https://pl.wikipedia.org/wiki?curid=4986840" title="Zach Thomas">
Zach Thomas

 
Zachary Ryan „Zach” Thomas (ur. 21 czerwca 1996 w Maplewood) – amerykański koszykarz, występujący na pozycji silnego skrzydłowego, obecnie zawodnik Bisons Loimaa.
W 2018 reprezentował Utah Jazz, podczas rozgrywek letniej ligi NBA w Las Vegas i Salt Lake City. Rok później występował w barwach Houston Rockets.
6 stycznia 2021 dołączył do Kinga Szczecin. 6 września 2021 został zawodnikiem fińskiego LoKoKo Bisons Loimaa.

</doc>
<doc id="4986843" url="https://pl.wikipedia.org/wiki?curid=4986843" title="Liga Środkowoeuropejska w piłce siatkowej mężczyzn (2020/2021)">
Liga Środkowoeuropejska w piłce siatkowej mężczyzn (2020/2021)

Liga Środkowoeuropejska w piłce siatkowej mężczyzn 2020/2021 (albo Liga MEVZA 2020/2021) − 16. sezon ligi środkowoeuropejskiej w piłce siatkowej zorganizowany przez Middle European Volleyball Zonal Association (MEVZA). Zainaugurowany został 21 września 2020 roku.
W lidze środkowoeuropejskiej w sezonie 2020/2021 uczestniczyło 7 drużyn z trzech państw: Austrii, Chorwacji oraz Słowenii. Po raz pierwszy w rozgrywkach brał udział austriacki klub .
Rozgrywki składały się z fazy zasadniczej oraz turnieju finałowego, w ramach którego rozegrano półfinały, mecz o 3. miejsce oraz finał. Turniej finałowy odbył się w dniach 27-28 lutego 2021 roku w miejskiej hali sportowej w Zwetll ("Stadthalle Zwettl").
Mistrzowski tytuł po raz jedenasty zdobył klub , który w finale pokonał . Trzecie miejsce zajął . MVP turnieju finałowego wybrany został Słoweniec Matej Kök.
System rozgrywek.
Rozgrywki w lidze środkowoeuropejskiej w sezonie 2020/2021 składają się z fazy zasadniczej oraz turnieju finałowego.
Faza zasadnicza.
W fazie zasadniczej uczestniczy 7 drużyn. Rozgrywają one między sobą po dwa spotkania systemem każdy z każdym – mecz u siebie i rewanż na wyjeździe. Do turnieju finałowego awans uzyskują trzy najlepsze drużyny oraz gospodarz. Jeżeli gospodarz zajął jedno z pierwszych trzech miejsc, awans do turnieju finałowego uzyskuje również czwarta drużyna w tabeli. Pozostałe zespoły kończą rozgrywki odpowiednio na miejscach 5-7.
Turniej finałowy.
Turniej finałowy składa się z półfinałów, meczu o 3. miejsce i finału.
Pary półfinałowe tworzone są na podstawie miejsc zajętych przez poszczególne drużyny w tabeli fazy zasadniczej zgodnie z kluczem:
Przegrani w parach półfinałowych rozgrywają między sobą mecz o 3. miejsce, natomiast wygrani – mecz finałowy o mistrzostwo.

</doc>
<doc id="4986847" url="https://pl.wikipedia.org/wiki?curid=4986847" title="49 Armia Ogólnowojskowa">
49 Armia Ogólnowojskowa

49 Armia Ogólnowojskowa () – związek operacyjny Sił Zbrojnych Federacji Rosyjskiej, wchodzący w skład Wojsk Lądowych w Południowym Okręgu Wojskowym. 
Zgodnie z dekretem Prezydenta Federacji Rosyjskiej z dnia 6 lipca 2010, zarządzeniami Ministra Obrony Federacji Rosyjskiej i Szefa Sztabu Generalnego Sił Zbrojnych „W sprawie reorganizacji Północnokaukaskiego Okręgu Wojskowego w Południowy Okręg Wojskowy” z 19 lipca 2010 utworzono 49 Armię Ogólnowojskową, która weszła w skład Południowego Okręgu Wojskowego. 
Siedziba dowództwa: Stawropol. 
Dowódca: generał porucznik Jakow Riezancew, ros. Яков Владимирович Резанцев.

</doc>
<doc id="4986848" url="https://pl.wikipedia.org/wiki?curid=4986848" title="Sieliszcze (rejon baranowicki)">
Sieliszcze (rejon baranowicki)



</doc>
<doc id="4986850" url="https://pl.wikipedia.org/wiki?curid=4986850" title="Lichen atratus">
Lichen atratus



</doc>
<doc id="4986852" url="https://pl.wikipedia.org/wiki?curid=4986852" title="Ganz TM">
Ganz TM

Ganz TM – typ czteroosiowego, dwukierunkowego, jednoczłonowego tramwaju, wytwarzanego przez węgierskie zakłady Ganz w latach 1940–1943. Ogółem wyprodukowano 75 tramwajów i wszystkie dostarczono do Budapesztu. Konstrukcja tramwaju opierała się na amerykańskiej koncepcji PCC, stworzonej w latach 30. XX wieku. Rozwinięciem konstrukcyjnym typu TM jest Ganz UV.
Historia.
Geneza.
Pod koniec lat 30. XX wieku w Budapeszcie przygotowano plan budowy linii tramwajowej Boráros tér – Újpest, dla której przewoźnik BSzKRt planował zakup 75 czteroosiowych wagonów silnikowych. Kontrakt na dostawę pierwszych 15 wagonów podpisano 14 lipca 1939 r.. Zakłady Ganz miały wówczas okazję do zbudowania nowoczesnego tramwaju, opartego o rozwiązania zastosowane w amerykańskim PCC. W porównaniu ze starszymi typami tramwajów eksploatowanych w Budapeszcie, Ganz TM były dwukierunkowe, bardziej energooszczędne i miały ulepszony mechanizm zamykania drzwi.
Projekt budowy linii tramwajowej Boráros tér – Újpest został odrzucony w związku z wybuchem II wojny światowej, jednak węgierskie Ministerstwo Obrony Narodowej wsparło rozwój systemu tramwajowego ze względu na wzmożone potoki pasażerskie.
Ganz TM na ulicach Budapesztu.
Pierwsze dwa wagony (3600 i 3601) zostały oficjalnie przekazane do eksploatacji w dniach 8 i 14 listopada 1940 r. Przewoźnik BSzKRt przypisał wagony do linii 44, na której jednak nie miały one możliwości rozwinięcia wysokich prędkości z powodu wzmożonego ruchu na ulicy Rakoczego (węg. "Rákóczi út"). Z jednej strony dzięki ogrzewaniu i skórzanej tapicerce zwiększył się komfort podróży pasażerów, jednak z drugiej strony tramwaje były głośniejsze niż ich poprzednicy: pasażerowie porównywali dźwięk Ganzów TM do spadającej bomby Junkers Ju 87, a bombę tę w czasie II wojny światowej nazywano „Stuką” od niemieckiego terminu Sturzkampfflugzeug.
W 1941 r. wprowadzono do ruchu wagony nr 3602–3614. Przewoźnik BSzKRt zamówił dodatkowe wagony w zakładach Ganz. Dostarczono je w 1941 r. (3615–3629) i 1942 r. (3630–3649) i przydzielono je do obsługi linii nr 16A. Tym samym liczba tramwajów TM zwiększyła się do 50. W 1942 r. wagony przydzielono do linii 46, 67 i 72, a rok później pojawiły się również na linii nr 61 w Budzie i późnym wieczorem na linii nr 43 w Kispescie. BSzKRt zamówiło kolejną serię tramwajów 21 stycznia 1943 r. (3675–3699), ale fabryka Ganz została zbombardowana w kwietniu 1944 r., więc prace konstrukcyjne wstrzymano. Z powodu braku części wprowadzenie do ruchu wagonów o numerach 3650–3672 opóźniło się do 1943 r., a pozostałe dwa (3673 i 3674) przekazano do eksploatacji dopiero w 1947 r..
Po II wojnie światowej środkowe drzwi wagonów zablokowano. Po zmianach pierwsze drzwi służyły do wsiadania do tramwaju i były otwierane przez motorniczego, a tylne drzwi umożliwiały pasażerom opuszczenie pojazdu i otwierane były przez nich samych lub konduktora. Liczbę miejsc siedzących zmniejszono z 30 do 16, a skórzane obicia zastąpiono drewnem. W latach 50. XX wieku tramwaje obsługiwały linie tramwajowe nr 2 i 61. Co ciekawe, w tym czasie w wagonie nr 3612 zamontowano elektropneumatyczne mechanizmy drzwiowe, co umożliwiło odblokowanie środkowych drzwi. Wraz z wprowadzaniem do ruchu nowocześniejszych tramwajów Ganz UV, TM zaczęto przydzielać do innych linii niż te wymienione wcześniej.
Stan techniczny tramwajów znacznie się pogorszył w latach 70. XX wieku: ujawniły się m.in. pęknięcia nadwozi. Już na początku dekady w części tramwajów wymieniono wózki na nowe, pochodzące z tramwajów Ganz UV. Przewoźnik BKV zlecił produkcję 150 wózków zakładom Ganz–MÁVAG, ale zamówienie nigdy nie zostało zrealizowane. Pod koniec swojej eksploatacji tramwaje Ganz TM obsługiwały jeszcze linię 33. Ostatnie wagony zezłomowano 11 czerwca 1980 r..

</doc>
<doc id="4986857" url="https://pl.wikipedia.org/wiki?curid=4986857" title="Ciukantowicze">
Ciukantowicze

Ciukantowicze (, "Ciukantawiczy"; , "Tiukantowiczi") – wieś na Białorusi, w obwodzie brzeskim, w rejonie baranowickim, w sielsowiecie Stołowicze.
Geografia.
Położona jest 3 km od centrum administracyjnego sielsowietu Stołowicze (Brześć), 11,5 km od najbliższego miasta (Baranowicze), 196 km od stolicy obwodu (Brześć), 127 km od Mińska.
W roku 2019 w miejscowości znajdowały się 62 gospodarstwa.
Demografia.
W roku 2019 miejscowość liczyła sobie 150 mieszkańców, w tym 94 w wieku produkcyjnym.

</doc>
<doc id="4986860" url="https://pl.wikipedia.org/wiki?curid=4986860" title="Czukantowszczyzna">
Czukantowszczyzna



</doc>
<doc id="4986861" url="https://pl.wikipedia.org/wiki?curid=4986861" title="Osadnik Czerniakowski">
Osadnik Czerniakowski

Osadnik Czerniakowski lub Osadnik wodociągowy – sztuczny zbiornik wodny, osadnik w warszawskiej dzielnicy Śródmieście.
Położenie i charakterystyka.
Osadnik Czerniakowski to sztuczny zbiornik wodny leżący po lewej stronie Wisły, w jej bliskim sąsiedztwie, w stołecznej dzielnicy Śródmieście, na obszarze MSI Ujazdów. W pobliżu przebiegają ulice: Czerniakowska, Stanisława Mikkego oraz Wał Zawadowski. Osadnik znajduje się na terenie Stacji Pomp Rzecznych przy ulicy Czerniakowskiej 124.
Powierzchnia zbiornika wynosi 17,8 ha. Ma w przybliżeniu kształt trapezu. Jego pojemność, w zależności od stanu Wisły, waha się w przedziale 850 000–1 275 000 m³. Dopływ zapewnia Wisła, a także wody gruntowe. Dno jest poziome. Woda z rzeki doprowadzana jest przez komory ssawne (czerpalne), zatoki i przepusty w formie przewodów o średnicy 1 m. Odpływ w kierunku Filtrów realizowany jest przy pomocy urządzeń pompujących.
Skarpa akwenu nachylona jest w stosunku 1:2. Górna jej krawędź znajduje się na wysokości 5,5 m nad poziomem Wisły (npW), natomiast dno na poziomie -2,25 m. Poziom wody osiąga wartości od 1 m do 2,75 m npW. W związku z tym maksymalna głębokość zbiornika to 5 m. Skarpy są obrukowane i zalane betonem.
Według numerycznego modelu terenu udostępnionego przez Geoportal lustro wody znajduje się na wysokości 79,4 m n.p.m. Identyfikator MPHP osadnika to 96935.
Historia.
Osadnik stanowi części systemu poboru wody dla Warszawy zaprojektowanego przez Williama Lindleya i rozwijanego w kolejnych latach. W 1924 zdecydowano o budowie na obszarze Stacji Pomp Rzecznych dwóch osadników odkrytych, gdyż budowa osadników krytych była opóźniona w stosunku do rozbudowy Zespołu Stacji Filtrów. Ich zadaniem było wstępne oczyszczanie wody po pobraniu z Wisły, a przed poddaniem procesowi filtracji. Osadniki odkryte miały łącznie tworzyć jeden duży zbiornik wodny, którego pojemność pozwalałaby na zabezpieczenie ówczesnych potrzeb miasta od 8 do 10 dni. Ostatecznie wybudowano tylko jeden taki obiekt. Roboty przeprowadzono w latach 1924–1928, a następnie pogłębiono osadnik średnio o 1 m w latach 1931–1933.
Podczas budowy wykorzystano dwie parowe czerparki chwytakowe na gąsienicach o pojemności kosza 2,25 m³ każda. Wykopany grunt posłużył m.in. do zasypania Jeziora Baranowieckiego, części Łachy Siekierkowskiej, podwyższenia ulicy Czerniakowskiej, a także usypania drogi do Siekierek – ulicy Bartyckiej. Podczas konstrukcji wzniesiono także wały przeciwpowodziowe o łącznej długości 3020 m. Na budowę osadnika wydano 5 714 779,10 zł.
W latach 1933–1934 wybudowano bezpośrednie połączenie z rzeką w formie wrót śluzowych. Ich zadaniem było umożliwienie wpływania do zbiornika pogłębiarek celem czyszczenia lub pogłębiania. Wykonawcą było przedsiębiorstwo K. Rudzki i S-ka.
Z powodu niskich stanów wody w Wiśle, w latach 60. XX wieku na wale zbudowano pompownię do tłoczenia wody z rzeki do osadnika (pierwotnie przelewała się ona w sposób naturalny).
Do czyszczenia osadnika i koszenia roślinności wodnej wykorzystywany jest m.in. zakupiony w 2017 roku przez Miejskie Przedsiębiorstwo Wodociągów i Kanalizacji statek wielofunkcyjny „Amur”.
Osadnik wykorzystywany jest w XXI wieku jako rezerwuar wody pitnej na wypadek niskich stanów rzeki.
Przyroda.
Osadnik położony jest na obszarze chronionym programem Natura 2000 „Dolina Środkowej Wisły” (kod obszaru: PLB140004). Jest miejscem zimowania ptaków wodnych, w tym szczególnie mew.

</doc>
<doc id="4986865" url="https://pl.wikipedia.org/wiki?curid=4986865" title="Kościeniewo (przystanek kolejowy)">
Kościeniewo (przystanek kolejowy)

Kościeniewo (; ) – przystanek kolejowy w pobliżu miejscowości Hrynki i Kościeniewo, w rejonie słonimskim, w obwodzie grodzieńskim, na Białorusi. Położony jest na linii Baranowicze - Wołkowysk.

</doc>
<doc id="4986868" url="https://pl.wikipedia.org/wiki?curid=4986868" title="Wiener Musikverein">
Wiener Musikverein



</doc>
<doc id="4986869" url="https://pl.wikipedia.org/wiki?curid=4986869" title="Ewa Wojtyniak-Dębińska">
Ewa Wojtyniak-Dębińska

Ewa Aurelia Wojtyniak-Dębińska (ur. 1967 w Zgierzu) – polska graficzka, prorektor Akademii Sztuk Pięknych im. Władysława Strzemińskiego w Łodzi.
Życiorys.
Ewa Wojtyniak-Dębińska w 1993 ukończyła z wyróżnieniem studia w Państwowej Wyższej Szkole Sztuk Plastycznych w Łodzi w Pracowni Grafiki Warsztatowej Wydziału Edukacji Wizualnej. W 2002 uzyskała kwalifikacje I stopnia w dyscyplinie: grafika warsztatowa; z kolei 2013 stopień doktor habilitowanej w dziedzinie sztuk plastycznych, w dyscyplinie artystycznej: sztuki piękne.
W 1992 rozpoczęła pracę na macierzystej uczelni, od 2016 na stanowisku profesor nadzwyczajnej. Od 2012 prodziekan Wydziału Sztuk Wizualnych. Prorektor ds. nauki i ewaluacji w kadencji 2020–2024.
Tworzy w zakresie grafiki, fotografii i rysunku. Miała piętnaście wystaw indywidualnych i uczestniczyła w 45 wystawach zbiorowych.
Wystawy indywidualne.
Na podstawie materiału źródłowego.

</doc>
<doc id="4986870" url="https://pl.wikipedia.org/wiki?curid=4986870" title="Răzvan Cotovelea">
Răzvan Cotovelea

Alexandru-Răzvan Cotovelea (ur. 3 lipca 1973) – rumuński urzędnik państwowy i nauczyciel akademicki, z wykształcenia inżynier, w 2014 minister komunikacji i społeczeństwa informacyjnego.
Życiorys.
W 1997 ukończył studia na wydziale informatyki i elektrotechniki Uniwersytetu Politechnicznego w Bukareszcie, w 1999 uzyskał tam magisterium z zarządzania i energetyki. Kształcił się na kursach z zakresu ekonomii, europeistyki i administracji m.in. w Kolegium Europejskim w Brugii. W latach 2005–2012 odbywał studia doktoranckie z nauk politycznych na Şcoala Naţională de Ştiinţe Politice şi Administrative. Od 1997 do 2004 pracował w jednostkach podległych ministerstwom spraw zajmujących się funduszami przedakcesyjnymi i akcesyjnymi oraz programem Phare. Był później dyrektorem generalnym ACIS, urzędu zajmującego się koordynacją instrumentów strukturalnych. Od września 2011 do grudnia 2012 zajmował też stanowisko sekretarza stanu w resorcie spraw europejskich.
W marcu 2014 został ministrem komunikacji i społeczeństwa informacyjnego w trzecim rządzie Victora Ponty. Zakończył pełnienie tej funkcji wraz z całym gabinetem w grudniu tegoż roku. Został wykładowcą w SNSPA w Bukareszcie. Podjął też działalność polityczną w ramach ugrupowania PRO Rumunia.
Odznaczenia.
W 2005 odznaczony Orderem Narodowym Zasługi V klasy.

</doc>
<doc id="4986874" url="https://pl.wikipedia.org/wiki?curid=4986874" title="Siedcza (przystanek kolejowy)">
Siedcza (przystanek kolejowy)

Siedcza (; ) – przystanek kolejowy w miejscowości Siedcza, w rejonie puchowickim, w obwodzie mińskim, na Białorusi. Położony jest na linii Homel - Żłobin - Mińsk.
W okresie międzywojennym w miejscu obecnego przystanku istniała mijanka.

</doc>
<doc id="4986877" url="https://pl.wikipedia.org/wiki?curid=4986877" title="Zazierje (przystanek kolejowy)">
Zazierje (przystanek kolejowy)

Zazierje (; ) – przystanek kolejowy w miejscowości Zazierje, w rejonie puchowickim, w obwodzie mińskim, na Białorusi. Położony jest na linii Homel - Żłobin - Mińsk.

</doc>
<doc id="4986878" url="https://pl.wikipedia.org/wiki?curid=4986878" title="Nowa Wieś (Milanówek)">
Nowa Wieś (Milanówek)

Nowa Wieś – dawna wieś położona w województwie mazowieckim, w powiecie grodziskim; od 1952 w granicach miasta Milanówek, położona w jego południowo-wschodniej części.
Od 1867 wieś w gminie Młochów w powiecie błońskim. 20 października 1933 utworzyła gromadę w granicach gminy Młochów, składającą się z wsi Nowa Wieś i osady Nowa Wieś. Od 1948 w powiecie grodziskomazowieckim.
W związku z reorganizacją powiatu grodziskomazowieckiego 1 lipca 1952 gromadę Nowa Wieś włączono do Milanówka.

</doc>
<doc id="4986880" url="https://pl.wikipedia.org/wiki?curid=4986880" title="Polesie (Milanówek)">
Polesie (Milanówek)

Polesie – dawna wieś położona w województwie mazowieckim, w powiecie grodziskim; od 1952 w granicach miasta Milanówek, położona w jego wschodniej części.
Od 1867 wieś w gminie Młochów w powiecie błońskim. 20 października 1933 utworzyła gromadę w granicach gminy Młochów. Od 1948 w powiecie grodziskomazowieckim.
W związku z reorganizacją powiatu grodziskomazowieckiego 1 lipca 1952 gromadę Polesie włączono do Milanówka.

</doc>
<doc id="4986889" url="https://pl.wikipedia.org/wiki?curid=4986889" title="Gabriela (film 1942)">
Gabriela (film 1942)

Gabriela – czeski czarno-biały film dramatyczny w reżyserii Miroslava J. Krňanskiego, zrealizowany w 1942 w Protektoracie Czech i Moraw.

</doc>
<doc id="4986895" url="https://pl.wikipedia.org/wiki?curid=4986895" title="Bramki Ludne">
Bramki Ludne



</doc>
<doc id="4986896" url="https://pl.wikipedia.org/wiki?curid=4986896" title="Bramki Ukazowe">
Bramki Ukazowe



</doc>
<doc id="4986897" url="https://pl.wikipedia.org/wiki?curid=4986897" title="Llano Tugrí">
Llano Tugrí

Llano Tugrí (też Buabïti) – miejscowość w Panamie, stolica regionu autonomicznego Ngöbe-Buglé. Znajduje się w corregimiengo Peña Blanca w dystrykcie Müna. Zamieszkana przez 420 osób.

</doc>
<doc id="4986901" url="https://pl.wikipedia.org/wiki?curid=4986901" title="PAGEOS 1">
PAGEOS 1

PAGEOS 1 (ang. PAssive Geodetic Earth Orbiting Satellite 1; także "PAssive GEOdetic Satellite", pol. "Satelita geodezyjny bierny 1") – amerykański bierny satelita geodezyjny wyniesiony w 1966 roku. Wraz z satelitą GEOS 1 stanowił część National Geodetic Satellites Program. Zadaniem należącego do NASA satelity była pomoc w dokonywaniu pomiarów geodezyjnych. PAGEOS 1 miał postać rozwijanego na orbicie balonu z tworzywa sztucznego o średnicy 30,48 m, który był pokryty cienką warstwą aluminium.
Budowa i działanie.
Korzystając z doświadczeń wyniesionych z budowy pasywnego eksperymentalnego satelity telekomunikacyjnego Echo 1, w Langley Research Center zbudowano satelitę mającego formę sferycznego balonu o średnicy 30,48 metra wykonanego z poliestrowej folii o grubości 0,0127 mm. Celem nadania powierzchni wysokiej zdolności refleksyjnej światła słonecznego folię pokryto aluminium fizycznie osadzonym z fazy gazowej.
W celu przetestowania nowych metod produkcyjnych zbudowano dwa prototypy PAGEOSA. Montaż konstrukcji polegał na kolejnym łączeniu ze sobą za pomocą taśmy klejącej 83 arkuszy foliowych, z których każdy miał 47,85 m długości. Całość dodatkowo łączyły dwie nakładki przyklejane na górnej i dolnej części sfery. Tuż przed zaklejeniem sfery do jej wnętrza wprowadzono w formie proszku 4,5 kg kwasu benzoesowego i 9 kg antrachinonu. Substancje te na orbicie pod wpływem działania promieni słonecznych miały sublimować, wypełnić złożonego wcześniej PAGEOSA i nadać mu docelowy kształt sfery. Następnie, w stanie gazowym, miały ulotnić się do przestrzeni kosmicznej w ciągu około 14 dni. Po tym czasie sferyczny kształt satelity wynikał jedynie ze sztywności materiału i stabilnej orbity, na której znajdował się.
Pokrycie balonu – cienka warstwa aluminium, dobrze odbijała promieniowanie słoneczne, dzięki czemu z powierzchni Ziemi obiekt był dobrze widoczny na tle gwiazd. Wykorzystanie satelity polegało na obserwacjach i fotografowaniu go z kilku stacji badawczych dokładnie w tym samym czasie. Przemieszczanie się satelity względem znanych gwiazdozbiorów pozwalało metodą triangulacji ustalać wielkości i kształty badanych obszarów Ziemi.
Misja.
Misja rozpoczęła się 24 czerwca 1966 roku, kiedy rakieta Thor Agena D wyniosła z kosmodromu Vandenberg satelitę PAGEOS 1 na średnią orbitę okołoziemską, okołobiegunową (o inklinacji około 85-87°). Wystrzelony satelita otrzymał oznaczenie COSPAR 1966-056A. Po znalezieniu się na docelowej orbicie nastąpiło prawidłowe rozwinięcie struktury balonu.
PAGEOS 1 przez 9 lat pomagał w prowadzonych badaniach geodezyjnych. W lipcu 1975 roku uległ częściowemu zniszczeniu, a w styczniu 1976 rozpadowi uległy pozostałe jego części. Fragmenty satelity w ciągu kolejnych lat ulegały spaleniu w górnych warstwach atmosfery. Ostatni duży fragment spłonął w atmosferze 2 września 2016 roku.

</doc>
<doc id="4986902" url="https://pl.wikipedia.org/wiki?curid=4986902" title="Małgorzata Mirga-Tas">
Małgorzata Mirga-Tas

Małgorzata Mirga-Tas (ur. 1978 w Zakopanem) – polsko-romska artystka wizualna, malarka, rzeźbiarka, edukatorka i aktywistka. 
Laureatka Paszportu „Polityki” i artystycznej Nagrody Sztuki im. Marii Anto i Elsy von Freytag-Loringhoven w 2020.
Życiorys.
Uczyła się w Zakopanem. Jest absolwentką Liceum Sztuk Plastycznych im. Antoniego Kenara. W 2004 roku uzyskała dyplom Akademii Sztuk Pięknych im. Jana Matejki w Krakowie na Wydziale Rzeźby.
Angażuje się w projekty społeczne przeciwdziałające wykluczeniu, dyskryminacji rasowej i ksenofobii. Założycielka ruchu Romani Art i pomysłodawczyni międzynarodowego programu rezydencji artystycznych "Jaw Dikh!". W 2020 otrzymała Paszport Polityki.
W 2022 roku prezentowała wielkoformatową instalację "Przeczarowując świat" w Pawilonie Polskim na Biennale w Wenecji.
Mieszka i tworzy w Czarnej Górze.

</doc>
<doc id="4986903" url="https://pl.wikipedia.org/wiki?curid=4986903" title="Aleksiej Barkałow">
Aleksiej Barkałow



</doc>
<doc id="4986905" url="https://pl.wikipedia.org/wiki?curid=4986905" title="Life Cycle Assessment">
Life Cycle Assessment



</doc>
<doc id="4986907" url="https://pl.wikipedia.org/wiki?curid=4986907" title="Rudoliczka rdzawobrzucha">
Rudoliczka rdzawobrzucha

Rudoliczka rdzawobrzucha ("Poospiza garleppi") – gatunek małego ptaka z rodziny tanagrowatych (Thraupidae). Endemit Boliwii. Nie wyróżnia się podgatunków. Długość ciała około 17 cm. Jest bliski zagrożenia.
Występowanie i środowisko.
Rudoliczka rdzawobrzucha występuje tylko w Boliwii. Jej występowanie potwierdzono w departamentach Cochabamba i Potosí oraz sporadycznie w departamencie Chuquisaca. Badania wykazują, że w znanych lokalizacjach występują nie więcej niż 1–2 pary. Wyjątkiem jest Park Narodowy Tunari, gdzie ptak ten spotykany jest regularnie, a w 1994 roku stwierdzono populację ponad 20 osobników.
Ekologia i zachowanie.
Preferowanym siedliskiem rudoliczki rdzawobrzuchej są obszary lasów mieszanych nieco poniżej głównej strefy występowania drzew z rodzaju "Polylepis". Gatunek zamieszkuje gęste zarośla i cierniste krzaki. Zwykle występuje w przedziale wysokości 2950–3800 m n.p.m. Sporadycznie niżej do wysokości 2700 i wyżej do 3900 m n.p.m.
Odżywia się głównie nasionami, chociaż w odchodach stwierdzono także części owadów, obserwowano też jak ptaki te pożywiały się ziemniakami. Aktywność lęgowa przypada na okres od stycznia do kwietnia. Szacuje się, że składa tylko 1–2 jaja. Obserwacje z dwóch gniazd wykazały, że inkubacja wynosi około 14 dni, a okres do opierzenia piskląt około 18 dni.
Status.
W Czerwonej księdze gatunków zagrożonych IUCN rudoliczka rdzawobrzucha od 2021 roku klasyfikowana jest jako gatunek bliski zagrożenia (NT – "Near Threatened"); wcześniej (od 1994) była uznawana za gatunek zagrożony (EN – "Endangered"). W 1992 roku liczebność populacji szacowano na 400–4000 osobników (czyli około 270–2700 osobników dorosłych). Szacuje się, że populacja tego gatunku maleje z powodu utraty i degradacji siedlisk.

</doc>
<doc id="4986908" url="https://pl.wikipedia.org/wiki?curid=4986908" title="Rychłowscy">
Rychłowscy



</doc>
<doc id="4986916" url="https://pl.wikipedia.org/wiki?curid=4986916" title="Komitet Narodowy (1848)">
Komitet Narodowy (1848)



</doc>
<doc id="4986919" url="https://pl.wikipedia.org/wiki?curid=4986919" title="Julian Bayer">
Julian Bayer

Julian Bayer (ur. 16 lutego 1806 w Krakowie, zm. 15 lutego 1872 w Warszawie) – polski nauczyciel, matematyk, astronom, statystyk.
Życiorys.
Urodził się w Krakowie w rodzinie Franciszka Ksawerego i Justyny Ryszardy z d. Morbitzer, dnia 16 lutego 1806. Podstawowe nauki pobierał w rodzinnym mieście. Rozpoczął studia na Uniwersytecie Jagiellońskim na wydziale fizyczno-matematycznym oraz filologii. Po czterech latach przenosi się do Warszawy na Uniwersytet Królewsko-Aleksandrowski, gdzie w 1829 otrzymuje stopień magistra filozofii. 
Podejmuje pracę w szkołach jako nauczyciel matematyki: w warszawskiej szkole powiatowej na Smolnej, w szkole obwodowej na ulicy Długiej, oraz w gimnazjum wojewódzkim w Łukowie (szkoła utworzona w 1833 po likwidacji szkoły pijarskiej). W 1836 rezygnuje z działalności pedagogicznej i obejmuje posadę bibliotekarza w Banku polskim. Przez cztery lata pełnił obowiązki profesora wydziału matematyczno-fizycznego Szkoły Głównej w Warszawie.
Był członkiem Towarzystwa statystycznego w Petersburgu oraz krakowskiego Towarzystwa naukowego.
Pod koniec 1871 ustanowił fundację imienia Jana i Juliana Bayerów, której celem było wspieranie uczniów krakowskiej szkoły technicznej w dziedzinie handlu i druga jej część przeznaczona byłą na stypendia dla ucznia matematyki, fizyki i astronomii Uniwersytetu Jagiellońskiego.
Zmarł 15 lutego 1872 w Warszawie i pochowany został na cmentarzu Powązkowskim (kwatera 23-5-21).

</doc>
<doc id="4986920" url="https://pl.wikipedia.org/wiki?curid=4986920" title="Wyżnie Siodełko">
Wyżnie Siodełko

Wyżnie Siodełko (ok. 2370 m) – wcięcie w górnej części Mięguszowieckiego Filara w polskich Tatrach Wysokich. Wschodnią ścianą Mięguszowieckiego Szczytu dochodzi do niego potężna Załupa Świerza.
Pierwszy raz na Wyżnim Siodełku byli Jan Humpola i Mieczysław Świerz 22 września 1921 r. podczas wejścia na Mięguszowiecki Szczyt. Autorem nazwy przełączki jest Władysław Cywiński.

</doc>
<doc id="4986921" url="https://pl.wikipedia.org/wiki?curid=4986921" title="Stadionul Leova">
Stadionul Leova

Stadionul Leova – stadion sportowy w mieście Leova, w Mołdawii. Obiekt może pomieścić 1500 widzów. Swoje spotkania rozgrywają na nim piłkarze klubu Prut Leova.

</doc>
<doc id="4986924" url="https://pl.wikipedia.org/wiki?curid=4986924" title="Bańdziochowa Strażnica">
Bańdziochowa Strażnica

Bańdziochowa Strażnica (ok. 2150 m) – miejsce na Mięguszowieckim Filarze pomiędzy Czerwonym Siodełkiem a Bańdziochową Szparą w polskich Tatrach Wysokich. W tym miejscu na krótkim odcinku filar staje się prawie poziomy, w dolnej części natomiast podcięty jest ścianą o wysokości około 30 m. Są w niej dwa okapy o jednometrowym wysięgu. Po ich lewej stronie ścianę przecina głęboki, skośny komin. Poniżej ściany filar jest pęknięty. To Bańdziochowa Szpara – pęknięcie o głębokości do 10 m i szerokości do 2 m.
Filarem Mięguszowieckim prowadzi droga wspinaczkowa. Wejście na nią znajduje się kilkanaście metrów na prawo od wylotu Maszynki do Mięsa. Droga ma deniwelację około 880 m, jej przejście latem przy dobrych warunkach zajmuje 6 godz., a trudności wyceniono na V w skali tatrzańskiej. Omija ona ścianę Bańdziochowej Strażnicy po zachodniej stronie. Do 2003 r. ściana ta nie została zdobyta.

</doc>
<doc id="4986925" url="https://pl.wikipedia.org/wiki?curid=4986925" title="48 Samodzielna Brygada Kolejowa">
48 Samodzielna Brygada Kolejowa

48 Samodzielna Brygada Kolejowa, ros.: 48-я отдельная железнодорожная бригада – samodzielny związek taktyczny Sił Zbrojnych Federacji Rosyjskiej, służący w Wojskach Lądowych Federacji Rosyjskiej.
Siedzibą sztabu i dowództwa brygady jest Omsk.

</doc>
<doc id="4986928" url="https://pl.wikipedia.org/wiki?curid=4986928" title="39 Samodzielna Brygada Kolejowa">
39 Samodzielna Brygada Kolejowa

39 Samodzielna Brygada Kolejowa, ros.: 39-я отдельная железнодорожная бригада – samodzielny związek taktyczny Sił Zbrojnych Federacji Rosyjskiej, służący w Wojskach Lądowych Federacji Rosyjskiej.
Siedzibą dowództwa i sztabu brygady jest Timaszowsk.

</doc>
<doc id="4986929" url="https://pl.wikipedia.org/wiki?curid=4986929" title="Jeep Grand Cherokee L">
Jeep Grand Cherokee L



</doc>
<doc id="4986933" url="https://pl.wikipedia.org/wiki?curid=4986933" title="Buhturi">
Buhturi



</doc>
<doc id="4986934" url="https://pl.wikipedia.org/wiki?curid=4986934" title="Bańdziochowa Szpara">
Bańdziochowa Szpara

 
Bańdziochowa Szpara (ok. 2100 m) – pęknięcie w środkowej części Mięguszowieckiego Filara w polskich Tatrach Wysokich. Znajduje się tuż pod ścianą Bańdziochowej Strażnicy (ok. 2150 m). Pęknięcie ma długość około 40 m i maksymalną głębokość 10 m. U góry jego szerokość dochodzi do 2 m, w dół szczelina klinowato zwęża się. W środkowej części jest płytka, jest bowiem zawalona przez zaklinowane bloki skalne. W lewej części (patrząc od dołu) szczelina jest bardzo głęboka, tworzy niemal jaskinię. Od jej końca opada do Bańdziocha trawiasty żlebek, niżej przechodzący w zachód. Nad Bańdziochową Szparą i opadającym z niej żlebem i zachodem wznosi się od południowego zachodu ściana Bańdziochowej Strażnicy o wysokości dochodzącej do 50 m.
Filarem Mięguszowieckim prowadzi droga wspinaczkowa. Wejście na nią znajduje się kilkanaście metrów na prawo od wylotu Maszynki do Mięsa. Droga ma deniwelację około 880 m, jej przejście latem przy dobrych warunkach zajmuje 6 godz., a trudności wyceniono na V w skali tatrzańskiej. Droga przekracza Bańdziochową Szczelinę w jej najwęższym miejscu po zachodniej stronie grani.

</doc>
<doc id="4986944" url="https://pl.wikipedia.org/wiki?curid=4986944" title="Bańdziochowy Grzebyk">
Bańdziochowy Grzebyk

 
Bańdziochowy Grzebyk (ok. 2100 m) – odcinek Mięguszowieckiego Filara w polskich Tatrach Wysokich znajdujący się pomiędzy Bańdziochowym Siodełkiem (ok. 1960 m) a Bańdziochową Szparą (ok. 2100 m). Jest silnie postrzępiony, ale brak w nim wyraźniejszych turni czy przełączek. Do Bańdziocha na południowo-zachodnią stronę opadają z niego strome, skalisto-trawiaste ścianki, których wysokość nie przekracza 80 m.
Granią Bańdziochowego Grzebyka na Mięguszowiecki Szczyt prowadzi droga wspinaczkowa. Wejście na nią znajduje się kilkanaście metrów na prawo od wylotu Maszynki do Mięsa. Droga ma deniwelację około 880 m, jej przejście latem przy dobrych warunkach zajmuje 6 godz., a trudności wyceniono na V w skali tatrzańskiej. Droga przekracza Bańdziochową Szczelinę w jej najwęższym miejscu po zachodniej stronie grani.

</doc>
<doc id="4986953" url="https://pl.wikipedia.org/wiki?curid=4986953" title="7 Samodzielna Brygada Kolejowa">
7 Samodzielna Brygada Kolejowa

7 Samodzielna Brygada Kolejowa, ros.: 7-я отдельная железнодорожная бригада – samodzielny związek taktyczny Sił Zbrojnych Federacji Rosyjskiej, służący w Wojskach Lądowych Federacji Rosyjskiej.
Siedzibą sztabu i dowództwa brygady jest Komsomolsk nad Amurem.

</doc>
<doc id="4986958" url="https://pl.wikipedia.org/wiki?curid=4986958" title="Stadionul Căușeni">
Stadionul Căușeni

Stadionul Căușeni – stadion sportowy w Căușeni, w Mołdawii. Obiekt może pomieścić 1500 widzów. Swoje spotkania rozgrywają na nim piłkarze klubu Sinteza Căușeni.

</doc>
<doc id="4986960" url="https://pl.wikipedia.org/wiki?curid=4986960" title="9 Samodzielna Brygada Kolejowa">
9 Samodzielna Brygada Kolejowa

9 Samodzielna Brygada Kolejowa, ros.: 9-я отдельная железнодорожная бригада – samodzielny związek taktyczny Sił Zbrojnych Federacji Rosyjskiej, służący w Wojskach Lądowych Federacji Rosyjskiej.
Siedzibą sztabu i dowództwa brygady jest Syzrań.

</doc>
<doc id="4986971" url="https://pl.wikipedia.org/wiki?curid=4986971" title="34 Samodzielna Brygada Kolejowa">
34 Samodzielna Brygada Kolejowa

34 Samodzielna Brygada Kolejowa, ros.: 34-я отдельная железнодорожная бригада – samodzielny związek taktyczny Sił Zbrojnych Federacji Rosyjskiej, służący w Wojskach Lądowych Federacji Rosyjskiej.
Siedzibą sztabu i dowództwa brygady jest Riazań.

</doc>
<doc id="4986978" url="https://pl.wikipedia.org/wiki?curid=4986978" title="Wyżnia Maszynka">
Wyżnia Maszynka

 
Wyżnia Maszynka – górna część żlebu Maszynka do Mięsa w polskich Tatrach Wysokich. Ma początek na Przełączce nad Maszynką (ok. 1910 m) na Mięguszowieckim Filarze i wcina się w jego orograficznie prawy stok. Wyżnia Maszynka opada w kierunku wschodnim. Ograniczenie jej głęboko wciętego skalnego koryta tworzą Wyżnia Turnia nad Maszynką i Pośrednia Turnia nad Maszynką.
Wyżnią Maszynką spadają czasami lawiny kamienne. Szczególnie niebezpieczna jest ściana Wyżniej Turni nad Maszynką, w której zdarzają się obrywy. Lawiny śnieżne Wyżnią Maszynką schodzą rzadko. Pomiędzy Wyżnią Maszynką a Maszynką do Mięsa znajduje się skalny próg o wysokości około 30 m. Zimą zazwyczaj jest całkowicie zaśnieżony.

</doc>
<doc id="4986983" url="https://pl.wikipedia.org/wiki?curid=4986983" title="37 Samodzielna Brygada Kolejowa">
37 Samodzielna Brygada Kolejowa

37 Samodzielna Brygada Kolejowa, ros.: 37-я отдельная железнодорожная бригада – samodzielny związek taktyczny Sił Zbrojnych Federacji Rosyjskiej, służący w Wojskach Lądowych Federacji Rosyjskiej.
Siedzibą sztabu i dowództwa brygady jest Niewinnomyssk.

</doc>
<doc id="4986986" url="https://pl.wikipedia.org/wiki?curid=4986986" title="Liviu Voinea">
Liviu Voinea

Liviu Voinea (ur. 25 czerwca 1975) – rumuński ekonomista i urzędnik państwowy, w latach 2012–2014 minister delegowany ds. budżetu, w latach 2014–2019 wiceprezes Narodowego Banku Rumunii.
Życiorys.
W 1997 ukończył studia na wydziale międzynarodowych stosunków gospodarczych Akademii Studiów Ekonomicznych w Bukareszcie, w 1998 uzyskał magisterium na Uniwersytecie Sztokholmskim. Kształcił się także w zakresie statystyki i nauk społecznych na University of Essex (2006). W 2000 obronił doktorat z ekonomii na Akademii Studiów Ekonomicznych w Bukareszcie, został nauczycielem akademickim na stołecznej SNSPA i na macierzystej uczelni. Odbył staże w instytucie IPTS oraz w Colegiul Noua Europă. W latach 2004–2012 był dyrektorem spółki Voinea Business Development. Zasiadał w radzie dyrektorów EximBanku, kierował organizacją ekonomiczną Grupul de Economie Aplicată, koordynował także projekty polityczne.
W 2009 był nieformalnym kandydatem na premiera w przypadku zwycięstwa Mircei Geoany w wyborach prezydenckich. W okresie od maja do grudnia 2012 pozostawał sekretarzem stanu w resorcie finansów, a od grudnia 2012 do czerwca 2014 – ministrem delegowanym ds. budżetu w drugim i trzecim rządzie Victora Ponty (z rekomendacji Partii Socjaldemokratycznej). W latach 2014–2019 zajmował stanowisko wiceprezesa Narodowego Banku Rumunii. W listopadzie 2015 po upadku czwartego gabinetu Victora Ponty wysunięto jego kandydaturę na premiera technicznego (ostatecznie został nim Dacian Cioloș). W 2019 zrezygnował ze stanowiska w banku centralnym, obejmując stanowisko przedstawiciela Rumunii w Międzynarodowym Funduszu Walutowym.

</doc>
<doc id="4986988" url="https://pl.wikipedia.org/wiki?curid=4986988" title="38 Samodzielna Brygada Kolejowa">
38 Samodzielna Brygada Kolejowa

38 Samodzielna Brygada Kolejowa, ros.: 38-я отдельная железнодорожная бригада – samodzielny związek taktyczny Sił Zbrojnych Federacji Rosyjskiej, służący w Wojskach Lądowych Federacji Rosyjskiej.
Siedzibą dowództwa i sztabu brygady jest Wołogda.

</doc>
<doc id="4986989" url="https://pl.wikipedia.org/wiki?curid=4986989" title="Gmina Corbeanca">
Gmina Corbeanca



</doc>
<doc id="4986992" url="https://pl.wikipedia.org/wiki?curid=4986992" title="Corbeanca (okręg Ilfov)">
Corbeanca (okręg Ilfov)

Corbeanca – wieś w Rumunii, w okręgu Ilfov, w gminie Corbeanca. W 2011 roku liczyła 2475 mieszkańców.

</doc>
<doc id="4986994" url="https://pl.wikipedia.org/wiki?curid=4986994" title="Ostratu">
Ostratu

Ostratu – wieś w Rumunii, w okręgu Ilfov, w gminie Corbeanca. W 2011 roku liczyła 1623 mieszkańców.

</doc>
<doc id="4986995" url="https://pl.wikipedia.org/wiki?curid=4986995" title="Prostaglandyna E">
Prostaglandyna E



</doc>
<doc id="4986997" url="https://pl.wikipedia.org/wiki?curid=4986997" title="Petrești (okręg Ilfov)">
Petrești (okręg Ilfov)

Petrești – wieś w Rumunii, w okręgu Ilfov, w gminie Corbeanca. W 2011 roku liczyła 943 mieszkańców.

</doc>
<doc id="4986998" url="https://pl.wikipedia.org/wiki?curid=4986998" title="43 Samodzielna Brygada Kolejowa">
43 Samodzielna Brygada Kolejowa

43 Samodzielna Brygada Kolejowa, ros.: 43-я отдельная железнодорожная бригада – samodzielny związek taktyczny Sił Zbrojnych Federacji Rosyjskiej, służący w Wojskach Lądowych Federacji Rosyjskiej.
Siedzibą dowództwa i sztabu brygady jest Jekaterynburg.

</doc>
<doc id="4986999" url="https://pl.wikipedia.org/wiki?curid=4986999" title="Puchar Polski w hokeju na lodzie 2020">
Puchar Polski w hokeju na lodzie 2020



</doc>
<doc id="4987000" url="https://pl.wikipedia.org/wiki?curid=4987000" title="Tamași (okręg Ilfov)">
Tamași (okręg Ilfov)

Tamași – wieś w Rumunii, w okręgu Ilfov, w gminie Corbeanca. W 2011 roku liczyła 2031 mieszkańców.

</doc>
<doc id="4987002" url="https://pl.wikipedia.org/wiki?curid=4987002" title="Gmina Cornetu">
Gmina Cornetu



</doc>
<doc id="4987006" url="https://pl.wikipedia.org/wiki?curid=4987006" title="Cornetu (okręg Ilfov)">
Cornetu (okręg Ilfov)

Cornetu – wieś w Rumunii, w okręgu Ilfov, w gminie Cornetu. W 2011 roku liczyła 6040 mieszkańców.

</doc>
<doc id="4987008" url="https://pl.wikipedia.org/wiki?curid=4987008" title="Buda (okręg Ilfov)">
Buda (okręg Ilfov)

Buda – wieś w Rumunii, w okręgu Ilfov, w gminie Cornetu. W 2011 roku liczyła 284 mieszkańców.

</doc>
<doc id="4987009" url="https://pl.wikipedia.org/wiki?curid=4987009" title="50 Samodzielna Brygada Kolejowa">
50 Samodzielna Brygada Kolejowa

50 Samodzielna Brygada Kolejowa, ros.: 50-я отдельная железнодорожная бригада – samodzielny związek taktyczny Sił Zbrojnych Federacji Rosyjskiej, służący w Wojskach Lądowych Federacji Rosyjskiej.
Siedzibą dowództwa i sztabu brygady jest Swobodny.

</doc>
<doc id="4987010" url="https://pl.wikipedia.org/wiki?curid=4987010" title="Gmina Dărăști-Ilfov">
Gmina Dărăști-Ilfov



</doc>
<doc id="4987012" url="https://pl.wikipedia.org/wiki?curid=4987012" title="Dărăști-Ilfov">
Dărăști-Ilfov

Dărăști-Ilfov – wieś w Rumunii, w okręgu Ilfov, w gminie Dărăști-Ilfov. W 2011 roku liczyła 3026 mieszkańców.

</doc>
<doc id="4987014" url="https://pl.wikipedia.org/wiki?curid=4987014" title="Gmina Dascălu">
Gmina Dascălu



</doc>
<doc id="4987016" url="https://pl.wikipedia.org/wiki?curid=4987016" title="Dascălu">
Dascălu

Dascălu – wieś w Rumunii, w okręgu Ilfov, w gminie Dascălu. W 2011 roku liczyła 2359 mieszkańców.

</doc>
<doc id="4987019" url="https://pl.wikipedia.org/wiki?curid=4987019" title="Tambja">
Tambja

Tambja – rodzaj ślimaków z rzędu nagoskrzelnych i rodziny Polyceridae.
Morfologia i ekologia.
Ślimaki te mają przód ciała pozbawiony wyrostków frontalnych i welarnych. Fałd nakrywający głowową część ciała zwany welonem frontalnym ma u nich postać szczątkową. Blaszkowate rinofory mają zdolność kurczenia się i chowania w osłonkach. Narządy gębowe pozbawione są szczęk – ich miejsce zajmuje silny kołnierz wargowy. Tarkę cechują prostokątne lub kwadratowe zęby środkowe (osiowe) o wciętych lub gładkich krawędziach górnych, zęby boczne wewnętrzne o dwóch guzkach, z których wewnętrzny może być niezmodyfikowany lub rozdwojony oraz obecność od trzech do siedmiu zewnętrznych płytek bocznych. Skrzela rozdzielają się na trzy do pięciu gałęzi. Narządy rozrodcze odznaczają się niewielką prostatą ograniczoną do postaci gruczołowego odcinka nasieniowodu oraz uzbrojonym prąciem.
Zwierzęta te zamieszkują bentos mórz i oceanów. Są drapieżnikami, żerującymi na mszywiołach. 
Taksonomia.
Rodzaj ten wprowadzony został w 1962 roku przez Roberta Burna, który jego gatunkiem typowym wyznaczył "Nembrotha verconis". Molekularna analiza filogenetyczna przeprowadzona w 2006 roku przez Martę Polę i współpracowników wskazuje, że jest to takson parafiletyczny względem rodzaju "Roboastra".
Do rodzaju tego zalicza się 30 opisanych gatunków:

</doc>
<doc id="4987020" url="https://pl.wikipedia.org/wiki?curid=4987020" title="Creața">
Creața

Creața – wieś w Rumunii, w okręgu Ilfov, w gminie Dascălu. W 2011 roku liczyła 191 mieszkańców.

</doc>
<doc id="4987022" url="https://pl.wikipedia.org/wiki?curid=4987022" title="333 Samodzielna Brygada Kolejowa">
333 Samodzielna Brygada Kolejowa

333 Samodzielna Brygada Kolejowa, ros.: 333-я отдельная железнодорожная бригада – samodzielny związek taktyczny Sił Zbrojnych Federacji Rosyjskiej, służący w Wojskach Lądowych Federacji Rosyjskiej.
Siedzibą dowództwa i sztabu brygady jest Wołgograd.

</doc>
<doc id="4987023" url="https://pl.wikipedia.org/wiki?curid=4987023" title="Gagu">
Gagu

Gagu – wieś w Rumunii, w okręgu Ilfov, w gminie Dascălu. W 2011 roku liczyła 567 mieszkańców.

</doc>
<doc id="4987025" url="https://pl.wikipedia.org/wiki?curid=4987025" title="Runcu (okręg Ilfov)">
Runcu (okręg Ilfov)

Runcu – wieś w Rumunii, w okręgu Ilfov, w gminie Dascălu. W 2011 roku liczyła 37 mieszkańców.

</doc>
<doc id="4987029" url="https://pl.wikipedia.org/wiki?curid=4987029" title="Gmina Dobroești">
Gmina Dobroești



</doc>
<doc id="4987033" url="https://pl.wikipedia.org/wiki?curid=4987033" title="Dobroești">
Dobroești

Dobroești – wieś w Rumunii, w okręgu Ilfov, w gminie Dobroești. W 2011 roku liczyła 5274 mieszkańców.

</doc>
<doc id="4987035" url="https://pl.wikipedia.org/wiki?curid=4987035" title="Fundeni (okręg Ilfov)">
Fundeni (okręg Ilfov)

Fundeni – wieś w Rumunii, w okręgu Ilfov, w gminie Dobroești. W 2011 roku liczyła 4051 mieszkańców.

</doc>
<doc id="4987044" url="https://pl.wikipedia.org/wiki?curid=4987044" title="Zdzisław Kazimierz Wawrzyniak">
Zdzisław Kazimierz Wawrzyniak



</doc>
<doc id="4987046" url="https://pl.wikipedia.org/wiki?curid=4987046" title="Żleb Ratowników">
Żleb Ratowników

Żleb Ratowników – żleb wcinający się od lewej strony (patrząc od dołu) w Mięguszowiecki Filar w polskich Tatrach Wysokich. Opada w kierunku wschodnim spod Siodełka nad Czołówką (ok. 1820 m) i ma wylot tuż powyżej dolnej części Maszynki do Mięsa. Jest głęboko wcięty między grzędy Pośredniej Turni nad Maszynką i Niżniej Turni nad Maszynką.
Autorem nazwy żlebu jest Władysław Cywiński. Nawiązał nazwą do faktu, że żlebem chodzą tylko ratownicy TOPR-u (rzadko, tylko przy pogodzie uniemożliwiającej wykorzystanie do akcji ratowniczej helikoptera). Na jego północnej ścianie w okolicy Siodełka nad Czołówką zamontowane są stałe punkty asekuracyjne – spity z plakietkami, które służą do asekuracji podczas zjazdu na przełęcz. Taternicy nie korzystają z nich jednak, po przejściu ściany bardzo popularnej Czołówki MSW wolą zjazd na linie, niż schodzenie dalszą drogą przez Żleb Ratowników.

</doc>
<doc id="4987053" url="https://pl.wikipedia.org/wiki?curid=4987053" title="Luisa Stefani">
Luisa Stefani

Luisa Veras Stefani (ur. 9 sierpnia 1997 w São Paulo) – brazylijska tenisistka, zwyciężczyni Australian Open 2023 w grze mieszanej, brązowa medalistka igrzysk olimpijskich z Tokio (2020) w grze podwójnej, reprezentantka kraju w Pucharze Federacji.
Kariera tenisowa.
20 maja 2019 zajmowała najwyższe miejsce w rankingu singlowym WTA Tour – 431. pozycję, natomiast 1 listopada 2021 osiągnęła najwyższą lokatę w deblu – 9. miejsce.
W zawodach cyklu WTA Tour Brazylijka wygrała siedem turniejów w grze podwójnej z pietnastu rozegranych finałów. Triumfowała też w trzech deblowych turniejach cyklu WTA 125 z czterech rozegranych finałów. Na swoim koncie ma wygranych piętnaście turniejów deblowych rangi ITF.
W 2017 roku po raz pierwszy reprezentowała kraj w zmaganiach o Puchar Federacji.
W 2019 roku na igrzyskach panamerykańskich wywalczyła brązowy medal w grze podwójnej.
Wspólnie z Laurą Pigossi zdobyła brązowy medal igrzysk olimpijskich w Tokio (2020) w deblu. Mecz o udział w finale przegrały z parą Belinda Bencic–Viktorija Golubic, natomiast pojedynek o medal brązowy wygrały 4:6, 6:4, 11–9 z Wieroniką Kudiermietową i Jeleną Wiesniną.
W 2023 roku w parze z Rafaelem Matosem triumfowała w grze mieszanej w Australian Open, pokonując parę Sania Mirza–Rohan Bopanna 7:6(2), 6:2.
Historia występów wielkoszlemowych.
Występy w grze pojedynczej.
Luisa Stefani nigdy nie startowała w rozgrywkach gry pojedynczej podczas turniejów wielkoszlemowych.

</doc>
<doc id="4987059" url="https://pl.wikipedia.org/wiki?curid=4987059" title="Pawilon wystawowo-restauracyjny w starym Ogrodzie Zoologicznym w Poznaniu">
Pawilon wystawowo-restauracyjny w starym Ogrodzie Zoologicznym w Poznaniu

Pawilon wystawowo-restauracyjny w Ogrodzie Zoologicznym w Poznaniu – pawilon usytuowany na terenie starego Ogrodu Zoologicznego od strony ul. Bukowskiej na Jeżycach w Poznaniu.
Historia.
Obiekt wybudowano około 1905 roku, jako pawilon wystawowy. Został wzniesiony według projektu architekta Paula Pitta. Służył także jako piwiarnia (niem. "Bierhalle") i restauracja.
Pawilon począwszy od 3 maja 1921 roku, kiedy otwarto w nim salon sztuki prowadzony przez grupę artystów „Świt”, nazywany także „Pałacem Sztuki”, do początku marca 1924 roku, kiedy poinformowano o jego zamknięciu, pełnił funkcję salonu wystawowego Stowarzyszenia Artystów Plastyków „Świt”.
W 1924 roku do pawilonu przeniesiono zbiory przyrodnicze Muzeum im. Mielżyńskich i Muzeum Wielkopolskiego. Pawilon stał się siedzibą Muzeum Przyrodniczego, jako oddział przyrodniczy Muzeum Wielkopolskiego. W sali górnej ulokowano dział zoologiczny i botaniczny ze zbiorami ornitologicznymi i entomologicznymi. W dolnej sali natomiast zbiory z dziedziny geologii i mineralogii. Zbiory liczyły około 40 tys. okazów. 
Obecnie w budynku funkcjonuje Muzeum Wiedzy o Środowisku wraz z Instytutem Środowiska Rolniczego i Leśnego PAN. 
Opis.
Dwupoziomowy budynek zbudowany na planie prostokąta nakryty został czterospadowym dachem z mocno wysuniętym okapem. Taras otaczający pawilon otoczony balustradą z balasami, łączyły z ogrodem zoologicznym dwa ciągi schodów. Elewację od strony ogrodu i obie boczne tworzyły wyoblone ryzality na osiach, przeszklone oknami dużych rozmiarów dzielonymi przez lizeny. Budynek uległ przebudowie i współcześnie dawne krańce tarasów stanowią obwód elewacji. 25 kwietnia 1978 roku pawilon został wpisany pod nr A201 wraz z zespołem starego Ogrodu Zoologicznego do rejestru zabytków nieruchomych województwa wielkopolskiego. 

</doc>
<doc id="4987068" url="https://pl.wikipedia.org/wiki?curid=4987068" title="Superpuchar Ukrainy w piłce siatkowej mężczyzn (2020)">
Superpuchar Ukrainy w piłce siatkowej mężczyzn (2020)

Superpuchar Ukrainy w piłce siatkowej mężczyzn 2020 – piąta edycja rozgrywek o Superpuchar Ukrainy rozegrana 27 grudnia 2020 roku w kompleksie sportowym "Epicentr" w Gródku. W meczu o Superpuchar udział wzięły dwa kluby: , który zajął 1. miejsce w Superlidze przed zakończeniem sezonu 2019/2020 oraz – zdobywca Pucharu Ukrainy 2020.
Po raz czwarty zdobywcą Superpucharu Ukrainy został klub . MVP spotkania wybrany został Albańczyk Anton Qafarena.

</doc>
<doc id="4987075" url="https://pl.wikipedia.org/wiki?curid=4987075" title="Protesty w Waszyngtonie">
Protesty w Waszyngtonie



</doc>
<doc id="4987077" url="https://pl.wikipedia.org/wiki?curid=4987077" title="Hayley Carter">
Hayley Carter

Hayley Carter (ur. 17 maja 1995 w Chattanoodze) – amerykańska tenisistka.
Kariera tenisowa.
29 lipca 2019 zajmowała najwyższe miejsce w rankingu singlowym WTA Tour – 438. pozycję, natomiast 14 czerwca 2021 osiągnęła najwyższą lokatę w deblu – 25. miejsce.
W zawodach cyklu WTA Tour Amerykanka wygrała dwa turnieje w grze podwójnej z ośmiu rozegranych finałów. Triumfowała też w dwóch deblowych turniejach cyklu WTA 125K series z trzech rozegranych finałów. Na swoim koncie ma wygranych dziewięć turniejów deblowych rangi ITF.
Historia występów wielkoszlemowych.
Występy w grze pojedynczej.
Hayley Carter nigdy nie startowała w rozgrywkach gry pojedynczej podczas turniejów wielkoszlemowych.

</doc>
<doc id="4987078" url="https://pl.wikipedia.org/wiki?curid=4987078" title="Gmina Domnești">
Gmina Domnești



</doc>
<doc id="4987081" url="https://pl.wikipedia.org/wiki?curid=4987081" title="Domnești (okręg Ilfov)">
Domnești (okręg Ilfov)

Domnești – wieś w Rumunii, w okręgu Ilfov, w gminie Domnești. W 2011 roku liczyła 7910 mieszkańców.

</doc>
<doc id="4987083" url="https://pl.wikipedia.org/wiki?curid=4987083" title="Țegheș">
Țegheș

Țegheș – wieś w Rumunii, w okręgu Ilfov, w gminie Domnești. W 2011 roku liczyła 772 mieszkańców.

</doc>
<doc id="4987086" url="https://pl.wikipedia.org/wiki?curid=4987086" title="Boseta">
Boseta

Boseta (łac. "Diocesis Bosetanus") – stolica historycznej diecezji w Cesarstwie rzymskim w prowincji Afryka Prokonsularna, sufragania metropolii Kartagina. Współcześnie w Tunezji. Obecnie katolickie biskupstwo tytularne.

</doc>
<doc id="4987087" url="https://pl.wikipedia.org/wiki?curid=4987087" title="Grzegorz Zwara">
Grzegorz Zwara

Grzegorz Stanisław Zwara (ur. 1972) – polski matematyk, profesor Uniwersytetu Mikołaja Kopernika w Toruniu.
Życiorys.
Grzegorz Zwara w okresie szkolnym był stypendystą Krajowego Funduszu na rzecz Dzieci. Jako uczeń IV Liceum Ogólnokształcące im. Tadeusza Kościuszki w Toruniu (1987–1991) był laureatem I (1988, 1990, 1991) oraz II miejsca (1989) Olimpiady Matematycznej. Co roku uczestniczył w Międzynarodowej Olimpiadzie Matematycznej, uzyskując co roku srebrny medal (Kanada, Niemcy, Chiny, Szwecja). Studiował w latach 1991–1996 matematykę na Uniwersytecie Mikołaja Kopernika w Toruniu (UMK). Był najlepszym absolwentem UMK. Wyróżniony nagrodą im. J. Marcinkowskiego, stypendium Fundacji Nauki Polskiej dla młodych naukowców. W 2001 otrzymał Nagrodę im. Kazimierza Kuratowskiego. W 1998 obronił na UMK napisany pod kierunkiem Andrzeja Skowrońskiego doktorat "Degeneracje skończenie wymiarowych modułów". W 2004 habilitował się na podstawie dzieła "Geometria domknięć orbit w rozmaitości modułów". Praca ta została wyróżniona nagrodą Ministra Edukacji Narodowej. W 2012 otrzymał tytuł naukowy profesora.
Zwara zajmuje się m.in. algebrą i geometrią. W 1996 rozpoczął pracę na macierzystym wydziale. Przez rok przebywał na kontrakcie w Szwajcarii.

</doc>
<doc id="4987098" url="https://pl.wikipedia.org/wiki?curid=4987098" title="Masters 2021 (dart)">
Masters 2021 (dart)

Ladbrokes Masters 2021 – 9. edycja darterskiego turnieju organizowanego przez federację PDC należącego do grupy turniejów telewizyjnych nierankingowych. Turniej po raz siódmy zostanie rozegrany w Marshall Arenie w angielskiej mieście Milton Keynes. Turniej tradycyjnie jest pierwszy turniejem nowego sezonu, w którym bierze udział 24 (do tej pory 16) najlepszych zawodników rankingu PDC Order of Merit po zakończeniu poprzedniego sezonu.
Obrońcą tytułu jest Szkot Peter Wright, który przed rokiem w finale pokonał Anglika Michaela Smitha'a 11–10.
Format.
W turnieju bierze udział łącznie 24 zawodników, który kwalifikują się na podstawie poniższych kryteriów: 
Rozstawieni są wszyscy zawodnicy.
Turniej składa się łącznie z 5 rund, które odbywają się w poniższym formacie:
Linki zewnętrzne.
Oficjalna strona turnieju

</doc>
<doc id="4987101" url="https://pl.wikipedia.org/wiki?curid=4987101" title="Amudarsa">
Amudarsa

Amudarsa (łac. "Diocesis Amudarsensis") – stolica historycznej diecezji w Cesarstwie rzymskim w prowincji Afryka Prokonsularna, sufragania metropolii Kartagina. Współcześnie w Tunezji. Obecnie katolickie biskupstwo tytularne.

</doc>
<doc id="4987103" url="https://pl.wikipedia.org/wiki?curid=4987103" title="Centralny Bank Indonezji">
Centralny Bank Indonezji



</doc>
<doc id="4987104" url="https://pl.wikipedia.org/wiki?curid=4987104" title="Centralny Bank Indonezyjski">
Centralny Bank Indonezyjski



</doc>
<doc id="4987108" url="https://pl.wikipedia.org/wiki?curid=4987108" title="Kościół Świętej Trójcy w Skarboszewie">
Kościół Świętej Trójcy w Skarboszewie

Kościół Świętej Trójcy w Skarboszewie – rzymskokatolicki kościół parafialny należący do parafii pod tym samym wezwaniem (dekanat strzałkowski archidiecezji gnieźnieńskiej).
Historia i architektura.
Jest to świątynia wzniesiona w latach 1904-1906 według projektu Clingensteina, budowniczego rządowego. Architektura kościoła nawiązuje do wzorów zaczerpniętych z czasów średniowiecza, przy czym obok rozwiązań odwołujących się do budowli gotyckich pojawiają się formy charakterystyczne dla stylu romańskiego. Budowla jest murowana i nieotynkowana, zbudowana została na planie zbliżonym do krzyża greckiego, nakrywają ją wysokie, dwuspadowe, przenikające się dachy, kryte dachówkami. Wieżę zwieńcza wysmukły dach hełmowy w kształcie ostrosłupa z krzyżem na szczycie. Nawę główną nakrywa sklepienie krzyżowe, nawa otwiera się półkolistymi arkadami w stronę naw bocznych sklepionych kolebkowo.
W 2001 roku został wykonany remont budowli, polegający na naprawie więźby dachowej i ceramicznego pokrycia, remoncie wieży, wymianie stolarki okiennej, osuszeniu murów.
Otoczenie.
Na kościele, przy kruchcie, zawieszona jest tablica upamiętniająca fundatora świątyni, księdza Wojciecha Andersza (zm. 1907). Pod tablicą znajduje się jego mogiła. Oprócz tego przy kościele znajdują się groby m.in.:

</doc>
<doc id="4987111" url="https://pl.wikipedia.org/wiki?curid=4987111" title="Hell in a Cell (2020)">
Hell in a Cell (2020)

Hell in a Cell (2020) – gala wrestlingu wyprodukowana przez federację WWE dla zawodników z brandów Raw i SmackDown. Odbyła się 25 października 2020 w Amway Center w Orlando w stanie Floryda. Emisja była przeprowadzana na żywo za pośrednictwem WWE Network oraz w systemie pay-per-view. Była to dwunasta gala w chronologii cyklu Hell in a Cell.
Na gali odbyło się siedem walk, w tym jedna podczas pre-show. W walce wieczoru, Randy Orton pokonał Drew McIntyre’a w Hell in a Cell matchu zdobywając po raz dziesiąty WWE Championship zrównując się z Triple H’em w ilości zdobytych tytułów mistrza świata (obaj mają po 14 i są razem na trzecim miejscu pod względem ilości zdobytych tytułów mistrza świata). W karcie walk znalazły się również dwa inne Hell in a Cell matche; Roman Reigns pokonał Jeya Uso aby zachować Universal Championship, co było również pierwszyą walką „I Quit” rozgrywanym wewnątrz struktury Hell in a Cell oraz Sasha Banks pokonała Bayley zdobywając SmackDown Women’s Championship, kończąc tym samym rekordowe panowanie Bayley które trwało 380 dni oraz Banks została trzecią kobiecą Grand Slam Championką i czwartą kobiecą Triple Crown Championką.
Produkcja.
Hell in a Cell oferowało walki profesjonalnego wrestlingu z udziałem wrestlerów należących do brandów Raw i SmackDown. Oskryptowane rywalizacje (storyline’y) kreowane są podczas cotygodniowych gal "Raw" i "SmackDown". Wrestlerzy są przedstawieni jako heele (negatywni, źli zawodnicy i najczęściej wrogowie publiki) i face’owie (pozytywni, dobrzy i najczęściej ulubieńcy publiki), którzy rywalizują pomiędzy sobą w seriach walk mających budować napięcie. Kulminacją rywalizacji jest walka wrestlerska lub ich seria.
Wpływ COVID-19.
W wyniku pandemii COVID-19, która zaczęła wpływać na branżę w połowie marca, WWE musiało zaprezentować większość swojego programu z zestawu bez udziału realnej publiczności. Początkowo programy telewizyjne Raw i SmackDown oraz pay-per-view odbywały się w WWE Performance Center w Orlando w stanie Floryda. Ograniczona liczba stażystów Performance Center oraz przyjaciół i członków rodzin wrestlerów została później wykorzystana jako publiczność na żywo. Pod koniec sierpnia programy WWE na Raw i SmackDown zostały przeniesione do bezpiecznej biologicznie bańki zwanej WWE ThunderDome, która odbywała się w Amway Center w Orlando. Wybrana publiczność na żywo nie była już wykorzystywana, ponieważ bańka pozwalała fanom uczestniczyć w wydarzeniach praktycznie za darmo i być widzianymi na prawie 1000 tablicach LED na arenie. Dodatkowo ThunderDome wykorzystał różne efekty specjalne, aby jeszcze bardziej wzmocnić wejścia wrestlerów, a dźwięk z areny został zmiksowany z chantami wirtualnych fanów.
Hell in a Cell miało pierwotnie odbyć się 1 listopada, ale zostało przeniesione na 25 października. Ta zmiana została podobno dokonana, gdy początkowa umowa rezydencyjna WWE z Amway Center wygasała 31 października.Zmiana daty wydarzenia została dokonana, zanim WWE przedłużyło ich umowę na pobyt do 24 listopada.
Rywalizacje.
Na Clash of Champions, Roman Reigns pokonał Jeya Uso i obronił Universal Championship po tym, jak kontuzjowany brat Jeya, Jimmy Uso, rzucił ręcznik, aby powstrzymać Reignsa przed wielokrotnym atakiem na Jeya i zmuszeniem go do uznania Reignsa za wodza plemiennego rodziny Anoa'i. Chociaż Jey odmówił, Jimmy niechętnie uznał Reignsa za wodza plemiennego po walce. Na następnym "SmackDown", odbyła się uroczystość, by ukoronować panowanie Reignsa na wodza plemiennego. Reigns jednak odmówił nazwania go takim, ponieważ Jey nie uznał go, a Reigns zawołał Jeya na rozmowę. Po tym, jak Jey nadal spoglądał na Universal Championship, Reigns dał Jeyowi kolejną szansę na tytuł podczas Hell in a Cell. Jey zaakceptował wyzwnie. Walka została potwierdzona jako Hell in a Cell match następnego dnia. W następnym tygodniu, Reigns stwierdził, że chciałby usłyszeć, jak Jey mówi „I Quit”, zmieniając stypulację na Hell In A Cell „I Quit” match. 23 października, po tym, jak Uso oszukał Reignsa, co spowodowało, że Jey zaatakował Reignsa, Reigns oświadczył, że po tym, jak sprawi, by Jey powiedział „I quit”, Jey i Jimmy będą musieli przyjąć rozkazy i uznać Reignsa za wodza plemienia lub Usos i ich najbliższa rodzina zostaną wygnani z rodziny Anoa'i.
Na SummerSlam, Drew McIntyre pokonał Randy’ego Ortona, i obronił WWE Championship. Orton wywalczył sobie rewanż o tytuł na Clash of Champions, gdzie McIntyre zachował tytuł po raz kolejny, tym razem w Ambulance Matchu. Podczas tej walki kilka legend, które Orton zaatakował w ciągu ostatnich kilku miesięcy, powróciło, by zemścić się na Ortonie, w tym Big Show, Christian, Shawn Michaels i Ric Flair, który kierował karetką. Chociaż McIntyre świętował z legendami na następnym "Raw", Orton zaatakował wszystkie legendy na backstage’u w ich prywatnym salonie przed końcem odcinka. W następnym tygodniu Orton wyzwał McIntyre’a na pojedynek Hell in a Cell o tytuł, który McIntyre zaakceptował.
Na Payback, Bayley i Sasha Banks przegrały WWE Women’s Tag Team Championship. Na kolejnym SmackDown nie udało im się odzyskać tytułów. Po walce Bayley brutalnie potraktowała Sashę Banks, tym samym ta druga przeszła face turn. Po tym, jak Bayley zachowała swoje mistrzostwo kobiet na SmackDown przez dyskwalifikację na Clash of Champions, pojawiła się Banks i zaatakowała Bayley stalowym krzesłem. Na kolejnym SmackDown, Banks rzuciła wyzwanie Bayley o tytuł w następnym odcinku. Banks wygrała kolejną walkę przez dyskwalifikację po tym, jak Bayley zaatakowała ją stalowym krzesłem. W segmencie na backstage’u Banks wyzwała Bayley na kolejną walkę o SmackDown Women’s Championship na Hell in a Cell w tytułowej strukturze, co zostało potwierdzone następnego dnia.
W maju, Jeff Hardy brał udział w rywalizacji z Sheamusem, podczas której ten ostatni próbował wykorzystać przeszłe problemy Hardy’ego z alkoholem. Podczas odcinka 29 maja na odcinku SmackDown, Sheamus wrobił Hardy’ego, który został aresztowany po tym, jak rzekomo wjechał swoim samochodem w Eliasa będąc pod wpływem. To również wykluczyło Eliasa z akcji na pięć miesięcy. Hardy i Elias zostali później przeniesieni do Raw podczas draftu 2020. 12 października na odcinku Raw, gdzie Elias wrócił i zaatakował Hardy’ego, kosztując go walkę, wierząc, że Hardy nie został wrobiony i faktycznie uderzył go swoim samochodem. W następnym tygodniu, po segmencie muzycznym Eliasa, Hardy (przebrany za jednego z członków zespołu Eliasa) próbował zaatakować Eliasa, któremu udało się uciec. W wywiadzie za kulisami Elias wyzwał Hardy’ego na oficjalny pojedynek singlowy podczas Hell in a Cell.
Na początku września, The Miz i John Morrison próbowali ukraść kontrakt Money in the Bank Otisa, który wygrał na gali Money in the Bank w maju, ale nie udało im się to wielokrotnie. Miz następnie przekonał kierownictwo do wymiany dziewczyny Otisa, Mandy Rose na Raw, jako sposobu na „pomoc Otisowi”, aby mógł skupić się na wykorzystaniu kontraktu, jednak po zniewagach, Otis zaatakował Miza i Morrisona. Następnie Miz zagroził, że złoży pozew przeciwko Otisowi, jeśli nie zrezygnuje z kontraktu Money in the Bank. Otis, wspierany przez swojego kolegę z zespołu tag team Heavy Machinery, Tuckera, oświadczył, że nie zrezygnuje z kontraktu. Podczas draftu 2020, Otis pozostał na SmackDown, podczas gdy Tucker, Miz i Morrison zostali przeniesieni na Raw. Pomimo tego, że został powołany do oddzielnych brandów proces w sprawie umowy Money in the Bank rozpoczął się 23 października na odcinku "SmackDown", a sędzią był legenda WWE John „Bradshaw” Layfield (JBL). Po rozprawie JBL początkowo orzekł na korzyść Otisa, jednak Miz dostarczył dowody w ostatniej chwili (przekupstwo), w związku z czym JBL zmienił swoje orzeczenie na korzyść Miza i nakazał, aby Otis bronił jego kontraktu Money in the Bank przeciwko Mizowi na Hell In A Cell.

</doc>
<doc id="4987114" url="https://pl.wikipedia.org/wiki?curid=4987114" title="Jake Auchincloss">
Jake Auchincloss

Jake Auchincloss właściwie Jacob Daniel Auchincloss (ur. 29 stycznia 1988 w Newton) – amerykański polityk, w latach 2013-2014 członek Partii Republikańskiej, wcześniej i ponownie od 2015 członek Partii Demokratycznej.
Działalność polityczna.
Od 3 stycznia 2021 jest przedstawicielem 4. okręgu wyborczego w stanie Massachusetts w Izbie Reprezentantów Stanów Zjednoczonych.

</doc>
<doc id="4987117" url="https://pl.wikipedia.org/wiki?curid=4987117" title="Greg Whittington">
Greg Whittington

 
Greg Whittington (ur. 7 lutego 1993 w Columbii) – amerykański koszykarz, występujący na pozycji silnego skrzydłowego, aktualnie zawodnik Lokomotiwu Kubań.
W 2015 reprezentował Miami Heat, podczas rozgrywek letniej ligi NBA.
8 kwietnia 2021 opuścił klub Denver Nuggets. 30 czerwca 2021 dołączył do rosyjskiego Lokomotiwu Kubań.

</doc>
<doc id="4987128" url="https://pl.wikipedia.org/wiki?curid=4987128" title="Tamara Obrovac">
Tamara Obrovac

Tamara Obrovac (ur. 1 kwietnia 1968 roku w Puli) – chorwacka wokalistka jazzowa, flecistka, autorka tekstów i kompozytorka. Reprezentantka współczesnego nurtu jazzowego inspirowanego muzyką etniczną i tradycyjną oraz dialektologią regionu pochodzenia jakim jest chorwackie wybrzeże Istrii.
Tamara Obrovac i jej muzyka.
Kompozytorka, piosenkarka i flecistka Tamara Obrovac z chorwackiego miasta Pula, jej etnicznie inspirowany współczesny jazz śródziemnomorski jest tworzony pod wpływem szczególnych tradycji muzycznych i dialektalnych jej ojczyzny, chorwackiego regionu przybrzeżnego Istrii. Pisze teksty w lokalnych dialektach pochodzenia słowiańskiego i romańskiego oraz śpiewa w innych starożytnych i zagrożonych istryjskich dialektach. Oprócz międzynarodowej działalności koncertowej komponuje muzykę teatralną i filmową. Za swoją twórczość otrzymała wiele nagród, w tym 8 chorwackich narodowych nagród dyskograficznych Porin (chorwacka Grammy).
Głównym jej zespołem jest międzynarodowa grupa Transhistria Ensemble (Histria to starożytna nazwa Istrii) w kwartecie łączy elementy jazzu, muzyki istryjskiej i śródziemnomorskiej oraz wiele elementów muzyki współczesnej, a jej muzyka wykracza poza czas i granice geograficzne, stając się tym samym uniwersalnym przesłaniem artystycznym. Stworzyła własną, niepowtarzalną ekspresję muzyczną.
Stała się znana ze swoich wysoce estetycznych występów, a jej interpretacje przepełnione są spontanicznością, pomysłową improwizacją, swobodą, humorem i umiejętnością porozumiewania się z publicznością, a głos Tamary Obrovac, gdy śpiewa teksty, jak i gdy improwizuje, stając się w ten sposób dodatkowym instrumentem.
Międzynarodowe uznanie przyniosła jej także nominacja do BBC Radio 3 World Music Awards 2004 (European Music and Audience Award).
Zespoły.
"Transhistria Ensemble".
Muzyka zespołu Tamara International Transhistria Ensemble to połączenie jazzu z elementami istryjskiej i śródziemnomorskiej muzyki ludowej oraz wieloma elementami muzyki współczesnej. Sukces tego połączenia jest z pewnością zasługą niesamowicie dopracowanego wyczucia melodii Istrii i dialektu Tamary Obrovac w połączeniu z jazzowym rzemiosłem, ale także artystycznej ekspresji tej grupy czołowych muzyków, która nie opiera się na istniejących jazzowych kliszach, ale na ich wyostrzonym wyczuciu każdej kompozycji.
"Tamara Obrovac Quartet".
Quartet to jedna z najstarszych formacji Tamary, z którą 20 lat temu po raz pierwszy zaprezentowała nowy sposób myślenia i komponowania, gdzie połączyła inspiracje z lokalnym, istryjskim duchem muzyki i dialektu z uniwersalną ekspresją jazzową. W 1998 roku Quartet wydał drugi album Tamary „Ulika”, nazwany na cześć babci Tamary i od tego czasu kwartet występuje w niezmienionym składzie: Tamara Obrovac (głos, kompozytor), Matija Dedić (fortepian), Krunoslav Levačić (perkusja) i Žiga Golob (kontrabas). Po kilku latach przerwy ponowne połączenie kwartetu (lato 2011) ożywiło nową twórczość i inny sposób interpretacji utworów z płyty „Ulika”.
"TransAdriatic Quartet".
W tym nowym projekcie Tamara Obrovac po raz kolejny dała wyjątkową koncepcję muzyczną, która z powodzeniem przenosi połączenie jazzu i muzyki tradycyjnej na muzykę współczesności. Pozostając wierna swojej ekspresji, w której łączy tradycję Istrii ze współczesnym jazzem, Tamara Obrovac prezentuje nowe kompozycje napisane specjalnie dla tej nowej formacji muzycznej. Nowe kompozycje zostały zaprezentowane na serii koncertów w Słowenii i Chorwacji przez nową formację muzyków, w której oprócz jej wieloletniego współpracownika Krunoslava Levačicia grającego na perkusji, dołącza do niej również dwóch wielkich włoskich muzyków; Stefano Battaglia na fortepianie i Salvatore Maiore na kontrabasie.

</doc>
<doc id="4987131" url="https://pl.wikipedia.org/wiki?curid=4987131" title="Wybory parlamentarne w Holandii w 1971 roku">
Wybory parlamentarne w Holandii w 1971 roku

Wybory parlamentarne w Holandii w 1971 roku zostały przeprowadzone 28 kwietnia 1971 r. W ich wyniku Holendrzy wybrali 150 posłów do Tweede Kamer, niższej izby Stanów Generalnych. Frekwencja wyborcza wyniosła 79,12%. Wybory zakończyły się zwycięstwem Partii Pracy, a na stanowisko premiera został powołany Barend Biesheuvel.
Bibliografia.
Tweede Kamer 28 april 1971

</doc>
<doc id="4987132" url="https://pl.wikipedia.org/wiki?curid=4987132" title="Futbalový štadión Rožňava">
Futbalový štadión Rožňava

Futbalový štadión Rožňava – stadion piłkarski w Rożniawie, na Słowacji. Obiekt może pomieścić 1500 widzów. Swoje spotkania rozgrywają na nim piłkarze klubu MFK Rožňava.

</doc>
<doc id="4987143" url="https://pl.wikipedia.org/wiki?curid=4987143" title="Cori Bush">
Cori Bush

Cori Bush (ur. 21 lipca 1976 w Saint Louis) – amerykańska polityk, członek Partii Demokratycznej.
Działalność polityczna.
Od 3 stycznia 2021 jest przedstawicielką 1. okręgu wyborczego w stanie Missouri w Izbie Reprezentantów Stanów Zjednoczonych.

</doc>
<doc id="4987146" url="https://pl.wikipedia.org/wiki?curid=4987146" title="Wybory parlamentarne w Holandii w 1972 roku">
Wybory parlamentarne w Holandii w 1972 roku

Wybory parlamentarne w Holandii w 1972 roku zostały przeprowadzone 29 listopada 1972 r. W ich wyniku Holendrzy wybrali 150 posłów do Tweede Kamer, niższej izby Stanów Generalnych. Frekwencja wyborcza wyniosła 83,51%. Wybory zakończyły się ponownym zwycięstwem Partii Pracy, a na stanowisku premiera pozostał Barend Biesheuvel. Jego gabinet upadł jednak w 1973 r., a nowym premierem został Joop den Uyl.
Bibliografia.
Tweede Kamer 29 november 1972

</doc>
<doc id="4987153" url="https://pl.wikipedia.org/wiki?curid=4987153" title="KaiOS">
KaiOS

KaiOS – mobilny system operacyjny rozwijany przez przedsiębiorstwo KaiOS Technologies (Hong Kong) Limited. Stanowi pochodną projektu Firefox OS.
Pierwsza wersja systemu została wydana w 2017 roku.
Wśród zalet systemu wymienia się niskie wymagania sprzętowe, zwłaszcza w zakresie pamięci operacyjnej, przy jednoczesnej obsłudze różnych aplikacji. System zapewnia współpracę z 4G LTE, GPS i Wi-Fi, a przeznaczone na tę platformę aplikacje funkcjonują w oparciu o HTML5, co pozwala ograniczyć wykorzystanie zasobów sprzętowych i baterii.
Jest trzecim pod względem popularności mobilnym systemem operacyjnym. Pod jego kontrolą działa ponad 100 mln urządzeń na całym świecie.
W marcu 2020 Mozilla i KaiOS Technologies ogłosiły współpracę w celu zaktualizowania wersji silnika przeglądarkowego Gecko. Ta zmiana pozwoli nadrobić cztery lata poprawek bezpieczeństwa i wydajności oraz wzbogaci KaiOS o nowe funkcje, w tym TLS 1.3, WebAssembly, WebGL 2.0, PWA, nowe kodeki wideo, takie jak WebP, AV1 oraz nowoczesne funkcje JavaScript i kaskadowych arkuszów stylów.
Urządzenia.
Telefony z preinstalowanym systemem:

</doc>
<doc id="4987162" url="https://pl.wikipedia.org/wiki?curid=4987162" title="Matthew Pritchard">
Matthew Pritchard

Pritchard, właściwie Mathew Pryderi Pritchard (ur. 30 marca 1973 w Cardiff) – walijski aktor i osobowość telewizyjna. Był jedną z czterech głównych postaci emitowanego w MTV brytyjskiego programu telewizyjnego "Dirty Sanchez" oraz serialu komediowego "Jaja ze stali".

</doc>
<doc id="4987164" url="https://pl.wikipedia.org/wiki?curid=4987164" title="Załupa Świerza">
Załupa Świerza

Załupa Świerza – duża załupa na wschodniej ścianie Mięguszowieckiego Szczytu w Tatrach Polskich. Odgałęzia się na środku ściany od depresji opadającej z Mięguszowieckiej Szczerbinki i biegnie w prawo, prosto i bardzo stromo do Wyżniego Siodełka na Mięguszowieckim Filarze. Załupa ma długość około 200 m, a jej szerokość w najszerszym miejscu dochodzi do kilkunastu metrów.
Nazwa załupy upamiętnia taternika Mieczysława Świerza, który jako pierwszy wraz z Janem Humpolą przeszedł załupą 22 września 1921 r. Prowadząca nią droga wspinaczkowa to "Droga Świerza". Zaczyna się na Dolnym Tarasie powyżej Bańdziocha, kończy na Mięguszowieckim Szczycie. Obecnie ma kilka wariantów. Najłatwiejszy to III, miejscami IV lub V- w skali tatrzańskiej. Czas przejścia 3 godz. (latem w dobrych warunkach).
Załupa Świerza, depresja opadająca z Mięguszowieckiej Szczerbinki i Mięguszowiecki Filar wyznaczają część wschodniej ściany Mięguszowieckiego Szczytu, na której taternicy rzadko bywają. Przecina ją tylko jedna "Prawa droga Mączki" (V+, A1). Władysław Cywiński pisze: "Gdyby toto stało bliżej, dróg w górnej “kratce” byłoby kilkanaście".

</doc>
<doc id="4987166" url="https://pl.wikipedia.org/wiki?curid=4987166" title="Wygonoszcza">
Wygonoszcza

Wygonoszcza (, "Wyhanaszczy"; , "Wygonoszczi") – wieś na Białorusi, w obwodzie brzeskim, w rejonie iwacewickim, w sielsowiecie Telechany, nad Kanałem Ogińskiego.
W miejscowości działa parafia prawosławna pw. Opieki Matki Bożej.
Warunki naturalne.
Wygonoszcza położone są wśród lasów i bagien, przy granicy Rezerwatu Krajobrazowego „Wygonowskie”. Kilka kilometrów na północ od wsi znajduje się jedno z największych jezior Białorusi – Jezioro Wygonowskie.
Historia.
Wieś istniała już w połowie XVI w.
Właścicielem wsi był hetman wielki litewski Michał Kazimierz Ogiński, który w 1785 ufundował tu cerkiew unicką pw. Opieki NMP (po zaborach już w 1795 przejęta przez prawosławnych). W wyniku III rozbioru Rzeczypospolitej Wygonoszcza znalazły się w Imperium Rosyjskim. W XIX wieku położone były w guberni mińskiej, w powiecie pińskim.
W dwudziestoleciu międzywojennym miejscowość leżała w Polsce, w województwie poleskim, w powiecie kosowskim/iwacewickim, w gminie Telechany. Po II wojnie światowej w granicach Związku Radzieckiego. Od 1991 w niepodległej Białorusi.

</doc>
<doc id="4987169" url="https://pl.wikipedia.org/wiki?curid=4987169" title="Cecilia Heikkilä">
Cecilia Heikkilä

Cecilia Heikkilä – szwedzka ilustratorka i autorka książek. 
W Polsce w Wydawnictwie Zakamarki w 2020 roku ukazała się książka z ilustracjami Cecilli zatytułowana Jak ratowaliśmy Wigilię autorstwa Ellen Karlsson w tłumaczeniu Anny Czernow.

</doc>
<doc id="4987171" url="https://pl.wikipedia.org/wiki?curid=4987171" title="Hliniszcze (obwód brzeski)">
Hliniszcze (obwód brzeski)

Hliniszcze (; ) – wieś na Białorusi, w obwodzie brzeskim, w rejonie iwacewickim, w sielsowiecie Telechany.
W dwudziestoleciu międzywojennym folwark leżący w Polsce, w województwie poleskim, w powiecie kosowskim/iwacewickim, w gminie Telechany. Po II wojnie światowej w granicach Związku Radzieckiego. Od 1991 w niepodległej Białorusi.

</doc>
<doc id="4987173" url="https://pl.wikipedia.org/wiki?curid=4987173" title="Vampyr (gra komputerowa)">
Vampyr (gra komputerowa)

Vampyr – fabularna gra akcji wyprodukowana przez Dontnod Entertainment i publikowana przez . Ukazała się na platformach Playstation 4, Microsoft Windows oraz Xbox One 5 czerwca 2018, a na Nintendo Switch 29 października 2019 roku. Osadzona w XX-wiecznym Londynie fabuła opowiada o losach Jonathana Reida, doktora, który w niewyjaśnionych okolicznościach zostaje przemieniony w krwiopijcę. Zawieszony pomiędzy przysięgą Hipokratesa, a zwierzęcą naturą doktor, próbuje rozwikłać tajemnicę choroby dziesiątkującej mieszkańców stolicy Wielkiej Brytanii.
Rozgrywka jest liniowa, z rozbudowanym systemem walki. Pojedynki z bossami przeplatają się z ulicznymi walkami z mniej wymagającymi przeciwnikami. Kwestia zabijania cywili została pozostawiona w rękach graczy, zabijanie ich nie jest wymagane do ukończenia gry. Wybór opcji dialogowych podczas konwersacji z mieszkańcami Londynu może odblokować misje poboczne oraz umożliwia zdobycie dodatkowych informacji, które czynią potencjalną ofiarę wydajniejszą. Wypita krew pozwala zwiększać poziom doświadczenia głównej postaci oraz ulepszać ją. Do walki w „Vampyrze” można wykorzystać broń lub nadnaturalne zdolności Jonathana. Miejscem akcji gry jest półotwarty świat Londynu, podzielony na 4 dzielnice: Szpital Pembroke, Whitechapel, Doki oraz West-End. Stan zdrowotny każdej z nich uzależniony jest od indywidualnych decyzji gracza.
Deweloperzy wykreowali klimat oraz fabułę Vampyra odbywając regularne wizyty w Londynie oraz konsultując wiedzę ze źródłami historycznymi i dokumentami. Oprawa wizualna została wykonana w oparciu o faktyczne miejsca oraz wykreowane na potrzeby produkcji fikcyjne lokacje. Za soundtrack do gry odpowiedzialny jest Olivier Deriviere. Gra nie spotkała się z jednomyślnym odbiorem krytyków, doceniona została jej mechanika, ustawienia, wykreowanie postaci oraz voice acting. Na niekorzyść tytułu przemawiają system walki, całokształt narracji, problemy techniczne, system wolnych wyborów gracza oraz animacje. Gra została sprzedana w milionie egzemplarzy w mniej niż 10 miesięcy.
Rozgrywka.
„Vampyr” jest grą typu action/role-playing z widokiem w 3 osobie. Gracz kontroluje Jonathana E. Reida, doktora, który został przemieniony w wampira i którego pragnienie krwi wymusza na nim zabijanie niewinnych osób. Aby przetrwać musi pogłębiać swoją wiedzę, zmienić dotychczasowe nawyki, kolekcjonować wskazówki oraz rozwijać relacje z 60 mieszkańcami Londynu, których życie uzależnione jest od jego decyzji. Akcja „Vampyra” ograniczona jest do czterech dzielnic: Whitechapel, Pomebroke, doków oraz West- End. Przylegające do siebie budynki oddzielające poszczególne dzielnice sprawiają fikcyjne wrażenie półotwartego świata. Postać Jonathana Reida możemy rozwijać. Służy do tego drzewko umiejętności, które możemy ulepszać za pomocą zdobytych punktów doświadczenia. Aby zwiększyć ich ilość, wystarczy rozwiązywać śledztwa lub żywić się mieszkańcami Londynu. Pożywianie się krwią ludzką zapewnia odblokowanie unikalnych, wampirzych mocy. Zdolności dzielą się na dwie grupy: pasywne i aktywne. Umiejętności aktywne umożliwiają obronę, atakowanie oraz leczenie podczas starć, zaś umiejętności pasywne rozwijają ilość zdrowia postaci, wytrzymałość, licznik krwi, jej absorpcję, siłę gryzienia, szybkość regeneracji oraz liczebność ekwipunku. W zależności od poziomu doświadczenia postaci, gra dostosowuje swoje zakończenie. Wraz z przebiegiem fabuły, gracz zostanie postawiony przed ostateczną decyzją dotyczącą każdego z filarów dzielnic. Dzięki rozbudowanemu systemowi wyborów, możliwe jest bezpośrednie odczuwanie ich konsekwencji na losy miasta. Gra posiada 4 zakończenia, które uwarunkowane są wyborami dokonywanymi przez gracza. Istnieje możliwość przejścia gry bez zabijania niewinnych cywili, jednakże wtedy poziom doświadczenia postaci rośnie bardzo powoli, analogiczne, można doprowadzić do śmierci wszystkich mieszkańców miasta, co poskutkuje otrzymaniem statusu wroga. Każdy z mieszkańców Londynu ma własną przeszłość, relacje z sąsiadami oraz codzienną rutynę. Bliższe poznanie z nimi jest konieczne do uzyskania największej ilości punktów. Jednocześnie poprzez przybliżenie ich historii graczowi oraz budowanie z nimi relacji, gra oddziałuje nie tylko na strukturę wewnętrzną rozgrywki, ale również na psychologię gracza. Odczytywanie myśli postaci, na moment przed ich śmiercią, także ma ogromny wpływ na moralność konsumentów.
Jonathan posiada wiele zdolność m.in. przemiany innych w wampiry, a także nie może przekraczać progów domostw bez zaproszenia. Reid posiada również zdolność czytania w myślach oraz podsłuchiwania rozmów z oddali. W grze istnieje specjalna umiejętność hipnozy, która pozwala zapanować nad przyszłymi ofiarami, umożliwia prowadzenie ich w odludne miejsca, gdzie nikt nie przeszkodzi w akcie pożywiania. Hipnoza pozwala również na uzyskanie istotnych informacji o mieszkańcach. Jonathan na specjalnym stole do tworzenia, znajdującym się w każdej z kryjówek, może wykonywać dla chorych mieszkańców leki, których podanie zwiększa ich zdrowotność, tym samym poziom doświadczenia i ilość krwi, którą dostaniemy po ich spożyciu. Aby wykryć, gdzie znajduje się mieszkaniec oraz jaki jest jego poziom odporności należy użyć wampirzych zmysłów. Pomagają one także zlokalizować ślady krwi. Każda z 4 dzielnic posiada własny status zdrowotny, od którego zależy ilość pojawiających się w niej przeciwników. Jest on liczony na podstawie średniej zdrowia mieszkańców. Konsekwencją zabijania mieszkańców, oprócz dodatkowego doświadczenia jest także spadek zdrowotności dzielnic. Gdy na danym obszarze zostanie zabita większość mieszkańców, status dzielnicy zmieni się na wrogi, co zwiększy trudność przemieszczania się po mapie. Do lepszej nawigacji po mieście służy wbudowana minimapa, na której, można zostawiać własne znaczniki. Po mieście rozrzucone są także różne obiekty kolekcjonerskie.
W walce Jonathan może stosować broń białą np. piłę oraz palną, w tym m.in. rewolwer Webley’a. Wykorzystując kombinację 3 uderzeń, uniki oraz parowanie ciosów, Reid może walczyć z różnymi przeciwnikami: Ekonami (wampirami arystokratycznego pochodzenia), skalami (wampirami z kanałów), vulkodami (wampirami przypominającymi zachowaniem i wyglądem wilkołaki), nemrodami (wampirami, zwalczającymi swój gatunek) oraz ze stróżami Priwen, łowcami wampirów. Od czasu do czasu w grze pojawiają się bossowie.
Reid może opanować, za pomocą drzewka umiejętności, dodatkowe, wampirze moce. Możliwe jest także ulepszanie broni ręcznej, po odnalezieniu niezbędnych do tego materiałów. Podczas używania wampirycznych mocy w walce, pasek krwi postaci wyczerpuje się, co zmusza Reida do pożywiania się szczurami, przeciwnikami lub cywilami. Dzięki witalności zdobytej po zabiciu istoty ludzkiej, może on opanować umiejętność gotowania krwi wrogów, rzucania krwawą włócznią lub bombami mgłowymi. Może także kontrolować cienie bądź stać się niewidzialnym. Aby zregenerować obrażenia otrzymane w trakcie walki należy zażyć odpowiednie lekarstwo, skorzystać z wampirycznej mocy lub przespać się w kryjówce. Ostatnie działanie powoduje jednak postęp chorób nieuleczonych do tej pory w dzielnicach.
Produkcja.
Na początku, w procesie produkcji uczestniczyło 60 osób, później ekipa została powiększona do ok. 80. Wiele z nich brało udział we wcześniejszym projekcie Dontnod Entertainment’s „Life Is Strange”. Początkowo rozważano umieszczenie głównej linii fabularnej w latach 50. w Ameryce. Gdy do projektu dołączył narrative director – Stéphane Beauverger plany uległy zmianie. Fabuła została zamieszczona w Londynie w 1918 roku, w czasie epidemii hiszpanki. Na podstawie obrazów Phila Hale’a skonkretyzowano obraz gry oraz jej atmosferę. Wytwórnia Dondot opierała koncepty graficzne na prawdziwym planie Londynu, robiąc zdjęcia ulicom oraz obiektom. Miasto uległo jednak ogromnej przebudowie, dlatego też wygląd Whitechapel, londyńskich doków oraz dzielnicy Isle of Dogs konsultowano z historykami. Źródła literackie „” dostarczyły geograficznego i antropologicznego wglądu, natomiast z telewizyjnych seriali „Casualty 1900s” oraz „The Knick” zaczerpnięto informacje medyczne. Do użyczenia głosu głównemu bohaterowi, Jonathanowi Riedowi zatrudniono Anthony’ego Howella. Postaci i dialogi zostały opracowane i napisane przez dwóch francuskich pisarzy, a następnie przetłumaczone przez dwóch native speakerów. Podczas produkcji, wytwórnia, pomimo głosów sprzeciwu, zdecydowała się na wykorzystanie wyłącznie aktorów brytyjskiego pochodzenia. Do wykreowania otoczenia oraz realiów wykorzystywano autentyczne oraz fikcyjne materiały, co zaowocowało efektem uchroni. Źródła te pomogły również w wizualizacji fotorealistycznego oświetlenia stworzonego na silniku Unreal Engine 4. Motorykę postaci opracowano na technologii przechwytywania ruchu (motion capture). W sierpniu 2016 przezwyciężono główne przeszkody systemowe Xbox One, z zapewnieniem, że pomimo wad sprzętowych, gra ukaże się w pełnej, maksymalnie wydajnej wersji. Studio Dontod zdecydowało się na umieszczenie wyłącznie jednego miejsca zapisu w grze. Miało to wzmocnić decyzyjny charakter rozgrywki, uniemożliwiało tworzenia dodatkowych zapisów i powtarzania wyborów kluczowych dla fabuły.
Podkład muzyczny miał na celu pełne oddanie dualnego charakteru Jonathana oraz jego dylematów moralnych. Olivier Deriviere został zatrudniony jako kompozytor sprawujący pieczę nad produkcją. Opracowany przez niego soundtrack oparty na muzyce industrialne odzwierciedla osamotnienie oraz wewnętrzną walkę głównego bohatera. Eric-Maria Couturier zagrał na wiolonczeli, której dźwięki przechodziły od strony emocjonalnej, uczuciowej do wręcz brutalnej, bestialskiej. Użyto również fletu basowego, pianina, kontrabasu oraz cymbałów (wybrany ze względu na skojarzenia z XX w. Londynem), każdy z instrumentów służył pogłębieniu konkretnych emocji i odczuć bohatera podczas historii. Deriviere wykorzystał również chór, który odnajdywał jako przygniatającą głównego bohatera siłę. Chór w zestawieniu z akompaniamentem muzyki industrialnej został połączony w końcowej fazie produkcji. Soundtrack gry został wypuszczony 3 maja 2018 roku na serwisie internetowym Bandcamp i zamieszczony na platformach cyfrowych w dniu wydania gry. „Vampyr” został dopuszczony do wydania w maju 2018 roku.
Wydanie.
Początkowa data premiery gry została wyznaczona na listopad 2017. Z powodu problemów technicznych zdecydowano się przesunąć premierę na wiosnę 2018. Ostatecznie gra ukazała się 5 czerwca na platformach: Windows, Playstation 4 oraz Xbox One. Do wersji przedpremierowej została dołączona dodatkowa zawartość pt. „The Hunters Heirlooms”. W wersji przedpremierowej na rynku europejskim oraz australijskim zamieszczony został również pełny soundtrack gry.
W maju 2018 Dontnod potwierdził, że „Vampyr”, nie będzie korzystał z technologii Denuvo Anti-Tamper, krytykowanej jako wadliwe, obciążające komputery oprogramowanie. Oficjalny zwiastun gry, poprzedzający wydanie, ukazał się 1 czerwca 2018 roku. Dwa nowe poziomy trudności: łatwy i trudny, zostały dodane do gry 26 września 2018. „Vampyr” został dołączony do Xbox Game Pass, bazującej na systemie subskrypcji usługi Xbox One games, 28 marca 2019 roku. Wersja gry na platformę Nintendo Switch ukazała się 29 października 2019 roku.
Sprzedaż i osiągnięcia.
Focus Home Interactive uważało, że Vampyr odniesie sukces przy sprzedaży miliona egzemplarzy, połowa z nich wynagrodziłaby koszty realizacji, druga przyniosłaby czysty zysk. W Wielkiej Brytanii, Niemczech i Francji uzyskała tytuł najlepiej sprzedającej się produkcji. We Włoszech zajęła 2. miejsce (za Fifą 18). Vampyr sprzedał się w 450 tysiącach kopii w miesiąc po premierze, przyczyniając się do ponad dwudziestoprocentowego wzrostu przychodów wydawcy w pierwszym kwartale 2018 roku. W październiku tamtego roku, wydawca wymienił Vampyra jako kluczowy czynnik wpływający na przychody w wysokości 44,3 mln euro w drugim kwartale. Do kwietnia 2019 roku, Vampyr sprzedał się w nakładzie miliona egzemplarzy, sprzedaż ta przyczyniła się wzrostu przychodów firmy Dontnod o 22,1%, co odpowiada wzrostowi o 10,5mln euro w porównaniu z poprzednim rokiem podatkowym.
Na Vampyr otrzymał nagrodę „Best of E3” GamesRadar+oraz został nominowany do nagród „Unreal Undergod” GamesBeat’s oraz „Best RPG” Game Critics Awards. Gra została później nominowana w kategoriach: „Best Console Game”, „Best Screenplay”, „Best Soundtrack” na festiwalu Ping Awards 2018. Nominację w kategorii „Best Role-Playing Game” otrzymała również na Titanium Awards. Udało jej się wygrać „Game, Original Role Playing” podczas NAVGTR Awards, gdzie miała także nominacje w dwóch innych kategoriach: „Original Dramatic Score, New IP” oraz „Use of Sound, New IP”
Recenzje.
„Vampyr” w oczach odbiorców jest grą przeciętną lub mieszaną, co ukazuje portal gamingowy Metacritic. Na platformie steam gra utrzymuje się jako „w większości pozytywna”, 74% ankietowanych wystawiło jej pozytywną ocenę. Według serwisu GRYonline.pl, średnia ocena wersji komputerowej wynosi 6,2/10; PS4 – 5,5/10; Xbox One – 5,4/10; Switch – 3,0/10.
Oceny zagranicznych serwisów recenzenckich.
Emma Schaefer z EGM zauważyła, że największą zaletą produktu są dylematy moralne i dualna natura Jonathana Reida, pozostałe postacie, nawet te najmniej znaczące są również ważne dla fabuły. Matt Utley z Game Revolution wychwalał klimat, odmienny wygląd każdej z dzielnic oraz system walki. Piszący dla GameSpot, Justin Clark był pod wrażeniem wpływu decyzji gracza na ciąg fabularny, co określił mianem „empowering”. Skomentował także fascynujące charakteryzacje, wyśmienitą oprawę oraz urzekający voice acting. GamesRadar+'s Leon Hurley, jak Schaefer, postrzegał mechanikę moralności Jonathana jako zniewalający element rozgrywki, dobrze zrealizowany i integralny. Pochwalił również klimat wiktoriańskiego Londynu. Andy Kelly z PC Gamer czerpał przyjemność z historii I z mechaniki mieszkańców, mając nadzieję, że więcej produkcji będzie korzystało z tego typu rozwiązań. Nazwał narrację dialogową fascynującą, a otoczenie niezwykle atmosferycznym. Schaefer potępiła animacje za ich infantylny charakter, który nie pasuje do całokształtu. Dla Utley, "Vampyr" zawiódł jego oczekiwania w sposobie wykreowania bohaterów oraz decyzyjności gracza. Napotkał również na problem techniczne (długie ekrany wczytywania, niską rozdzielczość oraz spadki wydajności). Już zdenerwowany walką, Clark zauważył, że spadek liczby klatek na sekundę i częste ekrany ładowania jeszcze bardziej pogorszyły wrażenia z rozgrywki. Zwrócił również uwagę na pogorszenie jakości narracji w finalnym rozdziale. Hurley postrzegał system walki jako “w najlepszym razie funkcjonalny” i skarcił wagę odpowiedzialności małych decyzji za wielkie czyny, których skala została przez to umniejszona. Kelly'emu nie spodobały się monotonne, powtarzające się sekwencje walk, pomimo odmiennych sposobów jej prowadzenia, stały się jedynie męczącym rozproszeniem uwagi.
Oceny polskich serwisów recenzenckich.
Draug, pisząc dla serwisu GRYonline.pl skomentował grę jako "bolesne rozczarowanie". W jego opinii gra wyszła przeciętnie, historie mieszkańców są nieciekawe, niekiedy usypiające, a ich los nie ma znaczenia, ponieważ zdrowotność dzielnic sprowadza się jedynie do numerków. System walki uznaje za toporny, a przeciwników rozlokowanych w odległości mniej niż 100m jako męczący dodatek. Na korzyść gry działa klimatyczna oprawa wizualna oraz muzyczna. Draug pochwalił także kreacje głównego bohatera. Jeden z założycieli kanału TVGRY.pl, Jordan Dębowski, w swojej opinii na platformie GRYonline.pl wychwala rozlokowanie NPC-ów, dzięki któremu miasto podzielone jest na małe społeczności. Krytykuje pozostałe elementy produkcji: "słabe dialogi, glicze, fundamentalne błędy w konstrukcji świata, irytujące loadingi, miałka fabuła i frustrujący system walki". Michał Włodarczyk w swojej recenzji zamieszczonej na stronie ppe.pl pisze, że "Vampyr" jest w stanie zachwycić nawet najbardziej wymagających graczy. Za największą zaletę produktu uważa scenariusz. Jako drugą stronę medalu diagnozuje poziom trudności rozgrywki. Uważa, że zablokowano możliwość uzyskania szczęśliwego zakończenia graczom, którzy posiadają mniejsze umiejętności. Stwierdza, że poziom trudności gry powinien być dostosowywany indywidualnie przez gracza, względem jego preferencji. Paweł Pochowski z gram.pl stwierdza, że "Vampyr" nie spełnia pokładanych w nim nadziei. Zauważa, że wykreowany przez twórców świat jest jednocześnie wadą, jak i zaletą produktu. Paweł zwraca uwagę na wizualną oprawę gry, na klimatyczny, atmosferyczny krajobraz miasta, chwaląc go. Z drugiej strony komentuje także nielogiczny aspekt miasta, miasta, w którym mieszkańcy pomimo epidemii i czyhającego na nich zagrożenia, spokojnie spacerują po ulicach w oczekiwaniu na rozmowę z głównym bohaterem. Paweł stwierdza także, że większość wyborów w grze nie ma znaczenia, a strona techniczna produktu pozostawia wiele do życzenia. Artur Cnotalski, jeden z redaktorów magazynu Pixel komentuje "Vampyra" jako grę o "chodzeniu po zaułkach i poszukiwaniu ofiar". Zwraca uwagę nie tylko na niezwykle klimatyczne odwzorowanie rzeczywistych lokacji, ale również problematykę moralną, "brutalną istotę istnienia". Podobnie jak pozostali recenzenci dostrzega problemy natury wizualnej, jednakże stara się je wytłumaczyć przeciętnym budżetem produkcyjnym. Pomimo niedociągnięć, widowiskowa, wymagająca rozgrywka staje się "ucztą dla oka". Ninho, redaktor magazynu CD-Action, w swoim artykule określa grę jako wyjątkową. Zauważa, że rozgrywka jest tylko pretekstem do opowiedzenia dojrzałej, nielineralnej historii: "różnymi drogami możemy dojść do tego samego celu". Nazywa głównego bohatera nieoczywistym, wskazując na złożoną mechanikę decyzyjności oraz jego wewnętrzną przemianę. Jako mankamenty tytułu, Nihno wskazuje na denerwujący system walki oraz wyczuwalny, ograniczony budżet produktu.
Adaptacje filmowe.
W sierpniu 2018 roku stacja telewizyjna Fox 21 Television Studio ogłosiła nabycie praw autorskich do Vampyra. Podjęto próby realizacji serialowej ekranizacji historii. W projekt zaangażowało się również Wonderland Sound and Vision oraz DJ2 Entertainmen. Projekt reżyserował założyciel Wonderland Sound and Vision McG. Pełnił on również funkcję producenta wykonawczego wraz z Mary Violą, Corey’em Marshem, Dmitri’m Johnsonem, Stephanem Bugajem. Pierwszy odcinek serialu ukazał się w Internecie 10 kwietnia 2018 roku pod nazwą „”. Serial doczekał się 3 sezonów. Główną rolę odgrywa w nim Noah Cuoren.

</doc>
<doc id="4987175" url="https://pl.wikipedia.org/wiki?curid=4987175" title="Półki Ratowników">
Półki Ratowników

Półki Ratowników – kilka wąskich i trawiastych półek na wschodniej ścianie Mięguszowieckiego Szczytu w polskich Tatrach Wysokich. Dokładniej znajdują się one na wschodniej ścianie Mięguszowieckiej Baszty (niższego wierzchołka Mięguszowieckiego Szczytu) pomiędzy żlebem opadającym z Wyżniej Mięguszowieckiej Przełęczy a kazalniczką na filarze tworzącym lewe (patrząc od dołu) ograniczenie depresji opadającej z Mięguszowieckiej Szczerbinki. Półki Ratowników znajdują się w połowie wysokości wschodniej ściany i tworzą ciąg, w którym znajduje się 10-metrowej długości przerwa.
Autorem nazwy tej formacji skalnej jest Władysław Cywiński.
Drogi wspinaczkowe.
Przez Półki Ratowników przechodzi kilka dróg wspinaczkowych
Półki Ratowników stanowią także punkt startowy dla wielu innych dróg wspinaczkowych.

</doc>
<doc id="4987179" url="https://pl.wikipedia.org/wiki?curid=4987179" title="Ulica Stalowa we Wrocławiu">
Ulica Stalowa we Wrocławiu

Ulica Stalowa – ulica położona we Wrocławiu na osiedlu Gajowice, w dawnej dzielnicy Fabryczna. Ulica ma długości. Biegnie od ulicy Kruczej do torów kolejowych zamykających północny kraniec ulicy, którymi przebiegają linie kolejowe: LK 273, LK 274, LK 757, LK 760, LK 761. W początkowym i końcowym biegu ulicy znajdują się między innymi zachowane kamienice oraz inne budynki wpisane do gminnej ewidencji zabytków, w szczególności przy skrzyżowaniu z ulicą Grabiszyńską schron przeciwlotniczy dla ludności cywilnej z lat 1940-1941.
Historia.
Ulica przebiega przez obszar osiedla Gajowice, który został włączony do miasta w 1868 r. Biegła tu droga do dawnej wsi Grabiszyn (położonej ówcześnie wzdłuż dzisiejszej ulicy Grabiszyńskiej na odcinku od ulicy Bzowej do ulicy Klecińskiej), o której najstarszy zapis pochodzi z 1465 r., a we wzmiance z 1499 r. nazwana była drogą grabiszyńską. Za ulicę uznano ją w 1823 r. Przy południowym krańcu współczesnej ulicy Stalowej natomiast znajdowało się niegdyś tzw. Kwaśne Źródło – "Sauerbrunn", wzmiankowane już w 1806 r., a użytkowane rekreacyjnie do 1945 r. Znajdował się tu między innymi staw z wypożyczalnią łódek – Park przy Kwaśnym Źródle. Stosunkowo późno, na śladzie dawnej drogi gruntowej, wytyczono tu trzeci, ostatni odcinek ulicy Kruczej. Odcinek ulicy Stalowej, jako "Kopischstrasse", w rejonie ulicy Grabiszyńskiej, widoczny jest już na planie z 1901 r.
Zabudowa Gajowic w rejonie Stalowej, w części północnej, realizowana była dopiero w pierwszej połowie XX wieku. Powstały tu budynki, w tym kamienice czynszowe, w zabudowie pierzejowej. W pierwszej kolejności powstała zabudowa odcinka północnego od ulicy Grabiszyńskiej do torów kolejowych. W kolejnych latach nastąpiła zabudowa odcinka południowego od ulicy Kruczej do Kwaśnej. Zabudowa ta realizowana w latach 1925-1936 wzdłuż ulicy Kruczej i przy ulicach przyległych, obejmowała między innymi osiedle Sauerbrunn-Viertel (Kwaśne Źródło), zbudowanego według projektu Hermanna Wahlicha i Heinricha Rumpla z 1928 r.. Odcinek środkowy ulicy łączący wyżej opisane powstał po 1932 r.
W 1943 r. (lub w latach 1940-1941) przy skrzyżowaniu z ulicą Grabiszyską zbudowano schron przeciwlotniczy dla ludności cywilnej. Projektantami obiektu byli Richard Konwiarz i Rudolf Stein. Jego architektura inspirowana była budowlą więzienia dla kobiet w Würzburgu projektu Petera Speetha z 1809 r. Powstał tu pięciokondygnacyjny budynek na planie litery "L" z przylegającą częścią mieszkalną oraz gospodarczą, zwieńczony dachem o przekroju trapezowym. Elewacja posiada boniowanie w przyziemiu i narożnikach okalające poszczególne elewacje rozczłonkowane regularnie rozmieszczonymi otworami wentylacyjnymi. Środkowe wejście nawiązuje formą do monumentalnej bramy fortecznej. W latach 70. XX wieku niekorzystnie obniżono dach oraz zamurowano wejście środkowe. W latach 2008-2010 przeprowadzono przebudowę budowli obronnej (schronu) na budynek usługowy z przeznaczeniem na Archiwum Urzędu Miejskiego.
W wyniku działań wojennych prowadzonych podczas oblężenia Wrocławia w 1945 r. znaczna część zabudowy uległa zniszczeniu. Zachowała się jednak część kamienic i budynków po północnej stronie ulicy Grabiszyńskiej oraz w rejonie ulicy Kruczej, w tym część osiedla Sauerbrunn-Viertel. W tym drugim przypadku mniejsza liczba zniszczonych budynków wynikała z faktu, iż ta część miasta została zdobyta przez Armię Czerwoną stosunkowo wcześnie, bo już w lutym 1945 r., a kolejne walki skutkowały zniszczeniami w dalej części miasta.
Po wojnie, w 1945 r. zasypano kwaśne źródło ze stawem. Na miejscu dawnego ogrodu napływający do miasta nowi mieszkańcy zaczęli zakładać i uprawniać bez żadnych ram organizacyjnych różnej wielkości ogrody. Dopiero w 1949 r. powołano Pracowniczy Ogród Działkowy „Gajowice”. W latach 60. XX wieku zrealizowano budowę osiedla mieszkaniowego – Osiedle Gajowice, na wolnych terenach po zniszczonej zabudowie przedwojennej, także zabudowie plombowej. Zabudowa ta sięga ulicy Stalowej, a w rejonie ulicy Oprowskiej dochodzi do placu Srebrnego. Zbudowano budynki mieszkalne o pięciu i jedenastu kondygnacjach nadziemnych, a w rejonie ulicy Stalowej, Grochowej i Icchaka Lejba Pereca zespół szkół o lekkiej i nowoczesnej architekturze. Ulica Grabiszyńska stała się jedną z głównych arterii komunikacyjnych miasta.
W latach 2010-2011 zrewitalizowano wnętrze międzyblokowe Stalowa, Brązowa, Spiżowa, a w latach 2015-2017 wybudowano nową trasę rowerową wzdłuż ulicy Grabiszyńskiej.
Nazwy.
W swojej historii ulica nosiła następujące nazwy:
Nazwa niemiecka ulicy "Kopischstrasse" upamiętniała Augusta Kopischa, urodzonego 26.05.1799 r. we Wrocławiu, zmarłego 6.02.1853 r. w Berlinie, wrocławskiego poetę i malarza. Współczesna nazwa ulicy została nadana przez Zarząd Wrocławia i ogłoszona w okólniku nr 12 z 7.03.1946 r..
Układ drogowy.
Do ulicy Żelaznej przypisana jest droga gminna o długości (numer drogi 106264D, numer ewidencyjny drogi G1062640264011). Część ulicy od ulicy Grabiszyńskiej do torów kolejowych ma przypisaną klasę dojazdową.
Ulica łączy się z następującymi drogami publicznymi, kołowymi:
Ulica położona jest na działkach ewidencyjnych o łącznej powierzchni 25 150 m2, wg poniższego zestawienia:
Współcześnie ulica na odcinku od ulicy Grabiszyńskiej do torów kolejowych znajduje się w strefie ograniczonej prędkości . Ten odcinek ulicy jak i przyległe ulice wskazana jest dla ruchu rowerowego. Są one połączone ze ścieżkami rowerowymi biegnącymi wzdłuż ulicy Grabiszyńskiej. Przy skrzyżowaniu z tą ulicą znajduje się stacja roweru miejskiego. Ponadto wskazuje się tę ulicę na odcinku od ulicy Kruczej do ulicy Grabiszyńskiej jako szkielet przestrzeni publicznej osiedla, a na pozostałym odcinku jako istotną dla spójności przestrzeni publicznej osiedla.
Przystanki autobusowe i tramwajowe położone przy skrzyżowaniu ulicy Stalowej i Grabiszyńskiej noszą nazwę "Stalowa", a przystanki autobusowe przy skrzyżowaniu z Kruczą noszą nazwę "Krucza (Mielecka)". Ulicą Stalową w ramach komunikacji miejskiej przebiegają linie autobusowe na odcinku od ulicy Grochowej do ulicy Grabiszyńskiej. Do lat 90. XX wieku ulicą Stalową, od ulicy Icchaka Lejba Pereca od Kruczej przebiegała linia autobusu pośpiesznego "C" w jednym kierunku.
Na całej ulicy jezdnia posiada nawierzchnię z granitowej kostki brukowej, z wyłączeniem krótkich odcinków przy skrzyżowaniu z ulicą Grabiszyńską, gdzie wykonano nawierzchnię z masy bitumicznej.
Zabudowa i zagospodarowanie.
Zabudowa ulicy Stalowej, od ulicy Kruczej do ulicy Kwaśnej obejmuje przedwojenne budynki o trzech lub czterech kondygnacjach nadziemnych i budynek współczesny pod numerem 6a i 6b. Dalej po zachodniej stronie ulicy rozciąga się teren Rodzinnych Ogrodów Działkowych "Gajowice" na powierzchni ponad 11 ha oraz przychodnia GRABISZYN (budynek o powierzchni zabudowy 600 m2), zaś po zachodniej stronie pięciokondygnacyjna zabudowa mieszkalna z lat 60. XX wieku, od ulicy Kwaśniej do Pereca, a dalej teren szkoły w kwartale ulic: Stalowej, Grochowej i Pereca. Za tymi obiektami, do ulicy Grabiszyńskiej znajduje się kolejna zabudowa osiedla Gajowice z lat 60. XX wieku, w tym pięcio- i jedenastokondygnacyjne budynki mieszkalne.
Po przeciwnej stronie ulicy Grabiszyńskiej znajduje się dawny schron o pięciu kondygnacjach nadziemnych i powierzchni zabudowy wynoszącej 609 m2, a obecnie Archiwum Miejskie, po stronie zachodniej ulicy. Natomiast po stronie wschodniej położony jest wolnostojący budynek mieszkalno-usługowy, część położona przy ulicy Stalowej 63 o jedenastu kondygnacjach nadziemnych i powierzchni zabudowy 254 m2 (druga część budynku przy ulicy Spiżowej 2 ma powierzchnię zabudowy 367 m2). Dalej zabudowa ulicy obejmuje po oby stronach ulicy pierzeje z zachowanymi budynkami mieszkalnymi i powojenną zabudową mieszkalną i mieszkalno-usługową od jednej do pięciu kondygnacji nadziemnej. Ulica kończy się przy torach kolejowych i zespole garaży jednokondygnacyjnych, jednostanowiskowych.
Ulica przebiega przez teren o wysokości bezwzględnej od 119,0 do 121,6 m n.p.m.
Zieleń.
Tereny zieleni w otoczeniu ulicy Stalowej:
Demografia.
Ulica przebiega przez kilka rejonów statystycznych o wysokim stopniu zaludnienia przy czym dane pochodzą z 31.12.2019 r.
Ochrona i zabytki.
Obszar przez który przebiega ulica Stalowa, na odcinku od ulicy Grabiszyńskiej do torów kolejowych, objęty jest ochroną w ramach dzielnicy Gajowice. Dla tego obszaru ochronie podlega przede wszystkim historyczny układ urbanistyczny kształtowany od lat 90. XIX wieku i w końcu XIX wieku do 1945 r. Przy ulicy i w najbliższym sąsiedztwie znajdują się następujące zabytki:
Ponadto położony po stronie zachodniej ulicy, przy odcinku od ulicy Oporowskiej do ulicy Grabiszyńskiej, zespół mieszkaniowy „Gajowice” został uznany za dobro kultury współczesnej.
Osiedle kompletne.
Ulica Stalowa na całej swej długości przebiega przez obszar tzw. osiedla kompletnego – Śródmieście Południowe – wskazanego przez urbanistów. W ramach standardów określonych w tym projekcie wyznaczono kierunki rozwoju tego obszaru, także na podstawie konsultacji społecznych, a ich realizacja oparta jest o "Wytyczne przestrzenne na rzecz osiedli kompletnych". W ramach tego projektu wyznaczono przy ulicy Stalowej dwa punkty stanowiące ważną przestrzeń publiczną placu lub skrzyżowania: skrzyżowanie ulic Grabiszyńskiej i Stalowej oraz skrzyżowanie ulic Kruczej i Mieleckiej. Wśród obiektów budowlanych wskazano natomiast:
Baza TERYT.
Dane Głównego Urzędu Statystycznego z bazy TERYT, spis ulic (ULIC):

</doc>
<doc id="4987189" url="https://pl.wikipedia.org/wiki?curid=4987189" title="Ulica Stalowa">
Ulica Stalowa

Ulica Stalowa (TERYT, baza (ULIC) – ul. Stalowa (20808)):

</doc>
<doc id="4987195" url="https://pl.wikipedia.org/wiki?curid=4987195" title="OVO (system płatności elektronicznych)">
OVO (system płatności elektronicznych)

OVO (PT Visionet Internasional) – indonezyjski system płatności elektronicznych. Został założony w 2017 roku przez Lippo Group.
Jest to dominująca w kraju platforma płatności elektronicznych. W 2018 roku OVO ogłosiło, że ma na swoim koncie miliard przeprowadzonych transakcji.

</doc>
<doc id="4987201" url="https://pl.wikipedia.org/wiki?curid=4987201" title="Amazon Games">
Amazon Games

Amazon Games (do 2020 Amazon Game Studios) – amerykański producent gier komputerowych i oddział internetowej sprzedaży detalicznej Amazona.
Historia.
W 2011 Amazon otworzył Amazon Appstore i zaczął zatrudniać deweloperów do mobilnych gier społecznościowych. W 2012 Amazon Games wydało "Living Classics", grę społecznościową dla Facebooka.
W 2014 Amazon ogłosił, że zacznie produkować gry komputerowe. Amazon zatrudnił Kimę Swift (pracowała m.in. przy "Portal", odeszła wtedy od EA), Clinta Hockinga ("Far Cry 2") i osoby, które wcześniej pracowały nad "System Shock 2". Amazon miał na celu tworzyć gry casualowe i AAA pomiędzy standardami branżowymi małych i dużych firm. Amazon Games chciało stworzyć zespoły od pięciu do trzydziestu osób, które mogłyby pracować nad grami od roku do 18 miesięcy, zwracając uwagę na „kreatywność” i „kunszt”, bez względu na to, dla jakiej grupy wiekowej wybrali gatunek. Wiceprezes studia, Mike Frazzini, chciał stworzyć projekty jak "Minecraft", "The Walking Dead" czy "The Room". Studio także chciało, aby deweloperzy wpłynęli na rozwój ich sprzętu – usług w chmurze czy urządzeń Amazona. Na przykład mogą przenieść przetwarzanie do usług chmurowych Amazona, zaś Amazon Fire TV ma rozszerzoną pamięć dzięki feedbacku twórców. Wielu pracowników odeszło w ciągu roku od założenia firmy. Amazon Games wydało też wiele gier mobilnych, m.in. horror "Lost Within".
W 2016 w sierpniowym TwitchConie, po dwóch latach od zapowiedzi, studio ogłosiło trzy pierwsze gry: "Breakaway", "Crucible" i "New World". "Breakaway" był drużynową grą gatunku brawler, w której dwie drużyny z czterech walczyły o dostarczenie piłki do bramki przeciwników. Została zaprojektowana z myślą o integrację z Twitchem, usługę streamingową zakupioną przez Amazona w 2014. Amazon Games ogłosiło anulowanie projektu "Breakaway" w marcu 2018. "Crucible" był grą hero-shooter dla dwunastu osób, w której gracze zawierali sojusze, by zostać ostatnim ocalałym. Dodatkowy gracz mógł pokierować rozgrywką, pozwalając widzom wejść w interakcję z elementami gry. "New World" jest sandboxową grą MMO z nadprzyrodzonym motywem kolonialnej Ameryki. Gracze będą mogli tworzyć osady, walczyć ze sobą i z potworami. "Crucible" wydano 20 maja 2020, jednak 9 listopada tego samego roku serwery zostały wyłączone. "New World" wydano w 2021.
W sierpniu 2018, Christoph Hartman, współzałożyciel 2K Games – oddział Take-Two Interactive – został nowym wiceprezesem Amazon Games zastępując Mike’a Frazziniego.
Przedsiębiorstwo posiada trzy studia – w San Diego, Seattle i Hrabstwie Orange.
W czerwcu 2019, podczas tygodnia targów E3 ogłoszono, że w firmie doszło do zwolnień. Nie wiadomo dokładnie, ile osób zwolniono. Mimo to „wiele” niezapowiedzianych jeszcze projektów zostało anulowanych.
Od połowy 2019 Amazon Games rozpoczęło produkcję z chińską firmą Leyou nad grą MMO "Lords of the Ring". Jednakże, w kwietniu 2021, po zakupie Leyou przez korporację Tencent w grudniu 2020, spory umowne między Amazonem a firmą Tencent doprowadziły do przerwania dalszej produkcji nad grą.
W marcu 2021, Amazon otworzyło nowe studio w Montreal, składające się z członków Ubisoft Montréal, którzy pracowali nad "Rainbow Six: Siege" – Luc Bouchard, Xavier Marquis, Alexandre Remy i Romain Rimokh.

</doc>
<doc id="4987205" url="https://pl.wikipedia.org/wiki?curid=4987205" title="Han Guangwudi">
Han Guangwudi

Han Guangwudi, imię publiczne: Wenshu, (ur. 13 stycznia 5 p.n.e. w Jiyang, zm. 29 marca 57 n.e. w Luoyangu) – pierwszy cesarz Późniejszej dynastii Han, panujący od 5 sierpnia 25 aż do śmierci.
Guangwu (imię osobiste Liu Xiu) był potomkiem cesarza Jinga (157–141 p.n.e.) w szóstym pokoleniu. Pod koniec 22 jego starszy brat, Liu Yan, podniósł bunt przeciwko Wang Mangowi (9–23). Z sukcesów rebeliantów skorzystał jednak głównie inny członek klanu Liu, Liu Xuan (23-25), który obwołał się cesarzem i szybko pozbył się konkurenta w postaci brata Guangwu. Ze względu na jego zasługi na polu walki ten ostatni nie mógł jednak zostać całkowicie odsunięty na bok i w 24 udało mu się uzyskać samodzielne dowództwo w północno wschodnich Chinach. To w tym regionie pośród ciągłych walk Guangwu zbudował faktycznie niezależne władztwo i 5 sierpnia 25 ogłosił się cesarzem, podczas gdy w międzyczasie Liu Xuan zginął w walce z Czerwonymi Brwiami. Gunagwu pokonał Czerwone Brwi wchodząc w sojusz z kontrolującym dolinę rzeki Wei Wei Ao, po to tylko by doprowadzić do jego zagłady w 33. Wojna domowa ostatecznie zakończyła się w 36, gdy zginął najpoważniejszy przeciwnik Guangwu, panujący w Syczuanie Gongsun Shu.
Guangwu uważał się za odnowiciela rządów Hanów po okresie uzurpacji Wang Manga, w rzeczywistości jednak założona przez niego dynastia miała niewiele wspólnego ze swoimi poprzednikami, ponieważ nowa elita rządząca wywodziła się ze wschodu, a nie z północnego zachodu, jak w okresie Wcześniejszej dynastii Han. Wymownym znakiem tego braku ciągłości pomiędzy Wcześniejszymi a Późniejszymi Hanami było przeniesienie stolicy z zachodu na wschód, do Luoyangu. Guangwu starał się na wiele sposobów nadać swojej dynastii aurę religijnej legitymacji i w przyszłości traktowano go jako wzór do naśladowania w zakresie cesarskiego kultu. W rzeczywistości wiele ze sprawowanych przez niego rytuałów ustanowił jednak Wang Mang. W administracji Guangwu starał się kontynuować wzorce pozostawione przez Wcześniejszą dynastię Han, dokonując jednak pewnych istotnych zmian, z których najważniejszą było zniesienie obowiązku powszechnej służby wojskowej. Prowadził pasywną politykę zagraniczną, tłumiąc rebelie na południu i po początkowych klęskach z ich ręki korzystając z rozpadu Xiongnu na Północnych i Południowych, co pozwoliło mu na zabezpieczenie północnej granicy. Początkowo ożeniony z wywodzącą się z północy Guo Shengtong, ulegając naciskom rodów ze swojej rodzimej komanderii, które tworzyły najpotężniejszą frakcję na jego dworze, w 41 uczynił swoją cesarzową wywodzącą się tak samo jak on z Nanyang Yin Lihua. Tym samym następcą tronu został jego najstarszy syn z tego związku, przyszły cesarz Ming (57–75).
Młodość i początek wojny domowej.
Pochodzenie i młodość.
Liu Xiu urodził się 13 stycznia 5 p.n.e. w yamenie powiatu (縣, "xiàn") Jiyang w komanderii Chenliu (dzis. część Kaifengu), gdzie jego ojciec Liu Qin był urzędnikiem. Był trzecim synem Liu Qina i Fan Xiandu, która pochodziła z bogatego rodu właścicieli ziemskich z komanderii Nanyang. Jego starszym bratem był Liu Yan. Oprócz tego Liu Xiu miał jeszcze trzy siostry. Liu Qin był potomkiem cesarza Jinga (157 - 141 p.n.e.) w piątym pokoleniu. To powiązanie z rodem panującym było jednak odległe - ani sam Liu Qin, ani jego ojciec, ani dziadek nie byli markizami (侯, "hóu"), i bez wątpienia cała gałąź nie figurowała już w rejestrach klanu cesarskiego. Rodzina straciła szlachecki status za panowania Wang Manga (9 - 23).
Liu Qin zmarł w 4 i Liu Xiu znalazł się pod opieką jego młodszego brata, Liu Lianga, który był urzędnikiem w powiecie Xiao w księstwie (wang) Pei (na północny zachód od dzisiejszego powiatu Xiao w Anhui). To tam Liu Xiu miał uczęszczać do szkoły. W wieku 15 lat został wysłany do stołecznego Chang’anu (dzis. Xi’an), gdzie miał spędzić pięć lat na studiowaniu konfucjańskich klasyków. Nawet jego oficjalna biografia przyznaje, że zapoznał się jedynie z ogólnymi ideami klasyków. W rzeczywistości „był jedynie młodym człowiekiem poznającym salony wielkiego miasta”.
Liu Xiu powrócił do rodzinnej posiadłości w dystrykcie (鄉, "xiāng") Chongling w powiecie Caiyang (dzis. Zaoyang), ponownie pojawił się jednak w Chang’anie w 21 w sprawie podatkowej swojego dalekiego kuzyna Liu Changa, dawnego markiza Chongling. Wkrótce jednak musiał usunąć się z miasta ponieważ jego starszy brat, Liu Yan, zebrał grupę zwolenników i zamierzając zbuntować się przeciwko Wang Mangowi zaczął uprawiać rozbój. Aby uniknąć kłopotów ze względu na pokrewieństwo z przestępcą na początku 22 Liu Xiu udał się do swojego szwagra Deng Chena, zamieszkującego w Xinye (dzis. część Nanyangu). Został na krótki czas aresztowany, ale później uwolniono go dzięki lokalnym wpływom i przyjaźni z miejscowym urzędnikiem Pan Linem. To w Xinye Liu Xiu spotkał Yin Lihua, córkę miejscowej wpływowej rodziny, która w 23 stała się jego oficjalną konkubiną.
Rebelia przeciwko Wang Mangowi.
Liu Xiu pośredniczył pomiędzy Liu Yanem a innym wpływowym rodem komanderii Nanyang, Li, w sprawie przyłączenia się do planowanego buntu. Pomimo tego że Liu Yan niegdyś zabił jednego z braci Li to rody Liu i Li zdecydowały się zapomnieć o dawnych urazach i wspólnie wystąpić przeciwko Wang Mangowi. Powstanie wybuchło w październiku albo listopadzie 22 roku i po pierwszych sukcesach zostało pokonane przez lokalne siły rządowe pod Xiao-Chang’an. W tej bitwie zginął m.in. brat Liu Xiu Zhong, jego siostra Yuan (żona Deng Chena) i jej trzy córki. Dotychczas raczej biernie obserwujący bieg wydarzeń lokalni urzędnicy uznali że powstanie jest stłumione i zaczęli poszukiwać i skazywać na śmierć krewnych powstańców.
W tym momencie Liu Yanowi udało się zdobyć poparcie kolejnej oprócz wcześniej pozyskanych grupy chłopskich powstańców, tzw. Oddziałów znad Dolnej Jangcy. Te posiłki z naddatkiem wyrównały straty poniesione przez rebeliantów i w 23 dwukrotnie pokonali oni oddziały Wang Manga, po czym rozpoczęli oblężenie stolicy komanderii, miasta Wan (dzis. Nanyang). Liu Yan utracił przywództwo nad buntownikami gdy 11 marca 23 wchodzący w skład jego armii przywódcy chłopskich oddziałów ogłosili cesarzem jego dalekiego kuzyna, Liu Xuana (23 - 25) (znanego także jako cesarz Gengshi). W nowym rządzie Liu Xiu otrzymał stanowisko Ministra ds. Ceremoniału (太常, "tàicháng"), zaś Liu Yan urząd Wielkiej Escelencji ds. Mas (大司徒, "dà sītú").
Pomimo swojej nowej funkcji ministra Liu Xiu nadal służył w polu jako generał porucznik (偏將軍, "piānjiāngjūn"). W tym charakterze został wysłany z nową armią by podporządkować rebeliantom północ i wschód komanderii Nanyang, a następnie ruszyć do Yingchuan (ze stolicą w dzis. Yuzhou), Runan i Pei. Tymczasem Wang Mang zmobilizował wielką armię i wkrótce jego generałowie Wang Xun i Wang Yi wkroczyli do Yingchuan, spychając oddziały buntowników w stronę Kunyangu (dzis. powiat Ye w prefekturze Pingdingshan), który zaczęli oblegać. Liu Xiu i innym dowódcom udało się wyrwać z okrążenia, po czym przystąpili do pospiesznego mobilizowania żołnierzy w sąsiednich powiatach. 7 lipca buntownicy powrócili pod Kunyang i pokonali generałów Wang Manga w decydującej bitwie. Nawet jeśli przyjmiemy, że historycy epoki Han mieli tendencję do wyolbrzymiania zasług przyszłego cesarza, to wygląda na to, że dowodzący awangardą Liu Xiu istotnie przyczynił się do zwycięstwa i zasłużył sobie na szacunek niezależny od zasług swojego starszego brata. Ta nowo zdobyta samodzielna pozycja wśród sił buntowników wkrótce miała się okazać nad wyraz przydatna. Trzy dni po bitwie pod Kunyangiem Wan poddało się Liu Yanowi i Gengshi zdecydował, że musi się pozbyć swojego potencjalnego rywala. Kilka tygodni później Liu Yan został stracony na podstawie sfabrykowanych zarzutów.
Wang Mang nigdy nie podniósł się po klęsce pod Kunyangiem. Lokalni urzędnicy zaczęli uznawać władzę Gengshi, a kolejne bunty wybuchły w Syczuanie, w dolnym biegu rzeki Han, wzdłuż dolnej Jangcy i w północnej części Wielkiej Równiny. W tej sytuacji Gengshi rozpoczął marsz na Chang’an. Wang Mang zginął 6 października 23 w walce ze zbuntowanymi mieszkańcami regionu stolicy. Jego głowę odcięto i wysłano Gengshi.
W służbie Gengshi.
Po śmierci Liu Yana Liu Xiu stał się głową swojej rodziny i tym samym odziedziczył problem „poradzenia sobie we właściwy sposób z człowiekiem, który był odpowiedzialny za śmierć jego brata, ale poza tym był przywódcą sprawy Hanów”. Ponieważ jego życie było realnie zagrożone zrezygnował z urzędu ministra i nie nosił żałoby po swoim bracie, generalnie zachowując się jakby nic się nie stało. Gengshi awansował go do stopnia generała i nadał mu tytuł markiza, co mogło sugerować próbę pojednania z wpływową grupą cesarskich krewnych, ale także zamiar trzymania Liu Xiu pod kontrolą.
Po śmierci Wang Manga Gengshi mianował Liu Xiu pełniącym obowiązki (假, "jiǎ") Pułkownika Straży Przybocznej (司隷校尉, "sīlì xiàowèi") i wysłał go by ten odbudował pałace i biura w Luoyangu w ramach przygotowań do przeniesienia tam stolicy. Kilka tygodni później Gengshi zaczął wysyłać swoich przedstawicieli mających ustanowić władzę nowego reżimu w różnych regionach imperium i Liu Xiu jako Komisarz (護, "hù") został wysłany na Północ. Przedtem otrzymał jednak tytuł pełniącego obowiązki Wielkiego Marszałka (大司馬, "dà sīmǎ") oraz Buławę (節, "jié") oznaczającą iż może on mianować na urzędy oraz wymierzać kary w imieniu cesarza. Liu Xiu zabiegał o tę misję dla siebie, chociaż cesarz i jego doradcy, na czele z przeciwstawiającym się tej decyzji Zhu Weiem, mieli wątpliwości co do słuszności powierzenia mu niezależnego dowództwa. Z drugiej strony Liu Xiu nie miał jednak żadnych wcześniejszych powiązań z regionem na północ od Huang He i mógł tam polegać tylko na sobie.
Na początku 24 Liu Xiu dotarł do komanderii Shanggu (część dzis. Hebei i Pekin), gdzie czekała go konfrontacja z przywódcą miejscowych rebeliantów, Wang Langiem, który podobnie jak Gengshi ogłosił się cesarzem i zaczął rezydować w pałacu dawnego księstwa z epoki Wcześniejszych Hanów w mieście Handan w komanderii Zhao. Poparcie dla Wang Langa w północno-wschodnich Chinach było na tyle silne, że początkowo Liu Xiu nie mógł zmobilizować przeciwko niemu żadnych wojsk. W tej sytuacji będąc ściganym przez oddziały Wang Langa uciekł z miasta Ji (dzis. Pekin) na południe do komanderii Xindu (dzis. południowe Hebei), którą zarządzał mianowany przez Gengshi Ren Guang. Ren Guang oddał pod dowództwo Liu Xiu około 4 tys. ludzi i teraz ten przystąpił do lokalnej ofensywy, wymuszając na okolicznych miastach dodatkowych rekrutów. Kiedy jednak po serii lokalnych sukcesów Liu Xiu zamierzał zaatakować Zhao został zaskoczony przez atak Wang Langa. Liu Xiu udało się uratować znaczną część taboru swoich pokonanych wojsk, jednak znalazł się teraz na wygnaniu w mieście Guang'e w komanderii Julu (dzis. południowe Hebei).
W tym krytycznym momencie Liu Xiu otrzymał posiłki z komanderii Shanggu i Yuyang (dzis. Hebei oraz Pekin i Tianjin), gdy ich namiestnicy Geng Kuang i Peng Chong zdecydowali się poprzeć Gengshi. Dodatkowo ich oddziały, dowodzone przez Wu Hana i Geng Yana (syna Geng Kuanga), zaatakowały Wang Langa od północy. Liu Xiu przeszedł do ofensywy i pomimo tego że w międzyczasie poniósł kilka porażek jego pozycję dodatkowo umocniło przybycie z południa generała Xie Gonga na czele oddziałów przysłanych przez Gengshi. Z początkiem lata dowódcy Gengshi zaatakowali Handan, które upadło trzy tygodnie później. Wang Lang został zabity podczas ucieczki.
Po zwycięstwie nad Wang Langiem Liu Xiu dowodził największą zorganizowaną siłą na północ od Huang He. Zdobył także poparcie miejscowych elit, sojusz z którymi scementował jego związek z Guo Shengtong, siostrzenicą księcia (wang) Zhending Liu Yanga. Gengshi nadał Liu Xiu tytuł księcia Xiao, powiatu w Pei w którym ten się wychowywał, jednocześnie jednak nakazał mu rozwiązanie swoich wojsk i powrót na dwór do Chang’anu. Była to próba rozciągnięcia kontroli nad nowym politycznym graczem i zgodnie z przewidywaniami (zachęcony do tego przez swoich oficerów) Liu Xiu odmówił. Udało mu się ukryć swoje plany przed wiernym Gengshi Xie Gongiem na tyle długo, że ten został złapany w pułapkę i zabity przez Wu Hana.
Walka o cesarstwo.
Opanowanie wschodu.
Pozostałą część lata 24 po pokonaniu Wang Langa Liu Xiu wykorzystał na walkę z miejscowymi bandami, co pozwoliło mu także na rekrutację niektórych z nich. W rezultacie jego armia poważnie się powiększyła, a ponieważ duża część tych bandytów należała do chłopskich Oddziałów Tongma, dwór Gengshi zaczął go nazywać "cesarzem Tongma". Gdy jesienią część Czerwonych Brwi przekroczyła Huang He Liu Xiu pokonał ją i zmusił do odwrotu na południe. Oddziały pokonane przez Liu Xiu dołączyły do głównych sił Czerwonych Brwi, które z końcem roku dotarły do przełęczy i zamknęły przebywającego w Chang’anie Gengshi w pułapkę. Wiosną 25 Czerwone Brwi były już po drugiej stronie przełęczy i bardzo powoli maszerowały w kierunku Chang’anu. Chcąc nadać swojemu ruchowi jakąś legitymizację w szóstym miesiącu 25 przywódcy Czerwonych Brwi obwołali marionetkowym cesarzem małoletniego potomka Gaozu Liu Penzi.
Tymczasem Liu Xiu, który nadal walczył z opozycją na północy, wysłał na południe do komanderii Henei (dzis. Henan) Kou Xuna i Feng Yi: pierwszego by przejął administrację, a drugiego by zaatakował garnizon Gengshi w Luoyangu. Obaj osiągnęli znaczne sukcesy i ulegając naciskom swoich podkomendnych 5 sierpnia Liu Xiu ogłosił się cesarzem w powiecie He w komanderii Changshan (dzis. południowe Hebei), proklamując erę Jianwu („Ustanowienie wojskowej siły”). Do historii miał przejść pod swoim imieniem pośmiertnym Guangwu („Wojskowa doskonałość”). W następnym miesiącu Czerwone Brwi wkroczyły do Chang’anu - Gengshi początkowo uciekł, później został jednak schwytany i ostatecznie zabity w listopadzie/grudniu 25. W tej sytuacji, ponieważ małoletni Liu Penzi był jedynie marionetką w rękach Czerwonych Brwi, Guangwu stał się najpoważniejszym pretendentem do cesarskiego tronu. 5 listopada dowódca garnizonu w Luoyangu, Zhu Wei, poddał się Guangwu. Chociaż był on jego dawnym politycznym przeciwnikiem Guangwu postąpił wobec niego łaskawie i inni potraktowali to jako zachętę do przejścia na jego stronę. To w Luoyangu, który niegdyś był stolicą Zhou, Guangwu ustanowił swoją siedzibę.
W marcu 26 Czerwone Brwi skonsumowały zapasy zgromadzone w Chang’anie i wyruszyły na zachód w górę rzeki Wei. Wycieńczeni trudami marszu w nieprzyjaznym terenie chłopi zostali jednak pokonani przez miejscowego watażkę. Wei Ao, by następnie paść ofiarą wczesnego mrozu i burz śnieżnych. W tej sytuacji Czerwone Brwi zawróciły, by w październiku 26 z powrotem znaleźć się w splądrowanym uprzednio Chang’anie. Następnie udały się z powrotem na wschód, jednak zostały otoczone przez przeważające siły Guangwu i 15 marca 27 skapitulowały. Większość Czerwonych Brwi została osiedlona w rejonie Luoyangu, by stanowić bazę dla nowej stolicy i pozostawać pod kontrolą.
Na ten moment Guangwu nie poczynił żadnych dalszych działań w kierunku zachodnim, polegając na neutralności Wei Ao i dobrych stosunkach z bardziej oddalonym Dou Rongiem, który przejął kontrolę nad północno-zachodnimi terytoriami położonymi za linią Huang He. Guangwu natomiast skoncentrował się na przejęciu pełnej kontroli nad północną równiną oraz rozciągnięciem swojej władzy na wschodnie wybrzeże. W międzyczasie na północy musiał jednak stłumić rebelię księcia Zhending Liu Yanga w 26 i poważniejszy bunt namiestnika Yuyangu Peng Chonga w latach 26 do 28. Jednoczesne rozbicie ostatnich grup bandytów w tym regionie oznaczało jego ostateczną pacyfikację.
Na południe od Huang He w latach 26 i 27 Guangwu zniszczył innego pretendenta do cesarskiego tronu, Liu Yonga, by w następnym roku pokonać resztki jego sił znajdujące się pod nominalnym dowództwem jego syna, Liu Yu. Następnie przyszła kolej na Zhang Bu, Dong Xiana i Li Xiana, których terytoria rozciągały się od masywu Tai Shan i Półwyspu Szantung aż do basenu rzeki Huai. Z początkiem 29 Guangwu pokonał połączone siły tych watażków i wiosną 30 wszelka opozycja w regionie została wyeliminowana. Bliżej stolicy w 26 siły Guangwu zniszczyły grupy bandytów w rejonie Luoyangu i z początkiem 27 ujęły miejscowego przywódcę Zhang Mana, który został stracony. Kampania w rodzinnej komanderii Guangwu, Nanyang, została przerwana przez bunt Deng Fenga, który zaatakował swojego dowódcę Wu Hana z zemsty za splądrowanie jego ojczystych terenów. Deng Feng połączył siły z miejscowym przywódcą Dong Xinem by przystąpić do oblężenie miasta Wan i został pokonany dopiero osobiście przez Guangwu.
Po spacyfikowaniu Nanyang przyszedł czas na opanowanie położonej bardziej na południe komanderii Nan ze stolicą w Jiangling (dzis. Jingzhou), w której rządził miejscowy watażka Qin Feng, sprzymierzony z dowódcą Yan Cenem i swoim południowym kolegą Tian Rongiem. Jesienią 27 generał Guangwu Cen Peng przekroczył rzekę Han i rozpoczął oblężenie Qin Fenga. Do końca 29 wszelki opór został przezwyciężony - Qin Feng zginął, podczas gdy Yan Cen i Tian Rong uciekli przez Przełomy Jangcy aby dołączyć do Gongsun Shu w Syczuanie. Ten sukces sprawił, że władzę Guangwu uznali także namiestnicy prowincji położonych na południe od Jangcy.
Wojna na zachodzie.
Pod koniec 30 jedynymi poważnymi rywalami jacy pozostali Guangwu byli rządzący w górnym biegu rzeki Wei Wei Ao, panujący w Syczuanie Gongsun Shu i kontrolujący północny zachód Dou Rong. Obserwując sukcesy Guangwu na wschodzie w 29 Dou Rong wysłał do niego poselstwo by zawrzeć porozumienie z nowym cesarskim reżimem i od tej pory był jego cennym sojusznikiem. Guangwu szukał także porozumienia z Wei Ao, oferując uznanie jego autonomii, ten jednak lawirował pomiędzy nim a Gongsun Shu. Kiedy Guangwu postanowił zaatakować tego ostatniego poprosił Wei Ao o zgodę na przemarsz przez jego terytorium i wsparcie. Zmuszony do ostatecznego opowiedzenia się Wei Ao odmówił i siły Guangwu zwróciły się teraz przeciwko niemu. Ich początkowa ofensywa w 30 zakończyła się niepowodzeniem, jednak kontratak Wei Ao został z łatwością odparty. Kampania roku 32 doprowadziła niemal do jego zagłady, jednak Guangwu musiał wrócić z większością wojsk na wschód w obliczu rewolty w Yingchuan. Na szczęście dla niego Wei Ao zmarł na początku 33 i w następnym roku zdezorganizowane pozostałości jego oddziałów zostały pokonane albo przepędzone.
Gongsun Shu miał się okazać najpoważniejszym przeciwnikiem Guangwu. Ogłosił się on cesarzem w 25 i Guangwu starał się utrzymywać z nim pokojowe stosunki gdy walczył z innymi przeciwnikami. Terytorium Gongsun Shu było niemal niedostępne dla ataku z zewnątrz i uczynił on niewiele, by je poszerzyć. W 29 wysłał Tian Ronga przez Przełomy Jangcy, ten został jednak powstrzymany przez Cen Penga. W 33 siły Gongsun Shu po raz kolejny udały się w rejon Przełomów, jednak po ustanowieniu tam defensywnej pozycji dalej się nie posunęły. W 35, po pokonaniu Wei Ao, Guangwu nakazał Cen Pengowi przejście do ofensywy. W kwietniu lub maju flota Guangwu przełamała obronę sił Gongsun Shu w rejonie Przełomów. Armia Guangwu wyruszyła teraz w kierunku Jiangzhou (dzis. Chongqing), po czym w dwóch kolumnach udała się w kierunku stolicy Gongsun Shu, Chengdu. Atak przez góry Qin Ling od strony doliny rzeki Wei został powstrzymany przez zamordowanie generała Lai Xi, podczas gdy postęp na południu został również zablokowany przez zamordowanie Cen Penga zimą 35. Wu Han przybył jednak na czele drugiej fali atakujących i pod koniec 36 dotarł pod Chengdu. W tym momencie jego wojska miały zapasy jedynie na siedem dni i Wu Han rozpoczął przygotowania do odwrotu. 24 grudnia Gongsun Shu został jednak śmiertelnie ranny podczas wypadu poza mury miasta. Następnego dnia Yan Cen poddał Chengdu Wu Hanowi, który dwa dni później zabił jego i rodzinę Gongsun Shu oraz wydał miasto na rabunek żołnierzy.
Guangwu miał być wściekły na Wu Hana za poczynioną przez niego rzeź jego zwycięstwo oznaczało jednak koniec wojny domowej i triumf nowego cesarza z dynastii Han. Wu Han powrócił do Luoyangu z cesarskimi insygniami i dworskimi rekwizytami Gongsun Shu i latem 37 został przywitany uroczystym bankietem na swoją część.
Restauracja dynastii Han.
Restauracja dynastii Han - nowe elity i nowa stolica.
Jak pisze Hans Bielenstein: „Wojna domowa była toczona przy pomocy mieczy, lancy, kusz i propagandy”. Guangwu zwyciężył w dużej mierze dzięki temu, że podobnie jak poprzedzający go Gengshi odwoływał się do nostalgii za dynastią Han, jako członek dawnego rodu cesarskiego pretendując do przywrócenia jej rządów. Ta propaganda odniosła sukces i roszczenia Guangwu do bycia po prostu kontynuatorem panowania Hanów zostały uznane zarówno przez współczesnych, jak i późniejszą tradycyjną historiografię, która ochrzciła jego zwycięstwo „restauracją Guangwu” (光武中興, "Guangwu zhongxing"). Po jej upadku dynastia założona przez Guangwu została nazwana „Późniejszą” dynastią Han, w odróżnieniu od poprzedzającej ją „Wcześniejszej”. Jednak jednocześnie obie te dynastie traktowane są jako wspólnie tworzące pewną całość, panowanie dynastii Han. Dla przykładu Fan Ye lamentując nad upadkiem dynastii Guangwu w "Księdze Późniejszych Hanów" (która miała stać się oficjalną historią dynastii) pisze o końcu „naszych czterystu lat”, łącząc ze sobą rządy Wcześniejszych i Późniejszych Hanów.
Pomimo retoryki „przywrócenia do życia cesarstwa Wcześniejszych Hanów, Późniejsi Hanowie byli w rzeczywistości odmiennym reżimem, niczym więcej niż dynastią przyjmującą tą samą nazwę co Han. Najbardziej fundamentalną różnicą pomiędzy dwoma cesarstwami Han był skład ich elity rządzącej. Ta różnica w sposób znaczący była zdeterminowana przez odmienną geograficzną podstawę ich siły”. Wcześniejsza dynastia Han opierała się na dawnych ziemiach państwa Qin na zachodzie, mając swoje centrum w strategicznie położonym „kraju wewnątrz przełęczy” (Guanzhong), gdzie ulokowana była stolica Chang’an. Wojna domowa charakteryzowała się intensywnym partykularyzmem poszczególnych regionów i zwycięstwo Guangwu oznaczało także zwycięstwo jego rodzinnej komanderii, Nanyang. Poprzez niego ludzie z Nanyangu opanowali najważniejsze stanowiska w państwie i mieli pozostać u władzy przez wiele następnych dziesięcioleci. Oprócz nich w skład nowej elity rządzącej weszły jeszcze dwa rody z północnego zachodu, których przywódcami byli wspomniany już kilkakrotnie Dou Rong oraz mający swoją siedzibę w dolinie rzeki Wei Ma Yuan.
W sumie pochodzące z Nanyangu rody Yin i Deng oraz pochodzące z północnego zachodu rody Ma, Dou i Liang (ten ostatni związany z rodem Dou) do roku 168 dostarczyły Późniejszym Hanom dziewięcioro z jedenastu cesarzowych oraz pięciu z sześciu regentów. Ich dominacja załamała się ostatecznie dopiero po śmierci Dou Wu w walce z eunuchami w 168 i późniejszej rzezi rodu Dou. Jak zostało już zaznaczone na samym początku, pomimo należenia do rodu Liu pokrewieństwo Guangwu z rodziną panującą było w rzeczywistości nader odległe i bez wątpienia ani on, ani jego ojciec czy dziadek nie figurowali już w rejestrach klanu cesarskiego. Analogicznie nowa elita Późniejszych Hanów nie była w żaden istotny sposób związana z dawną elitą wcześniejszej dynastii.
Ta zmiana geograficznego miejsca pochodzenia elity rządzącej i źródła dynastycznej potęgi znalazła wyraz w przeniesieniu stolicy z zachodu na wschód, do Luoyangu. To dlatego chcąc odróżnić swoje czasy od okresu Wcześniejszych Hanów poddani Późniejszych Hanów mówili o tych pierwszych jako o epoce „Zachodniej Stolicy” (西京, "xijing"), a dzisiaj czasami mówi się o Zachodniej i Wschodniej dynastii Han. Guangwu nakazał otoczyć murami mniej więcej prostokątny obszar o powierzchni 10,1 km², co czyniło z Luoyangu trzecie największe obwarowane miasto świata, po Chang’anie i Rzymie. Mury zostały zbudowane za pomocą techniki ubitej ziemi i ich pozostałości do dnia dzisiejszego sięgają 10m wysokości. Miasto było zorientowane na osi północ-południe, z ulicami tworzącymi szachownicę i dzielnicami oddzielonymi od siebie murami. Mury posiadały dwanaście bram i były otoczone fosą, z której od strony wschodniej odchodził kanał dla statków zaopatrujących miasto. W nowej stolicy znajdowały się dwa cesarskie pałace. Wybudowano w niej też Cesarskę Świątynię Przodków (宗廟, "zongmiao") i Ołtarz Nieba (南郊, "nanjiao").
Rytuały, proroctwa i legitymizacja dynastii.
Guangwu nie mógł pretendować do bycia odnowicielem dynastii Han bez przywrócenia kultu cesarskich przodków oraz ponownego ustanowienia apanaży członków rodu panującego, ich powinowatych i zasłużonych urzędników. Takie postępowanie zapewniało odpowiedni przekaz, zgodnie z którym dynastia Han powróciła do władzy, a ród panujący i jego słudzy z powrotem zajęli należne im miejsca. Dopiero przywrócenie sprawowania właściwych rytuałów oraz apanaży rodu Liu, jego powinowatych i urzędników oznaczało, iż uczyniono zadość fundamentalnej cnocie synowskiej nabożności, bo została zapewniona ciągłość linii rodowej oraz nieprzerwane składanie ofiar przodkom.
To dlatego Guangwu bardzo szybko postawił w nowej stolicy Świątynię Przodków, przystąpił do naprawy ich grobów oraz rozpoczął ceremonie związane z kultem swoich cesarskich poprzedników. 26 stycznia 27 cesarz zdecydował iż należy rozpocząć poszukiwania dziedziców markizatów zniesionych przez Wang Manga. Musiały one być jednak niezbyt gorliwe, ponieważ dziesięć lat później było jedynie 137 markizów domu cesarskiego, około 100 mniej niż w roku 5. Zważywszy na fakt, że Guangwu nadał także wiele markizatów swoim własnym krewnym, wynika z tego jasno, iż większość dawnych markizatów nie została przywrócona. Niechęć Guangwu do przywrócenia w całości dawnego porządku jest jeszcze lepiej widoczna w przypadku księstw. Za Wcześniejszej dynastii Han wszyscy synowie cesarzy oprócz następcy tronu otrzymywali księstwa i w 5 było ich 23. Początkowo Guangwu przywrócił do życia wiele księstw i dodatkowo utworzył 7 nowych. Do roku 35 trzy z nich przestały istnieć wskutek śmierci ich dzierżycieli, zaś po zakończeniu wojny domowej, gdy cesarz nie potrzebował już tak mocno poparcia swojego rodu, 1 kwietnia 37 wszyscy książęta zostali zdegradowani do markizów, z wyjątkiem wuja Guangwu ze strony ojca Liu Lianga oraz synów Liu Yana Liu Zhanga i Liu Xinga, którzy otrzymali tytuły diuków (公, gong). 13 maja 39 cesarz ustanowił diukami także swoich synów, z wyjątkiem następcy tronu, by 1 grudnia 41 wynieść ich do rangi książąt. 21 czerwca 41 także jego dwaj bratankowie oraz zmarły wuj zostali wyniesieni do rangi książąt.
Już w 26 Guangwu ustanowił Cesarski Uniwersytet i pomimo jego ograniczonej znajomości konfucjanizmu był osobiście zainteresowany praktykowanym tam nauczaniem, ponieważ związane ono było z kwestią legitymizacji jego panowania. Cesarz pozostawał pod wpływem konfucjańskiej Szkoły Nowych Tekstów, włącznie z jej apokryfami (讖緯, chenwei) i zawartymi w nich teoriami różnych proroczych omenów. W trakcie wojny domowej wszystkie strony odwoływały się do teorii następstwa pięciu żywiołów, po raz pierwszy przywołanej przez Wang Manga, który przypisał dynastii Han ogień i twierdził, że teraz przyszedł czas na panowanie założonej przez niego dynastii Xin, związanej z żywiołem ziemi. Utożsamiający się z dynastią Han Guangwu nie miał innego wyjścia niż obstawanie przy tym, że czas żywiołu ognia jeszcze nie minął, co oznaczało iż Wang Mang był zwykłym uzurpatorem i dla jego rządów nie ma miejsca w dynastycznym cyklu. Czasami pod wpływem proroczych znaków cesarz podejmował nawet decyzje dotyczące obsady ważnych stanowisk. Gniewał się także gdy tacy uczeni jak Huan Tan, Zheng Xing czy Yin Min kwestionowali wartość takich omenów. W trakcie panowania Guangwu wszystkie 16 katedr na Cesarskim Uniwersytecie otrzymali zwolennicy Nowych Tekstów. Wyjątkiem był jedynie nauczający "Zuozhuan" Li Feng, jednak po jego śmierci Szkoła Nowych Tekstów całkowicie zmonopolizowała Uniwersytet. W 56 cesarz ogłosił iż apokryfy mają być uważane za część konfucjańskiego kanonu i związane z nimi dzieła oraz nauki cieszyły się szacunkiem oraz były zachowywane przez cały czas trwania dynastii.
Oprócz kultu przodków Guangwu sprawował także inne rytuały mające zapewnić religijną legitymację jego rządom. Zaraz po wstąpieniu na tron złożył ofiary Najwyższemu Władcy Żółtego Nieba (w ten sposób, naśladując Wang Manga, łączył ze sobą kult Najwyższego Władcy, Żółtego Cesarza i Nieba, temu ostatniemu przyznając jednak centralne miejsce) oraz Świętemu Duchowi Ziemi. Podczas kampanii na wschodzie w 29 nakazał Ekscelencji [zobacz poniżej sekcja Administracja] Song Hongowi złożenie ofiar Konfucjuszowi. Na wiosnę 56 przekonano go zaś do dokonania ofiar Feng Shan na świętej górze Tai Shan oraz sąsiednim szczycie Liangfu, po raz pierwszy od czasów cesarza Wu (141–87 p.n.e.). Z tej okazji Guangwu nakazał sporządzenie steli z najważniejszymi pisanymi proroctwami jakie miał otrzymać oraz ogłosił nową erę panowania, Jianwu zhongyuan („Środkowy Początek”), co miało zainaugurować nową epokę pomyślności dynastii. W tym samym czasie nakazał także budowę na południe od stolicy (tak samo jak Wang Mang) Jaśniejącej Sali (明堂, mingtang) Duchowego Tarasu (靈臺, "lingtai") oraz Okragłego Stawu (辟雍, "biyong"). Wszystko to były budynki, które uczeni wywodzili z tradycji starożytnych władców, lub przynajmniej dynastii Zhou, i symbolizowały one dobre rządy. Dla przykładu w Jaśniejącej Sali król (wang) miał naśladować zachowanie Nieba zmieniając kwatery, ubranie i jedzenie zgodnie z porami roku. To tutaj także dokonywano rytualnej orki, składano ofiary czy sprawowano inne ważne ceremonie.
Od czasów Guangwu aż do roku 1914 oddawanie czci Niebu było uważane za podstawowy obowiązek religijny cesarza. Jego samego oraz szerzej Późniejszą dynastię Han traktowano przy tym jak będących wzorem do naśladowania twórców właściwych rytuałów sprawowanego w pobliżu stolicy kultu. Jak widzieliśmy, w rzeczywistości jednak wiele elementów tego kultu ustanowił Wang Mang, którego rola w tym zakresie nie mogła jednak być uznana, ponieważ dla oficjalnej historiografii był uzurpatorem.
Administracja.
Rząd centralny.
Nowy reżim Guangwu generalnie starał się powrócić do struktury administracyjnej Wcześniejszych Hanów, zarówno na poziomie rządu centralnego, jak i lokalnym, porzucając skomplikowane i idealistyczne reformy oraz nowe tytuły wprowadzone przez Wang Manga. Pomimo programowego nawiązywania do dziedzictwa Wcześniejszych Hanów w rzeczywistości jednak także w zakresie administracji nowy cesarz wprowadził pewne istotne zmiany. Za czasów Wcześniejszych Hanów na czele cesarskiej biurokracji stał kanclerz (丞相, "chengxiang"), sprawujący władzę na podstawie autorytetu samego cesarza, z Wielkim Sekretarzem (御史大夫, yushi dafu) asystującym mu w szczególności w kwestiach cenzorskich. Tych dwóch oraz rzadziej powoływany Wielki Marszałek (大司馬, "da sima") było znanych jako Trzy Ekscelencje (三公, "san gong"), przy czym to kanclerz był uważany za zajmującego najwyższe miejsce w urzędniczej hierarchii. W 8 p.n.e. podniesiono jednak status Wielkiego Sekretarza, którego stanowisko przemianowano na Wielką Ekscelencję ds. Robót (大司空, "da sikong"), oraz Wielkiego Marszałka i obniżono rangę kanclerza, którego stanowisko przemianowano na Wielką Ekscelencję ds. Mas (大司徒, "da situ"). Tym samym kanclerz stał się "primus inter pares" na równi z dwoma pozostałymi Ekscelencjami i najwyższa władza w ramach biurokracji została podzielona pomiędzy tych trzech urzędników.
Ten system został przejęty przez Wang Manga, który traktował Trzy Ekscelencje bardziej jako doradców niż swoje organy wykonawcze. Podobnie rzecz miała się z Guangwu, który był aktywnym cesarzem, podczas wojny domowej wędrującym po centralnych i wschodnich Chinach oraz dowodzącym wojskami w polu lub często wysyłającym instrukcje na temat strategii do swoich generałów. Także później podróżował on po kraju i brał aktywny udział w sprawach państwa i chociaż zasięgał często zdania swoich doradców oraz organizował dworskie konferencje dotyczące określonych polityk był zdeterminowany w chęci utrzymania w swoim ręku kontroli nad rządem i nie zamierzał delegować swoich istotnych obowiązków i władzy na kogokolwiek. W 25 mianował Wielkim Marszałkiem Wu Hana, Wielką Ekscelencją ds. Mas Deng Yu oraz Wielką Ekscelencję ds. Robót Wang Lianga. Wu Han pozostał na swoim stanowisku aż do śmierci w 44, jednak sprawujący urzędy dwóch pozostałych Ekscelencji często się zmieniali. W 51 tytuł Wielkiego Marszałka został zmieniony na Wielkiego Komendanta (太尉, "taiwei"), zaś przedrostek „Wielki” został usunięty sprzed tytułów dwóch pozostałych Ekscelencji.
Guangwu nie tolerował jakichkolwiek interwencji Ekscelencji w swój sposób rządzenia, a w szczególności nie akceptował jakichkolwiek prób ze strony Ekscelencji ds. Mas do wynoszenia się ponad dwóch swoich kolegów i uzurpowania autorytetu, który niegdyś przysługiwał kanclerzowi Wcześniejszej dynastii Han. Za to stopniowo następował wzrost autorytetu Wielkiego Komendanta, który zaczął być uważany za najważniejszą z Trzech Ekscelencji. W sumie w systemie ustanowionym przez Guangwu władza spoczywała pewnie w rękach cesarza, który traktował swoich najwyższych urzędników raczej jak doradców, niż dyrektorów wykonawczych. Ten system działał dobrze za Guangwu i jego bezpośrednich następców, jednak później kiedy do władzy doszli małoletni, lub mniej kompetentni albo energiczni cesarze jego słabości ujawniły się w całej pełni.
Administracja lokalna.
Guangwu zachował także zasadniczą strukturę administracji lokalnej ustanowioną przez Wcześniejszą dynastie Han, z jej hierarchią kolejno powiatów, komanderii i prowincji, poczynił w niej jednak szereg zmian. W 30 zniósł około 400 z ponad 1500 powiatów odnotowanych w 2 n.e. Te redukcje, dokonane przede wszystkim na północnochińskiej Nizinie oraz północnym pograniczu odzwierciedlały ubytek ludności związany głównie z wylewem Huang He na Nizinie oraz kłopotami z Xiongnu i innymi niechińskimi ludami na północy. Powyżej omawialiśmy już proces przywrócenia markizatów i księstw z czasów Wcześniejszych Hanów. Jak zauważył Hans Bielenstein dochody związane z tymi nadaniami oznaczały, iż źródła przychodów dostępne dla rządu centralnego uległy istotnemu ograniczeniu.
W dłuższej perspektywie jeszcze ważniejsze było zrezygnowanie z kontroli nad monopolem solnym, żelaznym i innych minerałów. Za Wcześniejszych Hanów te monopole były kontrolowane przez Ministra Finansów (大司農, "da sinong") w stolicy jednak od czasów Guangwu odpowiedzialność za nie przeszła w ręce lokalnych komanderii. Tak samo zdecentralizowane zostały polityka wodna oraz opodatkowanie rybołówstwa. Chociaż namiestnicy komanderii mieli obowiązek składania rocznych raportów oraz bilansów, to w sumie mieli więcej swobody niż ich poprzednicy z przeszłości. W 36 zarządzono iż namiestnicy prowincji nie powinni więcej przybywać na dwór by składać swoje raporty, a w 42 gubernatorzy (牧, mu) prowincji zostali zastąpieni przez niżej usytuowanych w hierarchii urzędniczej regionalnych inspektorów (刺史, "cishi"), którzy nie posiadali władzy wykonawczej i mieli jedynie prawo raportowania cesarzowi przy określonych okazjach i w ograniczonej liczbie kwestii.
Armia.
Prawdopodobnie najbardziej brzemienną w skutki decyzją Guangwu było zniesienie powszechnego obowiązku służby wojskowej. Za Wcześniejszych Hanów każdy mężczyzna miał obowiązek służby wojskowej pod okiem lokalnego komendanta (尉, "wei"), po czym przez rok służył w stolicy, na froncie albo w prowincjach. Później powracał do domu i odbywał jesienią coroczne ćwiczenia jako członek lokalnej milicji. W 30 Guangwu zniósł jednak stanowisko komendanta w wewnętrznych komanderiach cesarstwa, przydzielając wszystkie wojskowe obowiązki namiestnikom, i coroczne ćwiczenia zostały zaniechane. Pozostał generalny obowiązek służby w wojsku w razie potrzeby i na terytoriach pogranicznych nadal wzywano mężczyzn do odbywania szkolenia. Ponadto przy okazji lokalnej ekspansji bandytyzmu lub rebelii powołanie komendanta w danej komanderii mogło prowadzić do tymczasowego przywrócenia powszechnego obowiązku służby wojskowej, jednak poddani Późniejszych Hanów w większości nie byli obyci z bronią i posiadali ograniczoną przydatność w razie większej wojny.
Za tą decyzją, podjętą pod koniec wojny domowej, stała bez wątpienia chęć Guangwu do zmniejszenia liczby ludzi pod bronią i tym samym prawdopodobieństwa wybuchu rebelii. Wojskowe umiejętności potencjalnych bandytów czy rebeliantów były odtąd wyraźnie mniejsze, tak samo jak lojalnych sił lokalnych. Ta polityka była kontynuowana przez następców Guangwu i obowiązek służby wojskowej zastąpiono wojskowym podatkiem (更賦, "gengfu"), zaś armia zaczęła opierać się na ochotnikach i obcych najemnikach. Wraz z tym jak pogłębiał się podział na cywili i żołnierzy armia zaczęła być wyspecjalizowanym społeczeństwem wewnątrz społeczeństwa. Zniesienie powszechnego obowiązku służby wojskowej miało szczególnie daleko idące konsekwencje, ponieważ „żaden z reżimów w cesarskim okresie dziejów Chin nie przywrócił w pełni tego systemu”. Jeszcze w pierwszej połowie XX wieku chiński historyk Haizong Lei (1901–1962) przedstawiał zniesienie powszechnego obowiązku służby wojskowej jako decydujący krok prowadzący do upadku chińskiego wojskowego ducha, wskutek czego jego rodacy musieli znosić obce najazdy w XIX wieku.
Konsolidacja cesarstwa.
Sprawy Południa.
Po pokonaniu Gongsun Shu Guangwu nie miał już żadnych poważnych przeciwników we właściwych Chinach, jednak regiony pograniczne nadal były niespokojne. Zwycięstwo nad Gongsun Shu sprawiło, że lokalni urzędnicy i niechińscy wodzowie południowego zachodu szybko uznali władzę nowego cesarza. Jeden z takich wodzów, Ren Gui, był na tyle potężny, że Guangwu uznał jego tytuł księcia Qionggu (dzis. Xichang), łamiąc regułę zgodnie z którą tytuł ten mógł przysługiwać tylko członkom rodu cesarskiego. Już jednak w 38 Guangwu cofnął swoje uznanie, wysyłając Ren Gui jedynie insygnia namiestnika komanderii Yuexi (ze stolicą w Qionggu). Kiedy w 43 generał Liu Shang przybył by stłumić lokalną rebelię znienacka zaatakował Ren Gui, po czym po jego ujęciu dokonał na nim egzekucji. W ten sposób zakończył się okres względnej niezależności Yuexi. W 47 wódz ludu Ailao (być może będących Tajami) Xianli zaatakował komanderię Yizhou (ze stolicą w Dianchi, dzis. Kunming), jednak chociaż atak zakończył się powodzeniem, to w drodze powrotnej wielu jego ludzi utonęło podczas sztormu na rzece Mekong. Osłabiony Xianli w 51 uznał chińską zwierzchność.
Jak już pisaliśmy powyżej, po tym jak Cen Peng w 29 opanował komanderię Nan władzę nowego cesarza uznali także namiestnicy prowincji położonych na południe od Jangcy. Formalnie rzecz biorąc od tej pory cesarstwo rozciągało się ponownie aż po Góry Południowochińskie, południowe wybrzeże Chin i dzisiejszy Wietnam. Region jednak był niespokojny i w trakcie panowania Guangwu wybuchły w nim dwie poważne rebelie. Najpierw wiosną 40 wybuchł bunt Yue pod przywództwem sióstr Zheng Ce i Zheng Er (wiet. Trưng Trắc i Trưng Nhị) w komanderii Jiaozhi, w delcie Rzeki Czerwonej. Insurekcja rozprzestrzeniła się na komanderię Hepu (ze stolicą w dzis. Beihai) i dopiero w roku 42 Ma Yuan przybył na Południe i zebrał wystarczająco silną armię, by po 12 miesiącach kampanii w następnym roku pokonać i zabić siostry Zheng oraz wielu ich zwolenników. W ramach pacyfikacji Yue Ma Yuan nakazał przetopić plemienne bębny z brązu na statuę konia, którą wysłano do Luoyangu w darze cesarzowi.
Drugim źródłem kłopotów na Południu były niechińskie ludy komanderii Wuling, zamieszkujące wzgórzyste tereny na zachód od jeziora Dongting w dzisiejszym Hunanie. W 46 Liu Shang stłumił rewoltę w położonej w sąsiedztwie komanderii Nan i kiedy zimą 47/48 wybuchł bunt w Wuling został wysłany przeciwko powstańcom. Jego armia znalazła się jednak w pułapce miejscowych wzgórz i przełęczy, tak że poniosła druzgocącą klęskę, w której Liu Shang zginął. Ma Yuan, który został wysłany na jego miejsce, miał więcej szczęścia, i chociaż on sam zmarł w 49 to rebelianci zostali zmuszeni do kapitulacji.
Wuling pozostało jednak ogniskiem zapalnym przez resztę Późniejszej dynastii Han, z większą liczbą buntów niż w jakimkolwiek innym regionie prowincji Jing. Było to spowodowane przede wszystkim tym, iż Wuling było położone na głównym szlaku migracji Chińczyków na Południe, która rozpoczęła się za czasów Wang Manga i wojny domowej. Wiele rebelii miało przyczynę w resentymencie miejscowej ludności w sytuacji rosnącej presji na ich ziemię, a sprzyjały im trudny teren oraz siła tubylczych plemion.
Xiongnu i północne pogranicze.
W latach 30. północno-zachodnie pogranicze borykało się z niepokojami ze strony Qiangów, którzy ostatecznie zostali jednak pokonani przez Ma Yuana. Jak miała pokazać przyszłość, to zwycięstwo nie było ostateczne, szczególnie w sytuacji gdy wielu Chińczyków opuściło niespokojny region, a Ma Yuan prowadził politykę osiedlania pokonanych Qiangów na terytorium cesarstwa. Za panowania Guangwu głównym problemem tego regionu pozostawali jednak Xiongnu.
W połowie lat 20. pretensje do cesarskiego tronu podtrzymywał niejaki Lu Fang, który początkowo działał w górnym biegu Huang He w komaderii Anding, by później przenieść się w rejon jej północnego zakola do komanderii Shuofang i Wuyuan. Jego pozycja nie była zbyt silna, popierał go jednak shanyu Xiongnu Yu (18–46), któremu podobało się posiadanie pretendenta, za pomocą którego można było wywierać presję na Chiny. W 30 siły Lu Fanga okupowały komanderię Dai (ze stolicą w Dai, nieopodal dzis. Yuzhou w Hebei) i wojska cesarstwa zostały zepchnięte do defensywy. Po pokonaniu Wei Ao w 33/34 Hanowie przystąpili jednak do ataku i w 36 zmusili Lu Fanga do ucieczki do Xiongnu. Region był jednak nadal otwarty na rajdy tych ostatnich i w 39 Lu Fang powrócił do komanderii Dai, by niedługo później dojść do porozumienia z Guangwu, który uznał go księciem Dai za cenę rezygnacji z jego cesarskich roszczeń. Wkrótce Lu Fang ponownie się zbuntował, by w 42 raz jeszcze udać się na wygnanie do Xiongnu, tym razem na zawsze.
Ucieczka Lu Fanga nie przyniosła ulgi cesarstwu, gdyż Xiongnu nadal pozostali agresywni i ich presja i rajdy doprowadziły do tego, że większa część północnego pogranicza została opuszczona. Na szczęście dla Chin w 46 shanyu Yu zmarł i wśród Xiongnu wybuchła wojna o sukcesję pomiędzy jego synem Punu (48–?) a kuzynem Bi (48–56). Ten drugi był znacznie słabszy od swojego przeciwnika toteż w roku 50 zdecydował się uznać chińską zwierzchność. W rezultacie Xiongnu ulegli podziałowi na Północnych, nadal koczujących na odległym stepie, oraz Południowych, którzy osiedlili się w regionie Ordosu tworząc tam zależne od cesarstwa państwo. Ta nagła zmiana sytuacji pozwoliła siłom Hanów na odbicie pogranicznych terenów zajętych wcześniej przez Xiongnu, którzy przestali stanowić poważne zagrożenie. Także Wuhuan i Xianbei uznali nominalną chińską zwierzchność, a ich lojalność była podtrzymywana przez system subsydiów. Również Trzy Królestwa Korei przysłały trybut, a w ostatnim roku swojego życia Guangwu przyjął też misję władcy z odległej Japonii.
Pokolenia historyków obwiniały Guangwu o niewykorzystanie okazji do ostatecznego pokonania Północnych Xiongnu i obarczały go odpowiedzialnością za późniejszy tragiczny upadek zachodniej dynastii Jin (265–316). Dla przykładu Hans Bielenstein uważał, że Guangwu powinien w przymierzu z Południowymi Xiongnu zniszczyć Północnych Xiongnu raz na zawsze i jego bierność w tym względzie opisywał jako największy błąd jego panowania. Rafe de Crespigny uważa, że rzeczywistym problemem było opuszczenie przez chińskich osadników niespokojnych północnych terenów i w powstałej w ten sposób sytuacji lokalnej chińskiej słabości zgoda na osiedlenie Południowych Xiongnu była rozsądnym rozwiązaniem. Upadło ono dopiero na skutek nadmiernych ambicji Dou Xiana pod koniec stulecia. Z kolei Wicky W.K. Tse zauważa, że rozumowanie Bielensteina zakłada, iż Północni Xiongnu zostaliby w decydujący sposób pokonani przez wspólną ekspedycję cesarstwa i Południowych Xiongnu, a ci ostatni powróciliby na rodzime stepy, gdy ani jedno ani drugie nie było wcale pewne. Ponadto nie istniała także gwarancja, że po takiej kampanii stosunki pomiędzy Południowymi Xiongnu a Chinami pozostałyby przyjazne. Przede wszystkim jednak Bielenstein „upraszcza i bagatelizuje wyzwania przed jakimi stał Liu Xiu oraz opcje - zasoby i narzędzia - jakie miał do dyspozycji”.
Tse wiąże niechęć Guangwu do walki z Xiongnu również z charakterem Późniejszej dynastii Han, której elita wywodziła się ze wschodu, a nie jak w przypadku Wcześniejszej dynastii Han północnego zachodu, stąd interesy tego ostatniego nie miały dla niej tak istotnego znaczenia jak dla poprzedników. W 45 delegacja szesnastu państw Regionów Zachodnich prosiła Guangwu o przywrócenie chińskiego protektoratu, cesarz jednak odmówił, oświadczając że państwa regionu powinny postępować tak jak zechcą. Guangwu po prostu nie zamierzał angażować się w konflikty Azji Środkowej.
Cesarska rodzina, polityka frakcyjna i kwestia następstwa tronu.
Jak już pisaliśmy powyżej, zwycięstwo Guangwu oznaczało także zwycięstwo rodów z jego rodzinnej komanderii, Nanyang, zaś oprócz nich w skład nowej elity rządzącej weszły jeszcze dwa rody z północnego zachodu, których przywódcami byli Dou Rong oraz Ma Yuan. Przynajmniej początkowo niemal żadnego udziału w rządach na poziomie centralnym nie uzyskały natomiast klany z północnego wschodu, dzięki którym Guangwu uzyskał samodzielną pozycję, pozwalającą mu w 25 ogłosić się cesarzem. To dlatego w 26 wybuchły bunty Liu Yanga i Peng Chonga. Niezadowolenie północnego wschodu musiało być w jakiś sposób opanowane i Guangwu dokonał tego wybierając na swoją cesarzową siostrzenicę Liu Yanga, Guo Shengtong. Uroczysta ceremonia ogłoszenia nowej cesarzowej odbyła się 10 lipca 26 i jednocześnie jej najstarszy syn z Guangwu, Liu Qiang, został ogłoszony następcą tronu. To ustępstwo zadowoliło północne rody, ponieważ otwierało bezpośredni dostęp do władcy poprzez cesarzową.
Gdy wojna domowa się zakończyła, poparcie północy przestało być tak ważne i zaczęły rosnąć naciski na to, by cesarzowa wywodziła się z Nanyang. Wiązało się to także z kwestią następstwa tronu, ponieważ dziedzicem cesarza był zazwyczaj najstarszy syn z jego związku z cesarzową. Jeśli następca Guangwu wywodziłby się z Nanyang zarówno ze strony ojca, jak i matki, pozycja frakcji z tej komanderii uległaby dalszemu wzmocnieniu. Guangwu przez długi czas opierał się tym naciskom, ostatecznie jednak uległ, i 1 grudnia 41 rozwiódł się z Guo Shengtong, którą w roli cesarzowej zastąpiła Yin Lihua, wywodząca się z wpływowego rodu z Nanyang. Niemal dwa lata później, 20 sierpnia 43, następcą tronu przestał być Liu Qiang, stał się nim zaś najstarszy syn Guangwu i Yin Lihua, Liu Zhuang.
Źródła opisują te wydarzenia w kategoriach czysto osobistych, twierdząc iż cesarzowa Guo stała się mściwa i nieposłuszna, podczas gdy Yin Lihua była łagodną, dobrą, prawdziwą miłością Guangwu. W rzeczywistości cesarz bez wątpienia żywił ciepłe uczucia w stosunku do obu kobiet, które obie urodziły mu po pięciu synów. Jedyną prawdziwą przyczyną rozwodu była polityka i Guangwu zdawał się żałować tej konieczności. Guo Shengtong była jedyną cesarzową Późniejszej dynastii Han, która po rozwodzie nie została uwięziona. Pozwolono jej żyć w spokoju w Północnym Pałacu aż do jej śmierci 22 lipca 52, po której odbył się jej państwowy pogrzeb.
Więzy powinowactwa służyły także scementowaniu sojuszu Guangwu z innymi frakcjami na dworze. Dla przykładu zarówno syn Dou Ronga Mu, jego wnuk Xan jak i bratanek Gu ożenili się z córkami bądź wnuczkami cesarza. Podczas gdy pozycja frakcji z Nanyang była nienaruszalna ze względu na pochodzenie samego cesarza, po pewnym czasie wybuchł ukryty konflikt pomiędzy frakcjami Dou a Ma. Gdy w 48 Ma Yuan walczył z rebelią w komanderii Wuling na dworze członkowie rodu Dou zaczęli oskarżać go o niekompetencję. Ma Yuan zmarł w następnym roku, co stanowiło naturalne osłabienie wpływów Ma, i wkrótce składane jeden po drugim memoriały zaczęły oczerniać ich zmarłego przywódcę, oskarżając go o korupcję. W rezultacie Ma Yuan został pośmiertnie pozbawiony tytułu markiza i zrównany z gminem, a frakcja Ma straciła swoje wpływy. Być może dostrzegając że potraktował Ma Yuana niesprawiedliwie, lub chcąc zrównoważyć rosnącą siłę Dou i frakcji z Nanyangu, w 52 Guangwu zgodził się jednak przyjąć córkę Ma Yuana do haremu następcy tronu. Była to przyszła cesarzowa Ma, dzięki której Ma mieli przed sobą lepszą przyszłość.
Guangwu zmarł 29 marca 57, w wieku sześćdziesięciu dwóch lat. Otrzymał imię świątynne Shizu (Założyciel Epoki) zaś jego grób, zbudowany na południowy wschód od Luoyangu, został nazwany „Kopcem Początku”. Zgodnie z testamentem zmarłego obrzędy pogrzebowe miały skromny charakter, na wzór cesarza Wena (180 - 157 p.n.e.) z Wcześniejszej dynastii Han. Inaczej niż za poprzedniej dynastii nie został ustanowiony specjalny powiat powiązany z grobem cesarza i następcy Guangwu mieli postąpić za jego przykładem w tej kwestii.

</doc>
<doc id="4987211" url="https://pl.wikipedia.org/wiki?curid=4987211" title="Liu Xiu">
Liu Xiu



</doc>
<doc id="4987216" url="https://pl.wikipedia.org/wiki?curid=4987216" title="Karolina Mazur">
Karolina Mazur

Karolina Monika Mazur (urodzona 15 listopada 1966 w Zielonej Górze, zm. 14 grudnia 2020 tamże) – polska ekonomistka, dr hab., profesor Uniwersytetu Zielonogórskiego.
Życiorys.
Urodzona 15 listopada 1966 r. w Zielonej Górze. 6 kwietnia 2000 obroniła pracę doktorską "Strategie małych i średnich przedsiębiorstw", 29 listopada 2012 habilitowała się na podstawie pracy zatytułowanej "Tworzenie i przywłaszczanie wartości. Perspektywa pracownik - organizacja". Została zatrudniona na stanowisku profesora nadzwyczajnego i kierownika w Zakładzie Mikroekonomii i Polityki Społecznej na Wydziale Ekonomii i Zarządzania Uniwersytetu Zielonogórskiego.
Była profesorem uczelni Instytutu Nauk o Zarządzaniu i Jakości Wydziału Ekonomii i Zarządzania Uniwersytetu Zielonogórskiego.
Zmarła 15 grudnia 2020.

</doc>
<doc id="4987219" url="https://pl.wikipedia.org/wiki?curid=4987219" title="Melchior Kalkstein Stoliński">
Melchior Kalkstein Stoliński

Melchior Kalkstein Stoliński (zm. 21 sierpnia 1673 w Szczytnie koło Człuchowa) – poseł na sejm elekcyjny 1648, sędzia ziemski człuchowski, ławnik człuchowski.
Pochodził z rodziny szlacheckiej herbu Kos odmienny, jego rodzicami byli Wojciech Kalkstein Stoliński z Stolna i Elżbieta Jeżewska. Melchior Kalkstein Stoliński pełnił funkcję sędziego ziemskiego w Człuchowie. W 1648 roku został posłem na sejm elekcyjny, który wybrał Jana II Kazimierza Wazę na króla Polski, był wśród posłów zatwierdzających elekcję.
Przypisy.
 

</doc>
<doc id="4987227" url="https://pl.wikipedia.org/wiki?curid=4987227" title="Shōgayaki">
Shōgayaki

 lub – prosta potrawa kuchni japońskiej z cienko pokrojonej wieprzowiny, zamarynowanej przed smażeniem w sosie z imbiru (sos wyciśnięty z utartego imbiru), shōyu, mirinu, sake. Składniki mogą być dobierane zgodnie z własnym smakiem. Można podawać z ryżem, cienko pokrojoną kapustą, pomidorami, brokułami.
Nazwa.
Słowo "shōga" (生姜) oznacza w języku japońskim "imbir", a "yaki" (焼き) oznacza "grillowanie", "smażenie". Shōgayaki można również przygotować z innych mięs, jak drób czy wołowina. Wersja z wykorzystaniem wieprzowiny jest jednak o wiele bardziej popularna. To drugie (po tonkatsu) najpopularniejsze danie z wieprzowiny, spożywane w porze obiadowej lub serwowane w postaci bentō.
Historia.
Potrawa powstała około 1950 roku w tokijskiej dzielnicy Ginza jako odpowiedź na wzrastające zapotrzebowanie na szybkie jedzenie. 

</doc>
<doc id="4987232" url="https://pl.wikipedia.org/wiki?curid=4987232" title="Darcy Murphy">
Darcy Murphy

Darcy Murphy (ur. 24 sierpnia 1992 w Belleville) – kanadyjski hokeista.
Kariera.
W młodości grał w kanadyjskich juniorskich rozgrywkach Ontario Junior Hockey League (OJHL), a następnie od 2012 w amerykańskiej lidze akademickiej NCAA w barwach zespołu z Colgate University w Hamilton. Pod koniec czwartego sezonu w jego barwach, w marcu 2016 został zawodnikiem Elmira Jackals w lidze ECHL. W sezonie 2016/2017 grał w innej drużynie z tej ligi, Tulsa Oilers. Na przełomie października i listopada 2016 grał w Manitoba Moos w AHL. W połowie 2017 został zawodnikiem północnoirlandzkiego klubu Belfast Giants, występującego w brytyjskich rozgrywkach EIHL. W kwietniu 2018 przedłużył kontrakt tamże. W czerwcu 2019 podpisał kontrakt z niemieckim klubem Lausitzer Füchse w lidze DEL2. W czerwcu 2020 został graczem szwajcarskiej drużyny HC Thurgau z drugiego poziomu rozgrywkowego Swiss League. Na początku 2021 ogłoszono jego transfer do Cracovii w rozgrywkach Polskiej Hokej Ligi. W swoim pierwszym meczu 5 stycznia 2021 zdobył gola i zaliczył dwie asysty. W połowie 2021 ponownie został zawodnikiem klubu z Belfastu.

</doc>
<doc id="4987234" url="https://pl.wikipedia.org/wiki?curid=4987234" title="Albumy numer jeden w roku 2021 (Polska)">
Albumy numer jeden w roku 2021 (Polska)

Artykuł prezentuje najlepiej sprzedające się wydawnictwa muzyczne w poszczególnych tygodniach w Polsce w roku 2021 publikowane w ramach zestawienia OLiS.
Notowania tworzone są przez TNS Polska w oparciu o dane dotyczące sprzedaży detalicznej albumów muzycznych wydanych jedynie na nośnikach fizycznych. Przy tworzeniu list, sprzedaż wydawnictw muzycznych w formach cyfrowych (download, streaming) jest pomijana.

</doc>
<doc id="4987237" url="https://pl.wikipedia.org/wiki?curid=4987237" title="Le Classique">
Le Classique

Le Classique, Le Derby de France (pol. "Klasyk", "Derby Francji") – nazwa meczów piłkarskich, pomiędzy dwiema francuskimi drużynami klubowymi: Paris Saint-Germain (PSG) i Olympique Marsylia (OM). Pierwsze spotkanie tych rywali odbyło się 12 grudnia 1971 na Stade Vélodrome w Marsylii, a był to ligowy pojedynek 18. kolejki sezonu 1971/72 Division 1, który OM wygrało 4:2.
Ze względu na stereotypy dotyczące mieszkańców Paryża i Marsylii pomiędzy kibicami obydwu zespołów dochodzi do regularnych starć, mimo podejmowania nadzwyczajnych środków bezpieczeństwa. Paryżanie uważają Marsylczyków za kryminalistów i przemytników narkotyków, natomiast według mieszkańców Marsylii, Paryżanie są aroganccy, wywyższający się i przedstawiający się jako prawdziwi Francuzi.
Historia.
Początki.
Pierwsze spotkania pomiędzy tymi drużynami, rozegrane na początku lat 70. XX wieku, nie wskazywały na to, że obaj staną się głównymi przeciwnikami. Nowo utworzony Paris Saint-Germain dopiero stawał się jednym z najlepszych we Francji. Wszystko zmieniło się w 1986 r., gdy PSG zdobyło swoje pierwsze mistrzostwo, a OM został kupiony przez Bernarda Tapiego. Pod koniec dekady PSG walczyło o tytuł sezonu 1988/89 przeciwko Marsylii Tapiego i rywalizacja we wszystkich rozgrywkach była już emocjonująca. Oskarżenia prezesa Paris Saint-Germain Francisa Borelliego przeciwko Tapiemu i Olympique Marsylia o ustawianie wyników meczów w tym sezonie przyczyniły się do ich rosnącej rywalizacji. 
Złota Era i skandal.
PSG jednak nadal nie dorównało Marsylii. Tak było do 1991 r. i momentu przejęcia PSG przez Canal+ France, największą płatną stację telewizyjną we Francji. Głównym powodem tej transakcji był wzrost zainteresowania rozgrywkami Première Division, całkowicie zdominowanymi przez Marsylię, a także przyciągnięcie większej liczby abonentów tej stacji, poprzez stworzenie zespołu, który mógłby ich pokonać. Dotychczasowa rywalizacja OM z Girondins Bordeaux nie zaspokajała ambicji Bernarda Tapiego, który potrzebował nowego krajowego rywala, aby uatrakcyjnić ligę. Tapie zachęcił władze Canal+, aby telewizja pomogła mu promować wrogość pomiędzy oboma klubami, a tym samym nakręcać rywalizację. Wspierane przez bogatego właściciela PSG zaczęło konkurować na rynku transferowym z OM, pozyskując największe talenty: Davida Ginolę, Youriego Djorkaeffa, George'a Weahę i Raíego.
W latach 1989–1998 PSG i OM zdobyły pięć tytułów mistrzowskich, cztery Puchary Francji, dwa Puchary Ligi Francuskiej, Ligę Mistrzów, Puchar Zdobywców Pucharów i dotarły do dwóch innych finałów europejskich rozgrywek klubowych. Wielu ekspertów twierdzi, że te drużyny Marsylii (1989–1994) i PSG (1993–1998) były dwiema z największych drużyn w historii francuskiej piłki nożnej. Ten szum zwiększył również napięcia między kibicami, a doniesienia o przemocy pseudokibiców obu klubów stały się częstsze w latach 90. Od tego czasu pojedynek został naznaczony kontuzjami i aresztowaniami.
Rywalizacja osiągnęła nowy poziom podczas kampanii 1992/93. PSG straciło decydującego o tytule z OM i zajęło drugie miejsce. Jednak wkrótce potem Tapie i Olympique Marsylia zostali uznani za winnych ustawiania meczów w tak zwanym francuskim skandalu dotyczącym łapówkarstwa. FFF odebrała Marsylii tytuł i zaoferowała go drugiemu Paris Saint-Germain, który odmówił ponieważ właściciele klubu (stacji Canal+) uważali, że zdobycie trofeum złości ich abonentów w Marsylii. W rezultacie tytuł za sezon 1992/93 nie został przyznany. Canal+ odmówił udziału paryskiego klubu w Lidze Mistrzów po tym, jak UEFA wykluczyła Olympique Marsylia z rozgrywek, a jej miejsce zajęło AS Monaco. Olympique Marsylia została za te wydarzenia zdegradowana do Division 2.
Działania władz.
Lokalne władze wdrażają wiele metod w celu poprawy bezpieczeństwa w czasie parysko-marsylskiego starcia. Starają się zapobiegać niepożądanym zachowaniom kibiców, lecz nie zawsze przynosi to oczekiwany skutek. W efekcie nienawiści pomiędzy sympatykami obu klubów doszło nawet do dwóch wypadków śmiertelnych. Po tym, jak PSG zostało przejęte przez katarskich inwestorów, stosunki pomiędzy fanami zaostrzyły się jeszcze mocniej.
„Zdrajcy” klubów.
Mimo silnych animozji nie brakowało zawodników, którzy grali dla obu klubów. Często padali oni ofiarami złości ze strony kibiców. Do jednej z najsłynniejszych tego typu historii doszło w finale Pucharu Francji w 2004 r. Ówczesny kapitan PSG, Frédéric Déhu został wygwizdany przez paryskich fanów, gdyż wyszło na jaw, że po zakończeniu wygasającego kontraktu zostanie on piłkarzem OM. Po wzniesieniu trofeum Dehu ze łzami w oczach udał się do szatni.
Współcześnie.
Współcześnie wydźwięk tych spotkań jest mniejszy, lecz nadal zdarzają się incydenty. W końcówce pierwszych derbów sezonu 2020/21 doszło do starcia Leandro Paredesa z Darío Benedetto. Potem do boiskowej awantury przyłączyli się Layvin Kurzawa, Neymar i Jordan Amavi. Wszystkim tym zawodnikom sędzia pokazał czerwone kartki
Statystyki.
"Według stanu na 27 lutego 2023".

</doc>
<doc id="4987238" url="https://pl.wikipedia.org/wiki?curid=4987238" title="Jure Dolenec">
Jure Dolenec

Jure Dolenec (ur. 6 grudnia 1988 w Kranju) – słoweński piłkarz ręczny występujący na pozycji prawego rozgrywającego. Od 2017 roku reprezentuje barwy hiszpańskiego klubu FC Barcelona.

</doc>
<doc id="4987248" url="https://pl.wikipedia.org/wiki?curid=4987248" title="Soma człowieka">
Soma człowieka



</doc>
<doc id="4987250" url="https://pl.wikipedia.org/wiki?curid=4987250" title="Demetrio Korsi">
Demetrio Korsi

Demetrio Korsi (ur. 13 stycznia 1899 w Panamie, zm. 30 października 1957 tamże) – panamski poeta, dyplomata i dziennikarz.
Życiorys.
Urodził się w Panamie, we wciąż należącym do Kolumbii departamencie Panamy. Jego ojciec był Grekiem, matka natomiast Panamką. Studiował medycynę i prawo, nauki jednakże nie ukończył ze względów zdrowotnych. Wcześnie rozpoczął aktywność literacką, w 1916 jego wiersze znalazły się w zestawionej przez Octavia Méndeza Pereirę antologii "Parnaso Panameño". Jego poezja skupia się na opisie panamskiej rzeczywistości, odwołuje się do wydarzeń historycznych, odznacza się również poczuciem humoru. Opublikował szereg książek poetyckich, w tym "Los pájaros de la montaña" (1924), "El viento de la montaña" (1926), "El grillo que cantó sobre el canal" (1937), "Cambio y otros poemas panameñistas" (1941), "El grillo que cantó bajo las hélices" (1942), "Canciones efímeras" (1950), "Nocturno en gris" (1952), "Los gringos llegan y la cumbia se va..." (1953) czy "El tiempo se perdía y todo era lo mismo" (1955). W swojej poezji chętnie wykorzystywał panamski folklor, sięgał też do motywów związanych z ludnością rdzenną czy Panamczykami o afrykańskich korzeniach. Założył pismo "Flash Lay", kierował również szeregiem innych pism kulturalnych.
Wiele lat spędził poza granicami kraju, wykonywał obowiązki panamskiego konsula w kilku miastach, między innymi w San Francisco, Kingston i Marsylii. Dwukrotnie żonaty, doczekał się z tych związków 4 dzieci. Zmarł w rodzinnym mieście, podczas pracy nad jednym z wierszy.

</doc>
<doc id="4987259" url="https://pl.wikipedia.org/wiki?curid=4987259" title="Trula Koalicija">
Trula Koalicija

Trula Koalicja – serbski zespół punk-rockowy założony w 1986 roku.
Historia.
Zespół został założony w 1986 roku jakо trio, które tworzyli członkowie KBO!, Sasza Vujić (gitara), Buban Vujić (perkusja) i Predrag Drčelić (wokal i autor tekstów). Cztery lata później dołączył do nich basista Dragan Cvetanović (Ceja) i w tym składzie grali wspólnie do 2009 roku, kiedy to Predrag Drčelić odszedł z grupy. W momencie jego odejścia z zespołu, nagrany był już materiał na nowy album, a piosenka „Mali mozgovi” została opublikowana na stronie Myspace zespołu.
Grupa wydała kilka albumów (większość w podziemiu, tylko ostatni pod skrzydłami wytwórni Češnjak Records), z których popularność przyniósła im płyta "Plakao sam kad je pala Sekuritatea" wydana w 1992 roku. Okładka tego albumu, która zarazem została znakiem towarowym zespołu tj. haczykowata pięcioramienna gwiazda, została zaprojektowana przez projektanta Vidana Papića.

</doc>
<doc id="4987265" url="https://pl.wikipedia.org/wiki?curid=4987265" title="David Goodwin">
David Goodwin

David Goodwin (ur. 27 lutego 1992 w Saint Louis) – amerykański hokeista.
Jego bracia Paul i Sam (ur. 1988) także zostali hokeistami.
Kariera.
Wychowanek St. Louis Blues AAA. Od 2010 do 2013 grał w lidze USHL w barwach trzech ekip. Od 2013 przez cztery lata występował w amerykańskiej lidze akademickiej NCAA w barwach zespołu z Penn State University, a w ostatnim sezonie był kapitanem drużyny. W czerwcu 2017 został zawodnikiem fińskiego klubu SaiPa w rozgrywkach Liiga. W kwietniu 2018 przedłużył kontrakt. W maju 2019 przeszedł do szwedzkiej drużyny IK Oskarshamn, skąd pod koniec sierpnia 2019 został przetransferowany do Mora IK. W listopadzie 2019 został zawodnikiem północnoirlandzkiego klubu Belfast Giants, występującego w brytyjskich rozgrywkach EIHL. Pod koniec grudnia 2020 ogłoszono jego transfer do Cracovii w rozgrywkach Polskiej Hokej Ligi. W swoim pierwszym meczu 5 stycznia 2021 zaliczył dwie asysty. Na początku sierpnia 2021 ponownie został zawodnikiem klubu z Belfastu.
Podczas kariery hokejowej zajął się także działalnością charytatywną.

</doc>
<doc id="4987267" url="https://pl.wikipedia.org/wiki?curid=4987267" title="Otamaton">
Otamaton

 – instrument muzyczny (syntezator), w kształcie ósemki (♪), stworzony przez firmę Maywa Denki. Swoim brzmieniem przypomina theremin.
Historia.
Sakaichi Tosa założył w 1969 roku firmę Maywa Denki Ltd. w mieście Akō, w prefekturze Hyōgo. Nowa firma była podwykonawcą koncernów Toshiba i Matsushita Electric (Panasonic). Produkowała lampy próżniowe i rozwinęła się w średniej wielkości przedsiębiorstwo, które w szczytowym okresie zatrudniało ponad 100 pracowników. Firma musiała zamknąć swoją działalność w 1979 roku z powodu trudności finansowych pod wpływem tzw. „szoku naftowego”.
W 1993 roku dwaj synowie Sakaichiego, Masamichi i Nobumichi, reaktywowali firmę, ale całkowicie zmienili jej profil, tworząc „jednostkę artystyczną”. Zgodnie z własnym hasłem: „Zrób to, aby podbić, weź to, aby podbić”, wymyślili i opracowali różne produkty, w tym serię instrumentów muzycznych.
Otamatony zostały wypuszczone na rynek 1 grudnia 2009 roku. 
W styczniu 2021 roku jeden z uczestników programu TV hiszpańskiej „Got Talent España 2021” został „nagrodzony” „złotym przyciskiem” za wykonanie „Nessun dorma” z opery "Turandot" Giacomo Pucciniego.

</doc>
<doc id="4987270" url="https://pl.wikipedia.org/wiki?curid=4987270" title="Krze Małe">
Krze Małe

Krze Małe – dawna wieś, obecnie w granicach wsi Krze Duże w Polsce, położona w województwie mazowieckim, w powiecie żyrardowskim, w gminie Radziejowice. Nazwę Krze Małe zniesiono w 2006 roku.
Oddzielona od Krzów Dużych drogą ekspresową S8.
Od 1867 wieś w gminie Radziejowice w powiecie błońskim; 20 października 1933 utworzyła gromadę Krze Małe w granicach gminy Radziejowice. Od 1948 w powiecie grodziskomazowieckim. Od 5 października 1954 w granicach gromady Radziejowice.

</doc>
<doc id="4987274" url="https://pl.wikipedia.org/wiki?curid=4987274" title="Joseph Widmar">
Joseph Widmar

Joseph „Joe” Widmar (ur. 12 lutego 1995 w Northbrook) – amerykański hokeista.
Jego ojciec Andy oraz bracia Ryan (ur. 1990) i Charles (ur. 1993) także zostali hokeistami.
Kariera.
Wychowanek Chicago Young Americans. Początkowo grał m.in. w amerykańskich rozgrywkach USHL. Od 2015 przez dwa lata lata występował w amerykańskiej lidze akademickiej NCAA w barwach zespołu UMass Amherst z University of Massachusetts. Potem grał w zespołach z lig Southern Professional Hockey League (SPHL), ECHL. W połowie listopada 2019 przeszedł do francuskiego klubu Nice hockey Côte d'Azur w rozgrywkach Ligue Magnus. Na początku października 2020 ogłoszono jego transfer do Cracovii w rozgrywkach Polskiej Hokej Ligi. Odszedł z klubu pod koniec stycznia 2021.

</doc>
<doc id="4987276" url="https://pl.wikipedia.org/wiki?curid=4987276" title="G-BASE">
G-BASE



</doc>
<doc id="4987278" url="https://pl.wikipedia.org/wiki?curid=4987278" title="Gerard Butler Alan Siegel Entertainment">
Gerard Butler Alan Siegel Entertainment



</doc>
<doc id="4987293" url="https://pl.wikipedia.org/wiki?curid=4987293" title="HC Thurgau">
HC Thurgau

HC Thurgau – szwajcarski klub hokeja na lodzie z siedzibą w Weinfelden (kanton Thurgau).

</doc>
<doc id="4987297" url="https://pl.wikipedia.org/wiki?curid=4987297" title="Sara Jacobs">
Sara Jacobs

Sara Josephine Jacobs (ur. 1 lutego 1989 w Del Mar) – amerykańska polityczka, członkini Partii Demokratycznej.
Działalność polityczna.
Od 3 stycznia 2021 jest przedstawicielką 53. okręgu wyborczego w stanie Kalifornia w Izbie Reprezentantów Stanów Zjednoczonych.

</doc>
<doc id="4987298" url="https://pl.wikipedia.org/wiki?curid=4987298" title="Anna Sabat">
Anna Sabat



</doc>
<doc id="4987301" url="https://pl.wikipedia.org/wiki?curid=4987301" title="Instytut Immunologii i Terapii Doświadczalnej Polskiej Akademii Nauk im. Ludwika Hirszfelda we Wrocławiu">
Instytut Immunologii i Terapii Doświadczalnej Polskiej Akademii Nauk im. Ludwika Hirszfelda we Wrocławiu



</doc>
<doc id="4987307" url="https://pl.wikipedia.org/wiki?curid=4987307" title="Johann Christian Friedrich Haeffner">
Johann Christian Friedrich Haeffner

Johann Christian Friedrich Haeffner (ur. 2 marca 1759 w Oberschönau, zm. 28 maja 1833 w Uppsali) – szwedzki kompozytor, dyrygent i organista pochodzenia niemieckiego.
Życiorys.
Uczył się gry na organach u Johanna Gottfrieda Vierlinga w Schmalkalden, następnie kształcił się w szkole śpiewu Johanna Adama Hillera w Lipsku. Od 1776 roku był korektorem w lipskim wydawnictwie Breitkopfa. W 1781 roku wyjechał do Sztokholmu, gdzie do 1793 roku piastował stanowisko organisty kościoła św. Gertrudy. W latach 1781–1785 uczył śpiewu w Kungliga Teatern, a w latach 1794–1796 także w Królewskiej Akademii Muzycznej, której członkiem był od 1788 roku. Był dyrygentem Stenborgs Teater (1782–1785) i Kungliga Teater (1785–1808). W 1792 roku otrzymał posadę nadwornego kapelmistrza. W 1808 roku przeprowadził się do Uppsali, gdzie był dyrygentem kapeli akademickiej miejscowego uniwersytetu, a od 1826 roku także organistą w katedrze.
Twórczość.
Skomponował utrzymane w stylu Glucka opery "Electra" (wyst. 1787), "Alcides inträde i Världen" (wyst. 1793) i "Renaud" (wyst. 1801). Ponadto skomponował m.in. oratorium, dwa psalmy, Te Deum, trzy symfonie, utwory kameralne, pieśni. Swoją działalnością przyczynił się do ożywienia życia muzycznego w Szwecji, podjął prace nad wydaniem zbioru "Svensk choralbok" (wyd. w 2 częściach 1819–1821), opracował też aranżacje szwedzkich pieśni chorałowych na 4-głosowy chór a cappella. Po raz pierwszy wykonał w Szwecji oratorium "Die Schöpfung" Josepha Haydna (1801) i "Requiem" W.A. Mozarta (1805).

</doc>
<doc id="4987308" url="https://pl.wikipedia.org/wiki?curid=4987308" title="Zabajkalski Okręg Wojskowy (Federacja Rosyjska)">
Zabajkalski Okręg Wojskowy (Federacja Rosyjska)

Zabajkalski Okręg Wojskowy (ros. Забайкальский военный округ) – dawna jednostka administracyjno-wojskowa Sił Zbrojnych Federacji Rosyjskiej, obejmująca całość obiektów militarnych - w tym jednostki wojskowe, zakłady przemysłu zbrojeniowego, jednostki paramilitarne - stacjonujących we wschodniej części FR w okresie 1991-2010.
W latach 1979-1992 okręg znajdował się pod strategicznym kierownictwem Naczelnego Dowództwa Dalekiego Wschodu. 1 grudnia 1998 Okręg został połączony z Syberyjskim Okręgiem Wojskowym. Region Czita, Republika Buriacji i obwód irkucki stały się częścią nowego Syberyjskiego Okręgu Wojskowego (który stał się następcą Syberyjskiego i Zabajkalskiego Okręgu Wojskowego), a Republika Sacha (Jakucja) została przekazana do Dalekowschodniego Okręgu Wojskowego.

</doc>
<doc id="4987313" url="https://pl.wikipedia.org/wiki?curid=4987313" title="Armia Czerwona 17 września 1939">
Armia Czerwona 17 września 1939



</doc>
<doc id="4987316" url="https://pl.wikipedia.org/wiki?curid=4987316" title="Armia Czerwona (stan na 22 czerwca 1941 roku)">
Armia Czerwona (stan na 22 czerwca 1941 roku)



</doc>
<doc id="4987321" url="https://pl.wikipedia.org/wiki?curid=4987321" title="Antresolka Profesorka Nerwosolka">
Antresolka Profesorka Nerwosolka

Antresolka Profesorka Nerwosolka – polska humorystyczna seria komiksowa autorstwa Tadeusza Baranowskiego. Głównymi bohaterami są naukowiec profesor Nerwosolek i jego asystentka Entomologia przeżywający przygody podczas niecodziennych wypraw naukowych.
Historia publikacji.
Pierwotnie profesor Nerwosolek miał zadebiutować w magazynie "Alfa", jednak w wyniku braku porozumienia komiks nie trafił do druku:
Pierwszy raz Nerwosolek pojawił się na łamach "Świata Młodych" w roku 1980, gdzie kolejne opowieści zamieszczano do 1982 roku. Pierwsza historia Antresolka profesorka Nerwosolka została jako część "Skąd się bierze woda sodowa i nie tylko". Kolejne dwie ukazały się jako samodzielny album w 1985 roku.
Następnym komiksem z udziałem bohaterów była "Podróż smokiem Diplodokiem", gdzie centralnymi postaciami byli Lord Hokus Pokus i tytułowy Diplodok.
Po wyjeździe Baranowskiego do Francji, podczas swej pracy w "Tintinie," w latach 1984-1986 umieszczał tam komiksy z udziałem Nerwosolka i Entomologii, których część została opublikowana w albumie "Przepraszam, remanent".
W 2005 roku Tadeusz Baranowski przy wsparciu fanów i czytelników, wydał album "Tffffuj! Do bani z takim komiksem!" będący ostatnim komiksem z udziałem profesora Nerwosolka i Entomologii.
W maju 2003 Tadeusz Baranowski na swoim profilu facebookowym roku opublikował szkice małoletnich Nerwosolka i Entomologii, oznajmiając prace nad albumem opowiadającym o ich dziecięcych przygodach.
Bohaterowie.
Profesor Nerwosolek – podstarzały naukowiec będący zapatrzonym swoją pracę. Wynalazca i organizator wielu wypraw naukowych. Nieco dziecinny i często chodzący z głową w chmurach. Zagorzały fan "Kabaretu Starszych Panów".
Entomologia Motylkowska – asystentka i gospodyni Nerwosolka. Jest w podeszłym wieku. Do jej zadań należy opieka nad domostwem oraz uczestnictwo w eksperymentach profesora. Panicznie boi się myszy. Poza opieką nad domostwem bierze czynny udział w wyprawach organizowanych przez Nerwosolka. Bardziej stąpająca po ziemi i rozsądniejsza od swego pracodawcy. 
Lord Hokus Pokus – czarnoksiężnik żądny władzy nad światem. W "Antresolce Profesorka Nerwosolka" pełnił rolę czarnego charakteru i głównego antagonisty. Po spotkaniu z Nerwosolkiem i Entomologią stał się pozytywnym bohaterem, jednak wciąż marzy o podbiciu świata.
Diplodok – młodociany dinozaur o możliwości przemieszczania się w czasie i przestrzeni. Jego cechą charakterystyczną są ogromne uszy rozciągnięte od ciągłego strofowania przez dorosłe dinozaury. Przyjaciel Lorda Hokus-Pokusa. 
Szlurp i Burp – dwa wampiry mieszkające w zamku narysowanym przez Autora obok domostwa Nerwosolka. W wyniku fortelu zastosowanego przez Nerwosolka uciekli z zamku stając się bezdomnymi i szukali różnych sposobów na poprawę swojej sytuacji materialnej. Są w posiadaniu magicznych pierścieni pozwalających na zmianę postaci. Mimo bycia wampirami są poczciwi i nie robią nikomu krzywdy i otwarcie krytykują Autora, że nie chce z nich zrobić bohaterów pozytywnych.
Mysza Raptus, pseud. Ryży Ogon – sfrustrowana mysz mieszkająca w domostwie Nerwosolka. Jest zapatrzona w siebie i szuka okazji do polepszenia, jej zdaniem, niskiego statusu. Kocha jeść ser, ma obsesję na punkcie swego ogona i narzeka, że musi grać rolę w komiksie. Główny antagonista "Tffffuj! Do bani z takim komiksem!". 
Robak – robak będący współlokatorem Myszy Raptus. Jest głosem rozsądku w niecnych planach Myszy. Mieszka w kawałku sera.
Autor – wspominany wielokrotnie przez bohaterów twórca komiksu. Często pomaga im w trudnych sytuacjach.
Ekranizacje.
W latach 1984 i 1986 pojawił się krótkometrażowy film animowany "Przygody profesora Nerwosolka" i jego kontynuacja "Kosmiczne przygody profesora Nerwosolka" będące adaptacją "Antresolki profesorka Nerwosolka". Głosu Nerwosolkowi użyczył Mieczysław Grąbka.
W 2015 roku został ogłoszony film pełnometrażowy "Podróż smokiem Diplodokie"m produkowany przez studio Human Ark, mający być połączeniem animacji 3D z ręcznie malowanymi elementami. Reżyserią zajmuje się Wojtek Wawszczyk, będący wraz z Rafałem Skarżyckim współtwórcą scenariusza. W 2017 roku pojawił się "sneak peek" animacji. Premiera została pierwotnie zaplanowana na 2020 rok.

</doc>
<doc id="4987322" url="https://pl.wikipedia.org/wiki?curid=4987322" title="SNCB/NMBS">
SNCB/NMBS



</doc>
<doc id="4987332" url="https://pl.wikipedia.org/wiki?curid=4987332" title="Relacja między Fryderykiem Nietzsche a Maxem Stirnerem">
Relacja między Fryderykiem Nietzsche a Maxem Stirnerem

Relacja między Fryderykiem Nietzsche a Maxem Stirnerem była często poruszana, a wielu autorów omawiało w swoich pracach pozorne podobieństwa, czasami poruszając kwestię wpływów. W Niemczech, w pierwszych latach od pojawienia się Nietzschego, częściej dyskutowano o powiązaniach jego myśli z Arthurem Schopenhauerem niż Stirnerem. Jest pewne, że Nietzsche czytał o książce Stirnera "Jedyny i jego własność" ("Der Einzige und sein Eigentum", 1845), o której wspomina Friedrich Albert Lange w "Historii materializmu i krytyce jego znaczenia dla teraźniejszości" (1866) oraz Eduard von Hartmann w "Filozofii nieświadomości" (1869), obie książki młody Nietzsche znał zresztą bardzo dobrze. Nie ma jednak niepodważalnych dowodów, aby faktycznie ją przeczytał, ponieważ nie ma wzmianki o Stirnerze nigdzie w jego publikacjach, gazetach czy korespondencji.
Jednak gdy tylko dzieło Nietzschego zaczęło docierać do szerszej publiczności, pojawiło się pytanie, czy rzeczywiście był pod wpływem Stirnera. Już w 1891 (gdy Nietzsche jeszcze żył, choć był niezdolny do pracy z powodu choroby psychicznej) Eduard von Hartmann posunął się nawet do sugestii, że dokonał plagiatu od Stirnera. Na przełomie wieków przekonanie, że Stirner miał wpływ na Nietzschego, było tak rozpowszechnione, że stało się czymś oczywistym, przynajmniej w Niemczech. Skłoniło to jednego z obserwatorów do odnotowania w 1907, że „wpływ Stirnera we współczesne Niemcy przybrał zadziwiające rozmiary i był równoległy do wpływów Nietzsche. Uważa się, że tych dwóch myślicieli reprezentuje zasadniczo tę samą filozofię”.
Niemniej jednak od samego początku tego, co określano jako „wielką debatę” dotyczącą możliwego wpływu Stirnera na Nietzschego – pozytywnego lub negatywnego – odnotowano poważne problemy z tą ideą. W połowie XX wieku, jeśli Stirner byłby w ogóle wspomniany w pracach o Nietzsche, jego wpływy były często odrzucane lub uznawane jako niemożliwe do uzasadnienia.
Jednak idea, że Nietzsche był w jakiś sposób pod wpływem Stirnera, nadal przyciąga, być może dlatego, że wydaje się koniecznym często zauważanych (choć prawdopodobnie powierzchownych) podobieństw w ich dziełach. W każdym razie najbardziej znaczące problemy z możliwym wpływem Stirnera na Nietzschego, nie ograniczają się do trudności w ustaleniu, czy Fryderyk wiedział, czy czytał o Maxie. Polegają również na dokładnym ustaleniu, w jaki sposób i dlaczego szczególnie Stirner mógł mieć znaczący wpływ na Nietzsche.
Sugestie wpływów i możliwe powiązania ze Stirnerem z okresu.
Źródłem debaty wokół tego, czy Nietzsche przeczytał dzieło Stirnera – a jeśli tak, to czy był pod jego wpływem – wydaje się wynikać z pozornych podobieństw między poglądami obu mężczyzn, wyrażonymi w ich pracach. Podobieństwa te zostały szybko rozpoznane i skłoniły wielu, z różnych powodów, do podjęcia próby określenia dokładnego charakteru możliwych relacji między dwoma filozofami.
Książka Eduarda von Hartmanna "The Philosophy of the Unconscious" została zaatakowana przez Nietzschego w drugim tomie "Unzeitgemässe Betrachtungen". W 1891 Hartmann twierdził, że Nietzsche musiał być świadomy istnienia Stirnera, ponieważ Stirner był przez niego wspominany w tej samej książce, którą Nietzsche poddał krytyce. Jak wspomniano, Hartmann oskarżył Nietzschego o plagiat Stirnera. Nietzsche jest również znany z tego, że czytał "Historię materializmu" Langego, w której książka Stirnera "Jedyny i jego własność" jest krótko określana jako „najbardziej skrajna, o jakiej mamy wiedzę”. Lange dalej odnosi się do „złej sławy” książki Stirnera. Nietzsche natomiast znał bardzo dobrze oba dzieła Hartmanna i Langego.
Wydaje się, że Paul Lauterbach również odegrał rolę w budowaniu skojarzenia tych dwóch myślicieli. Lauterbach był bliskim przyjacielem Heinricha Köselitza (Petera Gasta, który przez wiele lat był swego rodzaju prywatnym sekretarzem Nietzschego). Lauterbach poznał dzieło Nietzschego dzięki Köselitzlowi i był jednym z pierwszych wielbicieli Fryderyka. Ciężko też pracował, aby ożywić myśl Stirnera. Uważał on, że Nietzsche jest „wielkim następcą, twórcą i twórczym transformatorem” Stirnera. Mając to na uwadze, zredagował i napisał wprowadzenie do wydania Stirner Reclam Edition z 1893. Omawiając książkę w liście do Köselitza, napisał: „Moje wprowadzenie ma tylko jeden cel: chronić przed nią niewinnych ludzi [książką Stirnera] oraz mistyfikować i sparaliżować złowrogich, głownie z pomocą Nietzschego”. Wprowadzenie to pojawiło się we wszystkich wydaniach Reclam "Ego and Its Own" od 1893 do 1924.
Franz Overbeck, który był jednym z najbliższych przyjaciół Nietzschego, przejrzał akta biblioteki uniwersyteckiej w Bazylei i był w stanie potwierdzić to, co twierdził ulubiony student Nietzschego, Adolf Baumgartner, że Fryderyk kiedyś wypożyczył książkę Stirnera (14 lipca 1874). Albert Lévy niezależnie potwierdził, że to Baumgartner wypożyczył książkę. Żona Franza Overbecka, Ida, poinformowała, że w latach 1880–1883 Nietzsche mieszkał z parą w kilku miejscach i wspomniał bezpośrednio o Stirnerze. Opisała ona dyskusję, którą odbyła z Nietzsche, w której wspomniał o Klingerze i Stirnerze w następujący sposób:
Resa von Schirnhofer podaje, że w 1897 odwiedziła siostrę Nietzschego w Weimarze:
Schirnhofer wspomina o kontrowersjach w tym czasie:
Jednak Ida Overbeck, która bardzo dobrze znała Nietzsche, sugeruje, że związku między twórczością Nietzschego i Stirnera nie należy postrzegać jako zwykłego plagiatu. Uważała raczej, że Nietzsche był winien Stirnerowi dług za wprowadzenie nowych pomysłów, które były znaczące dla Nietzschego w jego własnej pracy:
Poszlaki.
Twierdzenie o wpływie Stirnera na Nietzsche mogłyby zostać zignorowane, gdyby nie pozorne podobieństwa w pismach obu mężczyzn, które były często zauważane. Oprócz podobieństw i doniesień bliskiego przyjaciela Nietzschego, że czuł sympatię do Stirnera, istnieją jeszcze trzy inne poszlaki, które być może zasługują na wzmiankę.
Po pierwsze, Richard Wagner, którego wpływ na Nietzschego jest wszystkim znany, mógł być zaznajomiony z ideami Stirnera. Wiadomo było, że August Röckel przedstawił Wagnera rosyjskiemu anarchiście Michaiłowi Bakuninowi, a wszyscy trzej mężczyźni brali udział w powstaniu w Dreźnie w maju 1849. Wagner spotkał się w tym okresie kilka razy z Bakuninem i czytał również prace teoretyka mutualizmu Pierre-Josepha Proudhona. Stirner był często blisko związany z myślą anarchistyczną. Kilku autorów sugerowało, że Wagner wiedział o pracy Stirnera, a niektórzy sugerowali, że Stirner miał na niego wpływ.
Drugi dotyczy Hansa von Bülow, pierwszego męża Cosimy Wagner, który był wielkim mistrzem i interpretatorem muzyki Wagnera. Nietzsche najwyraźniej po raz pierwszy spotkał go na początku lat siedemdziesiątych XIX wieku, kiedy Nietzsche często był gościem Wagnerów i został przedstawiony członkom ich kręgu. Bülow odwiedził Bazyleę 27 marca 1872, gdzie prowadził z Nietzsche długie rozmowy. W czerwcu tego roku Nietzsche zadedykował von Bülowowi swoją nową kompozycję muzyczną "Manfred-Meditation" i przesłał mu kopię partytury. Von Bülow odpowiedział 24 lipca ostrą krytyką tego utworu, ale Nietzsche najwyraźniej przyjął tę krytykę z wdziękiem. W każdym razie nie zerwał wszystkich kontaktów z von Bülowem, ponieważ wiemy, że Nietzsche przesłał mu gratisowy egzemplarz pierwszej części "Zaratustry" późnym latem lub wczesną jesienią 1883. Nietzsche wysłał również von Bülowowi kopię "Poza dobrem i złem," kiedy druk został ukończony późnym latem 1886. Pisał również do Bülowa 4 stycznia 1889 gdy wiedział już, że jest chory psychicznie. Wiadomo, że Bülow był wielkim wielbicielem Stirnera i podobno znał go osobiście. W kwietniu 1892 Bülow zakończył swój ostatni występ z Filharmonią Berlińską przemówieniem „wychwalającym” idee Stirnera. Wraz z Johnem Henry Mackayem, biografem Stirnera, umieścił tablicę pamiątkową w ostatniej rezydencji Stirnera w Berlinie.
Trzecia poszlaką jest fakt, że od 1 do 17 października 1865 Nietzsche odwiedził dom swojego przyjaciela Hermanna Mushackego w Berlinie. Ojcem Hermanna był niejaki Eduard Mushacke, który w latach czterdziestych XIX wieku był „dobrym przyjacielem” Stirnera. Nietzsche najwyraźniej dobrze dogadywał się z Eduardem Mushacke. W liście z Lipska wysłanym do matki kilka dni później, 22 października, relacjonował: „Życie w Berlinie było wyjątkowo przyjemne. Stary Mushacke to najbardziej kochany mężczyzna, jakiego kiedykolwiek spotkałem. Jesteśmy na ty”. Jedno z badań łączy ten nowo odkryty szczegół biograficzny z „początkowym kryzysem”, którego Nietzsche doświadczył w 1865 w wyniku zetknięcia się z ideami Stirnera, co doprowadziło do jego studiowania Schopenhauera.
Powiązanie obu myślicieli przez anarchistów.
W XIX wieku Nietzsche był często kojarzony z ruchami anarchistycznymi, mimo że w swoich pismach wyrażał negatywny stosunek do anarchistów. Może to wynikać z popularnego w tym okresie skojarzenia jego idei z ideami Stirnera, którego praca okazała się bardzo wpływowa pośród indywidualistycznych anarchistów. Byli oni często porównywani przez francuskich „anarchistów literackich” i wydaje się, że anarchistyczne interpretacje idei nietzscheańskich miały wpływ również na ruch anarchistyczny w Stanach Zjednoczonych. Powierzchowne podobieństwa w wyrażanych poglądach obu mężczyzn ponownie wydają się odgrywać kluczową rolę w tym skojarzeniu: „Częściowo z powodu jego egoistycznego nihilizmu, a częściowo z powodu jego neologistycznego, aforystycznego stylu, nazwisko Stirnera zaczęto kojarzyć z nazwiskiem Nietzschego, ponieważ obaj pisarze zostali przejęci przez anarchistów i innych radykalnych myślicieli na przełomie wieków”. To skojarzenie czasami denerwowało anarchistycznych myślicieli, którzy często postrzegali dzieło Nietzschego jako derywat.
Jean Grave, francuski anarchista działający w latach '90 XIX wieku, w obliczu rosnącej liczby anarchistów, którzy wiązali się z Nietzsche i Stirnerem, wyraził pogardę dla tego trendu, „bez wątpienia na długo przed odkryciem przez burżuazyjne literatury Nietzschego i Stirnera, kilku anarchistów stwierdziło, że »Indywidualność« musi tylko wziąć pod uwagę swoje własne »ja«, »swój własny komfort i własny rozwój«”. Następnie podał w wątpliwość zaangażowanie tych pisarzy, którzy nazywali siebie anarchistami, ponieważ potrafili recytować na pamięć kilka fragmentów Nietzschego lub Stirnera.
To skojarzenie było również powszechne wśród anarchistów (lub anarchistów indywidualistycznych) w Stanach Zjednoczonych pod koniec XIX i na początku XX wieku. We wstępie do pierwszego wydania Benjamina Tuckera angielskiego przekładu "Jedynego i Jego własności" pojawia się ponownie pytanie o inspiracje Stirnerem. W tym miejscu JL Walker zauważa, że „Nietzsche był często nazywany uczniem Stirnera”, a następnie wyraźnie stwierdza: „Główne dzieło Stirnera stanowi największy możliwy kontrast z dziecinną, wyściełaną frazeologią »Zaratustry« Nietzschego i jej fałszywą obrazowością. Kto kiedykolwiek wyobrażał sobie taką nienaturalną koniunkturę, jak orzeł »niosący« węża po przyjacielsku?. Jednak sam Tucker starał się promować idee Nietzschego jako wspierające anarchizm i jeden z badaczy zauważa: „Rzeczywiście, tłumaczenia pism Nietzschego w Stanach Zjednoczonych najprawdopodobniej ukazały się najpierw w "Liberty", anarchistycznym czasopiśmie redagowanym przez Benjamina Tuckera”. Dodaje, że „Tucker wolał strategię wykorzystywania jego pism, ale postępując z należytą ostrożnością: „Nietzsche mówi wspaniałe rzeczy – często rzeczywiście anarchistyczne – ale nie jest anarchistą. Do anarchistów należy zatem intelektualne wykorzystanie tego potencjału. Można go dobrze wykorzystać, ale nie w sposób proroczy”.
Argumenty przeciwko wpływom Stirnera na Nietzsche.
Wiele osób które sugerowało, że Stirner nie miał żadnego wpływu na Nietzschego, po prostu odrzuca ten pomysł bez podjęcia prawdziwej dyskusji. Takie podejście obrał Alois Riehl, który, podobnie jak wielu późniejszych pisarzy, okazał Stirnerowi brak szacunku, nie wymieniając go z imienia. W 1897 pisał: „Jeszcze większy brak zdolności rozróżniania umysłów, jeśli zestawi się Nietzschego z mimowolnym parodystą Fichte, z autorem książki "Ego i jego własność" – to jednak to samo, co zestawianie pism o niemal niezrównanej sile języka i zgubnej sile geniuszu z literacką ciekawością”. Mimo że pisarze zadają sobie trud dla znalezienia argumentów, które obalą ideę wpływu Stirnera na Nietzsche, to fakt, że w opublikowanych i niepublikowanych pismach Nietzschego nie ma żadnej konkretnej wzmianki o Stirnerze, jest podstawowym argumentem przeciwko wpływom Maxa na Fryderyka.
Albert Lévy.
Brak jakichkolwiek odniesień do Stirnera zauważył Albert Lévy już w 1904 podczas studiowania "Stirnera i Nietzsche". Ten argument przeciwko wpływom okazał się dość trwały, ponieważ wskazał wiele krótkich uwag na temat możliwego wpływu Stirnera na Nietzschego, które można znaleźć w publikacjach naukowych. Jednak pewien badacz (który czuje, że Nietzsche najprawdopodobniej nie był pod wpływem Stirnera) zauważa: „Nie można udowodnić, że ktoś nie przeczytał pewnej książki (która była dostępna). Brak czytania, w przeciwieństwie do czytania, zawsze jest kwestią prawdopodobieństwa”.
Levy odniósł się również trochę do faktu, że Nietzsche musiał być świadomy idei Stirnera poprzez prace Hartmanna i Langego (omówione powyżej). W przypadku Hartmanna spekulował, że kontekst i charakter wzmianki o Stirnerze w "Filozofii nieświadomości" Hartmanna nie skłoniłyby Nietzschego do przychylnego rozważenia pracy Stirnera i dodaje, że w każdym razie twierdzenia Hartmanna nie okazują się być bezpośrednim wpływem. Jeśli chodzi o wzmiankę o Stirnerze u Lange, Levy sugeruje, że skoro idee Stirnera są porównywane w tej pracy z Schopenhauerem, wynika z tego, że Nietzsche musiał postrzegać dzieło Stirnera jako w jakiś sposób związane z filozofią Schopenhauera. Dlatego Levy proponuje, że gdyby Stirner miał jakikolwiek wpływ na Nietzschego, byłby to niewiele więcej niż dodatkowy bodziec do pozostania uczniem Schopenhauera. Idąc tym tropem, konkluduje, że raport Overbecków o domniemanym podobieństwie Nietzschego ze Stirnerem powstał przez niezrozumienie relacji Nietzschego o relacji między Stirnerem a Schopenhauerem, wynikającej z błędnej interpretacji Langego.
Levy przechodzi następnie do porównania pozornie podobnych pomysłów obu myślicieli, sugerując, że te podobieństwa są powierzchowne. Na przykład zgodnie z interpretacją Levy’ego, Stirner chce uwolnić jaźń od wszelkich więzów i praw, podczas gdy Nietzsche głosi obowiązek oryginalności i szczerości; Stirner jest realistą, a Nietzsche jest „humanistą”, który widzi jedynie barbarzyństwo poza granicami starożytnej Grecji; Stirner ma krytyczny umysł, a Nietzsche jest artystą; Stirner szuka ciągłych ulepszeń (dla niego nadejście chrześcijaństwa i rewolucja francuska są znaczącymi kamieniami milowymi), podczas gdy Nietzsche podziwia starożytną Grecję, postrzega chrześcijaństwo jako dekadenckie i pragnie „renesansu”; Stirner jest „demokratą”, a Nietzsche jest arystokratą, którego idealne państwo jest „platońskie”; Stirner chce wyzwolić jaźń z jakiejkolwiek hierarchii, podczas gdy Nietzsche zastrzega sobie uprzywilejowaną arystokrację, wolności i egoizmu; i chociaż Stirner chce wzmocnić ducha opozycji, Nietzsche chce narzucić surową dyscyplinę, aby stworzyć piękną rasę.
Oskar Ewald.
Levy nie był sam. Chociaż szczegóły różniące poglądy obu mężczyzn było wiele, pojawiały się również inni, którzy je wskazywali. W przeglądzie stanu dyskusji filozoficznej w Niemczech opublikowanej w 1907 Oskar Ewald zasugerował:
Georg Simmel.
Georg Simmel uważał również, że wszelkie pozorne podobieństwa są powierzchowne:
Rudolf Steiner.
Nie wszyscy, którzy sprzeciwiali się wpływowi Stirnera, twierdzili, że podobieństwa, które można znaleźć w pracach obu mężczyzn, są powierzchowne. Rudolf Steiner poznał Elisabeth Förster-Nietzsche, gdy pracował nad słynną edycją weimarską dzieł Johanna Wolfganga von Goethego, przygotowywaną wówczas na zamówienie arcyksiężnej Saksonii Zofii. Następnie poprosiła go o zaaranżowanie biblioteki Nietzschego, a nawet powiedziała mu o obecności jej chorego brata. Spędził kilka tygodni w Archiwum Nietzschego w Naumbergu, spełniając prośbę Förster-Nietzsche. Redagował i napisał wstępy do dzieł Jeana Paula Richtera i Arthura Schopenhauera. Ponadto zapoznał się z Eduardem von Hartmannem i zadedykował mu książkę. "Friedrich Nietzsche, Fighter for Freedom" Steinera został wydany po raz pierwszy w 1895. W nim Steiner sugeruje:
Steiner cytuje kilka fragmentów Stirnera omawiających „Jedynego” i wyraźnie wiąże tę koncepcję z ideą „nadczłowieka” Nietzschego:
Wydaje się, że Steiner uważa, że podobieństwa między dwoma pisarzami są znaczące i istotne, ale tłumaczy to sugestią, że Nietzsche sam doszedł do „koncepcji świata podobnej do Stirnera”. Steiner nie wspomina o żadnym z ówczesnych argumentów sugerujących możliwość lub prawdopodobieństwo, że Nietzsche znał dzieło Stirnera. Odmiany tej próby wyjaśnienia pozornego podobieństwa w pismach Stirnera i Nietzschego poprzez teorię niezależnego rozwoju równoległego można znaleźć w dyskusjach o Stirnerze jako „prekursorze” Nietzschego.
John Glassford.
John Glassford uważa, że istnieje „zdumiewające podobieństwo” między niektórymi pomysłami dwóch mężczyzn. Chociaż wydaje się, że prawdopodobnie Nietzsche przeczytał Stirnera, powstrzymuje się jednak od stwierdzenia jakiegokolwiek wpływu lub plagiatu:
Po przeanalizowaniu kontrowersji dotyczących możliwego plagiatu, sugeruje: „Jeśli nie pojawią się nowe dokumenty, prawdopodobnie nigdy nie będziemy w stanie ustalić z całkowitą pewnością, czy Nietzsche dokonał plagiatu ze Stirnera. Poszlaki dostarczone przez opublikowane pisma są mocne, ale tylko wtedy, gdy ktoś przemyśli wiele różnic w opublikowanych pismach. [...] Niemniej jednak nie znam żadnego innego przykładu dwóch filozofów, których dzieła wykazują tak silne podobieństwo, ale gdzie żaden dług uznania nie miał miejsca”. Idąc za Löwithem, proponując pomysł, że Nietzsche najprawdopodobniej doszedł do idei podobnych do Stirnera z powodu „nieuniknionej logiki filozofii postheglowskiej”. 
Thomas H. Brobjer.
W przeciwieństwie do Glassforda, Thomas H. Brobjer nie widzi żadnego „oszałamiającego podobieństwa” między tymi dwoma mężczyznami. Akceptuje niektóre z ogólnych podobieństw, o których wspomniał Glassford w swoim artykule, ale uważa, że twierdzenia o plagiacie, a nawet wpływach są niewłaściwe. Proponuje nowe możliwe rozwiązanie, a mianowicie to, że Nietzsche wiedział o Stirnerze z drugorzędnych dzieł. Chociaż Brobjer jest najwyraźniej bardzo uważnym uczonym, twierdzi, że „jedynym znanym drugorzędnym źródłem, które czytał Nietzsche [wspominając o Stirnerze], była "Geschichte des Materialismus" F.A. Langego”. Następnie stwierdza, że Nietzsche zdecydowanie czytał dzieła Hartmanna, w których wymienia się Stirnera, tak jakby był pierwszym, który opublikował to „odkrycie”. Chociaż fakt, że Nietzsche musiał przeczytać przynajmniej jedną z prac Hartmanna, w których omawiano Stirnera, jest bardzo starą poszlaką, Brobjer dodaje co najmniej jedno nowe źródło wtórne omawiające Stirnera, które Nietzsche mógł przeczytać.
Argumenty popierające wpływ Stirnera na Nietzsche.
Anselm Ruest.
 dokonał przeglądu kontrowersji związanych z Nietzsche w swojej biografii Stirnera z 1906i doszedł do wniosku, że „Nietzsche przeczytał Stirnera, ale wstrzymał wzmiankę o nim w swoich pismach, ponieważ obawiał się, że była to »filozofia pozytywna, która tęskniła za życiem«, często była »nadużywana przez wielu czytelników jako usprawiedliwienie drobnych przestępstw i tchórzliwych występków«”.
Paul Carus.
Paul Carus napisał następujący fragment w 1914 o potencjalnej relacji między Nietzsche a Stirnerem:
Gilles Deleuze.
Gilles Deleuze sugeruje, że Stirner miał krytycznie ważny wpływ na Nietzschego, który był negatywny. Z tej perspektywy na egoizm Stirnera odpowiadało przezwyciężenie siebie Nietzschego i „teoria wyższego człowieka”. Według Deleuze’a:

</doc>
<doc id="4987338" url="https://pl.wikipedia.org/wiki?curid=4987338" title="Podział terytorialny Stanów Zjednoczonych">
Podział terytorialny Stanów Zjednoczonych



</doc>
<doc id="4987345" url="https://pl.wikipedia.org/wiki?curid=4987345" title="Arne Nordheim">
Arne Nordheim

Arne Nordheim (ur. 20 czerwca 1931 w Larviku, zm. 5 czerwca 2010 w Oslo) – norweski kompozytor.
Życiorys.
W latach 1948–1952 studiował kompozycję, grę na organach i fortepianie oraz teorię muzyki w konserwatorium w Oslo. Jego nauczycielami byli Karl August Andersen, Bjarne Brustad i Conrad Baden. Uczył się też prywatnie u Vagna Holmboego w Kopenhadze. W 1955 roku przebywał w Paryżu, gdzie dokształcał się w zakresie muzyki elektronicznej i muzyki konkretnej. Od 1967 do 1972 roku był współpracownikiem Studia Eksperymentalnego Polskiego Radia. Pisał krytyki muzyczne do „Morgenpost” (1959–1963) i „Dagbladet” (1963–1969). Opracował oprawę muzyczną pawilonu skandynawskiego na EXPO 1970 w Osace.
Zdobywca Nagrody Muzycznej Rady Nordyckiej za utwór "Eco" (1972). Od 1975 roku członek Królewskiej Akademii Muzycznej w Sztokholmie. Odznaczony został Orderem Świętego Olafa w stopniu kawalera 1. klasy (1982) i komandora (1997) oraz Krzyżem Komandorskim Orderu Zasługi Rzeczypospolitej Polskiej (1999).
Twórczość.
Twórczość Nordheima, pomimo związków ze współczesną europejską awangardą muzyczną, kształtowała się niezależnie od niej. Kompozytor skupił się na poszukiwaniu nowych, ekspresyjnych aspektów kolorystycznych oraz problematyce przestrzennych aspektów muzyki. Posługiwał się elementami dodekafonii i swobodną atonalnością, wpływ na rozwój jego estetyki wywarł też kontakt z polską szkołą sonorystyczną. W dalszych poszukiwaniach zwrócił się w stronę możliwości muzyki elektroakustycznej, utwory z późniejszego okresu twórczości przeznaczone są z reguły na niewielkie zestawy instrumentów z udziałem taśmy lub rozbudowane składy orkiestrowe.

</doc>
<doc id="4987352" url="https://pl.wikipedia.org/wiki?curid=4987352" title="Aleksandra Pisula">
Aleksandra Pisula

Aleksandra Pisula (ur. w 1988) – polska aktorka filmowa, serialowa i teatralna.
Życiorys.
W 2014 ukończyła studia na Wydziale Aktorskim PWST w Krakowie. Współpracowała z Teatrem Polskim w Bydgoszczy, Teatrem im. Kochanowskiego w Opolu i Teatrem Ochoty w Warszawie. 
Popularność zyskała dzięki głównej roli w serialu "Wojenne dziewczyny". Jest współautorką scenariusza do filmu "Atak paniki", w którym zagrała jedną z głównych ról.

</doc>
<doc id="4987354" url="https://pl.wikipedia.org/wiki?curid=4987354" title="Skąd się bierze woda sodowa">
Skąd się bierze woda sodowa

Skąd się bierze woda sodowa – polski komiks dla dzieci autorstwa Tadeusza Baranowskiego. Debiut Kudłaczka i Bąbelka.
Komiks publikowany był początkowo pt. "Prapradziadka Hieronima opowieści dziwnej treści" w gazecie "Świat Młodych" w 1976 roku. Następnie ukazał się wraz z "Antresolką Profesorka Nerwosolka" w albumie "Skąd się bierze woda sodowa… i nie tylko" wydanym w 1985 roku, gdzie na potrzeby albumu Baranowski przerysował część komiksu.
Fabuła.
Czasy Dzikiego Zachodu. Dwaj poszukiwacze przygód, Buffalo Kudłaczek i Bill Bąbelek jako miłośnicy wody sodowej, postanawiają poszukać źródła wody sodowej. Po otrzymaniu planu przez wodza Indian „Wielkiego Niepokoju”. Podczas wyprawy Kudłaczek i Bąbelek napotykają wiele charakterystycznych postaci, takich jak Morgan i jego chata, sęp na pustyni, yeti, potwór z Loch Ness, czy sam autor komiksu.

</doc>
<doc id="4987371" url="https://pl.wikipedia.org/wiki?curid=4987371" title="Maria Lukrecja Bobrius Kręcka">
Maria Lukrecja Bobrius Kręcka



</doc>
<doc id="4987376" url="https://pl.wikipedia.org/wiki?curid=4987376" title="Vifon">
Vifon

Vifon – marka zup instant i przypraw należąca do Công Ty Cổ Phần Kỹ Nghệ Thực Phẩm Việt Nam, założona w 1963 roku.
Historia.
Na fali sukcesu wynalezionej w 1958 roku zupy błyskawicznej 23 lipca 1963 roku grupa czternastu inwestorów utworzyła w Wietnamie przedsiębiorstwo produkujące dania tego typu. Wysoka podaż produktów pozwoliła na otwarcie trzech zakładów (Vifiinco, Vilihico, Vikainco). W 1967 zmieniono nazwę marki na Vifon. W połowie 1975 roku zakłady zostały upaństwowione. W 1990 roku przedsiębiorstwo rozpoczęło eksport produktów, a pierwszym rynkiem eksportowym była Polska, do której Vifon trafił za sprawą Tao Ngoc Tu, właściciela spółki Tan-Viet International. W latach 2003–2005 nastąpiła reprywatyzacja spółki. W 2005 roku Vifon otrzymał certyfikat HACCP.
Produkty.
Vifon oferuje zupy błyskawiczne z makaronem oraz makaronem ryżowym, suszony makaron, przekąski makaronowe oraz przyprawy takie jak sos sojowy, sos chili i sos ostrygowy. Produkty marki są eksportowane do ponad osiemdziesięciu krajów.

</doc>
<doc id="4987377" url="https://pl.wikipedia.org/wiki?curid=4987377" title="Dolny Taras (Mięguszowiecki Szczyt)">
Dolny Taras (Mięguszowiecki Szczyt)

Dolny Taras – trawiasto-pierżysty taras w dolnej części wschodniej ściany Mięguszowieckiego Szczytu w polskich Tatrach Wysokich. Znajduje się w linii spadku jego wschodniego wierzchołka o nazwie Mięguszowiecka Baszta. Jest średnio stromy, ma długość około 80 m i szerokość do 20 m. Do najwyższej części Bańdziocha opada ściankami o wysokości kilkunastu metrów, ale zimą one nie istnieją – teren jest tu całkowicie wyrównany przez śnieg. Z prawej części tarasu skośnie w górę wznosi się płytka rynna. Powyżej środkowej części Dolnego Tarasu wznoszą się skaliste i pionowe lub przewieszone ściany Tarasu Sokołowskiego. Ściana nad prawą stroną tarasu jest nieco mniej stroma i jest w nich kilka zacięć, jest też bardziej trawiasta.
Z Bańdziocha można w kilku miejscach łatwo wejść na Dolny Taras. Wychodzi z niego kilka dróg wspinaczkowych wschodniej ściany Mięguszowieckiego Szczytu.

</doc>
<doc id="4987381" url="https://pl.wikipedia.org/wiki?curid=4987381" title="Kościół św. Cecylii w Cadolzburg">
Kościół św. Cecylii w Cadolzburg



</doc>
<doc id="4987383" url="https://pl.wikipedia.org/wiki?curid=4987383" title="Kudłaczek i Bąbelek">
Kudłaczek i Bąbelek

Kudłaczek i Bąbelek – fikcyjni awanturnicy i detektywi, będący bohaterami komiksów autorstwa Tadeusza Baranowskiego.
Historia publikacji.
Kudłaczek i Bąbelek pojawili się na łamach "Świata Młodych" w roku 1976 w serii "Prapradziadka Hieronima opowieści dziwnej treści". Pierwsza historia z ich udziałem została wydana w 1985 roku jako część albumu "Skąd się bierze woda sodowa… i nie tylko", gdzie na potrzeby albumu Baranowski przerysował część kadrów komiksu. Pojawiający się tam gag z nieopowiedzianym przez wodza Wielkiego Niepokoju dowcipem został uznany za jeden z najbardziej kultowych w polskim komiksie. Jak po latach autor wspominał, żart ten istniał w scenariuszu, jednakże redakcja "Świata Młodych" stwierdziła, że jest nieodpowiedni dla młodzieży i kazała mu go usunąć.
Następnym komiksem z udziałem bohaterów był w "Pustyni i paszczy" wydany w albumie "Na co dybie w wielorybie czubek Eskimosa" z 1980 roku. W tym samym albumie Kudłaczek i Bąbelek pojawili się w drugiej historii "Co w kaloryferze piszczy" z udziałem Orient Mena, gdzie stali za wykręconym mu dowcipem.
Ostatnią historią ze "Świata Młodych" był "Przepraszam remanent", zmieniony w późniejszych latach na "Na Tropie" i "Za-gatki", by odróżnić od innego albumu autora o podobnym tytule, z udziałem profesora Nerwosolka.
W 2010 roku Ongrys wydał album "Na wypadek wszelki woda, soda i Bąbelki (oraz Kudłaczki)" będący ostatnim komiksem z udziałem Kudłaczka i Bąbelka.
Bohaterowie.
Wesoły Zyzio „Buffalo” Kudłaczek – poszukiwacz przygód i detektyw, przyjaciel Bąbelka. Wysoki chudzielec o gęstej brodzie. Przesądny, jednocześnie spokojny i opanowany. Z wody sodowej lubi sodę.
Munio „Bill” Bąbelek – poszukiwacz przygód i detektyw, przyjaciel Kudłaczka. Niski i korpulentny krótkowidz w okularach. Nieco bardziej porywczy od swego kompana. Z wody sodowej lubi wodę.
Wielki Niepokój – wódz Indian. Jego rządy cieszą się dobrobytem wśród Indian. Jego pasją jest opowiadanie dowcipów. Jego sztandarowym żartem jest dowcip o gąsce Balbince, który ze względu na swą sprośność nigdy nie jest opowiedziany.

</doc>
<doc id="4987385" url="https://pl.wikipedia.org/wiki?curid=4987385" title="Leif Segerstam">
Leif Segerstam

Leif Selim Segerstam (ur. 2 marca 1944 w Vaasa) – fiński dyrygent i kompozytor.
Życiorys.
Ukończył Akademię Sibeliusa (dyplom 1963). Jego nauczycielami byli Leena Siukonen (skrzypce), Jussi Jalas (dyrygentura) oraz Nils-Eric Fougstedt, Joonas Kokkonen i Einar Englund (kompozycja). W latach 1963–1965 uczył się w Juilliard School w Nowym Jorku u Halla Overtona i Vincenta Persichettiego (kompozycja), Louisa Persingera (skrzypce) i Jeana Morela (dyrygentura). Jako dyrygent występował w takich teatrach operowych jak La Scala, Teatro Colón, Covent Garden Theatre i Metropolitan Opera. Był pierwszym dyrygentem Fińskiej Opery Narodowej (1965–1968) Opery Królewskiej w Sztokholmie (1968–1972), Deutsche Oper (1972–1975), orkiestry Radia Austriackiego (1975–1982), orkiestry Radia Fińskiego (1977–1987), Filharmonii landu Nadrenia-Palatynat (1983–1989), orkiestry Radia Duńskiego (1989–1995) oraz orkiestry Filharmonii w Helsinkach (od 1995). W latach 1973–1974 był dyrektorem artystycznym Fińskiej Opery Narodowej. W 1999 roku otrzymał Nagrodę Muzyczną Rady Nordyckiej.
Twórczość.
Jako kompozytor wykształcił autorską technikę operowania blokami fakturalnymi, zwaną przez siebie „freely pulsative”. Jej elementem składowym są struktury aleatoryczne, podlegające indywidualnej interpretacji. Każdy z wykonawców ma daleko posuniętą dowolność w zakresie momentu inicjowania materiału wyjściowego i długości jego trwania, ogólny kształt utworu jest wypadkową nałożonych na siebie poszczególnych „warstw”. Tego typu technika wpłynęła na olbrzymią ilość dzieł Segerstama, liczba skomponowanych przez niego symfonii przekroczyła 230. Ponadto napisał m.in. 8 koncertów skrzypcowych, 2 koncerty fortepianowe, 8 koncertów wiolonczelowych, 27 kwartetów smyczkowych, 4 tria smyczkowe, cykl utworów na orkiestrę "Thoughts".

</doc>
<doc id="4987388" url="https://pl.wikipedia.org/wiki?curid=4987388" title="Katakumby (ujednoznacznienie)">
Katakumby (ujednoznacznienie)



</doc>
<doc id="4987389" url="https://pl.wikipedia.org/wiki?curid=4987389" title="Dominick Reyes">
Dominick Reyes

Dominick Reyes (ur. 26 grudnia 1989 w Victorville) – amerykański zawodnik mieszanych sztuk walki (MMA) wagi półciężkiej i były futbolista. Aktualnie związany z Ultimate Fighting Championship (UFC).
Życiorys.
W młodości uprawiał futbol amerykański i zapasy. Ukończył Stony Brook University, uzyskując B.S. w zakresie systemów informatycznych. Podczas studiów w latach 2009–2012 występował w drużynie futbolu amerykańskiego Stony Brook Seawolves, zostając jej kapitanem.
Kiedy Reyes nie dostał się do draftu NFL, zakończył karierę futbolisty i rozpoczął pracę na budowie. Wkrótce później podjął treningi oraz amatorskie walki MMA, osiągając pięć zwycięstw.
Kariera MMA.
W 2017 roku podpisał kontrakt z UFC i zadebiutował 25 czerwca przeciwko Joachimowi Christensenowi. Reyes wygrał tę walkę przez techniczny nokaut w pierwszej minucie.
18 października 2019 roku w walce wieczoru gali "UFC on ESPN 6" zmierzył się z przechodzącym do wagi półciężkiej Chrisem Weidmanem. Wygrał walkę przez nokaut w pierwszej rundzie. To zwycięstwo przyniosło mu nagrodę za "występ wieczoru".
Na gali "UFC 247" 8 lutego 2020 roku doszło do jego walki z Jonem Jonesem o pas wagi półciężkiej UFC. Przegrał walkę przez kontrowersyjną jednogłośną decyzją sędziowską, którzy punktowali ten pojedynek w stosunku: 48-47, 48-47 i 49-46 na korzyść Jonesa. .
7 września 2020 roku na "UFC 253" zmierzył się z Janem Błachowiczem o wakujące mistrzostwo UFC wagi półciężkiej. Przegrał walkę przez techniczny nokaut w drugiej rundzie.
Oczekiwano, że Reyes zmierzy się z byłym mistrzem Rizin FF w wadze półciężkiej Jiřím Procházką 27 lutego 2021 roku w walce wieczoru gali "UFC Fight Night 186". Pod koniec stycznia poinformowano, że wycofał się z walki, powołując się na kontuzję. Walkę przełożono na 1 maja. Po dominacji rywala w stójce ostatecznie odniósł trzecią porażkę z rzędu, przegrywając przez nokaut obrotowym łokciem. Doznał obustronnego złamania nosa oraz złamania różnych części obu oczodołów. Pojedynek nagrodzono bonusem za najlepszą "walkę wieczoru".
W sierpniu 2022 roku portal "MMA Junkie" przekazał informację o powrocie Reyesa do oktagonu po półtorarocznej przerwie na galę "UFC 281", podczas której zawalczy z Ryanem Spannem. Podczas ważenia Spann ważył ponad limit wagi półciężkiej. Walka przebiegała w umownym limicie wagowym, a Spann został ukarany grzywną w wysokości 20% jego gaży, która trafiła do Reyesa. "The Devastato"r ponownie przegrał walkę przez nokaut, tym razem w pierwszej rundzie.

</doc>
<doc id="4987391" url="https://pl.wikipedia.org/wiki?curid=4987391" title="Filip Widmanstadt">
Filip Widmanstadt

Filip Jakub Widmanstadt (ur. ok. 1539/1541 w Nellingen, zm. 16 stycznia 1588 w Krakowie) – jezuita, teolog, rektor Kolegium Jezuitów w Braniewie, prefekt studiów i kanclerz Akademii Wileńskiej, wiceprowincjał.
Życiorys.
Filip Widmanstadt studiował w Augsburgu, Dylindze, Monachium, Wiedniu i w Rzymie. Od 1567 przebywał i pracował w Polsce. Od października 1567 roku prowadził wykłady w Kolegium Jezuitów w Braniewie. Razem z nim z Rzymu przyjechał do Braniewa jezuita Jakub Wujek (późniejszy autor przekładu Biblii na język polski), który uzupełniał tu wykształcenie z nauk teologicznych. 
Filipowi Widmanstadtowi już w następnym roku (1568) w braniewskim kolegium powierzono funkcję rektora i regensa seminarium duchownego, ponadto był tu wykładowcą teologii polemicznej; równocześnie sprawował funkcję superiora w Elblągu. Pod jego rządami braniewska uczelnia przeżywała okres rozkwitu. Wspierał też i rozwijał działalność misyjną na Warmii. W 1582 roku został mianowany wiceprowincjałem i jednocześnie prefektem studiów i kanclerzem Akademii Wileńskiej oraz prefektem drukarni wileńskiej. Funkcje te sprawował do 1587 roku, kiedy to wyjechał do Krakowa. Przez ostatni rok życia pozostawał superiorem kościoła św. Barbary w Krakowie. 
Jego bratem był Johann Albrecht Widmanstetter, sekretarz papieży Klemensa VII i Pawła III. 

</doc>
<doc id="4987396" url="https://pl.wikipedia.org/wiki?curid=4987396" title="Dominika Gwit">
Dominika Gwit



</doc>
<doc id="4987398" url="https://pl.wikipedia.org/wiki?curid=4987398" title="Bitwa pod Sokalem (VIII 1920)">
Bitwa pod Sokalem (VIII 1920)

Bitwa pod Sokalem – walki polskich 3 pułku ułanów mjr. Cypriana Bystrama i 6 pułku ułanów mjr. Zygmunta Piaseckiego, a później grupy mjr. Alojzego Łukawskiego, z sowiecką 24 Dywizją Strzelców komdywa Kozyriewa, toczone w okresie ofensywy Frontu Południowo-Zachodniego w czasie wojny polsko-bolszewickiej.
Geneza.
W końcu lipca Naczelne Dowództwo Wojska Polskiego planowało uderzenie na prawe skrzydło nacierających wojsk Michaiła Tuchaczewskiego. Do przeprowadzenia operacji zamierzano użyć także jednostek ściągniętych z Frontu Południowo-Wschodniego generała Edwarda Rydza-Śmigłego. Warunkiem sukcesu było wcześniejsze pobicie 1 Armii Konnej Siemiona Budionnego w obszarze Brodów i Beresteczka. 
Po pięciu dniach bitwy, szala zwycięstwa zaczęła przechylać się na stronę polską. Jednak sytuacja na Froncie Północnym, a szczególnie upadek Brześcia, zmusiła Naczelne Dowództwo Wojska Polskiego do przerwania bitwy.
W tym czasie dowódca sowieckiego Frontu Południowo-Zachodniego Aleksander Jegorow nakazał 1 Armii Konnej Budionnego zdobyć Lwów. Jej dywizje wdarły się w słabo obsadzoną lukę między polskimi 2 i 6 Armią, a 7 sierpnia pod Szczurowicami sforsowały Styr. 6 i 14 Dywizja Kawalerii z 45 Dywizją Strzelców miały działać zaczepnie w kierunku na Radziechów–Chołojów–Dobrotwór–Kamionkę Strumiłową, zaś 4 i 11 Dywizja Kawalerii na Busk. Północne skrzydło 1 Armii Konnej osłaniała walcząca pod Łuckiem 24 Dywizja Strzelców, a południowe 45 Dywizja Strzelców. 
Działania opóźniające na tym kierunku prowadziła Grupa Operacyjna Jazdy generała Jana Sawickiego. 3 Armia gen. Zygmunta Zielińskiego pozostawała jeszcze nad Styrem do 5 sierpnia, a następnie rozpoczęła odwrót.
Walki pod Sokalem.
Po zakończeniu odwrotu znad Styru 1 Dywizji Piechoty Legionów gen. Stefana Dęba-Biernackiego w składzie 1 pułk piechoty Legionów mjr. Stanisława Kozickiego, 6 pułk piechoty Legionów ppłk. Bolesława Popowicza, III/5 pułku piechoty Legionów oraz przydzielone jej 3 pułk ułanów mjr. Cypriana Bystrama i 7 pułk ułanów mjr. Zygmunta Piaseckiego skoncentrowała się na południowy zachód od Świniuch . 8 sierpnia dowódca dywizji, płk. Dąb-Biernacki przeprowadził udany wypad na Świniuchy, gdzie rozbito sowiecką 72 Brygadę Strzelców.
W związku z przegrupowaniem wojsk polskich do bitwy nad Wisłą, 9 sierpnia 1 DP Leg. otrzymała rozkaz przedyslokowania swoich oddziałów transportem kolejowym na linię Wieprza. Załadunku dokonywano w Sokalu i Krystynopolu. Rejon załadowania w Sokalu osłaniał 3 pułk ułanów. Jego dwa szwadrony obsadziły przedmoście miasta na wschodnim brzegu Bugu.
Spieszone pododdziały broniły pozycji obronnych dobrze osłoniętych zasiekami z drutu kolczastego i zadały atakującym znaczne straty. Po odejściu ostatnich transportów ułani wycofali się za Bug, zniszczyli most na rzece i pomaszerowali do Rejowca.
W tym czasie 7 pułk ułanów prowadził działania opóźniające wzdłuż linii Czaruków - Błudów - Zahorów - Poryck. Szwadrony, wykorzystując bagniste rzeczki przecinające teren, w szyku pieszym i szarżami powstrzymywały marsz oddziałów 24 Dywizji Strzelców. Od 10 do 12 sierpnia pułk dozorował linię Bugu w rejonie Uhrynowa.
Wieczorem 11 sierpnia oddziały sowieckiej 24 Dywizji Strzelców, maszerując wzdłuż Bugu na Krystynopol, kontynuowały natarcie. Celem przeciwdziałania, Dowództwo Okręgu Generalnego „Lwów” utworzyło grupę mjr. Alojzego Łukawskiego. W jej skład weszły: 38 pułk piechoty, kompania IV (1/VI?) batalionu wartowniczego, bateria 205 ochotniczego pułku artylerii polowej i pociąg pancerny „Chrobry”. Jej zadaniem było odbicie Sokala i nawiązania łączności z prawym skrzydłem 3 Armii gen. Zygmunta Zielińskiego.
Grupa, złożona w 80% z młodych i bez doświadczenia bojowego żołnierzy, została załadowana w Krystynopolu na pociąg pancerny, podwieziona do Zacisznej (Zawisznia) i stąd uderzyła na Sokal. Element zaskoczenia spowodował, że Polacy bez trudu opanowali miasto. 38 pułk piechoty z jedną baterią obsadził odcinek Parchacz – Dobrotwór, a batalion wartowniczy 1/IV odcinek Sokal –Parchacz. Nocą z 13 na 14 sierpnia kontratakujące odwody 24 Dywizji Strzelców wyparły jednak pododdziały Grupy z miasta. Celem odzyskania Sokala, do dyspozycji mjr. Łukawskiego przydzielono działający w rejonie Krystynopola 19 pułk piechoty ppłk. Mieczysława Kawki. Jednak, wobec pogorszenia się sytuacji na froncie pod Lwowem, zrezygnowano z odzyskania miasta, a grupa mjr. Łukawskiego została podporządkowana dowódcy 1 Dywizji Jazdy płk. Juliuszowi Rómmlowi. Dodatkowo wzmocniona 12 pułkiem piechoty oraz baterią 1 dywizjonu artylerii konnej, 18 sierpnia przeszła do rejonu Żółkwi i tam wsparła oddziały broniące Lwowa.
Bilans walk.
W sierpniu 1920 oddziały polskie przegrały bitwę o Sokal. Przyczyną porażki była też ogólna sytuacja militarna, jaka wytworzyła się w owym czasie w okolicach Lwowa.

</doc>
<doc id="4987399" url="https://pl.wikipedia.org/wiki?curid=4987399" title="Gilbert Brulé">
Gilbert Brulé

Gilbert Brulé (ur. 1 stycznia 1987 w Edmonton) – kanadyjski hokeista, reprezentant Kanady, olimpijczyk.
Kariera.
Wychowanek North Shore Winter Club MHA. Przez rok grał w British Columbia Hockey League (BCHL), a następnie w kanadyjskich rozgrywkach juniorskich WHL w strukturze CHL, do których został wybrany w WHL Bantam Draft 2002 z numerem 1. W tym okresie w drafcie NHL z 2005 został wybrany przez Columbus Blue Jackets z numerem 6. W barwach tego zespołu grał od sezonu NHL (2005/2006). Od 2008 przez trzy sezony był zawodnikiem Edmonton Oilers w rodzinnym mieście. Od stycznia 2012 był zawodnikiem Phoenix Coyotes, w barwach którego grał w trzech edycjach NHL. W międzyczasie, w związku z lokautem ogłoszonym w sezonie NHL (2012/2013) w sierpniu 2012 został zawodnikiem szwajcarskiej drużyny ZSC Lions, skąd odszedł w drugiej połowie października 2012.
W maju 2014 został zawodnikiem rosyjskiego klubu Awtomobilist Jekaterynburg w rozgrywkach KHL. W połowie 2015 przeszedł do chorwackiego zespołu KHL Medveščak Zagrzeb, także występującego w KHL, gdzie rok potem przedłużył kontrakt. W październiku 2016 został przetransferowany do Nieftiechimika Niżniekamsk. Stamtąd w lipcu 2017 przeszedł do Traktora Czelabińsk. We wrześniu 2017 został przekazany do chińskiej drużyny Kunlun Red Star, także grającej w KHL, w której rozegrał sezon KHL (2017/2018). W październiku 2018 podpisał kontrakt z Sibirem Nowosybirsk. W maju 2019 ponownie dołączył do Kunluna. Na początku sezonu 2020/2021 nie występował, a pod koniec grudnia 2020 pozostawał drugim najskuteczniejszym zawodnikiem w historii chińskiego klubu (55 punktów). Na początku stycznia 2021 ogłoszono jego transfer do polskiego klubu Re-Plast Unia Oświęcim (na krótko przed tym do tej drużyny dołączył Victor Bartley, z którym Brulé wcześniej razem grał w Kunlunie). Po sezonie 2020/2021 odszedł z klubu.
W barwach zespołu Canada Pacific uczestniczył w turnieju mistrzostw świata juniorów do lat 17 edycji 2004. W barwach seniorskiej reprezentacji brał udział w turnieju zimowych igrzysk olimpijskich 2018.

</doc>
<doc id="4987405" url="https://pl.wikipedia.org/wiki?curid=4987405" title="Komitet Narodowy we Lwowie 1848">
Komitet Narodowy we Lwowie 1848



</doc>
<doc id="4987408" url="https://pl.wikipedia.org/wiki?curid=4987408" title="Teklin (Żyrardów)">
Teklin (Żyrardów)

Teklin (do lat 1960. Teklinów) – dawna wieś, od 1985 w granicach miasta Żyrardów, w województwie mazowieckim, w powiecie żyrardowskim. Leży w najdalej na północ wysuniętej części Żyrardowa. W miejscu dawnej wsi znajduje się obecnie osiedle "Teklin".
W latach 1867–1939 wieś Teklinów znajdowała się w gminie Żyrardów] a 1940–1954 w gminie Żyrardów-Wiskitki w powiecie błońskim. 20 października 1933 utworzyła gromadę w granicach gminy Żyrardów. Od 1948 w powiecie grodziskomazowieckim.
W związku z reorganizacją administracji wiejskiej jesienią 1954 Teklinów wszedł w skład gromady Kozłowice Nowe, 31 grudnia 1959 gromady Międzyborów, a 1 stycznia 1969 – już pod nazwą "Teklin" – w skład gromady Wiskitki.
1 stycznia 1985 Teklin włączono do Żyrardowa.

</doc>
<doc id="4987411" url="https://pl.wikipedia.org/wiki?curid=4987411" title="Piotrowina (Żyrardów)">
Piotrowina (Żyrardów)

Piotrowina – dawna wieś, od 1959 w granicach miasta Żyrardów, w województwie mazowieckim, w powiecie żyrardowskim. Leży nad rzeką Pisią Gągoliną, w najdalej na zachód wysuniętej części Żyrardowa.
W latach 1867–1939 wieś w gminie Żyrardów] a 1940–1954 w gminie Żyrardów-Wiskitki w powiecie błońskim. 20 października 1933 utworzyła gromadę w granicach gminy Żyrardów. Od 1948 w powiecie grodziskomazowieckim.
W związku z reorganizacją administracji wiejskiej jesienią 1954 Piotrowina weszła w skład gromady Wiskitki.
1 stycznia 1959 Piotrowinę włączono do Żyrardowa.

</doc>
<doc id="4987420" url="https://pl.wikipedia.org/wiki?curid=4987420" title="Instytut Immunologii i Terapii Doświadczalnej im. Ludwika Hirszfelda Polskiej Akademii Nauk we Wrocławiu">
Instytut Immunologii i Terapii Doświadczalnej im. Ludwika Hirszfelda Polskiej Akademii Nauk we Wrocławiu



</doc>
<doc id="4987424" url="https://pl.wikipedia.org/wiki?curid=4987424" title="Krahlewicze">
Krahlewicze

Krahlewicze (; ) – wieś na Białorusi, w obwodzie brzeskim, w rejonie iwacewickim, w sielsowiecie Telechany, przy drodze republikańskiej R6.
W dwudziestoleciu międzywojennym leżały w Polsce, w województwie poleskim, w powiecie kosowskim/iwacewickim, w gminie Telechany. Po II wojnie światowej w granicach Związku Radzieckiego. Od 1991 w niepodległej Białorusi.

</doc>
<doc id="4987426" url="https://pl.wikipedia.org/wiki?curid=4987426" title="Somino">
Somino



</doc>
<doc id="4987428" url="https://pl.wikipedia.org/wiki?curid=4987428" title="Protesty na Capitol Hill">
Protesty na Capitol Hill



</doc>
<doc id="4987430" url="https://pl.wikipedia.org/wiki?curid=4987430" title="Psi gwizdek">
Psi gwizdek

Psi gwizdek () – użycie kodowanego lub sugestywnego języka w przekazach politycznych w celu uzyskania poparcia określonej grupy bez wywołania sprzeciwu opozycji. Nazwa tej koncepcji pochodzi od ultradźwiękowych gwizdków dla psów używanych w pasterstwie.
Psi gwizdek używa języka, który wydaje się normalny dla większości, ale który przekazuje określone rzeczy docelowym odbiorcom. Zwykle są używane do przekazywania informacji na tematy, które mogą budzić kontrowersje, bez przyciągania negatywnej uwagi. Jednym z przykładów może być użycie przez kandydującego na stanowisko polityka wyrażenia, takiego jak „wartości rodzinne”, w celu zasygnalizowania chrześcijanom, że kandydat będzie wspierał politykę promującą wartości chrześcijańskie, bez zrażania niechrześcijańskich zwolenników. Innym może być użycie (odnoszącego się do antysemickich teorii spiskowych) wyrażenia „banki międzynarodowe”, aby zasygnalizować rasistom, że kandydat jest antysemitą bez budzenia podejrzeń nierasistowskich zwolenników. Oskarżenia o użycie psich gwizdków są z natury trudne do udowodnienia i mogą nie być prawdziwe.
Pochodzenie i znaczenie.
Według Williama Safire'a termin „psi gwizdek” w odniesieniu do polityki mógł pochodzić z jego użycia w badaniach opinii publicznej. Safire cytuje Richarda Morina, dyrektora ankiet dla "The Washington Post", piszącego w 1988 roku:„subtelne zmiany w formułowaniu pytań dają czasami zadziwiająco różne rezultaty... naukowcy nazywają to „efektem psiego gwizdka”: respondenci słyszą w pytaniu coś, czego badacze nie słyszą"Spekuluje on, że pracownicy kampanii politycznych przejęli to sformułowanie od ankieterów politycznych.
W swojej książce "Voting for Jesus: Christianity and Politics in Australia z 2006" roku Amanda Lohrey pisze, że celem psiego gwizdka jest zwrócenie się do jak największej liczby wyborców, jednocześnie zrażając jak najmniejszą liczbę. Jako przykład podaje polityków, którzy wybierają ogólnie atrakcyjne słowa, takie jak „wartości rodzinne”, które mają dodatkowy wydźwięk dla chrześcijan, unikając jednocześnie jawnego chrześcijańskiego moralizowania, które mogłoby zniechęcić niechrześcijańskich wyborców.
Australijski teoretyk polityczny Robert E. Goodin argumentuje, że użycie psich gwizdków podważa demokrację, ponieważ jeśli wyborcy mają różne rozumienie tego, co popierali podczas kampanii, to fakt, że wydawali się popierać to samo, jest „demokratycznie bez znaczenia” i nie daje manipulującemu politykowi mandatu.
Historia i wykorzystanie.
Australia.
Termin ten po raz pierwszy pojawił się w australijskiej polityce w połowie lat 90. i był często stosowany do opisania kampanii politycznej Johna Howarda. Przez 11 lat urzędowania australijskiego premiera, a szczególnie podczas swojej czwartej kadencji, Howard był oskarżany o przekazywanie wiadomości przemawiających do niespokojnych australijskich wyborców za pomocą kodowanych słów, takich jak „nie-australijski”, „główny nurt” i „nielegalni”.
Jednym z przykładów było przesłanie rządu Howarda w sprawie przybywania uchodźców. Twarde stanowisko jego rządu w sprawie imigracji cieszyło się popularnością wśród wyborców, ale został oskarżony o wykorzystywanie tej kwestii do dodatkowego wysyłania zawoalowanych komunikatów poparcia wyborcom o skłonnościach rasistowskich przy jednoczesnym zachowaniu wiarygodnego zaprzeczenia poprzez unikanie jawnie rasistowskiego języka. Innym przykładem był nagłośniony w 2007 roku test na obywatelstwo australijskie. Argumentowano, że test może wydawać się rozsądny, ale tak naprawdę miał przypaść do gustu osobom, które sprzeciwiały się imigracji z określonych regionów geograficznych.
Kanada.
Podczas wyborów parlamentarnych w Kanadzie w 2015 r Konserwatywna Partia Kanady kierowana przez ówczesnego premiera Stephena Harpera została oskarżona o przekazywanie „kodowanych” słów w debacie, mających przypaść do gustu zwolennikom jego partii. W połowie kampanii wyborczej Partia Konserwatywna zatrudniła australijskiego stratega politycznego Lyntona Crosby'ego jako doradcę politycznego, kiedy spadli na trzecie miejsce w sondażach za Partią Liberalną i Nową Partią Demokratyczną. Podczas telewizyjnej debaty wyborczej Stephen Harper, omawiając kontrowersyjną decyzję rządu o usunięciu niektórych imigrantów i ubiegających się o uchodźców z dostępu do kanadyjskiego systemu opieki zdrowotnej, wspomniał o „Old Stock Canadians” (Kanadyjczykach wywodzących się od dawnych imigrantów pochodzenia brytyjskiego) jako o wspierających stanowisko rządu. Liderzy opozycji, w tym była posłanka liberałów z Quebecu Marlene Jennings, nazwali jego słowa rasistowskimi i dzielącymi, ponieważ były użyte do wykluczenia Kanadyjczyków innych ras i etniczności.
Zjednoczone Królestwo.
Lynton Crosby, który wcześniej kierował czterema kampaniami wyborczymi Johna Howarda w Australii, pracował jako doradca Partii Konserwatywnej podczas wyborów parlamentarnych w Wielkiej Brytanii w 2005 roku, a termin ten został wówczas wprowadzony do brytyjskiej dyskusji politycznej Crosby stworzył kampanię wyborczą Partii Konserwatywnej pod sloganem "Czy myślisz to, co my myślimy?", co Goodin nazwał „klasycznym przypadkiem psich gwizdków". Seria plakatów, bilboardów, reklam telewizyjnych i listów z wiadomościami typu „Narzucanie ograniczeń imigracji to nie rasizm” i „Jakbyś się czuł, gdyby facet na wcześniejszym zwolnieniu zaatakował twoją córkę?” skupiała się na kontrowersyjnych kwestiach, takich jak niehigieniczne szpitale, zasiedzenie ziemi i ograniczenia praw policji.
Posłanka Partii Pracy Diane Abbott opisała kampanię reklamową furgonetek „Go Home” z 2013 r. brytyjskiego Home Office jako przykład psiego gwizdka.
W kwietniu 2016 r. burmistrz Londynu i konserwatywny poseł Boris Johnson został oskarżony przez kanclerza skarbu i posła Partii Pracy Johna McDonnella o „rasistowski psi gwizdek”, kiedy Johnson zasugerował, że prezydent USA Barack Obama żywi urazę do Wielkiej Brytanii z powodu „dziedzicznej niechęci do Imperium Brytyjskiego" zmotywowanej „ częściowo kenijskim” pochodzeniem, po tym, jak Obama wyraził poparcie dla Wielkiej Brytanii w głosowaniu za pozostaniem w Unii Europejskiej przed referendum w sprawie członkostwa w UE. 
W wyborach burmistrza Londynu w 2016 r. kandydat konserwatystów Zac Goldsmith został oskarżony o używanie psich gwizdkow przeciwko laburzyście Sadiq Khanowi, grając na muzułmańskiej wierze Khana, sugerując, że ten obrałby za cel Hindusów i Sikhów „podatkiem od biżuterii” i próbował powiązać go z ekstremistami.
Theresa May została oskarżona o politykę psich gwizdków podczas przygotowań do opuszczenia Unii Europejskiej przez Wielką Brytanię, po tym jak twierdziła, że obywatele UE „przeskakują kolejkę” imigrantów, odwołując się do sentymentów przeciwko "kradnącym pracę" imigrantom z Unii Europejskiej.
Stany Zjednoczone.
Wyrażenie „prawa stanów członkowskich”, dosłownie odnoszące się do uprawnień poszczególnych rządów stanowych w Stanach Zjednoczonych, zostało opisane w 2007 roku przez Davida Greenberga w "Slate" jako „kodowane słowa” mające oznaczać zinstytucjonalizowaną segregację rasową i rasizm. "Prawa stanów członkowskich" były sztandarem, pod którym w 1955 r. grupy takie jak Obrońcy Suwerenności Państwa i Wolności Indywidualnych argumentowały przeciwko desegregacji szkół. W 1981 roku, były strateg Partii Republikańskiej Lee Atwater, dając anonimowy wywiad na temat "Southern Strategy" Nixona (strategii zdobycia głosów białych wyborców z Południa przez odwołanie się do rasistowskich sentymentów), spekulował, że terminy takie jak „prawa stanów członkowskich” użyto jako psich gwizdków.
Dziennikarz Craig Unger napisał, że prezydent George W. Bush i Karl Rove używali zakodowanego języka „psiego gwizdka” w kampaniach politycznych, przekazując jedno przesłanie całemu elektoratowi, a jednocześnie całkiem inne przesłanie bazie politycznej ewangelikalnych chrześcijan. William Safire w "Słowniku Politycznym Safire'a" podał przykład krytyki Busha podczas kampanii prezydenckiej 2004 wobec wyroku Sądu Najwyższego Stanów Zjednoczonych z 1857 w sprawie Dreda Scotta (decyzji negującej obywatelstwa USA jakichkolwiek Afroamerykanów). Większości słuchaczy ta krytyka wydawała się nieszkodliwa, napisał Safire, ale „bystrzy obserwatorzy” zrozumieli tę uwagę jako wyraźne przypomnienie, że decyzje Sądu Najwyższego można zmienić, oraz sygnał, że w przypadku ponownego wyboru Bush może nominować na pozycję najwyższego sędziego kogoś, kto obali "Roe v. Wade". Ten pogląd jest powtórzony w artykule Petera Wallstena z "Los Angeles Times" z 2004 roku.
Podczas kampanii prezydenckiej w 2016 r. I przy wielu okazjach podczas swojej prezydentury Donald Trump był wielokrotnie oskarżany przez polityków i media o stosowanie rasistowskich i antysemickich technik „psiego gwizdka”.
Polska.
W 2020 Marcin Matczak na łamach Gazety Wyborczej argumentował, że rządzące Prawo i Sprawiedliwość używa psich gwizdków kamuflujących język nienawiści wobec osób LGBT, co spotkało się z odzewem mediów sympatyzujących z partią rządzącą. O używanie homo-, transfobicznych i anty-ateistycznych psich gwizdków takich jak "ideologia LGBT" czy "marksizm kulturowy" jest też oskarżany Kościół Katolicki. 
Krytyka.
Pojawiły się twierdzenia, że koncepcja jest zbyt ogólnikowa i podatna na fałszywe oskarżenia. Robert Henderson, lingwista z University of Arizona i Elin McCready, lingwistka z Uniwersytetu Gakuin, argumentują, że wiarygodna zaprzeczalność jest kluczową cechą psich gwizdków. Lingwista z Harvardu, Steven Pinker, pisze: „Psi gwizdek to intrygująca technika egzegetyczna, w której można twierdzić, że ktokolwiek mówi cokolwiek, ponieważ z łatwością można usłyszeć rzekome gwizdki, których nie ma w dosłownej treści tego, co mówi osoba. Myślę, że można by zastąpić psi gwizdek halucynacją słuchową i oskarżenie byłoby dokładnie takie samo".

</doc>
<doc id="4987432" url="https://pl.wikipedia.org/wiki?curid=4987432" title="Patryk Szwichtenberg">
Patryk Szwichtenberg

Patryk Szwichtenberg (ur. w 1991) – polski aktor filmowy, telewizyjny i teatralny, muzyk i kompozytor. 
W 2017 ukończył studia na Wydziale Aktorskim PWST w Krakowie. Współpracował z Teatrem Muzycznym Capitol we Wrocławiu, Teatrem WARSawy i gdyńskim Teatrem Muzycznym oraz z Muzeum Powstania Warszawskiego. Od 2018 jest członkiem zespołu artystycznego Teatru Bagatela.

</doc>
<doc id="4987433" url="https://pl.wikipedia.org/wiki?curid=4987433" title="Teklinów (Żyrardów)">
Teklinów (Żyrardów)



</doc>
<doc id="4987435" url="https://pl.wikipedia.org/wiki?curid=4987435" title="Somino (obwód brzeski)">
Somino (obwód brzeski)

Somino (; ) – wieś na Białorusi, w obwodzie brzeskim, w rejonie iwacewickim, w sielsowiecie Telechany, przy Jeziorze Somino.
W dwudziestoleciu międzywojennym leżało w Polsce, w województwie poleskim, w powiecie kosowskim/iwacewickim, w gminie Telechany. Po II wojnie światowej w granicach Związku Radzieckiego. Od 1991 w niepodległej Białorusi.

</doc>
<doc id="4987440" url="https://pl.wikipedia.org/wiki?curid=4987440" title="Victor Bartley">
Victor Bartley

Victor Bartley (ur. 17 lutego 1988 w Ottawie) – kanadyjski hokeista.
Jego brat Mitch (ur. 1985) także został hokeistą.
Kariera.
Wychowanek Ridge Meadows MHA. Przez sezon grał w Pacific Junior Hockey League (PIJHL). Od 2004 grał w kanadyjskich rozgrywkach juniorskich WHL w strukturze CHL, do których został wybrany w WHL Bantam Draft 2003 z numerem 13 przez Kamloops Blazers. W sumie, w barwach tej drużyny i potem Regina Pats, wystąpił w sześciu edycjach WHL, a w ostatnim sezonie był kapitanem swojej ekipy. Od sezonu 2009/2009 grał w amerykańskich ligach AHL i ECHL. W sezonie 2010/2011 był zawodnikiem szwedzkiego klubu Rögle BK w lidze Allsvenskan. W kwietniu 2011 pierwotnie został zawodnikiem innego szwedzkiego klubu Djurgårdens IF, ale miesiąc potem podpisał dwuletni kontrakt z Nashville Predators. W czerwcu 2013 przedłużył tam kontrakt o trzy lata. W styczniu 2016 przeszedł do Arizona Coyotes, skąd natychmiast został przetransferowany do . W połowie 2016 przeszedł do Minnesota Wild. W sezonie NHL (2016/2017) nie rozegrał tam jednak ani jednego spotkania z powodu kontuzji. We wrześniu 2017 powrócił do Szwecji zostając zawodnikiem Örebro HK. W lipcu 2018 został obrońcą chińskiej drużyny Kunlun Red Star, występującej w rosyjskich rozgrywkach KHL. W jej barwach rozegrał dwa sezony. Pod koniec grudnia 2020 ogłoszono jego transfer do polskiego klubu Re-Plast Unia Oświęcim (wkrótce potem do tej drużyny dołączył Gilbert Brulé, z którym Bartley wcześniej razem grał w Kunlunie). W połowie lutego 2021, tj. jeszcze przed startem fazy play-off, poinformowano, że Bartley wyjechał z Polski, podając jako przyczynę kwestie rodzinne. Pod koniec lipca 2021 ogłoszono jego ponowny angaż do Kunlun Red Star. W lipcu 2022 został zaangażowany do austriackiej drużyny Steinbach Black Wings Linz, skąd odszedł we wrześniu tego roku.
W barwach zespołu Canada Pacific uczestniczył w turnieju mistrzostw świata juniorów do lat 17 edycji 2005. W barwach juniorskiej reprezentacji Kanady uczestniczył w turnieju mistrzostw świata juniorów do lat 18 edycji 2005. Z uwagi na swoje pochodzenie (jego rodzina ma korzenie tajwańskie) i uzyskane obywatelstwo chińskie został uznany potencjalnym kandydatem do gry w barwach reprezentacji Chin na Zimowych Igrzyskach Olimpijskich 2022 w Pekinie.

</doc>
<doc id="4987441" url="https://pl.wikipedia.org/wiki?curid=4987441" title="Upadły zakon">
Upadły zakon



</doc>
<doc id="4987445" url="https://pl.wikipedia.org/wiki?curid=4987445" title="Sweater Weather">
Sweater Weather

Sweater Weather – singel amerykańskiej grupy rockowej The Neighbourhood.
Utwór został napisany przez trzech członków grupy (którymi byli Jesse James Rutherford, Zach Abels i Jeremy Freedman) i był głównym singlem "I Love You ("debiutanckiego albumu studyjnego zespołu z 2013). Piosenka w czerwcu 2013 trafiła na pierwsze miejsce notowania "Billboard" Alternative Airplay i zajmowała je przez jedenaście (nienastępujących po sobie) tygodni.

</doc>
<doc id="4987447" url="https://pl.wikipedia.org/wiki?curid=4987447" title="Zamek na wodzie">
Zamek na wodzie

Zamek na wodzie (Wasserburg, Water castle) - typ rezydencji obronnej otoczony fosą i ze zwodzonym lub stałym mostem prowadzącym do głównej bramy. 

</doc>
<doc id="4987450" url="https://pl.wikipedia.org/wiki?curid=4987450" title="Wiado">
Wiado

Wiado – dawna wieś nad Jeziorem Bobrowickim. Miejsce, w którym się znajdowała, współcześnie położone jest na Białorusi, w obwodzie brzeskim, w rejonie iwacewickim, w sielsowiecie Telechany, na terenie Rezerwatu Krajobrazowego „Wygonowskie”.
Historia.
Wieś pojawia się w źródłach od XVI w.
W dwudziestoleciu międzywojennym leżało w Polsce, w województwie poleskim, w powiecie kosowskim/iwacewickim, do 1 stycznia 1926 w gminie Borki-Hiczyce, następnie w gminie Święta Wola.
12 września 1942 Wiado oraz sąsiednie wsie Bobrowicze, Kraśnica i Tupice (Tupiczyce) zostały spalone wraz z mieszkańcami przez esesmanów z niemieckiej ekspedycji karnej. Po wojnie wsi nie odbudowano.
Obecnie o istnieniu wsi przypomina obelisk upamiętniający pomordowanych przez Niemców mieszkańców, postawiony w czasach sowieckich. W miejscu Wiada oraz nieodległych Tupic i pól otaczających obie wsie rozwinęła się niewielka pustynia antropogeniczna.

</doc>
<doc id="4987455" url="https://pl.wikipedia.org/wiki?curid=4987455" title="Weronika Bochat">
Weronika Bochat



</doc>
<doc id="4987463" url="https://pl.wikipedia.org/wiki?curid=4987463" title="Paulina Walendziak">
Paulina Walendziak

Paulina Walendziak (ur. 8 lipca 1994 w Świeciu) – polska aktorka i wykonawczyni piosenki aktorskiej.
Życiorys.
Jest absolwentką Wydziału Aktorskiego PWSFTViT w Łodzi (2019). Związana z Teatrem im. Stefana Jaracza w Łodzi

</doc>
<doc id="4987484" url="https://pl.wikipedia.org/wiki?curid=4987484" title="Franz Sauer">
Franz Sauer

Franz Sauer (ur. 11 marca 1894 w Bielsku, zm. 28 października 1962 w Salzburgu) – austriacki organista i pedagog muzyczny, profesor Mozarteum. Przez czterdzieści sześć lat pełnił funkcję pierwszego organisty katedry św. Ruperta w Salzburgu.
Życie i kariera.
Urodził się w 1894 w Bielsku na Śląsku Austriackim (obecnie Bielsko-Biała) jako syn właściciela ziemskiego Josefa Sauera i Marii z domu Schwope. Pierwsze wykształcenie muzyczne otrzymał od ojca, już w dzieciństwie grał na skrzypcach i fortepianie, a od dziesiątego roku życia na organach. Po skończeniu szkół w rodzinnym mieście kontynuował naukę w seminarium nauczycielskim w Głuchołazach, a następnie studiował w Królewskim Instytucie Muzycznym ("Königliches Musik-Institut") w Berlinie u boku Bernharda Irrganga i Josepha Rennera juniora oraz w Szkole Muzyki Kościelnej ("Kirchenmusikschule") w Ratyzbonie. 
Pierwszą posadę otrzymał jako kierownik chóru i organista w Strumiankach na Dolnym Śląsku. W roku 1914 ubiegał się z powodzeniem o stanowisko organisty katedralnego w Salzburgu. Jeszcze w trakcie rocznego okresu próbnego rozpoczął w 1915 wykładać w Mozarteum. Z dniem 1 stycznia 1916 został oficjalnie mianowany organistą katedry św. Ruperta (od roku 1922 po przyjęciu Josepha Messnera – pierwszym organistą). Pełnił tę funkcję przez niemal 46 lat aż do swojej śmierci w roku 1962. W roku 1923 wydał publikację "Handbuch der Orgelliteratur: ein Wegweiser für Organisten" ("Podręcznik literatury organowej: wskazówki dla organistów").
W 1925 został mianowany profesorem zwyczajnym Mozarteum, gdzie wykładał przedmioty organy, teoria (harmonia) oraz śpiew chórowy. Do jego uczniów należeli Herbert von Karajan, Leopold Kantner czy Konstantin Mach. 13 marca 1938, po anschlussie Austrii, zastąpił jako członek NSDAP odsuniętego Bernharda Paumgartnera na stanowisku dyrektora Mozarteum. Pełnił tę funkcję do 13 czerwca 1939. Jednocześnie był w tym czasie kierownikiem salzburskiego oddziału "Reichsmusikkammer", nazistowskiej instytucji odpowiedzialnej za nadzór na twórczością muzyczną. 
W latach 1920–1939 był kierownikiem chóru Salzburskiego Męskiego Towarzystwa Śpiewaczego ("Salzburger Männergesangsverein"), a po jego połączeniu z bogatym w tradycje chórem "Salzburger Liedertafel" dwukrotnie (od 1 kwietnia 1939 do 29 maja 1946 i od 15 grudnia 1948 do 12 czerwca 1952) stał na stanowisku kierownika artystycznego "Salzburger Liedertafel". Jako organista podejmował również sam Sauer tournée koncertowe po Niemczech i Włoszech. 
Zmarł 28 października 1962 w wieku 68 lat w Salzburgu i został pochowany w grobowcu rodzinnym na tamtejszym cmentarzu komunalnym. Na stanowisku organisty katedralnego zastąpił go Gerhard Zukriegel (1928–2015). W roku 1975 została na jego cześć nazwana ulica "Franz-Sauer-Strasse" w dzielnicy Salzburga Liefering.

</doc>
<doc id="4987488" url="https://pl.wikipedia.org/wiki?curid=4987488" title="Newton Stewart">
Newton Stewart

Newton Stewart () – miasto w południowo-zachodniej Szkocji, w hrabstwie Dumfries and Galloway (historycznie w Wigtownshire), położone nad rzeką Cree. W 2011 roku liczyło 4092 mieszkańców.
Miasto rozplanowane zostało w 1677 roku jako posiadłość klanu Stewartów. Ulokowane zostało nad brodem na rzece Cree. W 1745 roku otwarto tu przeprawę mostowa, a kilkanaście lat później miasto znalazło się na szlaku drogi wojskowej prowadzącej od miasta Dumfries i granicy angielskiej na wschodzie do portu w Portpatrick na zachodzie. W 1792 roku miasto stało się własnością Williama Douglasa (założyciela pobliskiego miasta Castle Douglas). Jego nazwa została wówczas zmieniona na Newton Douglas – poprzednią nazwę przywrócono jednak po jego śmierci.

</doc>
<doc id="4987490" url="https://pl.wikipedia.org/wiki?curid=4987490" title="Sielsowiet Telechany">
Sielsowiet Telechany

Sielsowiet Telechany (; ) – sielsowiet na Białorusi, w obwodzie brzeskim, w rejonie iwacewickim, z siedzibą w Telechanach.
Według spisu z 2009 Telechany, possowiet Telechany oraz sielsowiet Wygonoszcza zamieszkiwało 7224 osób, w tym 6994 Białorusinów (96,82%), 159 Rosjan (2,20%), 39 Ukraińców (0,54%), 18 Polaków (0,25%), 6 osób innych narodowości i 8 osób, które nie podały żadnej narodowości. W 2020 liczba mieszkańców wyniosła 6892 osób.
Największą miejscowością są Telechany z 4407 mieszkańcami. Ponad 100 osób mieszka także w Hortolu (859 mieszkańców), Wólce Telechańskiej (664 mieszkańców), Wygonoszczy (436 mieszkańców), Sominie (282 mieszkańców) i w Krahlewiczach (183 mieszkańców). Każdą z pozostałych miejscowości zamieszkuje poniżej 100 osób.
Historia.
26 czerwca 2013 połączono possowiet Telechany i osiedle typu miejskiego Telechany w sielsowiet Telechany oraz przyłączono do niego w całości, likwidowany sielsowiet Wygonoszcza.

</doc>
<doc id="4987491" url="https://pl.wikipedia.org/wiki?curid=4987491" title="Marty Walsh">
Marty Walsh

Martin Joseph Walsh (ur. 10 listopada 1967 w Bostonie) – amerykański polityk, burmistrz Bostonu (2014–2021), sekretarz pracy Stanów Zjednoczonych (od 2021 roku).
Życiorys.
Urodził się w Bostonie, w dzielnicy Dorchester, w rodzinie imigrantów z Irlandii. W wieku 21 lat dołączył do związku zawodowego Laborers’ Union Local 223. W swojej karierze zawodowej pracował jako działacz związków zawodowych, był liderem związku zawodowego elektryków i metalowców w Bostonie. W 1997 roku wygrał wybory do Izby Reprezentantów stanu Massachusetts. Zasiadał w Izbie do 2014 roku. W 2009 roku ukończył studia wyższe w Boston College.
W 2013 roku wystartował w wyborach na burmistrza Bostonu. Zwyciężył w wyborach, zdobył 51% głosów, przy frekwencji 40%. W 2017 uzyskał reelekcję na stanowisko burmistrza miasta, zdobył 66% głosów przy frekwencji 27%.

</doc>
<doc id="4987499" url="https://pl.wikipedia.org/wiki?curid=4987499" title="Bitwa pod Śwniuchami">
Bitwa pod Śwniuchami



</doc>
<doc id="4987510" url="https://pl.wikipedia.org/wiki?curid=4987510" title="Kia Super VIP Taxi">
Kia Super VIP Taxi



</doc>
<doc id="4987521" url="https://pl.wikipedia.org/wiki?curid=4987521" title="Jędrzej Hycnar">
Jędrzej Hycnar

Jędrzej Hycnar (ur. 6 kwietnia 1997 w Tarnowie) – polski aktor filmowy, telewizyjny, teatralny i głosowy, reżyser.
Życiorys.
Studiował na Wydziale Aktorskim Akademii Teatralnej w Warszawie. Związany jest z Teatrem „OdMowy” działającym przy Stowarzyszeniu Inicjatyw Społeczno-Gospodarczych „Europa-Polska”, współpracuje z Teatrem im. Ludwika Solskiego w Tarnowie oraz Teatrem Polskiego Radia.
Młodszy brat aktora Marcina Hycnara.

</doc>
<doc id="4987543" url="https://pl.wikipedia.org/wiki?curid=4987543" title="Nico Mannion">
Nico Mannion

 
Niccolò „Nico” Mannion (ur. 14 marca 2001 w Sienie) – włoski koszykarz, występujący na pozycji rozgrywającego, posiadający także amerykańskie obywatelstwo, reprezentant Włoch, aktualnie zawodnik Virtusu Bolonia.
Został dwukrotnie wybrany najlepszym zawodnikiem szkół średnich stanu Arizona (Arizona Gatorade Player of the Year - 2018, 2019). W 2019 został wybrany do II składu USA Today’s All-USA.
W 2019 wystąpił w meczach wschodzących gwiazd – Nike Hoop Summit, McDonald’s All-American.
10 sierpnia 2021 został zawodnikiem Virtusu Bolonia.

</doc>
<doc id="4987558" url="https://pl.wikipedia.org/wiki?curid=4987558" title="Prześladowania homoseksualistów w Czeczenii">
Prześladowania homoseksualistów w Czeczenii



</doc>
<doc id="4987560" url="https://pl.wikipedia.org/wiki?curid=4987560" title="Start-Up">
Start-Up

Start-Up () – południowokoreański serial telewizyjny. Główne role odgrywają w nim Bae Suzy, Nam Joo-hyuk, Kim Seon-ho oraz Kang Han-na. Serial emitowany był na kanale tvN od 17 października do 6 grudnia 2020 roku, w sobotę i niedzielę o 21:15.
W Polsce licencja na emisję serialu wykupiona została przez Netflix; serial dostępny jest pod angielskim tytułem.

</doc>
<doc id="4987561" url="https://pl.wikipedia.org/wiki?curid=4987561" title="Joseph Finger">
Joseph Finger

Joseph Finger (ur. 7 marca 1887 w Bielsku, zm. 6 lutego 1953 w Houston) – amerykański architekt austro-żydowskiego pochodzenia, związany przede wszystkim z miastem Houston w Teksasie.
Życie i kariera.
Urodził się w Bielsku na Śląsku Austriackim (obecnie Bielsko-Biała) jako syn Hermana (Henriego) Fingera (1862–1941) i Hannah (Hani) z domu Seifter (Steifter?) (1870–1947). Po ukończeniu szkoły realnej w rodzinnym mieście wyemigrował w 1905 do Stanów Zjednoczonych.
Osiedlił się najpierw w Nowym Orleanie, a po trzech latach przeniósł się do Houston. Znalazł zatrudnienie w firmie architektonicznej C. D. Hill z siedzibą w Dallas, gdzie pracował przez pięć lat. W 1912 lub 1913 został młodszym partnerem biura Green &amp; Finger (z Lewisem Sterlingiem Greenem), które zaprojektowało m.in. hotel De George na rogu Preston i Labranch Street w Houston. Drugim jego partnerem był James Ruskin Bailey (1914–1919), a trzecim Lamar Q. Cato (1920–1923). Od roku 1923 pracował niezależnie.
Pod koniec lat 20.  prowadził prężną firmę specjalizującą się w projektowaniu hoteli, realizując hotel Auditorium (istnieje pod nazwą Lancaster Hotel), Ben Milam (zburzony w 2012), Plaza (obecnie siedziba banku) i Texas State (istnieje pod nazwą Club Quarters Hotel) w Houston oraz trzy inne poza miastem. Obiekty te oferowały zamożnym gościom nowoczesne udogodnienia, takie jak klimatyzacja i bieżąca woda.
Podczas gdy luksusowe hotele odznaczały się zachowawczym stylem, inne projekty Fingera odzwierciedlały nurt art déco. W 1925 zaprojektował synagogę kongregacji Beth Israel, której sam był członkiem, później przebudowaną na obiekt teatralny. Budynek Houston Turnverein Clubhouse z roku 1929 wykorzystuje elementy dekoracyjne silnie inspirowane architekturą austriacką. W duchu art déco zaprojektował ponad dwadzieścia obiektów handlowych dla sieci spożywczej Weingarten's.
Dziełem Fingera jest też szereg domów jednorodzinnych, zwłaszcza w dzielnicy Riverside Terrace. Na zlecenie Jessego Holmana Jonesa, houstońskiego przedsiębiorcy i polityka demokratycznego, zaprojektował we współpracy z Alfredem Charlesem Finnem siedzibę Houstońskiej Izby Handlu ("Houston Chamber of Commerce"). Obaj architekci współtworzyli też projekt szpitala Jefferson Davis, na miejscu którego powstała później siedziba oddziału Banku Rezerwy Federalnej.
W 1939 powstał najbardziej znany projekt Fingera – ratusz miasta Houston w stylu nazywanym „okrojonym klasycyzmem” (""). Od 1944 do śmierci współpracował z George’em W. Rustayem.
Jego żoną była urodzona w Houston Gertrude Levy (1891–1985), ślub wzięli 18 czerwca 1913. Mieli jednego syna Josepha Seiftera Fingera (1918–2003), który również został architektem.
Zmarł w lutym 1953 krótko przed swoimi sześćdziesiątymi szóstymi urodzinami. Został pochowany na cmentarzu żydowskiej kongregacji Beth Israel w Houston.

</doc>
<doc id="4987563" url="https://pl.wikipedia.org/wiki?curid=4987563" title="Ben Burtt">
Ben Burtt

Ben Burtt, właściwie Benjamin Burtt Jr. (ur. 12 lipca 1948 w Nowym Jorku) – amerykański dźwiękowiec i montażysta filmowy, a także reżyser i scenarzysta. Czterokrotny laureat Oscara – dwukrotnie został nagrodzony za „szczególne osiągnięcie w udźwiękowieniu” w filmach "" (1977) i "Poszukiwacze zaginionej Arki" (1981) oraz, również dwukrotnie za najlepszy montaż dźwięku do filmów "E.T." (1982) i "Indiana Jones i ostatnia krucjata" (1989).
Znany z popularyzacji krzyku Wilhelma oraz opracowania wielu ikonicznych dźwięków ze świata "Gwiezdnych wojen" takich jak m.in. wycie miecza świetlnego, oddech Dartha Vadera czy odgłosy wydawane przez droida R2-D2.

</doc>
<doc id="4987566" url="https://pl.wikipedia.org/wiki?curid=4987566" title="Jaglewicze">
Jaglewicze

Jaglewicze (; ) – wieś na Białorusi, w obwodzie brzeskim, w rejonie iwacewickim, w sielsowiecie Jaglewicze, przy węźle autostrady M1 z drogą republikańską R6. Od północnego zachodu graniczy z Iwacewiczami.
Siedziba parafii prawosławnej pw. św. Jerzego Zwycięzcy.
W dwudziestoleciu międzywojennym leżały w Polsce, w województwie poleskim, w powiecie kosowskim/iwacewickim, w gminie Borki-Hiczyce/Iwacewicze. Po II wojnie światowej w granicach Związku Sowieckiego. Od 1991 w niepodległej Białorusi.
We wsi znajdowała się drewniana cerkiew z 1760 r., która spłonęła w 1986 r. Na jej miejscu zbudowano w latach 2009–2015 cerkiew murowaną. Jest to świątynia parafialna.

</doc>
<doc id="4987572" url="https://pl.wikipedia.org/wiki?curid=4987572" title="Proud Boys">
Proud Boys

Proud Boys (tłumaczenie: "Dumni Chłopcy/Dumne Chłopaki") – alt-rightowa, neofaszystowska organizacja polityczna założona w 2016 r. pod przewodnictwem współzałożyciela magazynu Vice, Gavina McInnesa.
Jej członkami mogą być wyłącznie mężczyźni, a jej nazwa nawiązuje do piosenki „Proud of You Boy” z disneyowskiego musicalu "Aladyn". Od początku 2019 r. przewodniczącym Proud Boys jest afro-Kubańczyk, Enrique Tarrio.
W lutym 2021 r. zgrupowanie zostało uznane przez rząd kanadyjski za organizację terrorystyczną o charakterze ekstremistycznym. Na mocy tego postanowienia organizacja była zmuszona do rozwiązania struktur swego stowarzyszenia na terenie Kanady. Jednak działalność formacji nadal pozostaje legalna i sformalizowana w Stanach Zjednoczonych.

</doc>
<doc id="4987574" url="https://pl.wikipedia.org/wiki?curid=4987574" title="Jesper Juul (autor)">
Jesper Juul (autor)

Jesper Juul (18 kwietnia 1948 – 25 lipca 2019) – duński terapeuta rodzinny, autor książek o wychowaniu i socjologii. Założyciel fundacji FamilyLab, która ma na celu inspirowanie rodziców do wychowania dzieci w oparciu o pogłębioną relację rodzinną. W latach 1979–2004 kierował pracą Instytutu Kemplera. Na język polski przetłumaczono ponad 15 jego tytułów, między innymi: "Twoje kompetentne dziecko", "„Nie” z miłości", "Kryzys szkoły co możemy zrobić dla uczniów, nauczycieli i rodziców?", "Być razem. Książka dla par."
Juul propagował idee szacunku i współdziałania we wzajemnych relacjach z dzieckiem oraz dojrzałe przywództwo dorosłych. W swoich książkach podkreśla znaczenie godności dziecka i jego naturalnych kompetencji (np. empatii, zmysłu moralnego itp.), wskazuje w jaki sposób stawiać dzieciom granice oraz krytykuje autorytarny i nienaturalny styl wychowania.
W 2012 Juul przeszedł ciężką chorobę neurologiczną, praktycznie do samej śmierci był jednak aktywny zawodowo.

</doc>
<doc id="4987576" url="https://pl.wikipedia.org/wiki?curid=4987576" title="Odznaka Turystyczno-Krajoznawcza „Miłośnik Puszczy Kampinoskiej”">
Odznaka Turystyczno-Krajoznawcza „Miłośnik Puszczy Kampinoskiej”

Odznaka Turystyczno-Krajoznawcza „Miłośnik Puszczy Kampinoskiej” – regionalna odznaka turystyczno-krajoznawcza ustanowiona w roku 1968 przez Zarząd Okręgu Mazowieckiego PTTK w celu popularyzowania terenów Puszczy Kampinoskiej oraz przyczyniania się do pogłębiania wiedzy o tym obszarze. Aktualny regulamin został zatwierdzony przez Mazowieckie Kolegium Instruktorów Krajoznawstwa PTTK w dniu 28 czerwca 2015 r.
Odznaka jest jednostopniowa. Może ją zdobywać każdy turysta po ukończeniu 7 roku życia. Odznakę zdobywa się przez odbycie określonej liczby wycieczek po terenie Puszczy Kampinoskiej i zwiedzenie określonej liczby miejsc. Możliwe jest także przyznanie odznaki w trybie honorowym, z pominięciem wymogów regulaminowych.
W celu zdobycia Odznaki należy łącznie spełnić następujące warunki:

</doc>
<doc id="4987578" url="https://pl.wikipedia.org/wiki?curid=4987578" title="182 Pułk Piechoty (1939)">
182 Pułk Piechoty (1939)

182 Pułk Piechoty (182 pp) – oddział piechoty Wojska Polskiego, improwizowany w trakcie kampanii wrześniowej.
Pułk walczył w kampanii wrześniowej na szlaku bojowym Grupy/Dywizji "Kobryń", 60 Dywizji Piechoty "Kobryń", Samodzielnej Grupy Operacyjnej „Polesie”. W dokumentach sztabowych z działań we wrześniu i październiku 1939 roku posługiwano się numeracją 82 pp II rzutu mobilizacyjnego. W relacjach i wspomnieniach posługiwano się nazewnictwem 82 i 182 pułk piechoty. W okresie powojennym przyjęto nazwę 182 pułk piechoty.
Formowanie pułku.
W związku z mobilizacją alarmową zarządzoną 23 marca 1939 roku i wyjazdem macierzystego 82 pułku piechoty w zachodnie rejony kraju, w garnizonie Brześć nad Bugiem pozostali rekruci wcieleni w marcu oraz niezbędna kadra do szkolenia. Ponadto pozostały drobne pododdziały starszego rocznika do pełnienia służby wartowniczej i obsługi instytucji garnizonowych oraz pozostałości kadry i rezerwistów. Nad pozostałościami 82 pp dowództwo objął mjr Edward Pach (II zastępca dowódcy 82 pp - kwatermistrz). Podczas mobilizacji alarmowej w sierpniu 1939 r. do 82 pułku piechoty 30 Poleskiej Dywizji Piechoty wysłano uzupełnienie ludzi, broni i sprzętu. Dowództwo pozostałości objął ppłk Franciszek Targowski. Z chwilą zarządzenia mobilizacji powszechnej z rezerwistów pułku utworzono batalion marszowy, pozostałości weszły w skład Ośrodka Zapasowego 30 DP w Kobryniu. W dniach 31 sierpnia do 3 września we wsiach w pobliżu Brześcia n/Bugiem zorganizowano dwa bataliony piechoty. Następnie w dniach 4-7 września pułk przemaszerował do wsi w okolice Kobrynia. W dniach 8-9 września prowadzono szkolenie i zgrywanie pododdziałów oraz prowadzono reorganizację tworząc plutony specjalistyczne. 10 września do obrony twierdzy w Brześciu odmaszerował batalion marszowy kpt. Wacława Radziszewskiego. W reorganizowanym II batalionie brakowało broni i wyposażenia, które sukcesywnie pozyskiwano od rozbitków, broń zespołową piechoty uzyskano z przywiezionej dostawy z magazynów w Stawach pod Dęblinem. 
Działania bojowe 182 pułku piechoty.
Walki o Kobryń 
12 września I batalion pułku został skierowany do obrony przepraw przez rzekę Muchawiec w rejonie miejscowości Turna. Batalion zajął obronę przed nacierającymi w kierunku Kobrynia jednostkami pancerno-motorowymi niemieckiego XIX Korpusu Armijnego. 12 i 13 września II batalion organizował się i zajął obronę w lasku w pobliżu miejscowości Lipowo na zapleczu obrony I batalionu. Od 16 września II batalion po uzyskaniu gotowości bojowej wzmocnił obronę zgrupowania 184 pp mjr. J. Żeleskiego prowadzącego obronę skrzyżowania dróg Brześć-Kowel, Kobryń-Włodawa. Pozostał w tym rejonie do dnia 20 września. 16 września I batalion prowadził walki wysuniętymi placówkami nad brzegiem Muchawca z pancernymi podjazdami wroga. Po stoczeniu walk w obronie Kobrynia 16 i 17 września przez 183 pp i batalion 184 pp, powstrzymaniu dalszego natarcia niemieckiego, Dywizja "Kobryń" rozpoczęła odwrót. Wysunięty na północ I batalion nocą 17/18 września przemaszerował z rejonu obrony nad Muchawcem poprzez Kobryń, Kamień Królewski do Nowosiółek, zajmując w miejscowości obronę. 19/20 września I batalion wycofał się z Nowosiółek przez Bielsk-Dywin. Dołączył do sił głównych pułku II batalion. 
Następna noc to marsz pułku w siłach głównych dywizji "Kobryń" do miejscowości Wyżwa Nowa. Następnie 22/23 września I batalion pomaszerował do wsi Borzowa zajmując obronę od strony Kowla. 23/24 września pułk dotarł do miejscowości Ratno. 24 września pododdziały pułku były atakowane przez lotnictwo sowieckie, nocował w miejscowości Krymno. Po wypoczynku 25 września bataliony pułku dotarły do Szacka. W trakcie całego marszu idące w straży przedniej i bocznej pododdziały wspomagane przez kawalerię dywizyjną toczyły potyczki z bandami komunistycznymi lub nacjonalistów ukraińskich. 27 września 182 pułk przeprawił się przez most pontonowy we Włodawie na zachodni brzeg rzeki Bug. Przed przekroczeniem rzeki zwolniono z szeregów część żołnierzy spośród mniejszości narodowych zamieszkałych na wschód od Bugu. Kwaterował pułk nazajutrz w Adampolu i zajął obronę od strony Parczewa i Piasków Luterskich. 29 września do 182 pułku piechoty włączono jako jego III batalion, uformowany kilka dni wcześniej batalion Marynarki Wojennej ze składu marynarzy Flotylli Pińskiej i podchorążych ze Szkoły Podchorążych MW. 29 września I i III bataliony zdobyły w walce wieś Jabłoń, wypierając pododdział piechoty sowieckiej i samochody pancerne. Po zdobyciu miejscowości pułk nocą 29/30 września przegrupował się nocnym marszem do rejonu lasów i wsi Milanów, gdzie I i III bataliony odpoczywały, a II batalion ubezpieczał pułk zaciągając placówki w kierunku na Cichostów, na Suchowolę i Wohyń. Nocne natarcie piechoty i czołgów Armii Czerwonej przy wsparciu artylerii przyniosły II batalionowi straty, który wycofał się za wieś w okolice dworu. 
W bitwie pod Kockiem 
Następną noc 30 września na 1 października pułk przemaszerował do wsi Krasew i Olszewnica. Następne dwie noce pułk spędził w marszu do lasu Horodzieżka, po osiągnięciu lasu I batalion zajął rejon naprzeciw Woli Gułowskiej, a II batalion pozostał w głębi lasu jako odwód. Po odpoczynku nocą 3/4 października 182 pp przegrupował się do lasów koło stacji Krzywda nocą 4/5 października. Z uwagi na przeprowadzone natarcie niemieckiej 13 Dywizji Zmotoryzowanej na pozycje polskiej 50 DP "Brzoza" i wyparcie jej oddziałów z Adamowa i uwikłanie w walki o las Hordzieżka oraz zatrzymanie natarcia oddziałów Dywizji Kawalerii "Zaza" na Wolę Gułowską. Niezbędne było wykonanie natarcia siłami 60 DP "Kobryń", w tym celu 182 pp wzmocniony I batalionem 184 pp został wyznaczony do natarcia na Wolę Gułowską. W I rzucie natarcia pułku z rejonu majątku Lipiny nacierał I batalion pułku na prawo od niego II batalion, na lewo przydzielony batalion 184 pp, w II rzucie natarcia nacierał III batalion (marynarski). Przy wsparciu artylerii dywizyjnej o godz. 8.00 5 października wyruszyło natarcie pułku, po przejściu wsi Helenówka natarcie dostało się niemiecką zaporę artyleryjską i zaległo. Jedynie powodzenie osiągnął wprowadzony do natarcia III batalion marynarzy, który zdobył pobliski las, gdzie przeszedł do pościgu za uchodzącym wrogiem. Następnie na przedmieściach Woli Gułowskiej zatrzymane zostało ogniem broni maszynowej, po godzinie 16.00 kompanie pierwszorzutowych batalionów wycofały się na poza zasięg bezpośredniego ostrzału. Amunicja była na wyczerpaniu. 6 października 182 pułk piechoty część broni zakopał, a pozostałe uzbrojenie złożył w Adamowie i został wzięty do niewoli. 

</doc>
<doc id="4987579" url="https://pl.wikipedia.org/wiki?curid=4987579" title="How to Lose a Guy in 10 Days">
How to Lose a Guy in 10 Days



</doc>
<doc id="4987583" url="https://pl.wikipedia.org/wiki?curid=4987583" title="Luxemburger Wort">
Luxemburger Wort

Luxemburger Wort – luksemburski dziennik wydawany w językach niemieckim i francuskim. Został założony w 1848 roku.
Pierwszy numer ukazał się po południu w czwartek, 23 marca. Trzy dni po ogłoszeniu przez rząd nowej konstytucji i zniesieniu cenzury. Gazeta powstała z inicjatywy dwóch przedstawicieli ruchu katolickiego: wikariusza apostolskiego Johannesa Theodora Laurenta i jego współpracownika, doktora teologii Eduarda Michelisa. Redakcja miała siedzibę w stolicy przy ulicy Großstraße 105, a jej udziałowcami, którzy sami sięgali po pióro, byli politycy i duchowni.
W pierwszym numerze, na czterech stronach, w trzech kolumnach, oprócz własnych sylwetek i planów redakcja przedstawiła proklamacje rządu z 20 marca 1848 roku, komentarze na ten temat, wiadomości z Luksemburga, Belgii i Francji. Podano też do wiadomości czytelników, że edycje planowane są na każdą środę i sobotę, a jeśli redakcja uzna to za konieczne, pojawią się dodatkowe wydania. Stało się tak już w czwartek, 24 sierpnia 1848.
W drugim numerze, z 26 marca 1848, pojawiły się pierwsze reklamy, a wydanie miało 6 stron. Dwie ostatnie potraktowano jako specjalny dodatek, a w nim wiadomości polityczne z Niemiec, Polski, Palestyny i Włoch. Całość była drukowana w języku niemieckim, gotycką czcionką.
W 2018 roku, po 170 latach ukazywania się tytułu, Luxembuger Wort był najczęściej czytaną gazetą w Luksemburgu i drugim najpopularniejszym źródłem wiadomości internetowych w tym kraju. Każdego dnia gazetę czyta blisko 51% wszystkich mieszkańców kraju a wersje elektroniczne docierają do 20500, głównie młodych, czytelników.

</doc>
<doc id="4987596" url="https://pl.wikipedia.org/wiki?curid=4987596" title="Gwizdek Galtona">
Gwizdek Galtona



</doc>
<doc id="4987600" url="https://pl.wikipedia.org/wiki?curid=4987600" title="Memoir '44">
Memoir '44



</doc>
<doc id="4987605" url="https://pl.wikipedia.org/wiki?curid=4987605" title="Antolek">
Antolek

Antolek – dzielnica Kobyłki, w województwie mazowieckim, w powiecie wołomińskim. Leży w centralnej części Kobyłki; znajduje się tu m.in. Urząd Miasta Kobyłka oraz komisariat policji. Do 1957 samodzielna osada.
Osada powstała w czasach parcelacji kobyłeckiego majątku ziemskiego, kiedy to właściciele nadawali poszczególnym terenom imiona swoich dzieci (Antolek, Jędrzejek, Piotrówek, Stefanówka).
W latach 1867–1928 osada w gminie Radzymin, a 1928–1954 w gminie Kobyłka w powiecie radzymińskim. 20 października 1933 utworzyła gromadę w granicach gminy Kobyłka. 30 września 1938 do gromady Antolek włączono obszar zniesionej gromady Dąbrowa.
Po wojnie siedziba gminy Kobyłka. Od 1 lipca 1952 w powiecie wołomińskim; tego samego dnia do gromady Antolek włączono gromadę Sosnówka (oprócz części na wschód od osi ulicy Koziej, którą włączono do Wołomina).
W związku z reorganizacją administracji wiejskiej jesienią 1954 Antolek wszedł w skład gromady Kobyłka.
1 stycznia 1957 gromadę Kobyłka przekształcono w osiedle, przez co Antolek stał się integralną częścią Kobyłki, a w związku z nadaniem Kobyłce praw miejskich 1 stycznia 1969 – częścią miasta.
Ulice.
W granicach Antolka znajdują się następujące ulice:
11-go Listopada, Jana Pawła II, Albańska, Belgijska, Gen. Józefa Bema, Jana Długosza, Gen. Józefa Dwernickiego, Duńska, Francuska, Andrzeja Frycza-Modrzewskiego, Graniczna, Gościnna, Grecka, Kobyłkowska, Ks. Hugo Kołłątaja, Stanisława Konarskiego, Ks. Kazimierza Konowrockiego, Kombatantów, Juliusza Kossaka, Ks. Franciszka Marmo, Niska, Norweska, Nowa, Antoniego Orszagha, Piaskowa, Ks. Kazimierza Pieniążka, Wincentego Pola, Polna, Mikołaja Reja, Rumuńska, Juliusza Słowackiego, Władysława Syrokomli, Szwedzka, Gen. Bohusza-Szyszko, Gen. Romualda Traugutta, Aleksandra Wasia, Węgierska, Wołomińska, Piotra Wysockiego, Ks. Marcina Załuskiego, Zgoda, Adama Żółtowskiego, Gen. Franciszka Żymirskiego, Źródnik.

</doc>
<doc id="4987606" url="https://pl.wikipedia.org/wiki?curid=4987606" title="Maciołki">
Maciołki

Maciołki – dzielnica Kobyłki, w województwie mazowieckim, w powiecie wołomińskim. Leży w zachodniej części Kobyłki, przy granicy z Zielonką. Do 1957 samodzielna wieś.
Jeden z najstarszych przysiółków kobyłeckich, istniejących jeszcze przed parcelacją majątku.
W latach 1867–1928 wieś w gminie Radzymin, a 1928–1954 w gminie Kobyłka w powiecie radzymińskim. 20 października 1933 utworzyła gromadę w granicach gminy Kobyłka, składającą się z wsi Maciołki, folwarku Batorówka i kolonii Chorowa Góra. Od 1 lipca 1952 w powiecie wołomińskim.
W związku z reorganizacją administracji wiejskiej jesienią 1954 Maciołki weszły w skład gromady Kobyłka.
1 stycznia 1957 gromadę Kobyłka przekształcono w osiedle, przez co Maciołki stały się integralną częścią Kobyłki, a w związku z nadaniem Kobyłce praw miejskich 1 stycznia 1969 – częścią miasta.
Ulice.
W granicach Maciołek znajdują się następujące ulice:
Ceramiczna, Czereśniowa, Dereniowa, Dworkowa, Jagodowa, Jeżynowa, Malinowa, Podleśna, Porzeczkowa, Poziomkowa, Spacerowa, Szeroka, Truskawkowa, Wesoła, Zaułek.

</doc>
<doc id="4987607" url="https://pl.wikipedia.org/wiki?curid=4987607" title="Mareta">
Mareta

Mareta – dawniej samodzielna miejscowość, od 1957 w granicach Kobyłki, w województwie mazowieckim, w powiecie wołomińskim. Leży w północno-zachodniej części Kobyłki na obszarze zalesionym, przy granicy z Nowym Jankowem. Znajduje się tu Przemysłowy Instytut Telekomunikacji. Wraz z Kolonią Chór stanowi jedną z dwunastu dzielnic Kobyłki o nazwie Mareta-Kolonia Chór.
Mareta przypuszczalnie wiąże swoją nazwę z nazwiskiem generała Mallet, Francuza w służbie Księstwa Warszawskiego a następnie Królestwa Kongresowego.
W latach 1867–1928 parcela w gminie Radzymin, a 1928–1954 w gminie Kobyłka w powiecie radzymińskim. 20 października 1933 utworzyła gromadę w granicach gminy Kobyłka, składającą się z parceli Mareta, parceli Przejma i folwarku Kobyłka Orszagowo oraz kolonii Chór.
Od 1 lipca 1952 w powiecie wołomińskim.
W związku z reorganizacją administracji wiejskiej jesienią 1954 Mareta weszła w skład gromady Kobyłka.
1 stycznia 1957 gromadę Kobyłka przekształcono w osiedle, przez co Mareta stała się integralną częścią Kobyłki, a w związku z nadaniem Kobyłce praw miejskich 1 stycznia 1969 – częścią miasta.

</doc>
<doc id="4987610" url="https://pl.wikipedia.org/wiki?curid=4987610" title="Nadarzyn (Kobyłka)">
Nadarzyn (Kobyłka)

Nadarzyn – dzielnica Kobyłki, w województwie mazowieckim, w powiecie wołomińskim. Leży w południowej części Kobyłki; na południe od linii kolejowej i na zachód od lasu Kacze Doły. Do 1957 samodzielna wieś.
Jeden z najstarszych przysiółków kobyłeckich, istniejących jeszcze przed parcelacją majątku.
W latach 1867–1928 wieś w gminie Radzymin, a 1928–1954 w gminie Kobyłka w powiecie radzymińskim. 20 października 1933 utworzył gromadę w granicach gminy Kobyłka, składającą się z wsi Nadarzyn i cegielni Dyonizy. Od 1 lipca 1952 w powiecie wołomińskim.
W związku z reorganizacją administracji wiejskiej jesienią 1954 Nadarzyn wszedł w skład gromady Kobyłka.
1 stycznia 1957 gromadę Kobyłka przekształcono w osiedle, przez co Nadarzyn stał się integralną częścią Kobyłki, a w związku z nadaniem Kobyłce praw miejskich 1 stycznia 1969 – częścią miasta.
Ulice.
W granicach Nadarzyna znajdują się następujące ulice:
Borysów, Ceglana, Majdańska, Nadarzyn, Ossowska, Ks. Józefa Poniatowskiego, Turowska.

</doc>
