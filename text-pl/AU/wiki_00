<doc id="5001498" url="https://pl.wikipedia.org/wiki?curid=5001498" title="Bolesław Zoń">
Bolesław Zoń

Bolesław Zoń (ur. 11 lutego 1940 w Czernichowie, zm. 12 września 2002 w Warszawie) – pułkownik pilot ludowego Wojska Polskiego, pilot szybowcowy i doświadczalny.
Życiorys.
Syn Jana i Antoniny z domu Pszczółki. W 1953 roku rozpoczął naukę w liceum ogólnokształcącym i zainteresował się szybownictwem. W 1956 roku rozpoczął szkolenie w Górskiej Szkole Szybowcowej „Żar”. 25 października 1956 roku uzyskał Srebrną Odznakę Szybowcową nr 1266 i wkrótce uzyskał uprawnienia instruktora szybowcowego. Ponadto rozpoczął szkolenie samolotowe, a w 1961 roku zdał maturę. 27 kwietnia 1962 roku został powołany do odbycia zasadniczej służby wojskowej, otrzymał przydział do Centrum Szkolenia Specjalistów Artylerii i Radiotechniki w Bemowie Piskim. 3 stycznia 1963 roku uzyskał przeniesienie do Oficerskiej Szkoły Lotniczej im. Żwirki i Wigury w Radomiu, z której (po jej likwidacji) został przeniesiony do Oficerskiej Szkoły Lotniczej w Dęblinie. Szkołę ukończył w listopadzie 1965 roku i otrzymał promocję na stopień podporucznika. Został przydzielony do 39 pułku lotnictwa myśliwskiego w Mierzęcicach, gdzie służył do 1976 roku. Przeszedł przeszkolenie na samolotach MiG-21, uzyskał uprawnienia pilota doświadczalnego.
W 1976 roku został przeniesiony do 45 lotniczej eskadry doświadczalnej w Modlinie, gdzie 1 lipca 1978 roku został zastępcą dowódcy ds. liniowych. Od lipca 1984 roku zajmował stanowisko dowódcy tej eskadry. Podnosił swe kwalifikacje zawodowe, w 1978 roku ukończył studia w zakresie pedagogiki, w 1986 roku uzyskał klasę mistrzowską pilota lotnictwa wojskowego. W 1987 roku zwyciężył w Całorocznych Zawodach Szybowcowych Aeroklubu Bielsko-Bialskiego o memoriał Stanisława Skrzydlewskiego. W tym samym roku ufundował puchar im. Jana Kubicy, który był co roku przyznawany pilotowi który uzyska na szybowcu najlepszy wynik na trasie Bielsko-Biała–Leszno–Bielsko-Biała. 
Zajmował się badaniem w locie wojskowych samolotów o napędzie tłokowym i odrzutowym w kraju i za granicą. Uczestniczył w oblocie prototypu samolotu I-22 Iryda. 7 grudnia 1990 roku, w związku z osiągnięciem wieku 50 lat i niemożnością wykonywania pracy pilota doświadczalnego, odszedł do rezerwy.
Zaangażował się w działalność Aeroklubu Bielsko-Bialskiego, został w 1990 roku wybrany na jego prezesa. Na bemowskim lotnisku był szefem placówki lotnictwa gospodarczego i dużo latał za granicą, biorąc udział w gaszeniu pożarów w Hiszpanii, Turcji i Afryce. Ponadto był biegłym sądowym przy Sądzie Okręgowym w Warszawie z zakresu lotnictwa ze specjalnością w zakresie samolotów lekkich, szybowców i śmigłowców.
Rozwijał posiadane uprawnienia, był pierwszym pierwszym Polakiem wyszkolonym na śmigłowcu Robinson R22, 25 sierpnia 2000 roku na lotnisku Aleksandrowice oblatał replikę samolotu RWD-5, 25 września 2001 roku wykonał na jeziorze Jeziorsko pierwsze w Polsce loty na amfibii Sea Witch.
W swej karierze pilota wylatał na różnych typach samolotów, śmigłowców i szybowców około 20 tysięcy godzin, co jest ewenementem (podobne naloty osiągają jedynie piloci komunikacyjni). Zmarł 12 września 2002 roku w Warszawie, został pochowany na cmentarzu w Międzybrodziu Żywieckim.
Upamiętnienie.
Aeroklub Modliński nosi imię pułkownika pilota Bolesława Zonia, jego imieniem nazwano skwer przy ulicy 29 listopada w Nowym Dworze Mazowieckim. Znajduje się tam także pomnik poświęcony jego pamięci, który odsłonięto w 2003 roku. 14 maja 2019 roku Rada Miejska w Nowym Dworze Mazowieckim uchwałą nr IV/43/2019 nadała mu pośmiertnie tytuł „Honorowego Obywatela Miasta Nowy Dwór Mazowiecki”.

</doc>
<doc id="5001499" url="https://pl.wikipedia.org/wiki?curid=5001499" title="Załużje (rejon bieżanicki)">
Załużje (rejon bieżanicki)

Załużje () – wieś (ros. деревня, trb. dieriewnia) w zachodniej Rosji, w osiedlu wiejskim Polistowskoje rejonu bieżanickiego w obwodzie pskowskim.
Geografia.
Miejscowość położona jest nad rzeką Polisć, 32,5 km od centrum administracyjnego osiedla wiejskiego (Krasnyj Łucz), 48 km od centrum administracyjnego rejonu (Bieżanice), 139 km od stolicy obwodu (Psków).
Demografia.
W 2020 r. miejscowość nie posiadała mieszkańców.

</doc>
<doc id="5001504" url="https://pl.wikipedia.org/wiki?curid=5001504" title="Bedeker">
Bedeker

Bedeker – popularny przewodnik turystyczny wydawany przez niemieckie wydawnictwo Karla Baedekera. Właściwie "baedeker" od nazwiska wydawcy, ale przyjęła się spolszczona nazwa "bedeker".
Historia.
W roku 1827, gdy otwarto pierwszą turystyczną linię żeglugową na Renie z Koblencji do Moguncji, Karl Baedeker założył swoje wydawnictwo w Koblencji. W roku 1832 wydał pierwszy przewodnik "Rheinreise von Mainz bis Köln." Przewodnik w formie książki w miękkiej oprawie o niewielkim formacie z łatwością mieszczący się w kieszeni męskiej marynarki, a także w damskiej torebce cieszył się dużą poczytnością. Skłoniło to Karla Baedekera do ponownego wydania tego przewodnika w 1835 r. Pierwsze wydania przewodnika o Paryżu ukazało się w 1860 r. o Londynie w 1861 r., a o Szwajcarii w 1863 r. Przewodniki te dały początek ponad 180-letniej historii bedekerów. Dzięki charakterystycznym czerwonym okładkom, starannie aktualizowanym informacjom i najnowocześniejszym mapom przewodniki te stały się podstawowym źródłem informacji dla turystów. Karl Baedeker dużo podróżował, aby osobiście zebrać wszystkie dane do swoich przewodników turystycznych i oznaczać systemem „gwiazdek” miejsca, zabytki, hotele, które polecał odwiedzić. W 1859 r. po jego nagłej śmierci, interes przejęli jego trzej synowie i kontynuowali wydawanie bedekerów. W 1872 roku wydawnictwo zostało przeniesione do Lipska. Firma nadal odnosiła sukcesy. Przewodniki cieszyły się dużą popularnością, nie tylko ze względu na zawarte informacje, ale także jakość map, która nie miała sobie równych w innych popularnych wydawnictwach tamtych czasów. Szczyt działalności wydawniczej Baedekerowie osiągnęli na początku XX w. Do wybuchu I wojny światowej w 1914 roku opublikowali łącznie 78 tytułów (29 w języku niemieckim, 27 w języku angielskim i 22 w języku francuskim).
W okresie międzywojennym działalność wydawnicza była kontynuowana, a bedekery cieszyły się niesłabnącym powodzeniem.
W czasie II wojny światowej wstrzymano publikację prawie wszystkich przewodników z wyjątkiem niesławnego przewodnika po Generalnym Gubernatorstwie ("Das Generalgouvernement") z 1943 r. Inicjatorem powstania przewodnika był gubernator Hans Frank. W rezultacie powstał przewodnik po polskich terytoriach okupowanych przez III Rzeszę, w którym przedstawiono historię Polski z punktu widzenia nazistów. Angielski powieściopisarz Robert Harris, na podstawie tego bedekera, opisał alternatywną historię Europy po hipotetycznym zwycięstwie III Rzeszy w II wojnie światowej w powieści "Fatherland".
Po wojnie, pomimo alianckich nalotów, które zniszczyły Lipsk w i drukarnię Baedekera w 1943 r. wydawnictwo odrodziło się i w 1948 r. wydało kolejny przewodnik. Był to przewodnik po Lipsku. Sowieckie władze, okupujące wschodnie Niemcy po wojnie, nieprzychylnie patrzyły na działalność wydawnictwa i oskarżyły wydawnictwo o zdradę tajemnicy wojskowej, gdyż w przewodniku na planie ulic Lipska było zaznaczone miejsce stacjonowania komendantury sowieckiej. W rezultacie zabroniły dalszej działalności wydawnictwa, a niesprzedany nakład bedekera został skonfiskowany.
W 1949 r. działalność wydawnictwa została przeniesiona do Hamburga znajdującego się w strefie okupacyjnej brytyjskiej, a po powstaniu RFN do Stuttgartu. Wydawnictwo, aby sprostać wymogom konkurencji, musiało współpracować z innymi firmami. W latach 50. XX w. w kooperacji z firmą Shell AG powstała seria przewodników motoryzacyjnych z bardzo dobrymi mapami drogowymi zachodniej Europy. W roku 1974 we współpracy z liniami lotniczymi Lufthansa został wydany ponad 800 stronicowy, wzorowany na przedwojennych bedekerach, przewodnik po USA. Po wielu zmianach wydawnictwo pozostawało wciąż firmą rodzinną prowadzoną przez Baedekerów. W 1992 roku wydawnictwo, nazwa i znak firmowy zostały kupione przez MairDumont, które z powodzeniem publikuje słynne bedekery do dziś.

</doc>
<doc id="5001508" url="https://pl.wikipedia.org/wiki?curid=5001508" title="Polisto (wieś)">
Polisto (wieś)

Polisto () – wieś (ros. деревня, trb. dieriewnia) w zachodniej Rosji, w osiedlu wiejskim Polistowskoje rejonu bieżanickiego w obwodzie pskowskim.
Geografia.
Miejscowość położona jest nad jeziorem Polisto, 23 km od centrum administracyjnego osiedla wiejskiego (Krasnyj Łucz), 39 km od centrum administracyjnego rejonu (Bieżanice), 144 km od stolicy obwodu (Psków).
Demografia.
W 2020 r. miejscowość nie posiadała mieszkańców.

</doc>
<doc id="5001512" url="https://pl.wikipedia.org/wiki?curid=5001512" title="Porchowok">
Porchowok

Porchowok () – wieś (ros. деревня, trb. dieriewnia) w zachodniej Rosji, w osiedlu wiejskim Polistowskoje rejonu bieżanickiego w obwodzie pskowskim.
Geografia.
Miejscowość położona jest nad rzeką Pyłka, 4 km od centrum administracyjnego osiedla wiejskiego (Krasnyj Łucz), 19 km od centrum administracyjnego rejonu (Bieżanice), 138 km od stolicy obwodu (Psków).
Demografia.
W 2020 r. miejscowość nie posiadała mieszkańców.

</doc>
<doc id="5001515" url="https://pl.wikipedia.org/wiki?curid=5001515" title="1 Pułk Piechoty OW Grodno">
1 Pułk Piechoty OW Grodno

1 Pułk Piechoty OW Grodno Grupy Grodzieńskiej (Obszaru Warownego „Grodno”) (1 pp OWar. „Grodno”) w dokumentach użyto nazwy 304 pułk piechoty – oddział piechoty Wojska Polskiego, improwizowany w trakcie kampanii wrześniowej.
Pułk utworzony w Grodnie z pododdziałów asystencyjnych i marszowych OK III i OK IX. Przewieziony transportem kolejowym do Lwowa, wziął czynny udział w obronie miasta, w okresie 12 - 22 września 1939 roku. 
Formowanie i zmiany organizacyjne pułku.
Po zmobilizowaniu w ramach mobilizacji powszechnej na bazie wileńskich batalionów marszowych typu specjalnego 205 i 206 pułków piechoty rezerwowej dla 35 DP rez. W dniach 1-6 września pozostały z nich pododdziały, które nie weszły w ich skład w garnizonach Wilno, Lida i Nowawilejka. Również na terenie Okręgu Korpusu nr III w Grodnie i innych garnizonach powstały bataliony marszowe dla pułków piechoty przebywających na froncie. Jak też zmobilizowane zasoby osobowe w składzie Ośrodków Zapasowych 1 DP Leg i 29 DP oraz Kadry Zapasowej Piechoty Grodno. Z tych pododdziałów na rozkaz dowódcy OK III gen. bryg. Józefa Olszyny-Wilczyńskiego rozpoczęto od 7 września tworzenie improwizowanych jednostek piechoty do obrony umocnień obszaru Grodna i Wilna. Zgodnie z tym utworzono improwizowany związek taktyczny nazywany Obszarem Warownym „Grodno” lub Grupą „Grodno” pod faktycznym dowództwem płk. dypl. Bohdana Hulewicza. Wchodzący w skład grupy 1 pułk piechoty (zwany też „grodzieńskim”) utworzono w następujący sposób:
Dowódcą pułku został ppłk Mieczysław Janowski. Kompanie 1 pułku piechoty grodzieńskiej posiadały etatowe uzbrojenie strzeleckie (kb, kbk, rkm, ckm i moździerze, wyposażenie osobiste i umundurowanie żołnierza nowe lub nowe starych wzorów, bez hełmów. Pułk nie posiadał jednak pododdziałów specjalistycznych pułkowych i broni ppanc. Stanowił najlepiej wyposażony oddział Grupy „Grodno” i sformowany był z dość młodych roczników rezerwistów. Bataliony w chwili sformowania miały stany zbliżone do wojennego, np. I batalion stan 800 żołnierzy II batalion 830 żołnierzy. Od 18 września używano też zamiennie nazwy 304 pułk piechoty. 
Działania bojowe 1 pułku piechoty OW Grodno.
Na podstawie rozkazu Szefa Sztabu Naczelnego Wodza (przekazanego przez I zastępcę szefa płk dypl. Józefa Jaklicza) z 9 września 1939 roku dowódca OK III wydał rozkaz płk dypl. B. Hulewiczowi załadunku do transportów kolejowych między innymi dla 1 pp grodzieńskiego. W dniach 10-12 września pododdziały pułku zostały przewiezione do Lwowa, dotarły tam w godzinach porannych 13 września i po wyładowaniu z transportów III/1 pp na Podzamczu pozostał tam, a pozostała część pułku w Barszczowicach natychmiast został skierowany na odcinek zachodni obrony Lwowa, z uwagi na natarcie czołowych jednostek niemieckiej 1 Dywizji Górskiej. 1 pułk grodzieński na odcinku zachodnim zajął obronę na linii ulic: Grochowska, Dunin-Borkowskich, Bilińskich, Dworzec, ul. Błonie do ul. Janowskiej. W pierwszej linii obronę zajmowały I batalion pułku, II/2 pp grodzieńskiego i III batalion pułku. II batalion pułku był w odwodzie. Dowódcą odcinka zachodniego został ppłk Mieczysław Janowski, siedziba dowództwa mieściła się przy ul. Lwa Sapiehy 37 (obecnie ul. Stepana Bandery). 13 i 14 września bataliony pierwszorzutowe dokonały wypadów patrolami w sile wzmocnionego plutonu zdobywając działko ppanc, broń maszynową i strzelecką zniszczono dwa motocykle z przyczepami, odparto niemiecki atak na odcinku ze strony południowo zachodniej. Od 15 września piechotę na odcinku wspierał 62 dywizjon artylerii lekkiej. Rozpoznano kierunki podejścia pododdziałów niemieckich. Od 15 września dowództwo najważniejszego odcinka obrony zachodniego przejął dowódca przybyłej do Lwowa 35 DP rez. płk dypl. Jarosław Szafran. Stan bojowy 1 pp grodzieńskiej w dniu 16 września wynosił 78 oficerów i 1806 podoficerów i szeregowych. Tego też dnia na odcinku 1 pułku grodzieńskiego toczono ciężkie walki o Dworzec Główny we Lwowie. 17 września II batalion pułku wraz z dwoma innymi batalionami z odcinka zachodniego prowadził natarcie w kierunku Hołoska Wielkiego dochodząc do tej miejscowości. Celem natarcia było nawiązanie łączności ze Zgrupowaniem gen. broni Kazimierza Sosnkowskiego przebijającym się do Lwowa. Natarcie po początkowym powodzeniu zostało zatrzymane. Straty batalionu to, 6 poległych i dwóch rannych w tym dowódca II batalionu kpt. Gorczyca. 19 września ok. godz. 14 podjęto kolejne natarcie w sile większej 7 batalionów, w natarciu ubezpieczającym szturm na Kortumową Górę wziął udział II batalion 1 pułku grodzieńskiego przy wsparciu pociągu pancernego nr 55 i 62 dal. Natarcie zgrupowania odrzuciło częściowo pododdziały niemieckie, następnie bataliony okopały się na zdobytych stanowiskach, odpierano kontrataki wojsk niemieckich. Walki trwały cały dzień 19 września, II batalion poniósł duże straty osobowe i w broni strzeleckiej. Pozycje pułku były ostrzeliwane przez artylerię niemiecką, atakowane przez lotnictwo niemieckie działania te przysparzały strat pododdziałom pułku. Walczący w składzie 35 DP rez. 1 pułk grodzieński, w wyniku reorganizacji bronił pododcinka „Gródecki” w stosunku do pułku ppłk. Jankowskiego od 20 września używano nazwy 304 pułk piechoty. 21 września na odcinku pułku stwierdzono odwrót jednostek niemieckich zajęto wcześniej bronione przez wroga dominujące punkty terenowe. 22 września wydano rozkazy w związku z kapitulacją garnizonu lwowskiego. Tego dnia w godzinach popołudniowych 1 pułk grodzieński - 304 pułk piechoty zaprzestał działań bojowych.

</doc>
<doc id="5001518" url="https://pl.wikipedia.org/wiki?curid=5001518" title="Ratcza (obwód pskowski)">
Ratcza (obwód pskowski)

Ratcza () – wieś (ros. деревня, trb. dieriewnia) w zachodniej Rosji, w osiedlu wiejskim Polistowskoje rejonu bieżanickiego w obwodzie pskowskim.
Geografia.
Miejscowość położona jest 31,5 km od centrum administracyjnego osiedla wiejskiego (Krasnyj Łucz), 47,5 km od centrum administracyjnego rejonu (Bieżanice), 149 km od stolicy obwodu (Psków).
Demografia.
W 2020 r. miejscowość nie posiadała mieszkańców.

</doc>
<doc id="5001519" url="https://pl.wikipedia.org/wiki?curid=5001519" title="Wtyk laboratoryjny">
Wtyk laboratoryjny

Wtyk laboratoryjny – rodzaj złącza elektrycznego stosowanego w aparaturze pomiarowej, w postaci bolca o średnicy 4 mm i długości 20 mm. Stabilność połączenia zapewnia sprężysty, wygięty w łuk styk umieszczony w bolcu, skąd wzięła się popularna nazwa – wtyk bananowy. Wtyk powstał w firmie Hirschmann w 1924 roku.
Zastosowanie.
Początkowo ten typ złącza stanowił uniwersalne zastosowanie w aparaturze elektrycznej, radiowej i pomiarowej.
Obecnie stosowane w sprzęcie laboratoryjnym i pomiarowym, oraz do łączenia zestawów głośnikowych Hi-Fi.
Wtyki bananowe są zdolne do przepływu prądu o natężeniu od kilku do kilkunastu amperów. Tańsze wtyki bananowe wykonane poprzez wzdłużne przecięcie bolca, pozbawione sprężyny łukowej są narażone na niepewny kontakt w gnieździe. W obwodach w których przepływają znaczne natężenia prądu, zaleca się korzystać z gniazd laboratoryjnych i przewodów o większym przekroju zakończonych końcówką widełkową.
Poza standardowym złączem 4 mm, stosuje się także złącza o średnicach: 0,64 mm, 1 mm, 2 mm.
Bezpieczeństwo.
Wtyki typu skręcanego (z odsłoniętą śrubą) stanowią zagrożenie porażeniem prądem elektrycznym przy pracy w obwodach znajdujących się pod wysokim napięciem. W tym celu stosuje się wtyki, w których połączenie z przewodem jest lutowane lub zaciskane, a rękojeść zapewnia izolację elektryczną.
Standardowy wtyk posiada odkryty bolec, który może przyczynić się do przypadkowego zwarcia lub porażenia prądem elektrycznym. Dlatego w nowych urządzeniach pomiarowych zgodnie z IEC 61010 stosuje się wtyki i gniazda z osłoniętym bolcem, tzw. „bezpieczne“. Osłona sprawia, że są niekompatybilne z gniazdami nieizolowanymi.

</doc>
<doc id="5001526" url="https://pl.wikipedia.org/wiki?curid=5001526" title="Karol Brandon, 3. książę Suffolku">
Karol Brandon, 3. książę Suffolku



</doc>
<doc id="5001527" url="https://pl.wikipedia.org/wiki?curid=5001527" title="Sincowo (rejon bieżanicki)">
Sincowo (rejon bieżanicki)

Sincowo () – wieś (ros. деревня, trb. dieriewnia) w zachodniej Rosji, w osiedlu wiejskim Polistowskoje rejonu bieżanickiego w obwodzie pskowskim.
Geografia.
Miejscowość położona jest w pobliżu jeziora Dułowo, 22 km od centrum administracyjnego osiedla wiejskiego (Krasnyj Łucz), 30,5 km od centrum administracyjnego rejonu (Bieżanice), 156 km od stolicy obwodu (Psków).
Demografia.
W 2020 r. miejscowość nie posiadała mieszkańców.

</doc>
<doc id="5001530" url="https://pl.wikipedia.org/wiki?curid=5001530" title="Susielnica">
Susielnica

Susielnica () – wieś (ros. деревня, trb. dieriewnia) w zachodniej Rosji, w osiedlu wiejskim Polistowskoje rejonu bieżanickiego w obwodzie pskowskim.
Geografia.
Miejscowość położona jest w pobliżu jeziora Susielnickoje, 33,5 km od centrum administracyjnego osiedla wiejskiego (Krasnyj Łucz), 48,5 km od centrum administracyjnego rejonu (Bieżanice), 134 km od stolicy obwodu (Psków).
Demografia.
W 2020 r. miejscowość nie posiadała mieszkańców.

</doc>
<doc id="5001532" url="https://pl.wikipedia.org/wiki?curid=5001532" title="Sonet 134 (William Szekspir)">
Sonet 134 (William Szekspir)

Sonet 134 (incipit "SO now I haue confeſt that he is thine") – jeden z cyklu 154 sonetów autorstwa Williama Szekspira. Po raz pierwszy został opublikowany w 1609 roku.
Sonet 134 jest kontynuacją sonetu 133.
Treść.
W sonecie tym podmiot liryczny, przez niektórych badaczy utożsamiany z autorem, kontynuuje opis mrocznego uwikłania jego oraz Młodzieńca przez Czarną Damę. Cechą charakterystyczną sonetu są prawne metafory. Miłość opisana w tym sonecie nie ma nic wspólnego z inspirującym i magicznym doświadczeniem, ale jest jedynie plugawym uwięzieniem w seksualnym i emocjonalnym szantażu.

</doc>
<doc id="5001534" url="https://pl.wikipedia.org/wiki?curid=5001534" title="Uchoszyno">
Uchoszyno

Uchoszyno () – wieś (ros. деревня, trb. dieriewnia) w zachodniej Rosji, w osiedlu wiejskim Polistowskoje rejonu bieżanickiego w obwodzie pskowskim.
Geografia.
Miejscowość położona jest nad rzeką Polisć, 30 km od centrum administracyjnego osiedla wiejskiego (Krasnyj Łucz), 45,5 km od centrum administracyjnego rejonu (Bieżanice), 139 km od stolicy obwodu (Psków).
Demografia.
W 2020 r. miejscowość nie posiadała mieszkańców.

</doc>
<doc id="5001536" url="https://pl.wikipedia.org/wiki?curid=5001536" title="Markus Münch (lekkoatleta)">
Markus Münch (lekkoatleta)

Markus Münch (ur. 13 czerwca 1986 w Hamburgu) – niemiecki lekkoatleta, specjalizujący się w rzucie dyskiem, olimpijczyk z Londynu 2012.
Markus Münch 31 grudnia 2017 roku w wieku 31 lat ogłosił zakończenie kariery sportowej.

</doc>
<doc id="5001539" url="https://pl.wikipedia.org/wiki?curid=5001539" title="Wichriszcze">
Wichriszcze

Wichriszcze () – wieś (ros. деревня, trb. dieriewnia) w zachodniej Rosji, w osiedlu wiejskim Polistowskoje rejonu bieżanickiego w obwodzie pskowskim.
Geografia.
Miejscowość położona jest 19 km od centrum administracyjnego osiedla wiejskiego (Krasnyj Łucz), 28 km od centrum administracyjnego rejonu (Bieżanice), 153 km od stolicy obwodu (Psków).
Demografia.
W 2020 r. miejscowość zamieszkiwała 1 osoba.

</doc>
<doc id="5001549" url="https://pl.wikipedia.org/wiki?curid=5001549" title="Zajcewo (Polistowskoje)">
Zajcewo (Polistowskoje)

Zajcewo () – wieś (ros. деревня, trb. dieriewnia) w zachodniej Rosji, w osiedlu wiejskim Polistowskoje rejonu bieżanickiego w obwodzie pskowskim.
Geografia.
Miejscowość położona jest 3 km od centrum administracyjnego osiedla wiejskiego (Krasnyj Łucz), 18,5 km od centrum administracyjnego rejonu (Bieżanice), 132 km od stolicy obwodu (Psków).
W granicach miejscowości znajduje się 9 posesji.
Demografia.
W 2020 r. miejscowość zamieszkiwało 5 osób.

</doc>
<doc id="5001555" url="https://pl.wikipedia.org/wiki?curid=5001555" title="Makarino (Polistowskoje)">
Makarino (Polistowskoje)

Makarino () – wieś (ros. деревня, trb. dieriewnia) w zachodniej Rosji, w osiedlu wiejskim Polistowskoje rejonu bieżanickiego w obwodzie pskowskim.
Geografia.
Miejscowość położona jest nad rzeką Makarinka, 15 km od centrum administracyjnego osiedla wiejskiego (Krasnyj Łucz), 26 km od centrum administracyjnego rejonu (Bieżanice), 149 km od stolicy obwodu (Psków).
Demografia.
W 2020 r. miejscowość zamieszkiwało 6 osób.

</doc>
<doc id="5001556" url="https://pl.wikipedia.org/wiki?curid=5001556" title="Feldbahnmuseum Guldental">
Feldbahnmuseum Guldental

Feldbahnmuseum Guldental – muzeum kolejnictwa zlokalizowane w południowo-wschodniej części niemieckiej miejscowości Guldental (Nadrenia-Palatynat). Poświęcone jest przede wszystkim historii i eksploatacji kolei polowych.
Muzeum otwarte w 2000, zlokalizowane jest na wzgórzach Honigberg. W skład ekspozycji (na terenie lokomotywowni) wchodzi pięćdziesiąt lokomotyw z lat 1903–1981, a także dwu- lub trzykilometrowa trasa do wyrobiska otwarta w 2014, po której kursują pociągi turystyczne. Kolej polowa łączyła dawniej wyrobisko piasku w Guldental z najbliższą stacją kolejową w tej samej miejscowości, na nieczynnej obecnie linii nr 3021 z Langenlonsheim do Simmern. Najcenniejszym eksponatem taborowym jest parowóz Orenstein &amp; Koppel pochodzący z 1903.
Z płaskowyżu, na którym zlokalizowana jest placówka roztacza się widok na wzgóra Soonwald i Taunus.
Placówka jest ściśle związana z historią rodziny Faustów. Dzisiejsze pole namiotowe, które zbudowali bracia Faust, było niegdyś piaskownią formierską, która obsługiwana była przez kolej polową.

</doc>
<doc id="5001564" url="https://pl.wikipedia.org/wiki?curid=5001564" title="Mieżnik (rejon bieżanicki)">
Mieżnik (rejon bieżanicki)

Mieżnik () – wieś (ros. деревня, trb. dieriewnia) w zachodniej Rosji, w osiedlu wiejskim Polistowskoje rejonu bieżanickiego w obwodzie pskowskim.
Geografia.
Miejscowość położona jest nad rzeką Pyłka, 3 km od centrum administracyjnego osiedla wiejskiego (Krasnyj Łucz), 16 km od centrum administracyjnego rejonu (Bieżanice), 137 km od stolicy obwodu (Psków).
Demografia.
W 2020 r. miejscowość zamieszkiwało 19 osób.

</doc>
<doc id="5001566" url="https://pl.wikipedia.org/wiki?curid=5001566" title="Hrady (obwód brzeski)">
Hrady (obwód brzeski)

Hrady (; ) – osiedle na Białorusi, w obwodzie brzeskim, w rejonie pińskim, w sielsowiecie Horodyszcze.
W pobliżu znajduje się przystanek kolejowy Aziornaja, położony linii Homel – Łuniniec – Żabinka.

</doc>
<doc id="5001567" url="https://pl.wikipedia.org/wiki?curid=5001567" title="Ślazowiec">
Ślazowiec

Ślazowiec ("Sida" L.) – rodzaj roślin z rodziny ślazowatych. Należy do niego co najmniej 249 gatunków. Występują one na wszystkich kontynentach w strefie międzyzwrotnikowej i częściowo w strefach umiarkowanych na półkuli północnej sięgając po wschodnie Chiny i Japonię oraz wschodnie i środkowe Stany Zjednoczone, a na półkuli południowej po południową Australię i Afrykę oraz północną Argentynę. Większość gatunków rośnie na kontynentach amerykańskich. Drugim centrum zróżnicowania rodzaju jest Australia, gdzie występuje ok. 90 gatunków. Rośliny te na ogół rosną w miejscach nasłonecznionych, na glebach przepuszczalnych.
Liczne gatunki z tego rodzaju to rośliny włóknodajne (do ważniejszych należy ślazowiec rombolistny "Sida rhombifolia"). Niektóre uprawiane są jako rośliny ozdobne w ogrodach naturalistycznych. Niektóre wykorzystywane są jako rośliny lecznicze, a "Sida cordifolia" wykorzystywana jest w terapiach odchudzających. Ślazowiec pensylwański "Sida hermaphrodita" wykorzystywany jest jako roślina energetyczna, produkująca dużą ilość biomasy nawet na słabych siedliskach.
Systematyka.
Rodzaj z plemienia "Malveae" z podrodziny ślazowych "Malvoideae" Burnett z rodziny ślazowatych "Malvaceae". Ślazowiec pensylwański "Sida hermaphrodita" wyodrębniany jest w niektórych ujęciach do monotypowego rodzaju "Ripariosida" (jako "R. hermaphrodita" ).

</doc>
<doc id="5001569" url="https://pl.wikipedia.org/wiki?curid=5001569" title="Ruczji (rejon bieżanicki)">
Ruczji (rejon bieżanicki)

Ruczji () – wieś (ros. деревня, trb. dieriewnia) w zachodniej Rosji, w osiedlu wiejskim Polistowskoje rejonu bieżanickiego w obwodzie pskowskim.
Geografia.
Miejscowość położona jest nad rzeką Ośjanka i jeziorem Polisto, 27,5 km od centrum administracyjnego osiedla wiejskiego (Krasnyj Łucz), 42,5 km od centrum administracyjnego rejonu (Bieżanice), 143 km od stolicy obwodu (Psków).
Demografia.
W 2020 r. miejscowość zamieszkiwały 4 osoby.

</doc>
<doc id="5001570" url="https://pl.wikipedia.org/wiki?curid=5001570" title="KH-7 30">
KH-7 30

KH-7 30 – amerykański satelita rozpoznawczy; trzydziesty statek serii KeyHole-7 "GAMBIT" programu CORONA. Jego zadaniem było wykonywanie wywiadowczych zdjęć Ziemi o rozdzielczości przy gruncie około 46 cm. 
Budowa i działanie.
Głównym komponentem satelity była kamera wyprodukowana przez Eastman Kodak, wyposażona w obiektyw lustrzany teleskopu systemu Maksutova charakteryzujący się ogniskową 195,58 mm. Dzięki zestawowi luster udało się obniżyć wagę i wymiary zastosowanego aparatu. Precyzyjne położenie satelity określane było dzięki zestawowi czujników; żyroskopu i skanera podczerwieni kontrolującego położenie ziemskiego horyzontu. Korekta orbity była dokonywana przy pomocy 4 rakietowych silników korekcyjnych. Film po naświetleniu był przesuwany za pomocą zestawu rolek do kapsuły, która następnie oddzielała się od satelity, lądowała na spadochronie w rejonie Pacyfiku i była przechwytywana podczas opadania przez specjalnie do tego przystosowany samolot.
Misja.
Misja rozpoczęła się 12 lipca 1966 roku, kiedy rakieta Atlas SLV-3 Agena D wyniosła z kosmodromu Vandenberg na niską orbitę okołoziemską 30. satelitę z serii KH-7. Po znalezieniu się na orbicie KH-7 30 otrzymał oznaczenie COSPAR 1966-062A.
Podczas misji doszło do awarii pokładowego zegara, co skutkowało przechyleniem się satelity i zwiększeniem ciśnienia w zbiorniku paliwa. Pomimo awarii misję uznano za udaną, średnia rozdzielczość zdjęć była nieco gorsza niż przy misjach z ostatnich 15 miesięcy i wyniosła ok 76 cm . KH-7 30 był pierwszym satelitą programu Gambit, który pozostawał na orbicie ponad 8 dni.
Satelita spłonął w atmosferze 20 lipca 1966 roku.

</doc>
<doc id="5001572" url="https://pl.wikipedia.org/wiki?curid=5001572" title="Skopicha">
Skopicha

Skopicha () – wieś (ros. деревня, trb. dieriewnia) w zachodniej Rosji, w osiedlu wiejskim Polistowskoje rejonu bieżanickiego w obwodzie pskowskim.
Geografia.
Miejscowość położona jest 4,5 km od centrum administracyjnego osiedla wiejskiego (Krasnyj Łucz), 11,5 km od centrum administracyjnego rejonu (Bieżanice), 135 km od stolicy obwodu (Psków).
Demografia.
W 2020 r. miejscowość zamieszkiwało 6 osób.

</doc>
<doc id="5001577" url="https://pl.wikipedia.org/wiki?curid=5001577" title="Krzysztof Walkowiak">
Krzysztof Walkowiak

Krzysztof Marek Walkowiak (ur. 3 marca 1973) – polski informatyk, profesor Politechniki Wrocławskiej.
Życiorys.
Krzysztof Walkowiak w okresie szkolnym był stypendystą Krajowego Funduszu na rzecz Dzieci. W latach 1992–1997 studiował informatykę, specjalizacja systemy i sieci komputerowe, na Wydziale Elektroniki Politechniki Wrocławskiej. Od września 1996 do lutego 1997 przebywał na stażu naukowym na Uniwersytecie Aveiro w Portugalii. Jako najlepszy absolwent Wydziału otrzymał Nagrodę Rektora. W 2000 uzyskał na PWr z wyróżnieniem stopień naukowy doktora nauk technicznych w dyscyplinie informatyka na podstawie dysertacji "Algorytmy wyznaczania ścieżek wirtualnych w przeżywalnych sieciach ATM" (promotor – Andrzej Kasprzak). W 2008 uzyskał stopień doktora habilitowanego nauk technicznych w dyscyplinie informatyka, przedstawiając dzieło "Algorytmy wyznaczania przepływów typu unicast i anycast w przeżywalnych sieciach zorientowanych połączeniowo". W 2017 uzyskał tytuł profesora nauk technicznych.
Zainteresowanie naukowe Walkowiaka obejmują: kongitwne i elastyczne sieci optyczne, optymalizacje sieci komputerowych, sieci SDM, przeżywalne sieci komputerowe, systemy przetwarzania rozproszonego, sieci zorientowane na treść (multicasting, anycasting, P2P), inteligentne techniki obliczeniowe (algorytmy genetyczne, tabu search, algorytmy mrówkowe).
Od 1 października 1997 zawodowo związany z macierzystym Wydziałem jako asystent. Od 2001 adiunkt w Katedrze Systemów i Sieci Komputerowych na Wydziale Elektroniki Politechniki Wrocławskiej. Od 1 marca 2009 profesor nadzwyczajny PWr, a od 2017 zwyczajny. Wypromował dziewięcioro doktorów. Dziekan szkoły doktorskiej. Pracuje także jako konsultant dla sektora prywatnego.
Promotor 9 doktoratów. Kierownik lub główny wykonawca projektów naukowych badawczych MNiSW, NCN i Unii Europejskiej. Członek Instytutu Inżynierów Elektryków i Elektroników oraz IEEE Communications Society.
Syn Urszuli z d. Przybył oraz Władysława Walkowiaka, także profesora Politechniki Wrocławskiej.
Nagrody i wyróżnienia.
Źródło.

</doc>
<doc id="5001579" url="https://pl.wikipedia.org/wiki?curid=5001579" title="Muzeum Kolei Polowych w Guldental">
Muzeum Kolei Polowych w Guldental



</doc>
<doc id="5001584" url="https://pl.wikipedia.org/wiki?curid=5001584" title="Sysowa (obwód pskowski)">
Sysowa (obwód pskowski)

Sysowa () – wieś (ros. деревня, trb. dieriewnia) w zachodniej Rosji, w osiedlu wiejskim Polistowskoje rejonu bieżanickiego w obwodzie pskowskim.
Geografia.
Miejscowość położona jest 9 km od centrum administracyjnego osiedla wiejskiego (Krasnyj Łucz), 21 km od centrum administracyjnego rejonu (Bieżanice), 143 km od stolicy obwodu (Psków).
Demografia.
W 2020 r. miejscowość zamieszkiwało 15 osób.

</doc>
<doc id="5001585" url="https://pl.wikipedia.org/wiki?curid=5001585" title="Feldbahn-Museum Guldental">
Feldbahn-Museum Guldental



</doc>
<doc id="5001587" url="https://pl.wikipedia.org/wiki?curid=5001587" title="Pozbud">
Pozbud

Pozbud S.A. – polska spółka notowana na Giełdzie Papierów Wartościowych w Warszawie S.A., producent drzwi i okien drewnianych, dostarczanych klientom indywidualnym i profesjonalnym oraz instytucjom na rynku polskim, europejskim i amerykańskim.
Pozbud tworzy grupę kapitałową, która prowadzi działalność w trzech podstawowych segmentach: usługi budowlane, stolarka otworowa oraz usługi deweloperskie.
Historia.
Początki spółki pod firmą Pozbud S.A. sięgają roku 1973. Firma założona została pod Poznaniem, w roku 1973 przez Ryszarda Andrzejaka, który 10 lat później przekazał ją starszemu z synów – Tadeuszowi. Ten w roku 2002 połączył siły z młodszym bratem Romanem tworząc spółkę Pozokna Sp. z o.o., którą rok później przekształcili w Pozbud T&amp;R Sp. z o.o., by następnie zmienić ją w Spółkę Akcyjną i w roku 2008 wprowadzić na Giełdę Papierów Wartościowych w Warszawie.
W sumie z giełdy bracia pozyskali ponad 38 mln zł kapitału inwestując to w nowy zakład w Słonawach pod Obornikami, który po dokapitalizowaniu stał się jedną z najnowocześniejszych i największych fabryk okien i drzwi w Europie. Kolejne lata od 2008 do 2015 to okres kolejnych licznych inwestycji, wprowadzania nowych rozwiązań i tworzenia nowej oferty produktowej. Firma rozwijała się budując sieć sprzedaży na terenie całej Polski oraz pozyskując nowych kontrahentów również poza granicami kraju, zarówno w Europie jak i na rynku Ameryki Północnej.
Kolejnym istotnym etapem rozwoju spółki Pozbud było pozyskanie w 2017 roku kontraktu pn. „Budowa infrastruktury systemu ERTMS/GSM-R na liniach kolejowych PKP Polskie Linie Kolejowe S.A. w ramach NPW ERTMS”, realizowanego przez Konsorcjum z udziałem spółki zależnej SPC2 Sp. z o.o. Udział Grupy Kapitałowej w realizacji kontraktu dla PKP PLK S.A. uległ znacznemu zwiększeniu w roku 2020, kiedy to spółka POZBUD włączyła do Grupy AGNES S.A., której akcje wniesione zostały aportem przez dotychczasowego akcjonariusza AGNES, w zamian za akcje serii H wyemitowane przez Spółkę. Zmianom w strukturze Grupy Kapitałowej towarzyszyły zmiany na poziomie właścicielskim oraz zarządczym.
Dziś Grupa Kapitałowa Pozbud posiada szerokie referencje z branży stolarki otworowej oraz branży budowlanej realizującej m.in. projekty deweloperskie i związane z infrastrukturą światłowodową.
Charakterystyka.
Produkcja okien i drzwi to historycznie najstarsza działalność Pozbud i główny filar rozbudowy firmy. Podczas swojej dotychczasowej działalności Spółka zrealizowała również projekt deweloperski, czego efektem jest wybudowanie zespołu budynków Strzeszyn – Zacisze.
Zmiany na poziomie właścicielskim oraz w strukturach Zarządu Grupy Kapitałowej skutkowały przyjęciem nowej strategii na lata 2021–2023. Przyjętymi rynkami aktywności operacyjnej w nowej strategii są:
Struktura organizacyjna.
Od 2020 r. w skład Grupy Kapitałowej Pozbud wchodzą następujące spółki:
Akcjonariat.
Akcjonariat POZBUD S.A.:

</doc>
<doc id="5001590" url="https://pl.wikipedia.org/wiki?curid=5001590" title="Kalinino (rejon bieżanicki)">
Kalinino (rejon bieżanicki)

Kalinino () – wieś (ros. деревня, trb. dieriewnia) w zachodniej Rosji, w wołoście Luszczikskaja (osiedle wiejskie) rejonu bieżanickiego w obwodzie pskowskim.
Geografia.
Miejscowość położona jest 2,5 km od centrum administracyjnego osiedla wiejskiego (Luszczik), 5,5 km od centrum administracyjnego rejonu (Bieżanice), 132 km od stolicy obwodu (Psków).
Demografia.
W 2010 r. miejscowość zamieszkiwało 19 osób.

</doc>
<doc id="5001591" url="https://pl.wikipedia.org/wiki?curid=5001591" title="Kwietka">
Kwietka

Kwietka (; ) – przystanek kolejowy w pobliżu miejscowości Starynki i Prahres, w rejonie bobrujskim, w obwodzie mohylewskim, na Białorusi. Położony jest na linii Homel - Żłobin - Mińsk.

</doc>
<doc id="5001594" url="https://pl.wikipedia.org/wiki?curid=5001594" title="Maria Magdalena Novotná-Čudova">
Maria Magdalena Novotná-Čudova



</doc>
<doc id="5001596" url="https://pl.wikipedia.org/wiki?curid=5001596" title="Janina Janiszewska">
Janina Janiszewska

Janina Janiszewska (ur. 1899 w Nowym Sączu, zm. 1985 we Wrocławiu) – polska parazytolog.
Życiorys.
Od 1928 studiowała nauki biologiczne na Uniwersytecie Jagiellońskim, w 1932 ukończyła studia i uzyskała dyplom nauczyciela szkół średnich. W 1934 została doktorem filozofii nauk biologicznych i została starszym asystentem w Katedrze Zoologii UJ w Krakowie, Podczas II wojny światowej pracowała jako konserwator i adiunkt w Muzeum Zoologicznym przy Katedrze Zoologii UJ. W 1945 wyjechała do Wrocławia, gdzie uczestniczyła w organizowaniu Uniwersytetu i Politechniki, a następnie pełniła tam funkcję adiunkta w Katedrze Zoologii i Parazytologii Wydziału Medycyny Weterynaryjnej. W 1950 została kierownikiem Muzeum Zoologicznego Uniwersytetu Wrocławskiego, w 1952 habilitowała się, a w 1954 została profesorem nadzwyczajnym. W 1962 objęła stanowisko kierownika Zakładu Parazytologii Ogólnej w Instytucie Zoologicznym Uniwersytetu Wrocławskiego, w 1966 została profesorem zwyczajnym. W 1970 przeszła na emeryturę.

</doc>
<doc id="5001597" url="https://pl.wikipedia.org/wiki?curid=5001597" title="Organy w Kolegiacie św. Anny w Krakowie">
Organy w Kolegiacie św. Anny w Krakowie

Organy w Kolegiacie św. Anny w Krakowie – instrument z pierwszej połowy XVIII wieku o mechanicznej trakturze gry i mechanicznej trakturze rejestrów. Posiada dwa manuały oraz pedał, liczy 26 głosów.
Historia.
XVIII wiek.
Obecne organy pochodzą z trzeciego, barokowego, kościoła, który został wybudowany w latach 1689–1703 w miejscu dawnej, gotyckiej wersji świątyni. Ich budowniczym był Szymon Sadkowski, co potwierdza odkryty w XX wieku łaciński napis na jednej z wiatrownic, o treści: "Anno Domini 1724 Szymon Sadkowski hoc opus fecie m[anu] p[rioprio] p[innit]" („Roku Pańskiego 1724 Szymon Sadkowski ten napis własnoręcznie wyrył”). Jednakże, nie rozwiewa on w pełni wątpliwości co do dokładnej daty powstania instrumentu, gdyż w opracowaniach historycznych można spotkać również przedział 1723–1728. Z tego powodu najbezpieczniej jest założyć, że organy te pochodzą z drugiej dekady XVIII wieku.
Instrument został ufundowany przez ówczesnego prepozyta Kolegiaty św. Anny w Krakowie, ks. Grzegorza Ochabowicza. Koszt organów wyniósł 5000 złotych, lecz przypuszcza się, że ta stosunkowo wysoka suma zawiera w sobie zarówno wynagrodzenie dla organmistrza jak i dla twórcy wykonanego w 1728 roku wystroju plastycznego, którym był najprawdopodobniej działający w Małopolsce rzeźbiarz Antoni Frąckiewicz. Ze względu na osobę fundatora, na szczycie jednej z szaf organowych umieszczony jest herb rodu Szeliga, należący do Ochabowicza wraz z jego monogramem. Analogicznie, na drugiej szafie organowej znajduje się herb i monogram Uniwersytetu Jagiellońskiego.
Początkowo organy składały się z trzech zasadniczych sekcji:
Najstarsze zachowane dokumenty poruszające kwestię organów pochodzą z 1795, kiedy to powstał opis wykonany przez jedną z działających w tym czasie komisji inwentarzowych. Na jego podstawie można wywnioskować, że instrument składał się wówczas z:
Ponadto, warto zaznaczyć, że instrument pierwotnie nie miał głosów językowych. Podobnie, nie posiadał on również połączeń, co było rzadkim zjawiskiem w tamtych czasach.
XIX wiek.
W latach 1804–1816 z inspiracji Błażeja Głowackiego instrument przeszedł przebudowę, polegającą głównie na dodaniu piszczałek w każdym z głosów, z kolei w 1831 roku wymienione zostały wiatrownice. Po śmierci Głowackiego, od 1837 roku remont organów kontynuował Ignacy Woyciechowski na mocy umowy z Senatem Uniwersytetu Jagiellońskiego. Jego efektem była wymiana dwóch głosów oraz dorobienie nowej klawiatury do pozytywu. Pod koniec XIX wieku organy ponownie zostały poddane remontowi, tym razem prowadzonemu przez Antoniego Sapalskiego. Zbudował on nowe miechy, przyrząd do kalikowania, nowe kanały, klawiatury manuałów i pedału, nową trakturę gry i rejestrów, jak również przeprowadził uszczelnianie wiatrownic. Ponadto, organy zostały przesunięte w głąb chóru muzycznego, a dotychczas osobno stojące szafy organowe połączono w jedną całość poprzez przeniesienie sekcji piszczałek pozytywu ponad stół organowy, umieszczony niejako we wnęce instrumentu. W opinii rzeczoznawców, zmiany wykonane przez Sapalskiego wskazują jednoznacznie na próbę „romantyzacji” instrumentu, pomimo faktu, iż pierwotnie był to instrument barokowy. Mimo to, jak zaznacza Robert Tyrała, "pozostawiono znaczną część oryginalnych głosów, które tworzyły podstawę dźwiękową instrumentu (pryncypały)". Niedługo po tych przeróbkach, jeszcze w XIX wieku, miechy zaopatrujące organy w powietrze zostały podłączone do napędu elektrycznego. Ponadto, podczas jednego z dziewiętnastowiecznych remontów doszło do zmiany klawiatury na tzw. francuską, to znaczy zawierającą 54 klawisze. W wyniku tego krótka oktawa w obu manuałach i pedale została zastąpiona regularną. Z zapisków parafialnych wynika, że mógł tego dokonać już Głowacki, jednakże jest możliwe, iż doszło do tego dopiero na początku XX wieku.
XX wiek.
Po zakończeniu II wojny światowej, instrument został uznany za niezdolny do użytku, jednakże świadomość jego historycznej wartości zaowocowała w przeprowadzeniu w latach 1958–1963 gruntownego remontu organów, który przeprowadził Robert Polcyn z Poznania. Pomimo pomysłu wyposażenia odrestaurowanego instrumentu w trakturę elektryczną, ostatecznie (dzięki staraniom ks. Kazimierza Sudera) pozostano przy oryginalnej trakturze mechanicznej.
Dyspozycja organów przed 1958:
Choć traktura i niektóre elementy konstrukcji określone zostały jako „dalekie od ideału”, to jednak ogólna ocena próby przywrócenia organom ich oryginalnego brzmienia wypadła zadowalająco. Główne zastrzeżenia budziło użycie nazw nie znanych w polskim budownictwie organowym doby późnego baroku; zakwestionowany został również pomysł poszerzenia instrumentu o głosy językowe, jako że nie istniały one w oryginalnych organach.
Dyspozycja organów po pracach Roberta Polcyna:
W latach 70. i 80. przeprowadzane były drobne prace techniczne. Większym przedsięwzięciem były badania przeprowadzone w 1997 roku, kiedy to ze środków Społecznego Komitetu Odnowy Zabytków Krakowa dokonano zdjęcia z szafy organowej ośmiu warstw malowania, pod którymi ukazała się oryginalna, zielona farba. W celu utrzymania historycznej stylistyki, cały instrument otrzymał zieloną marmoryzację, z elementami złotych i srebrnych dekoracji. W efekcie, prospekt prezentuje się jako późnobarokowy, architektoniczny, piętnastoosiowy, dwusekcyjny, z pozytywem wbudowanym wtórnie, centralnie pomiędzy szafy organowe. Zachowane zostały autentyczne herby, które wieńczą obie szafy organowe – herb lewy należy do Uniwersytetu Jagiellońskiego, zaś prawy, herb Szeliga, pochodzi od zleceniodawcy budowy pierwszych organów, Grzegorza Ochabowicza.
W latach 90. XX wieku Lech Skoczylas, krakowski organmistrz, dokonał czyszczenia i strojenia organów, w wolne miejsce w wiatrownicy II manuału dostawił głos Tercja 1, jak również zamontował nowy miech i cichobieżną dmuchawę na chórze. W listopadzie 2000 roku Fryderyk i Łukasz Kmiecikowie zamontowali połączenie II/P, oraz usprawnili istniejące połączenia, poprzez uniezależnienie połączenia I/P od II/I. W 2002 roku Łukasz Kmiecik zamontował wiatrownicę mechaniczną zamiast dotychczasowej pneumatycznej, będącej „dostawką” z lat 60. XX wieku.
W efekcie prac konserwatorskich i renowacyjnych, organy w Kolegiacie Św. Anny są klasyfikowane jako instrument barokowy (13–14 oryginalnych głosów), choć jego brzmienie uległo znaczącej zmianie w wyniku prac przeprowadzonych w XIX wieku. Najtrafniej można go określić jako "organy barokowe i neobarokowe intonowane quasi-romantycznie".
Specyfikacja.
Skala organów.
I manuał: C-d3; II manuał: C-c3d3; pedał: C-d1;.
Dyspozycja organów.
"Kursywą" zaznaczono głosy, których piszczałki w większości pochodzą z XVIII wieku.
Połączenia: II/I, II/P, I/P.

</doc>
<doc id="5001598" url="https://pl.wikipedia.org/wiki?curid=5001598" title="Kleskino">
Kleskino

Kleskino () – wieś (ros. деревня, trb. dieriewnia) w zachodniej Rosji, w wołoście Luszczikskaja (osiedle wiejskie) rejonu bieżanickiego w obwodzie pskowskim.
Geografia.
Miejscowość położona jest 11,5 km od centrum administracyjnego osiedla wiejskiego (Luszczik), 15,5 km od centrum administracyjnego rejonu (Bieżanice), 120 km od stolicy obwodu (Psków).
Demografia.
W 2010 r. miejscowość zamieszkiwała 1 osoba.

</doc>
<doc id="5001599" url="https://pl.wikipedia.org/wiki?curid=5001599" title="Anton Arendt">
Anton Arendt

Anton Arendt (ur. 18 maja 1804 w Ornecie, zm. 24 kwietnia 1886 w Braniewie) – niemiecki ksiądz katolicki, pedagog, autor podręczników szkolnych, wieloletni dyrektor Seminarium Nauczycielskiego w Braniewie, filantrop.
Życiorys.
Anton Arendt urodził się w Ornecie w rodzinie rymarza Valentina i Theressii z d. Tolksdorf. Od 1920 do końca życia związany był z Braniewem. Najpierw przez 6 lat naukę pobierał się w gimnazjum w Braniewie, które ukończył 19 lipca 1826 roku. Bezpośrednio po maturze w tym samym mieście rozpoczął studia teologiczne w seminarium duchownym. W 1830 przyjął święcenia kapłańskie i w tym samym roku został wikarym w kościele św. Katarzyny w Braniewie; opieką duszpasterską otoczył również chorych na cholerę. Od 1831 był nauczycielem w szkole żeńskiej Elisabethschule. W 1833, dzięki poparciu biskupa warmińskiego Hohenzollerna, został dyrektorem katolickiego Seminarium Nauczycielskiego w Braniewie, którą to funkcję sprawował do przejścia na emeryturę w 1868 roku. Był autorem popularnych w Prusach Wschodnich i Zachodnich podręczników, m.in. dużym powodzeniem cieszył się zredagowany przez niego podręcznik dla początkujących "Lesebuch" (pol. Czytanka). "Czytanka" Arendta wydana w 1845 była w Prusach podstawowym podręcznikiem dla katolickich szkół podstawowych aż do roku 1878. W 1840 założył przy seminarium nauczycielskim zakład dla osób głuchoniemych ("Taubstummenanstalt"). Był też członkiem Warmińskiego Towarzystwa Historycznego. Arendt dbał również o język polski, w 1862 roku domagał się stypendiów dla niezamożnej młodzieży polskiej kształcącej się w seminarium nauczycielskim.
Anton Arendt był powszechnie rozpoznawaną postacią w mieście, na spacerach wyróżniał go staromodny kapelusz na głownie i równie oryginalny duży czerwony parasol; krążyło o nim wiele anegdot. W 1868 ustąpił ze stanowiska dyrektora szkoły, przechodząc na emeryturę. Przez całe życie był bardzo oszczędny, dzięki czemu zgromadził dość pokaźny majątek o wartości 34 000 talarów, na który składał się majątek ziemski, papiery wartościowe, zobowiązania dłużników, do tego dochodziło 1400 talarów odsetek rocznych. Cały majątek w testamencie z dnia 26 marca 1885 zapisał miastu na pomoc dla biednych i stypendia dla uczniów, dokładnie wskazując sposób jego wydawania.
Zmarł 24 kwietnia 1886 roku w Braniewie. Pochowany został na utworzonym przy jego finansowym wsparciu cmentarzu św. Katarzyny w okazałej kaplicy grobowej. Kaplica została zbudowana wg ścisłych zaleceń Arendta, który polecił, aby go po śmierci zabalsamować i tak pochować, aby sam mógł wstać w przypadku letargu. Pozorna śmierć była obsesją Arendta, poświęcił jej nawet jeden z rozdziałów napisanej przez siebie "Czytanki".
Po jego śmierci miasto upamiętniło księdza Arendta, nazywając aż dwa miejsca jego imieniem: Arendt-Straße – współczesną ul. Zieloną oraz Dr. Arendt-Platz – współcześnie fragment ulicy Botanicznej. Ponadto w sali posiedzeń braniewskiego ratusza zawisł portret dobroczyńcy miasta, a u zbiegu współczesnych ulic Zielonej i Moniuszki odsłonięto pamiątkowy głaz z jego popiersiem z brązu, który przetrwał do 1945 roku.

</doc>
<doc id="5001600" url="https://pl.wikipedia.org/wiki?curid=5001600" title="Bibkauszczyna (przystanek kolejowy)">
Bibkauszczyna (przystanek kolejowy)

Bibkauszczyna (; ) – przystanek kolejowy w pomiędzy miejscowościami Bibkauszczyna i Łysaja Horka, w rejonie bobrujskim, w obwodzie mohylewskim, na Białorusi. Położony jest na linii Homel - Żłobin - Mińsk.

</doc>
<doc id="5001602" url="https://pl.wikipedia.org/wiki?curid=5001602" title="InterAction Studios">
InterAction Studios



</doc>
<doc id="5001604" url="https://pl.wikipedia.org/wiki?curid=5001604" title="InterAction studios">
InterAction studios



</doc>
<doc id="5001611" url="https://pl.wikipedia.org/wiki?curid=5001611" title="Polskie Stowarzyszenie Diabetyków">
Polskie Stowarzyszenie Diabetyków

Polskie Stowarzyszenie Diabetyków (PSD) – organizacja społeczna (organizacja pacjentów) powstała 19 czerwca 1981 r. w Bydgoszczy z inicjatywy osób chorych na cukrzycę, zrzeszająca diabetyków, ich opiekunów i osoby zajmujące się tą tematyką. Posiada status organizacji pożytku publicznego.
Stowarzyszenie zajmuje się bezpośrednią pracą z diabetykami i ich rodzinami w zakresie udzielania im szeroko pojętej pomocy (przede wszystkim edukacji diabetologicznej), jak również propagowaniem świadomości cukrzycy w społeczeństwie oraz reprezentacją diabetyków przed władzami państwowymi i zabieganiem o jak najlepsze warunki i dostępność do leczenia. Obecnie (2021) liczy blisko 350 oddziałów i kół na terenie całego kraju, zrzeszających w sumie około 60 000 członków.
Obszary działania.
Działalność Polskiego Stowarzyszenia Diabetyków obejmuje przede wszystkim takie zagadnienia jak:
Aktywność.
Z aktywnością PSD związana jest przede wszystkim codzienna praca z podopiecznymi w całym kraju. Stowarzyszenie zapewnia szereg aktywności w sposób ciągły i w bardzo wielu lokalizacjach po to, aby nikt nie musiał być sam w chorobie. Organizuje wydarzenia edukacyjne, integracyjne, spotkania, warsztaty, pogadanki, badania przesiewowe, druk materiałów edukacyjnych, wyjazdy rehabilitacyjne i edukacyjne oraz wsparcie psychologiczne, jak również walkę z samotnością i wykluczeniem społecznym. Pomocą objęci są także opiekunowie osób chorych na cukrzycę. Dzięki zaangażowaniu PSD została stworzona sieć poradni diabetologicznych w kraju.
PSD w szczególności zajmuje się organizacją wydarzeń z okazji Ogólnopolskiego Dnia Diabetyka (czerwiec) oraz Światowego Dnia Cukrzycy (14 listopada). W latach 1988–1994 stowarzyszenie wydawało czasopismo "Diabetyk". Od 1992 r. wydaje bezpłatny miesięcznik edukacyjno-informacyjny – „Biuletyn Informacyjny "Cukrzyca"”.
Status OPP.
Od 02 czerwca 2004 stowarzyszenie ma statut organizacji pożytku publicznego. Jednym ze źródeł przychodów stowarzyszenia jest 1% podatku przekazywany przez polskich podatników na działalność wskazanych organizacji pozarządowych.

</doc>
<doc id="5001612" url="https://pl.wikipedia.org/wiki?curid=5001612" title="Brodric Thomas">
Brodric Thomas

Brodric Thomas (ur. 28 stycznia 1997 w Bolingbrook) – amerykański koszykarz, występujący na pozycji rzucającego obrońcy, obecnie zawodnik Boston Celtics oraz zespołu G-League – Maine Celtics.
12 lutego 2021 opuścił Houston Rockets. 24 lutego 2021 podpisał umowę z Cleveland Cavaliers na występy zarówno w NBA, jak i zespole G-League – Canton Charge. 15 września przedłużył umowę z klubem. 12 października 2021 został zwolniony. 17 października 2021 został zawodnikiem Boston Celtics. 12 października 2022 opuścił klub.

</doc>
<doc id="5001615" url="https://pl.wikipedia.org/wiki?curid=5001615" title="Statek hydrograficzny">
Statek hydrograficzny



</doc>
<doc id="5001616" url="https://pl.wikipedia.org/wiki?curid=5001616" title="Willard Huyck">
Willard Huyck

Willard Miller Huyck, Jr. (ur. 8 września 1945 w Minneapolis w stanie Minnesota) – amerykański scenarzysta, reżyser i producent filmowy, najbardziej znany ze współpracy z George’em Lucasem.
Kariera.
Huyck i Lucas spotkali się jako studenci w szkole filmowej na Uniwersytecie Południowej Kalifornii i zostali członkami grupy filmowców American Zoetrope Francisa Forda Coppoli. Wraz ze swoją żoną Glorią Katz, Huyck pracował nad pisaniem scenariuszy filmów, w tym "Amerykańskie graffiti", "Szczęściara" (1975), "Indiana Jones i Świątynia Zagłady" i "Zabójcze radio", oraz współpracował z George’em Lucasem nad poprawieniem czwartego szkicu do ostatecznego scenariusza przedprodukcyjnego do „”. Wyreżyserował także cztery filmy, które napisał wraz z Glorią Katz: "Mesjasz zła", "Francuskie pocztówki", "Najlepsza obrona" i "Kaczor Howard". Ten ostatni film jest uważany za jeden z najgorszych filmów, jakie kiedykolwiek nakręcono i przyniósł Huyckowi nominację do Razzie w kategorii „Najgorszy reżyser” i zwycięstwo w kategorii „Najgorszy scenariusz” podczas 7 ceremonii rozdania Złotych Maliny za rok 1987, choć od tego czasu stał się kultowym klasykiem.
Życie prywatne.
Huyck poślubił Glorię Katz w 1969. Pozostali małżeństwem aż do jej śmierci w 2018. Mieli jedną córkę Rebeccę (ur. 1983).

</doc>
<doc id="5001617" url="https://pl.wikipedia.org/wiki?curid=5001617" title="Marek Świca">
Marek Świca

Marek Świca (ur. 30 maja 1966 w Biłgoraju) – polski historyk sztuki, menadżer kultury, kurator wystaw i muzealnik. W latach 2000–2004 dyrektor Ośrodka Dokumentacji Sztuki Tadeusza Kantora CRICOTEKA, w latach 2004–2015 wicedyrektor Muzeum Narodowego w Krakowie, od 2016 dyrektor Muzeum Fotografii w Krakowie.
Życiorys.
Ukończył historię sztuki na Uniwersytecie Jagiellońskim. Od 1989 współpracował m.in. z Wydawnictwem IRSA, Stowarzyszeniem Artystycznym Grupy Krakowskiej czy Galerią Starmach. W kolejnych latach pełnił funkcję wicedyrektora Wydziału Edukacji i Kultury UM Krakowa (1999-2000), dyrektora Cricoteki (2000-2004) i zastępcy dyrektora ds. naukowych Muzeum Narodowego w Krakowie (2004-2015). W 2016 w drodze konkursu został powołany przez prezydenta Miasta Krakowa Jacka Majchrowskiego na stanowisko dyrektora Muzeum Fotografii w Krakowie, w 2016 objął też stanowisko sekretarza Prezydium Polskiego Komitetu Narodowego ICOM.
10 marca 2021 został powołany przez prezydenta RP Andrzeja Dudę na stanowisko członka Społecznego Komitetu Odnowy Zabytków Krakowa.

</doc>
<doc id="5001618" url="https://pl.wikipedia.org/wiki?curid=5001618" title="Piłkarskie Centrum Treningowo–Badawcze w Rącznej">
Piłkarskie Centrum Treningowo–Badawcze w Rącznej



</doc>
<doc id="5001625" url="https://pl.wikipedia.org/wiki?curid=5001625" title="Jaromir Jedliński">
Jaromir Jedliński

Jaromir Jedliński (ur. 21 czerwca 1955 w Poznaniu) – polski historyk sztuki, muzeolog i kurator wystaw. W latach 1991–1996 dyrektor Muzeum Sztuki w Łodzi. 
Życiorys.
Ukończył studia z historii sztuki w Instytucie Courtaulda w Londynie oraz na Uniwersytecie Adama Mickiewicza w Poznaniu. W 1980 rozpoczął pracę w Muzeum Sztuki w Łodzi na stanowisku kuratora, w 1991 objął stanowisko dyrektora po odchodzącym na emeryturę Ryszardzie Stanisławskim i pełnił tę funkcję do 1996. W następnych latach był także: dyrektorem Galerii Foksal w Warszawie i wykładowcą wiedzy o sztuce i muzeologii m.in. w Państwowej Wyższej Szkole Filmowej, Telewizyjnej i Teatralnej im. Leona Schillera w Łodzi, Uniwersytecie Artystycznym w Poznaniu i Uniwersytecie im. Adama Mickiewicza w Poznaniu. Jest organizatorem i współorganizatorem wielu wystaw. Obecnie jest niezależnym kuratorem.
Jest członkiem ICOM, CIMAM i AICA.

</doc>
<doc id="5001628" url="https://pl.wikipedia.org/wiki?curid=5001628" title="Zbigniew Buski">
Zbigniew Buski

Zbigniew Stanisław Buski (ur. 31 marca 1954 w Kazimierzy Wielkiej) – polski prawnik, publicysta i menadżer kultury. W latach 1999-2022 dyrektor Państwowej Galerii Sztuki w Sopocie
Życiorys.
Urodził się w Kazimierzy Wielkiej na Kielecczyźnie. Ukończył studia na Wydziale Prawa i Administracji Uniwersytetu Wrocławskiego. Absolwent studiów podyplomowych na Uniwersytecie Warszawskim z kierowania działalnością społeczno-kulturalną, zarządzania organizacjami pozarządowymi oraz instytucjami w zakresie edukacji, kultury i pomocy społecznej. Ukończył także studia podyplomowe z zarządzania projektami finansowymi UE na Akademii Leona Koźmińskiego w Warszawie. Pracę zawodową rozpoczął na stanowisku referenta w Okręgowym Zarządzie Dochodów Państwa i Kontroli Finansowej w Wałbrzychu. Następnie pracował na stanowisku specjalisty ds. kultury oświatowej w Fabryce Porcelany w Wałbrzychu. W kolejnych latach pracował na stanowisku kierownika Oddziału Kieleckiego Domu Kultury w Kazimierzy Wielkiej. Pełnił także funkcję dyrektora Gminnych Ośrodków Kultury w Wierzchosławicach i Brzesku. Pod koniec lat 80. przeprowadził się do Suwałk gdzie objął stanowisko dyrektora Ośrodka Regionalnego Kultury i Sztuki w Suwałkach. W 1992 został dyrektorem Wojewódzkiego Domu Kultury w Suwałkach (obecnie Suwalski Ośrodek Kultury). W 1997 zakończył pracę w Suwałkach i przeprowadził się do Sopotu by objąć stanowisko głównego specjalisty w Państwowej Galerii Sztuki. Z czasem awansował na stanowisko wicedyrektora PGS Sopot. W 1999 został powołany przez prezydenta Sopotu Jacka Karnowskiego na stanowisko dyrektora tej instytucji. W 2022 przeszedł na emeryturę i z końcem marca zakończył sprawowanie funkcji dyrektora Państwowej Galerii Sztuki w Sopocie. Podczas niemal 23-letniej dyrekcji Zbigniewa Buskiego, Państwowa Galeria Sztuki stała się znaczącą i wysoko notowaną placówką kulturalną na mapie Polski. 
Obecnie pełni on funkcję członka Zarządu Fundacji im. Daniela Chodowieckiego przy Akademii Sztuk Pięknych w Berlinie.

</doc>
<doc id="5001630" url="https://pl.wikipedia.org/wiki?curid=5001630" title="Krystyna Karmańska">
Krystyna Karmańska

Krystyna Karmańska (ur. 1931 w Wilnie, zm. 2004 we Wrocławiu) – polska parazytolog.
Życiorys.
Po zakończeniu II wojny światowej jej rodzina w ramach repatriacji znalazła się w Pszczynie, gdzie Krystyna Karmańska w 1949 ukończyła szkołę średnią. Następnie rozpoczęła studia na Wydziale Weterynarii UMCS w Lublinie, po roku przeniosła się Wyższej Szkoły Rolniczej we Wrocławiu. Naukę ukończyła w 1953 uzyskując dyplom lekarza weterynarii i została asystentem, a następnie starszym asystentem we wrocławskim oddziale Instytutu Weterynarii w Puławach. W 1963 uzyskała stopień doktora nauk weterynaryjnych i została starszym asystentem i adiunktem na Wydziale Weterynarii Wyższej Szkoły Rolniczej we Wrocławiu. W 1965 pojęła stanowisko adiunkta w Instytucie Parazytologii PAN, kierowała tam Pracownią Antropozoonoz Pasożytniczych, dwa lata później habilitowała się. W latach 1967-1979 była docentem w Instytucie Parazytologii PAN, gdzie kierowała Pracownią Patofizjologii. W 1979 została profesorem nadzwyczajnym oraz kierownikiem Pracowni Immunopatologii, stanowisko to zajmowała do przejścia na emeryturę w 2002.

</doc>
<doc id="5001631" url="https://pl.wikipedia.org/wiki?curid=5001631" title="Galeria-Pracownia Tadeusza Kantora">
Galeria-Pracownia Tadeusza Kantora

Galeria-Pracownia Tadeusza Kantora – galeria sztuki w Krakowie poświęcona Tadeuszowi Kantorowi, założona w 1995 w dawnym mieszkaniu artysty. Oddział Ośrodka Dokumentacji Sztuki Tadeusza Kantora CRICOTEKA.
Historia.
Galeria została udostępniona dla zwiedzających w 1995, pięć lat po śmierci artysty. Znajduje się w mieszkaniu w kamienicy w którym w latach 1987-1990 mieszkał i tworzył Tadeusz Kantor. Przestrzeń galerii wygląda identycznie jak w chwili kiedy artysta na zawsze opuścił swój dom. Zachowały się m.in. przedmioty osobiste, rysunki, pamiątki, pisma i meble. Będąc w galerii zwiedzający ma możliwość poznania życia Kantora z perspektywy jego skromnej osoby którą ukazuje wystawa. Pokój Tadeusza Kantora stanowi podstawę stałej ekspozycji w galerii. Oprócz wystawy stałej zwiedzający mają możliwość zobaczenia wystawy czasowej gdzie prezentowane są wypożyczone prace Kantora, a także innych artystów związanych z postacią Tadeusza Kantora.
Wstęp do galerii jest bezpłatny.

</doc>
<doc id="5001636" url="https://pl.wikipedia.org/wiki?curid=5001636" title="Diaporthe">
Diaporthe

Diaporthe Nitschke – rodzaj grzybów z rzędu "Diaporthales".
Charakterystyka.
Należące do rodzaju "Diaporthe" gatunki występują w różnych rejonach świata, szczególnie w klimacie umiarkowanym półkuli południowej. Grzyby mikroskopijne, przeważnie pasożyty roślin. Mogą rozmnażać się na podłożach hodowlanych. Tworzą na nich zarówno formy bezpłciowe, wytwarzające konidia, jak i formy płciowe wytwarzające perytecja.
Perytecja zanurzone w dobrze rozwiniętych podkładkach rzekomych (pseudostromie), od rośliny często oddzielone czarną linią. Mają otwory na szczycie brodawek i zazwyczaj występują w zespołach. Worki cienkościenne, cylindryczne lub wrzecionowate. Askospory szkliste, dwukomórkowe, przeważnie wąskoelipsoidalne, wrzecionowate lub cylindryczne.
Systematyka.
"Diaporthaceae, Diaporthales, Diaporthomycetidae, Sordariomycetes, Pezizomycotina, Ascomycota, Fungii".
Synonimy:

</doc>
<doc id="5001643" url="https://pl.wikipedia.org/wiki?curid=5001643" title="Phomopsis rossiana">
Phomopsis rossiana

Phomopsis rossiana (Sacc.) Sacc. &amp; D. Sacc. – gatunek grzybów z rzędu "Diaporthales". U łubinu wywołuje grzybową chorobę o nazwie brunatna plamistość łodyg łubinu.
Systematyka.
Po raz pierwszy gatunek ten opisał Pier Andrea Saccardo w 1903 r. nadając mu nazwę "Phoma rossiana". W 1906 r. ten sam autor i jego syn Domenico Saccardo przenieśli go do rodzaju "Diaporthe".
Synonimy:
Charakterystyka.
Grzyb mikroskopijny, endofit będący pasożytem niektórych gatunków roślin z rodziny bobowatych ("Fabaceae"). Powoduje gnicie łodygi, raki łodyg, infekcje liści, gnicie i odbarwienie nasion. Stwierdzono jego występowanie u łubinu wąskolistnego ("Lupinus angustifolius") "Lupinus cosenfinii", łubinu białego ("Lupinus albus"), łubinu żółtego ("Lupinis luteus"), łubinu kosmatego ("Lupinis pilosus") i koniczyny podziemnej ("Trifolium subterraneum").

</doc>
<doc id="5001644" url="https://pl.wikipedia.org/wiki?curid=5001644" title="Diaporthe woodii">
Diaporthe woodii



</doc>
<doc id="5001646" url="https://pl.wikipedia.org/wiki?curid=5001646" title="Aleksiej Pietrienko">
Aleksiej Pietrienko



</doc>
<doc id="5001650" url="https://pl.wikipedia.org/wiki?curid=5001650" title="Przegląd Europejski">
Przegląd Europejski

Przegląd Europejski – polskie czasopismo naukowe z dziedziny europeistyki, ukazujące się od 2000 r., początkowo jako półrocznik, zaś od 2013 r. jako kwartalnik. Wydawcą pisma jest Uniwersytet Warszawski. Za jego kształt merytoryczny odpowiada Wydział Nauk Politycznych i Studiów Międzynarodowych, zaś stroną dystrybucyjną itd. zajmują się Wydawnictwa UW. Cyfrowa wersja czasopisma dostępna jest w internecie bezpłatnie na zasadzie otwartego dostępu. 
Recenzowane publikacje w Przeglądzie Europejskim mają wartość 20 punktów (2019 r.).
Redakcja.
Redaktorem naczelnym pisma jest dr hab. Marta Witkowska, prof. UW, zaś jego zastępcami dr hab. Wojciech Lewandowski i dr Kamil Ławniczak. 
Struktura.
Pismo składa się z czterech działów, wyodrębnionych w każdym numerze:

</doc>
<doc id="5001652" url="https://pl.wikipedia.org/wiki?curid=5001652" title="Protesty w obronie Aleksieja Nawalnego">
Protesty w obronie Aleksieja Nawalnego

Protesty w obronie Aleksieja Nawalnego – fala protestów społecznych wspierających rosyjskiego opozycjonistę Aleksieja Nawalnego po jego zatrzymaniu w czasie kontroli paszportowej na moskiewskim lotnisku 17 stycznia 2021.
Manifestacje i pikiety odbyły się 23 stycznia 2021 w przeszło 128 miastach i miejscowościach na terenie całej Rosji, rozpoczęły się w miejscowościach położonych na Syberii i Dalekim Wschodzie. W Moskwie zgromadziło się od 4000 (dane policji) do 40 000 (szacunki Reutersa) osób.
Zatrzymano przeszło 3000 osób, w tym w Moskwie – 1320, w Petersburgu – 490, w Nowosybirsku – 96, w Woroneżu – 93, w Niżnym Nowogrodzie – 90. Zatrzymano m.in. żonę opozycjonisty, Julię oraz jego współpracowniczkę Lubow Sobol.

</doc>
<doc id="5001654" url="https://pl.wikipedia.org/wiki?curid=5001654" title="WTB">
WTB



</doc>
<doc id="5001655" url="https://pl.wikipedia.org/wiki?curid=5001655" title="Gerhard Fischer (bobsleista)">
Gerhard Fischer (bobsleista)



</doc>
<doc id="5001659" url="https://pl.wikipedia.org/wiki?curid=5001659" title="Kościół w Neu Lübbenau">
Kościół w Neu Lübbenau

Kościół w Neu Lübbenau (niem. "Dorfkirche") – protestancka świątynia parafialna w gminie Unterspreewald, w dzielnicy Neu Lübbenau, w Brandenburgii. 
Świątynię zbudowano w 1939 roku.
Kształt kościoła przypomina łódź, świątynia jest modernistyczna. Wieża przykryta dachem namiotowym, składającym się z czterech połaci.

</doc>
<doc id="5001663" url="https://pl.wikipedia.org/wiki?curid=5001663" title="Phomopsis helianthi">
Phomopsis helianthi

Phomopsis helianthi Munt.-Cvetk., Mihaljč. &amp; M. Petrov – gatunek grzybów z rzędu "Diaporthales". U słoneczników ("Helianthus") wywołuje grzybową chorobę o nazwie rak łodyg słonecznika.
Systematyka.
"Phomopsis, Diaporthaceae, Diaporthales, Diaporthomycetidae, Sordariomycetes, Pezizomycotina, Ascomycota, Fungii".
Po raz pierwszy gatunek ten opisali Maria Muntañola-Cvetković, M. Mihaljčević i Marija Petrov w 1981 r.
Synonim: "Diaporthe helianthi" Munt.-Cvetk., Mihaljč. &amp; M. Petrov 1981.
Morfologia i rozwój.
Grzyb mikroskopijny, saprotrof i pasożyt roślin. Tworzy zarówno stadium bezpłciowe (anamorfę), jak i płciowe (teleomorfę). Jeszcze do niedawna teleomorfę zaliczano do odrębnego gatunku "Diaporthe helianthi", obecnie nazwa ta jest synonimem "Phomopsis helianthi".
Zimują pyknidia na resztkach roślin w ziemi. Mają kształt kulisty lub prawie kulisty, barwę od żółtej do czarnej, średnicę 400 µm i wystające długie szyjki o długości od 350 do 600 µm. Powstają w nich liczne worki o kształcie od kulistego do cylindrycznego, długości od 47,5 do 57,5 µm i szerokości od 7,5 do 12,0 µm. Zarodniki (askospory) tworzą się w temperaturze od 15 do 30 °C, temperatura optymalna to 25 °C. Uwalniają się na wysokość około 3 mm nad powierzchnią resztek pożniwnych w wilgotnych warunkach i temperaturach poniżej 10° C. Czasami może występować biała masa lub krople śluzu zawierające askospory wytworzone na wierzchołku brodawki perytecjów. Askospory są dwukomórkowe, bezbarwne, jednoprzegrodowe, elipsoidalne, mają długość od 12,5 do 14,5 µm długości i szerokość od 3,2 do 4,5 µm. Wytwarzane są w perytecjach przez około 17 dni. Przenoszone przez wiatr askospory dokonują Infekcji pierwotnej na liściach słoneczników.
Porażone liście więdną i obumierają, a grzybnia patogenu rozprzestrzenia się przez ogonek liściowy do łodygi. Tu następuje rozmnażanie bezpłciowe. Tworzą się pyknidia wytwarzające dwa rodzaje zarodników konidialnych. Konidia alfa są szkliste, o kształcie od wrzecionowatego do elipsoidalnego i mają wymiary 5,5–10,0 × 1,5–3,0 µm. Konidia beta są szkliste, nitkowate i mają wielkość 17,0–42,0 × 0,5–2,0 µm. Proporcjonalna zawartość tych konidiów jest zależna od warunków środowiskowych. Zwykle konidia beta wytwarzane są w większej ilości, niż konidia alfa. Powstałe w okresie wegetacyjnym perytecja zimują na szczątkach roślin. Doświadczalnie stwierdzono, że mogą na nich przetrwać do pięciu lat.

</doc>
<doc id="5001664" url="https://pl.wikipedia.org/wiki?curid=5001664" title="Diaporthe helianthi">
Diaporthe helianthi



</doc>
<doc id="5001671" url="https://pl.wikipedia.org/wiki?curid=5001671" title="Ixtlan">
Ixtlan



</doc>
<doc id="5001674" url="https://pl.wikipedia.org/wiki?curid=5001674" title="Neu Lübbenau">
Neu Lübbenau

Neu Lübbenau (dnłuż. Nowy Lubnjow) – część ("Ortsteil") niemieckiej gminy Unterspreewald, w kraju związkowym Brandenburgia, w powiecie Dahme-Spreewald, w urzędzie Unterspreewald, położona na wschód od centrum gminy.

</doc>
<doc id="5001678" url="https://pl.wikipedia.org/wiki?curid=5001678" title="Village Roadshow Pictures">
Village Roadshow Pictures

Village Roadshow Pictures – amerykańska wytwórnia filmowa współfinansująca głównie hollywoodzkie filmy, powstała w 1986 roku, będąca oddziałem Village Roadshow Entertainment Group (VREG).
Od momentu powstania firmy, wyprodukowała ponad 100 filmów jako koprodukcje z Warner Bros., w tym m.in. "Matrix", "Matrix Reaktywacja", "Matrix Rewolucje", "Sherlock Holmes", ', ', ', ', ', "Ocean’s Thirteen", ' i "Joker".
Filmy w bibliotece wytwórni osiągnęły 34 pierwsze miejsca sprzedaży kasowej w USA i otrzymały pięćdziesiąt nominacji do Oscara, dziewiętnaście Oscarów i sześć Złotych Globów.
Wytwórnia samodzielnie dystrybuuje swoją rozrywkę filmową za pośrednictwem podmiotów stowarzyszonych w kilku terytoriach na całym świecie, w tym w Australii, Nowej Zelandii i Singapurze (za pośrednictwem Golden Village). JPMorgan Chase i Rabobank International zapewniają pewne fundusze na planszę filmową Village Roadshow z Warner Bros. Pictures. Wytwórnia miała dodatkową pomoc finansową w Sony Pictures, która zakończyła się w 2016 roku.
Historia.
Village Roadshow Pictures powstała w 1986 roku.
W 2012 Warner Bros. i Village Roadshow Pictures przedłużyły umowę o współfinansowanie pierwszego spojrzenia do 2017 roku. 
W maju 2014 VRPG zawarło umowę dotyczącą dodatkowego współfinansowania produkcji z Sony Pictures Entertainment, która rozpoczęła się wydaniem filmów "Bez litości" i "Annie". Drugie porozumienie zostało zawarte ze względu na dużą ilość dostępnego kapitału.
W 2015 VREG, spółka holdingowa Village Roadshow Pictures i Village Roadshow Television, została dokapitalizowana inwestycją o wartości 480 milionów dolarów, która obejmowała fundusze od Falcon Investment Advisors i Vine Alternative Investments.
Falcon Investment Advisors i Vine Alternative Investments dodały dodatkowy kapitał w kwietniu 2017, aby przejąć pakiet kontrolny w korporacji. Miało to na celu sfinansowanie nowego planu strategicznego dla rozszerzonej listy filmów oraz dodanie produkcji programów telewizyjnych i innych form treści.

</doc>
<doc id="5001679" url="https://pl.wikipedia.org/wiki?curid=5001679" title="Powiat Bamberg">
Powiat Bamberg



</doc>
<doc id="5001684" url="https://pl.wikipedia.org/wiki?curid=5001684" title="Dziura przy Piargu">
Dziura przy Piargu

Dziura przy Piargu – jaskinia, a właściwie schronisko, w Dolinie Kondratowej w Tatrach Zachodnich. Wejście do niej położone jest w zboczu Kopy Kondrackiej, w pobliżu Długiego Żlebu, powyżej Szczeliny w Kopie, na wysokości 1720 m n.p.m. Jaskinia jest pozioma, a jej długość wynosi 4,70 metrów.
Opis jaskini.
Jaskinię stanowi duża sala (4,7 m długości, 2,8 m szerokości, 1,5 m wysokości) do której prowadzi niski, trójkątny otwór wejściowy. 
Przyroda.
W jaskini brak jest nacieków. Roślinność nie była badana.
Historia odkryć.
Jaskinia była prawdopodobnie znana od dawna. Jej opis i plan sporządził Z. Tabaczyński w październiku 1999 roku.

</doc>
<doc id="5001688" url="https://pl.wikipedia.org/wiki?curid=5001688" title="Yvonne Saunders">
Yvonne Saunders

Yvonne Saunders, po mężu Mondesire (ur. 9 października 1951 na Jamajce) – jamajska, a następnie kanadyjska lekkoatletka, sprinterka i biegaczka średniodystansowa, mistrzyni igrzysk Brytyjskiej Wspólnoty Narodów, dwukrotna olimpijka.
Kariera sportowa.
Urodziła się na Jamajce, lecz wychowała w Wielkiej Brytanii. Od 1970 mieszkała w Kanadzie. Początkowo reprezentowała kraj swego urodzenia, a od 1973 Kanadę.
Jako reprezentantka Jamajki wzięła udział w igrzyskach Brytyjskiej Wspólnoty Narodów w 1970 w Edynburgu, gdzie zajęła 5. miejsce w sztafecie 4 × 100 metrów i 8. miejsce w pięcioboju. Zdobyła trzy medale na mistrzostwach Ameryki Środkowej i Karaibów w 1971 w Kingston: srebrny w sztafecie 4 × 400 metrów oraz brązowe w biegu na 400 metrów i w skoku w dal.
Wywalczyła dwa brązowe medale na igrzyskach panamerykańskich w 1971 w Cali w biegu na 400 metrów (za swą koleżanką z reprezentacji Jamajki Marilyn Neufville i Carmen Trustée z Kuby) oraz w sztafecie 4 × 400 metrów (w składzie: Beverley Franklin, Ruth Williams, Saunders i Neufville). Zajęła również 5. miejsce w skoku w dal, a sztafeta 4 × 100 metrów została zdyskwalifikowana. Na igrzyskach olimpijskich w 1972 w Monachium odpadła w półfinale biegu na 400 metrów i eliminacjach sztafety 4 × 400 metrów.
Już jako reprezentantka Kanady zwyciężyła w biegu na 400 metrów (przed Veroną Bernard z Anglii i Charlane Rendiną z Australii) oraz zdobyła brązowy medal w sztafecie 4 × 400 metrów (w składzie: Brenda Walsh, Margaret MacGowan, Maureen Crowley i Saunders) na igrzyskach Brytyjskiej Wspólnoty Narodów w 1974 w Christchurch. Zajęła 8. w sztafecie 4 × 400 metrów oraz odpadła w eliminacjach biegu na 800 metrów na igrzyskach olimpijskich w 1976 w Montrealu. Zwyciężyła w biegu na 800 metrów na zawodach Liberty Bell Classic w 1980 w Filadelfii, zorganizowanych dla lekkoatletów z państw bojkotujących igrzyska olimpijskie w 1980 w Moskwie.
Saunders była mistrzynią Kanady w biegu na 400 metrów w 1970 i 1973 oraz w skoku w dal w 1970, a także wicemistrzynią w pięcioboju w 1969 oraz w biegu na 800 metrów w 1973 i 1980. Trzykrotnie poprawiała rekord Kanady w biegu na 400 metrów do czasu 51,67 s, uzyskanego 26 stycznia 1974 w Christchurch, raz była rekordzistką w biegu na 800 metrów (czas 2:00,1 uzyskany 3 lipca 1975 w Oslo) i trzy razy w sztafecie 4 × 400 metrów (do wyniku 3:28,81 osiągniętego 30 lipca 1976 w Montrealu .

</doc>
<doc id="5001691" url="https://pl.wikipedia.org/wiki?curid=5001691" title="Kościół św. Jana w Liepe">
Kościół św. Jana w Liepe

Kościół św. Jana – protestancki kościół w Liepe, dzielnicy gminy Rankwitz, w Meklemburgii-Pomorzu Przednim, na wyspie Uznam, pod wezwaniem św. Jana Ewangelisty. Filia parafii Morgenitz.
Historia.
Pierwsza wzmianka o kościele pochodzi z 1216 roku, czyniąc go najstarszym kościołem na wyspie Uznam. Obecna świątynia pochodzi z XV wieku. W 1792 roku runął dach świątyni, podczas odtwarzania dachu odnowiono wnętrze kościoła. Większość wyposażenia pochodzi XVIII wieku.
W 2016 roku, w osiemsetną rocznicę pierwszej wzmianki o kościele, odlano dwa nowe dzwony dla kościoła. Zastąpiły one dwa stare, stalowe dzwony. Zawieszone są na drewnianej, wolnostojącej dzwonnicy. 
Architektura.
Świątynia gotycka, trójnawowa w układzie halowym, z nielicznymi elementami romańskimi, zbudowana z cegły i kamienia, otoczona współczesnymi rzeźbami lokalnych artystów. Kościół jest mniejszy od stojącej 50 metrów od niego plebanii. 

</doc>
<doc id="5001697" url="https://pl.wikipedia.org/wiki?curid=5001697" title="Andrzej Dziubiński">
Andrzej Dziubiński



</doc>
<doc id="5001701" url="https://pl.wikipedia.org/wiki?curid=5001701" title="Sheamus (wrestler)">
Sheamus (wrestler)



</doc>
<doc id="5001703" url="https://pl.wikipedia.org/wiki?curid=5001703" title="Gran Premio Valencia 2021">
Gran Premio Valencia 2021

Gran Premio Valencia 2021, znany również jako Clàssica Comunitat Valenciana 1969 - Gran Premio Valencia 2021 – 37. edycja wyścigu kolarskiego Gran Premio Valencia, który odbyło się 24 stycznia 2021 na liczącej 97 kilometrów trasie z miejscowości La Nucia do Tavernes de la Valldigna. Impreza kategorii 1.2 jest częścią UCI Europe Tour 2021.
W 2021 impreza została reaktywowana po 16-letniej przerwie, poprzednia jej edycja odbyła się w 2005. Jest ona pierwszym europejskim wyścigiem z kalendarza UCI rozgrywanym w sezonie 2021.

</doc>
<doc id="5001705" url="https://pl.wikipedia.org/wiki?curid=5001705" title="Jachnowo (rejon bieżanicki)">
Jachnowo (rejon bieżanicki)

Jachnowo () – wieś (ros. деревня, trb. dieriewnia) w zachodniej Rosji, w wołoście Luszczikskaja (osiedle wiejskie) rejonu bieżanickiego w obwodzie pskowskim.
Geografia.
Miejscowość położona jest 5,5 km od centrum administracyjnego osiedla wiejskiego (Luszczik), 3,5 km od centrum administracyjnego rejonu (Bieżanice), 129 km od stolicy obwodu (Psków).
W granicach miejscowości znajduje się ulica Mielioratiwnaja.
Demografia.
W 2010 r. miejscowość zamieszkiwała 1 osoba.

</doc>
<doc id="5001711" url="https://pl.wikipedia.org/wiki?curid=5001711" title="Jae’Sean Tate">
Jae’Sean Tate

Jae’Sean Tate (ur. 28 października 1995 w Toledo) – amerykański koszykarz, występujący na pozycjach niskiego lub silnego skrzydłowego, obecnie zawodnik Houston Rockets.
W 2013 zdobył brązowy medal w turnieju Nike Global Challenge.
W 2019 reprezentował Denver Nuggets, podczas rozgrywek letniej ligi NBA.

</doc>
<doc id="5001714" url="https://pl.wikipedia.org/wiki?curid=5001714" title="Stanisław Węgrzyn">
Stanisław Węgrzyn



</doc>
<doc id="5001715" url="https://pl.wikipedia.org/wiki?curid=5001715" title="Szuncewo">
Szuncewo

Szuncewo () – wieś (ros. деревня, trb. dieriewnia) w zachodniej Rosji, w wołoście Luszczikskaja (osiedle wiejskie) rejonu bieżanickiego w obwodzie pskowskim.
Geografia.
Miejscowość położona jest 8 km od centrum administracyjnego osiedla wiejskiego (Luszczik), 13 km od centrum administracyjnego rejonu (Bieżanice), 125 km od stolicy obwodu (Psków).
Demografia.
W 2010 r. miejscowość zamieszkiwała 1 osoba.

</doc>
<doc id="5001716" url="https://pl.wikipedia.org/wiki?curid=5001716" title="Tadeusz Bodio">
Tadeusz Bodio

Tadeusz Bodio (ur. 1951) – polski politolog, profesor nauk społecznych, wykładowca na Wydziale Nauk Politycznych i Studiów Międzynarodowych Uniwersytetu Warszawskiego, zastępca przewodniczącego Komitetu Nauk Politycznych Polskiej Akademii Nauk (kadencja 2020-2023). Specjalista w zakresie historii i polityki obszaru poradzieckiego, w szczególności Azji Centralnej i Kaukazu. 
Praca naukowa.
Wieloletni członek kadry naukowo-dydaktycznej Instytutu Nauk Politycznych UW, gdzie w latach 2005-2019 kierował Zakładem Badań Wschodnich. Po reorganizacji wydziału w 2019 r., w ramach której instytuty zostały rozwiązane i zastąpione przez katedry, znalazł się w zespole Katedry Studiów Wschodnich. W dniu 19 lutego 2014 r. otrzymał tytuł naukowy profesora (tzw. profesurę belwederską). Jest przewodniczącym Wydziałowej Komisji Doktorskiej w dyscyplinie nauk o polityce i administracji. 
Od 1997 r. kieruje międzynarodowym programem badawczym "Transformacja w państwach Azji Centralnej", a od 2010 r. również programem "Transformacja elit i przywództwa politycznego na obszarze poradzieckim". Redaktor serii wydawniczych "Współczesna Azja Centralna" oraz "Władza-elity-przywództwo," członek rad programowych i naukowych wielu czasopism naukowych. W latach 2008-2011 był przewodniczącym Zespołu Nauk Społecznych Państwowej Komisji Akredytacyjnej (PKA) i zarazem członkiem Prezydium PKA. 
Wypromował sześcioro doktorów, wśród nich Piotra Dominika Załęskiego, Krzysztofa Kozłowskiego i Jarosława Ćwieka-Karpowicza.
Odznaczony m.in. Złotym Krzyżem Zasługi (2010) i Medalem Komisji Edukacji Narodowej. 

</doc>
<doc id="5001717" url="https://pl.wikipedia.org/wiki?curid=5001717" title="Silene undulata">
Silene undulata

Silene undulata – gatunek rośliny z rodziny goździkowatych ("Caryophyllaceae"). Występuje w Południowej Afryce, Lesotho, Eswatini i Zimbabwe.
Zastosowanie.
Oneirogen, korzeń przyjmowany doustnie przez szamanów ludu Xhosa indukować ma świadome sny, zwłaszcza dotyczące duchów przodków. Stosowany jest podczas inicjacji szamanów. Ziele wykorzystywane jest także jako lecznicze przy różnych dolegliwościach m.in. w przypadku gorączki i majaczenia.

</doc>
<doc id="5001719" url="https://pl.wikipedia.org/wiki?curid=5001719" title="Miradzina (stacja kolejowa)">
Miradzina (stacja kolejowa)

Miradzina (; ) – stacja kolejowa w miejscowości Miradzina, w rejonie bobrujskim, w obwodzie mohylewskim, na Białorusi. Położona jest na linii Homel - Żłobin - Mińsk.

</doc>
<doc id="5001720" url="https://pl.wikipedia.org/wiki?curid=5001720" title="Symbole narodowe Serbii">
Symbole narodowe Serbii

Symbole narodowe Serbii to symbole, które są reprezentatywne lub w inny sposób charakterystyczne dla Serbii, narodu serbskiego lub kultury serbskiej. Niektóre z nich są ustalonymi, oficjalnymi symbolami; na przykład skodyfikowany w heraldyce Serbii. Inne symbole mogą nie mieć oficjalnego statusu z tego czy innego powodu, ale są również uznawane na poziomie krajowym lub międzynarodowym.

</doc>
<doc id="5001721" url="https://pl.wikipedia.org/wiki?curid=5001721" title="Filino (obwód pskowski)">
Filino (obwód pskowski)

Filino () – wieś (ros. деревня, trb. dieriewnia) w zachodniej Rosji, w wołoście Luszczikskaja (osiedle wiejskie) rejonu bieżanickiego w obwodzie pskowskim.
Geografia.
Miejscowość położona jest nad rzeką Aszewka, 9 km od centrum administracyjnego osiedla wiejskiego (Luszczik), 13 km od centrum administracyjnego rejonu (Bieżanice), 122 km od stolicy obwodu (Psków).
W granicach miejscowości znajduje się ulica Wierchniaja (7 posesji).
Demografia.
W 2010 r. miejscowość zamieszkiwała 1 osoba.

</doc>
<doc id="5001722" url="https://pl.wikipedia.org/wiki?curid=5001722" title="Kościół w Zinnowitz">
Kościół w Zinnowitz

Kościół w Zinnowitz – protestancki, neogotycki kościół w mieście Zinnowitz, w Meklemburgii-Pomorzu Przednim, na wyspie Uznam. Siedziba parafii Krummin-Karlshagen-Zinnowitz.
Historia.
Pierwsza wzmianka o kaplicy pielgrzymkowej w tym miejscu pochodzi z XV wieku. Populacja Zinnowitz rosła, mieszkańcy domagali się większej świątyni. Od 1870 roku gmina zbierała fundusze na budowę. W 1894 roku wmurowano kamień węgielny, rok później ukończono budowę, kościół uroczyście inaugurowano oraz zawieszono dzwony z odlewni w Apoldzie.
Architektura.
Świątynia neogotycka, trójnawowa. Posiada drewniane empory. Prezbiterium kościoła jest wyłącznie absydą. Strop łukowy, wykonany z drewna. 

</doc>
<doc id="5001729" url="https://pl.wikipedia.org/wiki?curid=5001729" title="Štadión Turčianske Teplice">
Štadión Turčianske Teplice

Štadión Turčianske Teplice – stadion piłkarski w mieście Turčianske Teplice, na Słowacji. Obiekt może pomieścić 1500 widzów. Do czasu rozwiązania klubu na początku 2011 roku swoje spotkania rozgrywali na nim piłkarze ŠK Aqua Turčianske Teplice. W sezonie 2006/2007 stadion gościł mecze słowackiej II ligi z udziałem tego zespołu. Na obiekcie odbywały się również m.in. spotkania kobiecych reprezentacji młodzieżowych.

</doc>
<doc id="5001730" url="https://pl.wikipedia.org/wiki?curid=5001730" title="Kisialewiczy">
Kisialewiczy

Kisialewiczy (; ) – przystanek kolejowy w miejscowości Bobrujsk, w obwodzie mohylewskim, na Białorusi. Położony jest na linii Homel - Żłobin - Mińsk.

</doc>
<doc id="5001731" url="https://pl.wikipedia.org/wiki?curid=5001731" title="Zbigniew Konrad Gęsikowski">
Zbigniew Konrad Gęsikowski

Zbigniew Konrad Gęsikowski (ur. 11 lutego 1919 we Wrocławiu, zm. 4 stycznia 1993 w Alwerni) – polski farmaceuta, społecznik, strażak.
Życiorys.
Urodził się 11 lutego 1919 we Wrocławiu w rodzinie poznańskiego lekarza. Rodzice w następnym roku powrócili do Poznania i tu też uczył się w szkole powszechnej i ukończył Gimnazjum księży Salezjanów. W 1936 podjął studia początkowo na kierunku matematycznym by ostatecznie je ukończyć na wydziale lekarskim. 
Brał udział w Kampanii Wrześniowej walcząc w okolicach Warszawy.
Po wysiedleniu z Poznania przeniósł się do Nowego Targu i odbył tu praktykę aptekarską. Czynnie uczestniczył w działaniach Armii Krajowej i awansował do stopnia podporucznika.
Po zakończeniu wojny ukończył studia na wydziale farmacji Uniwersytetu Poznańskiego. Otrzymał nakaz pracy do Alwerni z zadaniem uruchomienia apteki.
Gęsikowski w Alwerni mieszkał do śmierci. Reaktywował Ochotniczą Straż Pożarną i był jej prezesem w latach 1952-1991. Zasłużył się dla miasta działalnością społeczną, z jego inicjatywy i jego staraniem w 1993 Alwernia odzyskała prawa miejskie.
Chcąc poszerzyć swoją wiedzę i kwalifikacje w latach 1966–69 ukończył Szkołę Oficerów Pożarnictwa, i w latach 1973–75 Podyplomowe Studium Muzeologiczne na Uniwersytecie Jagiellońskim w Krakowie.
Był zamiłowanym kolekcjonerem i zbieraczem. Zgromadził ok. 300 eksponatów pożarniczych, 600 plakatów i 2500 innych pozycji archiwalnych. Posłużyły one do utworzenia Muzeum Pożarnictwa w Alwerni.
Zasiadał w Kapitule Towarzystwa Przyjaciół Książki oraz był członkiem Stowarzyszenia Inżynierów i Techników Chemików.
Zmarł 4 stycznia 1993 i pochowany został na Cmentarzu Rakowickim w Krakowie.

</doc>
<doc id="5001732" url="https://pl.wikipedia.org/wiki?curid=5001732" title="Fied´kowo (rejon bieżanicki)">
Fied´kowo (rejon bieżanicki)

Fied´kowo () – wieś (ros. деревня, trb. dieriewnia) w zachodniej Rosji, w wołoście Luszczikskaja (osiedle wiejskie) rejonu bieżanickiego w obwodzie pskowskim.
Geografia.
Miejscowość położona jest nad rzeką Aszewka, 4,5 km od centrum administracyjnego osiedla wiejskiego (Luszczik), 4 km od centrum administracyjnego rejonu (Bieżanice), 128 km od stolicy obwodu (Psków).
Demografia.
W 2010 r. miejscowość zamieszkiwała 1 osoba.

</doc>
<doc id="5001734" url="https://pl.wikipedia.org/wiki?curid=5001734" title="Schron w Skale Kmietowicza II">
Schron w Skale Kmietowicza II

Schron w Skale Kmietowicza II – jaskinia, a właściwie schronisko, w Dolinie Chochołowskiej w Tatrach Zachodnich. Wejście do niej położone u podnóża Skały Kmietowicza, przy drodze prowadzącej przez Dolinę Chochołowską, na południe od Schronu w Skale Kmietowicza I, na wysokości 994 metrów n.p.m. Długość jaskini wynosi 7,20 (5,5) metrów, a jej deniwelacja 1,30 metrów.
Opis jaskini.
Jaskinię stanowi szczelinowy korytarz zaczynający się w wysokim, prostokątnym otworze wejściowym (2,5 m wysokości i 1,1 m szerokości). Pod koniec korytarz zwęża się i obniża do wysokości 1 metra.
Przyroda.
W jaskini można spotkać nacieki grzybkowe. Ściany są wilgotne, rosną na nich porosty.
Historia odkryć.
Jaskinia była znana od dawna. Jej pierwszy plan i opis sporządził M. Burkacki przy pomocy E. Głowackiej, I. Gmaj-Różyczki i M. Różyczki w 1977 roku.

</doc>
<doc id="5001735" url="https://pl.wikipedia.org/wiki?curid=5001735" title="Fiedźkowo (rejon bieżanicki)">
Fiedźkowo (rejon bieżanicki)



</doc>
<doc id="5001736" url="https://pl.wikipedia.org/wiki?curid=5001736" title="Skoki narciarskie na Mistrzostwach Świata w Narciarstwie Klasycznym 2021">
Skoki narciarskie na Mistrzostwach Świata w Narciarstwie Klasycznym 2021

Skoki narciarskie na Mistrzostwach Świata w Narciarstwie Klasycznym 2021 – zawody w skokach narciarskich, które rozegrane zostały w dniach 24 lutego – 6 marca 2021 w niemieckim Oberstdorfie, w ramach Mistrzostw Świata w Narciarstwie Klasycznym 2021.
Zawody zostały przeprowadzone na kompleksie skoczni Schattenbergschanze w Oberstdorfie. Rozegrano 7 konkursów, w tym cztery indywidualne (mężczyzn oraz kobiet na skoczni dużej i normalnej) oraz trzy drużynowe (mężczyzn na skoczni dużej oraz kobiet i mieszanego na skoczni normalnej). Jako pierwsze w harmonogramie czempionatu rozegrane zostały konkursy na skoczni normalnej.
Tytułów mistrzowskich zdobytych na Mistrzostwach Świata w Narciarstwie Klasycznym 2019 w Innsbrucku i Seefeld bronili: Markus Eisenbichler (skocznia duża) i Dawid Kubacki (skocznia normalna) wśród mężczyzn, a także Maren Lundby wśród kobiet na skoczni normalnej. Reprezentacja Niemiec broniła tytułu drużynowo wśród mężczyzn i kobiet, jak i również podczas konkursu drużyn mieszanych.
Ze względu na obowiązujące między grudniem 2020 a grudniem 2022 wykluczenie przez Trybunał Arbitrażowy ds. Sportu reprezentacji Rosji z udziału w mistrzostwach świata i igrzyskach olimpijskich, w ramach Mistrzostw Świata w Narciarstwie Klasycznym 2021 rosyjscy sportowcy startowali jako Rosyjska Federacja Narciarska, pod flagą z symbolem narodowego komitetu olimpijskiego.
Skocznie.
Cztery konkursy mistrzostw świata (indywidualny kobiet i mężczyzn oraz drużynowy kobiet i mieszany) zostaną przeprowadzone na skoczni normalnej, a trzy pozostałe (indywidualny kobiet i mężczyzn oraz drużynowy mężczyzn) na skoczni dużej.
Jury.
Z ramienia Międzynarodowej Federacji Narciarskiej dyrektorami zawodów będzie Chika Yoshida (dyrektorka zawodów PŚ kobiet) i Sandro Pertile (dyrektor zawodów PŚ mężczyzn). Podobnie jak w zawodach Pucharu Świata, asystentem Yoshidy będzie Miran Tepeš, a asystentem Pertile – Borek Sedlák. Ponadto kierownikiem zawodów z ramienia organizatorów będzie Georg Späth w trakcie konkursów mężczyzn oraz Daniel Nett w trakcie konkursów kobiet. Delegatem technicznym podczas wszystkich zawodów będzie Słoweniec Sašo Komovec, a asystować mu będą Fin Jani Hyvärinen oraz Polka Renata Nadarkiewicz. Kontrolą wyposażenia zajmować się będą Agnieszka Baczkowska (konkursy kobiet) i Sepp Gratzer (rywalizacja mężczyzn).
Noty za styl w każdej serii kwalifikacyjnej i konkursowej wystawiać będzie po pięciu sędziów. Skład sędziowski poszczególnych konkursów wraz z zajmowanymi przez arbitrów stanowiskami na wieży przedstawiono w poniższej tabeli.
Składy reprezentacji.
W poniższej tabeli znajdują się składy kobiecych i męskich reprezentacji, które zostały zgłoszone do konkursów skoków narciarskich podczas mistrzostw świata w Oberstdorfie. W tabeli zamieszczono także porównanie miejsc zajętych w poszczególnych konkursach mistrzostw świata w latach 2019 i 2021.
Do zawodów zgłoszone zostały 64 kobiety z 18 państw oraz 79 mężczyzn z 18 państw, łącznie reprezentujących 21 różnych krajów.

</doc>
<doc id="5001743" url="https://pl.wikipedia.org/wiki?curid=5001743" title="Kazimierz Brzeziński (pomolog)">
Kazimierz Brzeziński (pomolog)

Kazimierz Dunin-Brzeziński (ur. 1866 we Lwowie, zm. 1937) – polski pomolog.
Życiorys.
Pomolog pełniący funkcję naczelnego ogrodnika w sławuckich dobrach książąt Sanguszków. Następnie dyrektor Krajowego Zakładu Sadowniczego w Zaleszczykach. W Zaleszczykach stworzył w ogrodzie szkolnym winnice obejmujące kilka hektarów. Na ich bazie miano rozwijać produkcję win konkurujących z winami francuskimi. Włożył wiele wysiłku, aby wyhodować szczepionki winorośli, które były odporne na ostre mrozy. W lecie był w Zaleszczykach idealny, ciepły klimat dla dobrej jakości słodkich winogron. Ale zdarzały się tu od czasu do czasu ostre zimy, które mogły zniszczyć plantacje. Współpracownicy Brzezińskiego osiągnęli znaczące sukcesy w stworzeniu odpowiednich szczepionek. Podobnie rzecz się miała odnośnie do śliw renklod i grusz. Od 1920 dyrektor Państwowej Szkoły Ogrodniczej w Wólce Kapitańskiej koło Lwowa, gdzie kontynuował swoje prace nad hodowlą winorośli. Dzięki niemu w szkole nauczano podstaw winiarstwa. Od 1920 r. wykładał także ogrodnictwo na Politechnice Lwowskiej. Prezes Małopolskiego Towarzystwa Ogrodniczego. Członek Komisji Pomologicznej w Warszawie i radca lwowskiej Izby Rolniczej. Członek Lwowskiego Oddziału Polskiego Towarzystwa Botanicznego.
Współpracował z czasopismami: „Ogrodnictwo: organ Towarzystwa Ogrodniczego w Krakowie” (1898–1937), „Przegląd Ogrodniczy: organ Małopolskiego Tow. Ogrodniczego we Lwowie” (1922–1937), „Hasło Ogrodniczo-Rolnicze” (1932–1937). Był autorem m.in. wielu artykułów naukowych oraz popularnych broszur.

</doc>
<doc id="5001744" url="https://pl.wikipedia.org/wiki?curid=5001744" title="Kenyon Martin (ur. 2001)">
Kenyon Martin (ur. 2001)

Kenyon Lee Martin Jr (ur. 6 stycznia 2001 w Los Angeles) – amerykański koszykarz, występujący na pozycji niskiego skrzydłowego, obecnie zawodnik Houston Rockets.
Jest synem uczestnika meczu gwiazd (2004) i dwukrotnego finalisty NBA (2002, 2003) – Kenyona Martina.

</doc>
<doc id="5001747" url="https://pl.wikipedia.org/wiki?curid=5001747" title="Uspienje (obwód pskowski)">
Uspienje (obwód pskowski)

Uspienje () – wieś (ros. деревня, trb. dieriewnia) w zachodniej Rosji, w wołoście Luszczikskaja (osiedle wiejskie) rejonu bieżanickiego w obwodzie pskowskim.
Geografia.
Miejscowość położona jest 8,5 km od centrum administracyjnego osiedla wiejskiego (Luszczik), 8 km od centrum administracyjnego rejonu (Bieżanice), 124 km od stolicy obwodu (Psków).
Demografia.
W 2010 r. miejscowość zamieszkiwała 1 osoba.

</doc>
<doc id="5001748" url="https://pl.wikipedia.org/wiki?curid=5001748" title="Schron w Skale Kmietowicza I">
Schron w Skale Kmietowicza I

Schron w Skale Kmietowicza I – jaskinia, a właściwie schronisko, w Dolinie Chochołowskiej w Tatrach Zachodnich. Wejście do niej położone u podnóża Skały Kmietowicza, przy drodze prowadzącej przez Dolinę Chochołowską, na północ od Schronu w Skale Kmietowicza II, na wysokości 994 metrów n.p.m. Długość jaskini wynosi 4,70 metrów, a jej deniwelacja 1,30 metrów.
Opis jaskini.
Jaskinię stanowi szczelinowy, idący lekko w górę, zwężający się korytarz zaczynający się w niewielkim, szczelinowym otworze wejściowym.
Przyroda.
W jaskini brak jest nacieków. Ściany są wilgotne, rosną na nich mchy.
Historia odkryć.
Jaskinia była znana od dawna. Jej pierwszy plan i opis sporządził M. Burkacki przy pomocy E. Głowackiej, I. Gmaj-Różyczki i M. Różyczki w 1977 roku.

</doc>
<doc id="5001751" url="https://pl.wikipedia.org/wiki?curid=5001751" title="Sieriaki (obwód pskowski)">
Sieriaki (obwód pskowski)

Sieriaki () – wieś (ros. деревня, trb. dieriewnia) w zachodniej Rosji, w wołoście Luszczikskaja (osiedle wiejskie) rejonu bieżanickiego w obwodzie pskowskim.
Geografia.
Miejscowość położona jest 5 km od centrum administracyjnego osiedla wiejskiego (Luszczik), 6,5 km od centrum administracyjnego rejonu (Bieżanice), 127 km od stolicy obwodu (Psków).
Demografia.
W 2010 r. miejscowość zamieszkiwała 1 osoba.

</doc>
<doc id="5001753" url="https://pl.wikipedia.org/wiki?curid=5001753" title="Kościół św. Wawrzyńca w Dassel">
Kościół św. Wawrzyńca w Dassel

Kościół św. Wawrzyńca – protestancka świątynia w mieście Dassel, w kraju związkowym Dolna Saksonia.
Kościół zbudowano w 1447 roku. W 1542 kościół przeszedł w ręce protestantów. 
Architektura.
Kościół gotycki, trójnawowy o układzie halowym. Wieża jest przykryta jest barokowym hełmem. Mury kościoła są zbudowane z kamienia, przykryte białym tynkiem. 

</doc>
<doc id="5001756" url="https://pl.wikipedia.org/wiki?curid=5001756" title="Koromysłowo (rejon bieżanicki)">
Koromysłowo (rejon bieżanicki)

Koromysłowo () – wieś (ros. деревня, trb. dieriewnia) w zachodniej Rosji, w wołoście Luszczikskaja (osiedle wiejskie) rejonu bieżanickiego w obwodzie pskowskim.
Geografia.
Miejscowość położona jest nad rzeką Aszewka, 12 km od centrum administracyjnego osiedla wiejskiego (Luszczik), 17 km od centrum administracyjnego rejonu (Bieżanice), 129 km od stolicy obwodu (Psków).
Demografia.
W 2010 r. miejscowość nie posiadała mieszkańców.

</doc>
<doc id="5001761" url="https://pl.wikipedia.org/wiki?curid=5001761" title="Abby Hoffman">
Abby Hoffman

Abby Hoffman, wł. Abigail Golda Hoffman OC (ur. 11 lutego 1947 w Toronto) – kanadyjska lekkoatletka, biegaczka średniodystansowa, mistrzyni igrzysk panamerykańskich i igrzysk Imperium Brytyjskiego i Wspólnoty Brytyjskiej, czterokrotna olimpijka.
Kariera sportowa.
Jako dziewczynka grała w hokeja, mimo że w tych czasach był to sport zarezerwowany dla chłopców. Później zaczęła trenowac lekką atletykę.
Wzięła udział w igrzyskach Imperium Brytyjskiego i Wspólnoty Brytyjskiej w 1962 w Perth, gdzie zajęła 7. miejsce w biegu na 880 jardów.
Zdobyła złoty medal w biegu na 800 metrów na igrzyskach panamerykańskich w 1963 w São Paulo, wyprzedzając Leah Bennett Ferris ze Stanów Zjednoczonych i swą koleżankę z reprezentacji Kanady Noreen Deuling. Na igrzyskach olimpijskich w 1964 w Tokio odpadła w eliminacjach biegu na 400 metrów i biegu na 800 metrów. Zdobyła brązowy medal w biegu na 800 metrów na letniej uniwersjadzie w 1965 w Budapeszcie.
Zwyciężyła w biegu na 880 jardów na igrzyskach Imperium Brytyjskiego i Wspólnoty Brytyjskiej w 1966 w Kingston, przed Judy Pollock z Australii i Anne Smith z Anglii. Zdobyła brązowy medal w biegu na 800 metrów (za Amerykankami Madeline Manning i Doris Brown) na igrzyskach panamerykańskich w 1967 w Winnipeg[, a także brązowy medal w tej konkurencji na letniej uniwersjadzie w 1967 w Tokio (za Manning). Na igrzyskach olimpijskich w 1984 w Meksyku zajęła 7. miejsce w finale tej konkurencji.
Zwyciężyła w biegu na 800 metrów na igrzyskach panamerykańskich w 1971 w Cali, przed Doris Brown i inna Kanadyjką Penny Werthner, Zajęła również 4. miejsce w sztafecie 4 × 400 metrów. Na igrzyskach olimpijskich w 1972 w Monachium zajęła 8. miejsce w finale biegu na 800 metrów. Zdobyła srebrny medal w biegu na 800 metrów (za Kathy Weston ze Stanów Zjednoczonych, a przed inną Amerykanką Kathleen Hall), oraz brązowy medal w biegu na 1500 metrów (za Jan Merrill z USA i Thelmą Wright z Kanady) na igrzyskach panamerykańskich w 1975 w Meksyku.
Była chorążym reprezentacji Kanady na swych czwartych igrzyskach olimpijskich w 1976 w Montrealu. Startowała na nich w biegu na 800 metrów, ale odpadła w eliminacjach. 
Hoffman była mistrzynią Kanady w biegu na 400 metrów w 1963 i 1964 oraz w biegu na 800 metrów w latach 1962–1966, 1968, 1969 i 1974, a także wicemistrzynią w biegu na 400 metrów w 1965, w biegu na 800 metrów w 1967 i 1972 oraz w biegu na 1500 metrów w 1975. Zdobyła również halowe mistrzostwo Stanów Zjednoczonych w biegu na 880 jardów w 1965 i 1971 oraz w biegu na milę w 1969
Trzykrotnie poprawiała rekord Kanady w biegu na 400 metrów do czasu 54,1 s, uzyskanego 31 sierpnia 1963 w Hamilton, siedem razy była rekordzistką w biegu na 800 metrów (do czasu czas 2:00,17 uzyskanego 3 września 1972 w Monachium) i raz w sztafecie 4 × 400 metrów (z wynikiem 3:39,9 osiągniętym 20 września 1970 w Victorii).
W 1982 została oficerem Orderu Kanady, a w 2015 otrzymała honorowy doktorat Uniwersytetu Toronto.

</doc>
<doc id="5001765" url="https://pl.wikipedia.org/wiki?curid=5001765" title="Abigail Hoffman">
Abigail Hoffman



</doc>
<doc id="5001768" url="https://pl.wikipedia.org/wiki?curid=5001768" title="Figurki porcelanowe polskich szlachcianek i szlachciców">
Figurki porcelanowe polskich szlachcianek i szlachciców

Figurki porcelanowe polskich szlachcianek i szlachciców – figurki wyprodukowane z porcelany w manufakturze w Miśni w XVIII wieku.
W XVIII wieku w Saksonii zaczęto fascynować się kulturą sarmacką w Polsce, a zwłaszcza strojem szlachty z tego okresu.
Pierwsze figurki tego typu powstały w 1725 roku według projektów Georga Fritzsche. Zainteresowanie figurkami wzrosło za panowania Augusta III, który sam portretował się w polskich narodowych szatach.
W latach 40. XVIII wieku projektantami figurek byli: Johann Joachim Kändler, który kierował w tym czasie manufakturą miśnieńską, Johann Friedrich Eberlein, Peter Reinicke, Friedrich Elias Mayer. Powstała duża kolekcja figurek, które można zobaczyć w wielu europejskich muzeach. Figurki miśnieńskie były naśladowane w innych niemieckich warsztatach, a także we francuskiej manufakturze Samsona. W zbiorach wawelskich znajduje się 6 figurek Polek i 16 Polaków oraz grupa figuralna „Polski pocałunek”.
Około połowy XVIII wieku figurki porcelanowe ustawiano na stołach podczas uroczystych biesiad obok srebrnych i porcelanowych naczyń. Komponowano wielopostaciowe dekoracje na lustrzanej tafli lub na barwionym piasku. Później figurki służyły do dekoracji wnętrz samodzielnie.
Figurki szlachcianek.
Kobiety przedstawiane są zwykle w tanecznej pozie, w sukienkach o jasnych barwach. Okrycie wierzchnie stanowią krótkie kontusiki często obszyte futrem, z wylotami odrzuconymi do tyłu. Damy unoszą fałdy sukni rękami ukazując pantofle z kokardami i rąbek halki. Na głowie mają peruki, czasem niewielkie czapeczki.
Figurki szlachciców.
Mężczyźni mają wygolone głowy, ozdobne żupany, przepasane kontusze, wysokie buty. Na głowie u niektórych postaci widoczne czapki, które czasem trzymają w ręce lub zawieszają na rękojeści szabli. Jedną dłoń wspierają na biodrze, drugą sięgają do rękojeści zakrzywionej szabli.
Figurki wykonane są z porcelany szkliwionej, malowanej, pozłacanej. Postacie stoją na okrągłych cokolikach pokrytych dekoracją roślinną i ornamentem rocaille.

</doc>
<doc id="5001769" url="https://pl.wikipedia.org/wiki?curid=5001769" title="Wszechukraińskie Biuro do Kierowania Powstańczą Walką Przeciw Niemieckim Okupantom">
Wszechukraińskie Biuro do Kierowania Powstańczą Walką Przeciw Niemieckim Okupantom



</doc>
<doc id="5001771" url="https://pl.wikipedia.org/wiki?curid=5001771" title="Kościół św. Brata Alberta w Bornem Sulinowie">
Kościół św. Brata Alberta w Bornem Sulinowie

Kościół świętego Brata Alberta w Bornem Sulinowie – rzymskokatolicki kościół parafialny należący do parafii pod tym samym wezwaniem (dekanat Szczecinek, diecezji koszalińsko-kołobrzeskiej, metropolii szczecińsko-kamieńskiej).
Historia.
Jest to dawne poradzieckie kino, przebudowane i adaptowane na kościół w latach 1993–2010. W kompleksie znajduje się kaplica z wykonanym przez porucznika J. Zamojskiego w Neubrandenburgu w 1940 roku tryptykiem, przewiezionym w 1942 roku do oflagu II D Gross-Born, do 2008 roku tryptyk umieszczony był w kaplicy katedry polowej Wojska Polskiego w Warszawie, przekazany został parafii w 2008 roku przez biskupa polowego Wojska Polskiego Tadeusza Płoskiego. Kościół razem z plebanią są otoczone murem kamiennym, w 2009 roku została dobudowana wieża.

</doc>
<doc id="5001778" url="https://pl.wikipedia.org/wiki?curid=5001778" title="Dziura pod Nową">
Dziura pod Nową

Dziura pod Nową – jaskinia, a właściwie schronisko, w północnym zboczu masywu Kominiarskiego Wierchu w Dolinie Kościeliskiej w Tatrach Zachodnich. Wejście do niej znajduje się po południowej stronie żlebu Żeleźniak, w skałce pod granią ograniczającą od zachodu przełęcz Wrótka, poniżej Jaskini Nowej nad Raptawicką Granią, na wysokości 1549 metrów n.p.m. Jaskinia jest pozioma, a jej długość wynosi 4,60 metrów.
Opis jaskini.
Jaskinię stanowi prosty i ciasny korytarz zaczynający się w niewielkim, szczelinowym otworze wejściowym.
Przyroda.
W jaskini można spotkać mleko wapienne i nacieki grzybkowe. Ściany są mokre, rosną na nich (do 2 metrów od otworu) mchy.
Historia odkryć.
Jaskinia została odkryta w 1979 roku przez I. Luty i M. Połońskiego. Sporządzili oni jej dokumentację.

</doc>
<doc id="5001779" url="https://pl.wikipedia.org/wiki?curid=5001779" title="Jagel (gmina)">
Jagel (gmina)



</doc>
<doc id="5001781" url="https://pl.wikipedia.org/wiki?curid=5001781" title="Zgorzel łodygi łubinu">
Zgorzel łodygi łubinu



</doc>
<doc id="5001783" url="https://pl.wikipedia.org/wiki?curid=5001783" title="Łatkowo (obwód pskowski)">
Łatkowo (obwód pskowski)

Łatkowo () – wieś (ros. деревня, trb. dieriewnia) w zachodniej Rosji, w wołoście Luszczikskaja (osiedle wiejskie) rejonu bieżanickiego w obwodzie pskowskim.
Geografia.
Miejscowość położona jest nad rzeką Aszewka, 5,5 km od centrum administracyjnego osiedla wiejskiego (Luszczik), 10,5 km od centrum administracyjnego rejonu (Bieżanice), 127 km od stolicy obwodu (Psków).
Demografia.
W 2010 r. miejscowość nie posiadała mieszkańców.

</doc>
<doc id="5001789" url="https://pl.wikipedia.org/wiki?curid=5001789" title="Lironos">
Lironos

 
Lironos ("Megaderma") – rodzaj ssaka z rodziny lironosowatych (Megadermatidae). 
Zasięg występowania.
Rodzaj obejmuje jeden występujący współcześnie gatunek występujący w południowej i południowo-wschodniej Azji. 
Morfologia.
Długość ciała (bez ogona) 54–81 mm, ogona brak, długość przedramienia 53,5–62,5 mm; masa ciała 23–28 g. 
Systematyka.
Podział systematyczny.
Do rodzaju należą jeden występujący współcześnie gatunek:
Opisano również kilkanaście gatunków wymarłych:

</doc>
<doc id="5001790" url="https://pl.wikipedia.org/wiki?curid=5001790" title="Megaderma spasma">
Megaderma spasma



</doc>
<doc id="5001797" url="https://pl.wikipedia.org/wiki?curid=5001797" title="Historyczny Młyn (Sanssouci)">
Historyczny Młyn (Sanssouci)

Historyczny Młyn (niem. "Historische Mühle von Sanssouci") – zabytkowy młyn zbożowy w postaci wiatraka typu holenderskiego, znajdujący się w Poczdamie, w dzielnicy Bornstedt, w parku Sanssouci, w bezpośrednim sąsiedztwie pałacu Sanssouci, a także w pobliżu Nowej Oranżerii i Neue Kammern. Powstał z inicjatywy pruskiego króla Fryderyka Wilhelma II w latach 1787–1791 na miejscu dotychczasowego wiatraka typu kozłowego. Młyn prowadził działalność związaną z przetwarzaniem zbóż do 1858 roku, po objęciu zaś w 1861 roku pruskiego tronu przez Wilhelma I został przekształcony w muzeum. W 1945 roku budowla została spalona podczas działań związanych z II wojną światową. Jej odbudowę przeprowadzono w latach 1988–1993.
Młyn należy do grupy pałaców i zespołów parkowych w Poczdamie i Berlinie, wpisanych w 1990 roku na listę światowego dziedzictwa UNESCO. Obecnie jest jedynym z niemal czterdziestu młynów wiatrowych, jakie niegdyś znajdowały się w Poczdamie. Stanowi połączenie czynnego zakładu produkującego mąkę z muzeum, w którym znajduje się wystawa poświęcona historii obiektu i przetwarzaniu zbóż. Jest uważany za jeden z najpiękniejszych niemieckich młynów, a ponadto cieszy się ogólnoświatową sławą za sprawą związanej ze swoim poprzednikiem „Legendy o młynarzu z Sanssouci” (niem. "Legende vom Müller von Sanssouci"), będącej odbiegającym od rzeczywistych faktów zilustrowaniem sporu prawnego pomiędzy młynarzem Johannem Wilhelmem Grävenitzem, a królem Fryderykiem II Wielkim.
Historia.
Pierwszy młyn.
Po tym, jak w 1713 roku Fryderyk Wilhelm I został królem Prus, przekształcił dotychczas niewiele znaczące miasto Poczdam w wysokiej rangi ośrodek rezydencyjny i garnizonowy. Towarzyszący temu nagły wzrost liczby ludności w mieście spowodował konieczność odpowiedniego dostosowania systemu zaopatrzenia w żywność, z czym wiązała się także budowa nowych młynów zbożowych. Siedem młynów wiatrowych i kilka młynów wodnych działało już na obszarze Poczdamu, kiedy w 1736 roku młynarz Johann Wilhelm Grävenitz zwrócił się do króla Fryderyka Wilhelma I z prośbą o pozwolenie na budowę wiatraka typu kozłowego na wzgórzu Kahlen Berg, położonym w paśmie wzgórz dzielnicy Bornstedt. Młynarz sprytnie wybrał lokalizację, w której miał zapewniony swobodny wiatr ze wszystkich kierunków. W 1737 roku otrzymał pozwolenie i rozpoczął budowę wiatraka, który rok później został oddany do użytku. Grävenitza obowiązywała coroczna opłata za dzierżawę działki z młynem w wysokości 40 talarów plus 10 talarów na rzecz wojskowego sierocińca, do którego należała działka.
W 1740 roku Fryderyk Wilhelm I zmarł, a na pruskim tronie zastąpił go Fryderyk II, w późniejszych czasach zwany Wielkim. Władca ten w latach 1745–1747 wybudował w bezpośrednim sąsiedztwie młyna Grävenitza pałac Sanssouci, mający być jego letnią rezydencją. Już podczas prac budowlanych Grävenitz wystosował wobec króla skargę z powodu znacznych strat w dopływie swobodnego wiatru do jego młyna, jakie miał powodować wznoszony pałac. W ten sposób zapoczątkował z władzami królewskimi spór prawny, który w późniejszych czasach zyskał sławę jako odbiegająca od rzeczywistych faktów „Legenda o młynarzu z Sanssouci” (niem. "Legende vom Müller von Sanssouci"). Zgodnie z jej treścią Grävenitz miał zagrozić pozwem sądowym królowi chcącemu mu odebrać młyn. W rzeczywistości Fryderyk II 4 czerwca 1746 roku nakazał rozpatrzyć skargę Grävenitza kamerze wojny i domen, dołączając przy tym pouczający tekst o następującej treści: „...kształtowany przez wiatr młynarz Johann Wilhelm Grävenitz z Poczdamu narzeka, że po wybudowaniu tam całkiem blisko niego naszego letniego pałacu, otoczeniu winnicy wysokimi murami i posadzeniu wysokich drzew, z powodu braku wiatru musi stać nieruchomo, jednak coroczna opłata za dzierżawę...” wciąż go obowiązuje. Z tego powodu Grävenitz prosił króla o obniżenie opłaty lub pozwolenie na budowę nowego młyna w bardziej odpowiednim miejscu i oczywiście jej sfinansowanie. Fryderyk II uznał skargę młynarza i kazał zbudować dla niego nowy wiatrak kozłowy niedaleko dzielnicy Babelsberg. Grävenitz zaczął zarządzać nowym młynem, ten zaś znajdujący się obok pałacu Sanssouci w 1753 roku sprzedał młynarzowi Kalatzowi za 800 talarów.
Kalatz prowadził młyn do 1764 roku, kiedy to obiekt został przejęty przez Carla Friedricha Vogla. Wiatrak źle funkcjonował z powodu niekorzystnych warunków wiatrowych, w związku z czym Vogel wzorem jednego ze swoich poprzedników poskarżył się królowi, który przyznał mu rację i w 1781 roku zwolnił go z opłaty za dzierżawę. Vogel jednak sam wydzierżawił młyn młynarzowi Heringowi, po czym w 1786 roku ponownie zaczął go prowadzić. Wówczas wiatrak kozłowy był w bardzo złym stanie technicznym, a rosnące w parku drzewa coraz bardziej odgradzały go od wiatru.
Obecny młyn.
Budowa i użytkowanie.
W 1787 roku rządzący od roku Prusami Fryderyk Wilhelm II kazał zburzyć stary wiatrak i za 3000 talarów zlecił wywodzącemu się z rodziny holenderskich imigrantów nadwornemu cieśli Corneliusowi Wilhelmowi van der Boschowi budowę w tym samym miejscu nowego młyna. Na początku 1791 roku Vogel mógł już rozpocząć działalność w młynie. Nowo oddana do użytku budowla była wiatrakiem typu holenderskiego z galerią i znacznie przewyższała poprzedni wiatrak. Miała też od niego o wiele dłuższe skrzydła.
W 1797 roku na pruski tron wstąpił Fryderyk Wilhelm III, w przeciwieństwie do swoich poprzedników nie wykazujący szczególnego zainteresowania wiatrakiem obok pałacu Sanssouci. Gdy w 1802 roku Carl Friedrich Vogel zmarł, wdowa po nim początkowo kontynuowała działalność młyna. W 1821 roku zaproponowała królowi zakup wiatraka, jednak władca odmówił z powodu braku zainteresowania. W 1840 roku rządy w Prusach objął Fryderyk Wilhelm IV, który w następnym roku poprzez Królewskie Morskie Przedsiębiorstwo Handlowe (niem. "Königliche Seehandlung") założył Królewskie Młyny Parowe (niem. "Königliche Dampfmahlmühle"). Ze względu na powstanie konkurencji kilka młynów wiatrowych na obszarze Poczdamu musiało zakończyć działalność, lecz ten przy pałacu Sanssouci został kupiony przez Królewskie Morskie Przedsiębiorstwo Handlowe, stając się własnością królewską. Niedługo później Peter Joseph Lenné zaproponował, żeby młyn w kolejnych latach stał się częścią projektu parku pałacowego, co przyczyniło się do jego przetrwania. Po zniszczeniach, jakich wiatrak doznał w 1845 roku wskutek burzy, jego mechanizm młyński został przebudowany i zmodernizowany, dzięki czemu mógł być bardziej wydajny. W latach 1847–1849 przy wiatraku zbudowano zaprojektowany przez Ludwiga Persiusa młyński dom mieszkalny. Od 1854 roku młyn przy pałacu Sanssouci prowadził młynarz Pahle, który jednak cztery lata później zrezygnował, co jednocześnie oznaczało zakończenie działalności młyna.
W 1861 roku królem Prus został Wilhelm I (od 1871 roku cesarz niemiecki), który uznał młyn przy pałacu Sanssouci za pomnik i udostępnił go do zwiedzania jako muzeum. W 1883 roku jedno ze skrzydeł wiatraka uległo uszkodzeniu, w związku z czym odnowiono całą konstrukcję nośną skrzydeł.
Zniszczenie, odbudowa i dalsze losy.
27 kwietnia 1945 roku młyn przy pałacu Sanssouci spłonął w wyniku związanych z II wojną światową walk pomiędzy wojskami niemieckimi, a radzieckimi. Przetrwała tylko murowana dolna część budowli, która przez następne dziesięciolecia coraz bardziej niszczała z powodu braku zabezpieczenia przed niekorzystnymi warunkami atmosferycznymi.
W czasach NRD, w 1983 roku rozpoczęto starania o rekonstrukcję wiatraka przy pałacu Sanssouci, będące częścią planów obchodów 1000. rocznicy założenia Poczdamu, która wypadała w 1993 roku. Pod egidą Izby Rzemieślniczej i przy wsparciu kilku wschodnioniemieckich fachowców z dziedziny budowania młynów odbudowane miały zostać tylko zewnętrzne formy wiatraka, zaś we wnętrzu planowano umieścić muzeum rzemiosła. Nie brano przy tym pod uwagę rekonstrukcji wewnętrznego mechanizmu młyńskiego. W 1988 roku rozpoczęła się renowacja trzykondygnacyjnej dolnej części młyna, jednak w następnym roku wraz z przemianami społeczno-politycznymi w Niemczech prace zostały wstrzymane. Wówczas budowla była otoczona rusztowaniami, a wewnątrz niej znajdowały się nowo wstawione betonowe stropy. Dzięki wsparciu Niemieckiego Towarzystwa i Konserwacji Młynów (niem. "Deutschen Gesellschaft für Mühlenkunde und Mühlenerhaltung", "DGM") oraz dotacjom finansowym, m.in. od nowo utworzonego kraju związkowego Brandenburgia i Fundacji Nadrenii Północnej-Westfalii (niem. "Nordrhein-Westfalen-Stiftung"), prace związane z rekonstrukcją młyna w 1992 roku zostały wznowione i szybko posuwały się naprzód, dzięki czemu w kwietniu następnego roku, w odpowiedniej chwili na 1000-lecie Poczdamu skrzydła wiatraka ponownie się obróciły.
Jako że oryginalne plany zaginęły projekt rekonstrukcji zewnętrznych form młyna sporządzono w oparciu o pochodzący z 1935 roku rysunek Wyższego Urzędu Budowlanego i liczne zdjęcia ukazujące wiatrak w stanie z około 1900 roku. Podczas gdy za prace budowlane przy murowanej dolnej części młyna i wykonanie galerii odpowiadały lokalne przedsiębiorstwa rzemieślnicze, budowę górnej drewnianej części z obrotową nadbudówką i skrzydłami powierzono firmie Wilhelma Möllera z Rahden. Stalowe pręty konstrukcyjne skrzydeł zostały wyprodukowane w Holandii. Wewnętrzny mechanizm młyński wykonało specjalistyczne przedsiębiorstwo z powiatu Minden-Lübbecke. Po zakończeniu wszystkich prac budowlanych przy młynie Niemieckie Towarzystwo Molinologii i Konserwacji Młynów przejęło od będącej jego właścicielem Fundacji Pruskie Pałace i Ogrody Berlina-Brandenburgii (niem. "Stiftung Preußische Schlösser und Gärten Berlin-Brandenburg") zarządzanie i prowadzenie jako muzeum. W 1995 roku towarzystwo zleciło prowadzenie młyna Zjednoczeniu Młynów Berlina-Brandenburgii (niem. "Mühlenvereinigung Berlin-Brandenburg e.V.").
Na początku 2003 roku rozpoczęto renowację i przebudowę wewnętrznego mechanizmu młyńskiego, jako że jego dotychczasowe elementy okazały się nieodpowiednie do regularnej eksploatacji, ponadto wielokrotnie ulegały uszkodzeniom. Z okazji 10. rocznicy odbudowy młyna, w marcu 2003 roku oddano do użytku nowe kamienie młyńskie wraz z towarzyszącymi im maszynami do przetwarzania zbóż.
Obecnie młyn przy pałacu Sanssouci jest połączeniem muzeum z czynnym zakładem produkującym mąkę, corocznie odwiedzanym przez około 60 tysięcy ludzi. Od 2011 roku działa jako certyfikowane przedsiębiorstwo ekologiczne, regularnie kontrolowane przez Urząd do spraw Kontroli Produktów Żywnościowych. Wytwarza mąkę z ekologicznych zbóż: żyta, pszenicy i orkiszu, kupowanych od innych przedsiębiorstw młyńskich. Równocześnie na czterech poziomach wystawienniczych w budowli urządzona jest wystawa poświęcona historii młyna i przetwarzaniu zbóż. Na parterze wiatraka mieści się także sklep, w którym można kupić chleb wypiekany z tutejszej mąki, a także samą mąkę, fachową literaturę i pamiątki. Galeria młyna służy z kolei za punkt widokowy, oferujący widok na park Sanssouci.
Dane techniczne.
Młyn przy pałacu Sanssouci jest wiatrakiem typu holenderskiego. Jest zbudowany na planie ośmiokąta i składa się z dolnej części murowanej oraz górnej drewnianej. Wewnątrz niego, od czasu odbudowy z lat 1988–1993, znajdują się betonowe stropy i kręcone schody, które nie odpowiadają historycznym formom wewnętrznym. Młyn ma 35,45 m wysokości. Na wysokości 10,85 m znajduje się galeria wsparta na 32 ukośnych podporach. Średnica konstrukcji nośnej ze skrzydłami wynosi 24 m. Na oparte na stalowych prętach konstrukcyjnych skrzydła jest naciągnięta tkanina żaglowa. Skrzydła ważą razem 2 t, obrotowa nadbudówka z wałem skrzydeł i głowicą 20 t, natomiast pionowy wał – 5 t.
Budowla ma siedem kondygnacji, z których trzy zajmuje właściwy mechanizm młyński. Składa się on z płaszczyzny, na którą zsypywana jest mąka, położonego nad nią kamiennego poziomu i obrotowej nadbudówki, w której znajduje się przekładnia przenosząca obroty skrzydeł na pionowy wał napędzający kamienie młyńskie oraz wszystkie inne maszyny. W nadbudówce znajduje się również hamulec młyna. Kamienie młyńskie współcześnie używane do rozdrabniania ziaren zbóż są wykonane z piaskowca.
Turystyka.
Młyn w okresie od kwietnia do października jest otwarty dla zwiedzających codziennie w godzinach 10.00-18.00, a w listopadzie, styczniu, lutym i marcu w soboty oraz w niedziele w godzinach 10.00-16.00. W grudniu obiekt pozostaje zamknięty. Zwyczajowa opłata za wstęp dla dorosłych wynosi 4 euro, natomiast dzieci i niektóre grupy społeczne mają zniżki.
Legenda.
„Legenda o młynarzu z Sanssouci” (niem. "Legende vom Müller von Sanssouci") po raz pierwszy pojawiła się w 1787 roku w opublikowanej anonimowo francuskojęzycznej biografii króla Fryderyka II Wielkiego pod tytułem "Vie de Frederic" (pol. „Życie Fryderyka”). Później legendę zamieścił w swej publikacji "Geschichte Friedrichs des Großen" (pol. „Historia Fryderyka Wielkiego”) żyjący w I połowie XIX wieku pisarz Franz Kugler. Według niej ciągły hałas, dobiegający z położonego niedaleko pałacu Sanssouci młyna wiatrowego tak bardzo przeszkadzał Fryderykowi II, że ten któregoś dnia udał się do młynarza Johanna Wilhelma Grävenitza z zamiarem kupienia od niego młyna, aby za dochód z zakupu móc zbudować nowy młyn w innym miejscu. Kiedy młynarz odmówił królowi sprzedaży stojącego na zabezpieczonej emfiteuzą działce młyna, rozgniewany władca zareagował następującymi słowami:
Nieustraszony młynarz odpowiedział:
Wówczas król odstąpił od swojego zamiaru.
Legenda ma na celu przedstawienie w jak najlepszym świetle rządzonych przez Fryderyka II Prus, będących sprawiedliwym i światłym państwem, w którym każdy, niezależnie od tego, czy jest młynarzem czy królem, jest równy wobec prawa. Jednak w rzeczywistości ukazane w legendzie zdarzenie nie ma historycznego uzasadnienia. Fryderyk II nie tylko nie miał nic przeciwko dźwiękowi wydawanemu przez młyn Grävenitza, ale wręcz uważał, że „wiatrak jest ozdobą pałacu”, gdyż jego obecność podkreślała pożądany wiejski charakter jego winnicowej rezydencji, w której chciał żyć "sans souci" (pol. „bez troski”) jako twórca muzyki i filozof, z dala od berlińskiego oraz poczdamskiego dworu. Natomiast sam Grävenitz chciał zrezygnować z prowadzenia młyna przy pałacu w związku ze stratami w dopływie wiatru, jakie miała powodować królewska rezydencja. W skardze, jaką wystosował względem króla prosił wszak m.in. o pozwolenie na budowę nowego młyna w bardziej odpowiednim miejscu i król niedługo później do tej prośby się przychylił.
Do powstania „Legendy o młynarzu z Sanssouci” mogło się przyczynić inne zdarzenie, które miało miejsce daleko od Poczdamu, na terenie Nowej Marchii. W położonej w tej prowincji wsi Pommerzig (obecnie Pomorsko w województwie lubuskim) młynarz Christian Arnold od 1762 roku prowadził w ramach emfiteuzy tzw. „młyn rakowy”, będący rodzajem młyna wodnego. Czynsz za nieruchomość pobierał graf von Schmettau. Kiedy młynarz nie mógł już płacić czynszu, graf pozwał go do sądu i od razu wystawił młyn na licytację. Arnold bronił się kontrpozwem, twierdząc, że landrat von Gersdorff utworzył powyżej jego młyna staw do hodowli karpi, który pozbawił go wody, przez co nie z własnej winy miał zaległości w płaceniu czynszu. Kiedy wyższy sąd prowincji Küstrin odrzucił pozew Arnolda o odszkodowanie, młynarz zwrócił się do Fryderyka II o pomoc prawną. Król zainterweniował w sprawie, jednak dopiero po tym, jak specjalnie zwołany sąd apelacyjny zatwierdził prawomocność wyroku. W celu wyjaśnienia sprawy wysłał pułkownika i przedstawiciela rady rządowej do Pommerzig. Gdy ci przedstawili mu różne wyniki, król skierował sprawę do Sądu Izbowego w Berlinie, aby została ostatecznie wyjaśniona. Jednak Sąd Izbowy również odrzucił pozew Arnolda. Ponieważ władca był przekonany o prawach młynarza, interweniował w postępowaniu sądowym, a zakładając, że wymiar sprawiedliwości niesprawiedliwie traktuje poddanych z powodu wynikającej z różnic stanowych zarozumiałości, napisał do ministra sprawiedliwości Karla von Zedlitza:
Niedługo później na rok uwięził trzech, określanych przez siebie mianem „szelmów i łotrów”, sędziów Sądu Izbowego w cytadeli Spandau i pozbawił stanowisk landrata von Gersdorffa oraz grafa Fincka von Finckensteina. Wydany na młynarza Arnolda wyrok unieważnił, a następnie zwrócił mu „młyn rakowy” i nakazał zniszczenie stawu do hodowli karpi. Wkrótce okazało się, że król został okłamany przez Arnolda, bowiem pomiędzy stawem karpiowym, a „młynem rakowym” znajdował się tartak, który nigdy nie doświadczał braku wody. Pomimo swojej pomyłki Fryderyk II nie wypuścił sędziów z cytadeli Spandau przed końcem kary, a przebiegły młynarz mógł zachować swój młyn.
Dopiero po śmierci Fryderyka II Wielkiego proces Arnolda został zakończony w postępowaniu rewizyjnym. Nowy król Prus Fryderyk Wilhelm II rozwiązał kwestię pomyłki sądowej na drodze kompromisu dyplomatycznego, gdyż „Legenda o młynarzu z Sanssouci” już dawno uczyniła z jego wuja sprawiedliwego króla. Następca Fryderyka II Wielkiego orzekł, że proces Arnolda ma być postrzegany jako skutek „pomyłki, do której uzależnioną od chwały gorliwość sądową naszego w Bogu spoczywającego wuja majestatu skłoniły niekompletne, nieodpowiednie w stosunku do rzeczywistej sytuacji relacje źle poinformowanych, uprzedzonych osób”.

</doc>
<doc id="5001801" url="https://pl.wikipedia.org/wiki?curid=5001801" title="Pawieł Razwadouski">
Pawieł Razwadouski

Pawieł Siarhiejewicz Razwadouski, błr. Павел Сяргеевіч Развадоўскі, ros. Павел Сергеевич Развадовский – Pawieł Siergiejewicz Razwadowski (ur. 7 sierpnia 1989 w Mińsku) – białoruski hokeista, reprezentant Białorusi.
Kariera.
W listopadzie 2020 przeszedł z Junostii do Mołodeczna. Od czerwca 2021 zawodnik HK Homel. Od maja 2022 ponownie w Szachciorze.
Występował w kadrach juniorskich kraju na turniejach mistrzostw świata do lat 18 edycji 2006 (Elita), 2007 (Dywizja I), mistrzostw świata do lat 20 edycji 2008, 2009 (Dywizja IA; w 2009 był kapitanem drużyny). Brał też udział w turniejach zimowej uniwersjady edycji 2011 oraz w turnieju seniorskich mistrzostw świata edycji 2018 (Elita).

</doc>
<doc id="5001802" url="https://pl.wikipedia.org/wiki?curid=5001802" title="Pawłowo (wołost Luszczikskaja)">
Pawłowo (wołost Luszczikskaja)

Pawłowo () – wieś (ros. деревня, trb. dieriewnia) w zachodniej Rosji, w wołoście Luszczikskaja (osiedle wiejskie) rejonu bieżanickiego w obwodzie pskowskim.
Geografia.
Miejscowość położona jest 7,5 km od centrum administracyjnego osiedla wiejskiego (Luszczik), 10 km od centrum administracyjnego rejonu (Bieżanice), 123 km od stolicy obwodu (Psków).
Demografia.
W 2010 r. miejscowość nie posiadała mieszkańców.

</doc>
<doc id="5001807" url="https://pl.wikipedia.org/wiki?curid=5001807" title="Ainol">
Ainol

Ainol, pełna nazwa Shenzhen Ainol Electronics Co., Ltd. () – chińskie przedsiębiorstwo elektroniczne, specjalizujące się w produkcji tabletów i przenośnych odtwarzaczy multimedialnych. 
Oprócz projektowania urządzeń pod własną marką Ainol prowadzi także produkcję OEM. Przedsiębiorstwo zostało założone w 2004 roku, a swoją siedzibę ma w Shenzhen (prowincja Guangdong).
W grudniu 2011 r. Ainol wprowadził na rynek pierwszy tablet działający pod kontrolą systemu Android 4.0 Ice Cream Sandwich.

</doc>
<doc id="5001808" url="https://pl.wikipedia.org/wiki?curid=5001808" title="Irma Machinia">
Irma Machinia

Irma Machinia (ros. Ирма Махиня, ur. 6 września 2002) – rosyjska skoczkini narciarska reprezentująca klub Gbu Csp Soczi. Srebrna medalistka olimpijska z 2022 w drużynie mieszanej. Medalistka mistrzostw kraju.
Przebieg kariery.
Jej debiut w międzynarodowych zawodach organizowanych przez FIS miał miejsce 11 lipca 2019 roku startem w zawodach odbywających się w kazachskim Szczuczyńsku w ramach FIS Cup. Machinia zajęła szóstą lokatę, a następnego dnia stanęła na najwyższym stopniu podium. W kolejnych dniach w tej samej miejscowości wystartowała w Letnim Pucharze Kontynentalnym, będąc dwukrotnie sklasyfikowaną pod koniec czołowej dziesiątki.
11 stycznia 2020 roku w Sapporo zadebiutowała w Pucharze Świata. Plasując się na 24. lokacie zdobyła punkty do klasyfikacji generalnej cyklu. Dwa tygodnie później stanęła na drugim stopniu podium podczas konkursu rozgrywanego w ramach Pucharu Kontynentalnego w Renie. W marcu wzięła udział w juniorskim czempionacie odbywającym się w Oberwiesenthal. Indywidualnie zajęła dziewiąte miejsce, zaś drużynowo czwarte w zespole kobiecym i piąte w mieszanym.

</doc>
<doc id="5001810" url="https://pl.wikipedia.org/wiki?curid=5001810" title="Pierchowo (rejon bieżanicki)">
Pierchowo (rejon bieżanicki)

Pierchowo () – wieś (ros. деревня, trb. dieriewnia) w zachodniej Rosji, w wołoście Luszczikskaja (osiedle wiejskie) rejonu bieżanickiego w obwodzie pskowskim.
Geografia.
Miejscowość położona jest 12 km od centrum administracyjnego osiedla wiejskiego (Luszczik), 10,5 km od centrum administracyjnego rejonu (Bieżanice), 123 km od stolicy obwodu (Psków).
Demografia.
W 2010 r. miejscowość nie posiadała mieszkańców.

</doc>
<doc id="5001818" url="https://pl.wikipedia.org/wiki?curid=5001818" title="Pietieszkino">
Pietieszkino

Pietieszkino () – wieś (ros. деревня, trb. dieriewnia) w zachodniej Rosji, w wołoście Luszczikskaja (osiedle wiejskie) rejonu bieżanickiego w obwodzie pskowskim.
Geografia.
Miejscowość położona jest nad kanałem Suszczowskaja Kanawa, 3,5 km od centrum administracyjnego osiedla wiejskiego (Luszczik), 8 km od centrum administracyjnego rejonu (Bieżanice), 128 km od stolicy obwodu (Psków).
Demografia.
W 2010 r. miejscowość nie posiadała mieszkańców.

</doc>
<doc id="5001825" url="https://pl.wikipedia.org/wiki?curid=5001825" title="Zhaoxin">
Zhaoxin

Zhaoxin (), pełna nazwa Shanghai Zhaoxin Semiconductor Co., Ltd. (chiń. ) – chińskie przedsiębiorstwo z branży półprzewodnikowej, założone w 2013 roku jako joint venture między VIA Technologies a władzami miejskimi Szanghaju. Zajmuje się opracowywaniem procesorów kompatybilnych z architekturą x86, przy czym swoją ofertę kieruje przede wszystkim na rynek chiński.

</doc>
<doc id="5001826" url="https://pl.wikipedia.org/wiki?curid=5001826" title="Otto Hesse">
Otto Hesse

Ludwig Otto Hesse (ur. 22 kwietnia 1811 w Królewcu, zm. 4 sierpnia 1874 w Monachium) – niemiecki matematyk, wprowadził hesjan.
Życiorys.
Ludwig Otto Hesse urodził się 22 kwietnia 1811 roku w Królewcu w rodzinie kupca i producenta mydła Johanna Gottlieba Hessego (zm. 1829) i jego żony Anny Karoline Reiter (1788–1865).
Po ukończeniu królewieckiego gimnazjum Altstädtisches Gymnasium, w latach 1832–1837 studiował matematykę i fizykę na Uniwersytecie Albrechta w Królewcu, m.in. u Carla Gustava Jacobiego (1804–1851), Friedricha Wilhelma Bessela (1784–1846), Franza Ernsta Neumanna (1798–1895) i Friedricha Juliusa Richelota (1808–1875). W 1838 roku odbył podróż po Niemczech i Italii. Po powrocie pracował jako nauczyciel fizyki i chemii w szkole kupieckiej w Królewcu (1838–1841). 
W 1840 roku uzyskał stopień doktora, a wkrótce potem habilitację. W 1841 roku ożenił się z Marie Sophie Emilie Dulk, z którą miał syna i pięć córek. 
W 1845 roku został profesorem nadzwyczajnym na uniwersytecie w Królewcu, gdzie po odejściu Jakobiego i śmierci Bessela przejął prowadzenie wykładów z analizy, geometrii i mechaniki. W 1855 roku przyjął ofertę uniwersytetu w Halle, a wkrótce potem przeniósł się na uniwersytet w Heidelbergu. W 1868 roku objął stanowisko profesorskie na politechnice w Monachium.
Cierpiał na chorobę wątroby, przez co musiał zaprzestać działalności dydaktycznej w 1874 roku. Zmarł 4 sierpnia 1874 roku w Monachium. 
Działalność naukowa.
Hesse zajmował się teorią niezmienników, funkcjami algebraicznymi, geometrią analityczną i teorią wyznaczników. Badał krzywe drugiego i trzeciego stopnia. W 1844 roku wprowadził hesjan.
Publikacje.
Dzieła podane za Neue Deutsche Biographie:
Upamiętnienie.
Jego imieniem nazwano szereg terminów matematycznych:
Na cześć Hessego nazwano jedną z planetoid z pasa głównego asteroid – (25029) Ludwighesse.

</doc>
<doc id="5001831" url="https://pl.wikipedia.org/wiki?curid=5001831" title="Via Mattiacorum">
Via Mattiacorum

Via Mattiacorum – pieszy szlak turystyczny w Niemczech łączący miasta Idstein, Taunusstein i Wiesbaden w Hesji.
Charakterystyka.
Trasa o długości 28,1 kilometra, wyznakowana w 2019, łączy trzy historyczne, heskie miasta prowadząc przez tereny atrakcyjne krajobrazowo (leśne, łąkowe i polne) oraz miejsca związane z historią starożytną. Szlak jest wyznakowany mniej więcej wzdłuż śladów dawnych rzymskich limes (umocnień granicznych pochodzących z około 85 r. n.e.), które od 2005 znajdują się na liście światowego dziedzictwa UNESCO. Atrakcyjność trasy uzupełniają widoki na dolinę Renu i najwyższy szczyt gór Taunus, Großer Feldberg. Szczytowy punkt trasy znajduje się na wysokości 495 m n.p.m., a najniższy na wysokości 133 m n.p.m.
Trasę można rozpoczynać od Idstein (miasta o cennej, szachulcowej zabudowie) lub od gorących źródeł w Wiesbaden. Oba miasta łączy linia kolejowa nr 627 z Wiesbaden do Limburga, co ułatwia turystom szybki powrót. Trasę można też podzielić na dwa odcinki z noclegiem, co czyni szlak popularną trasą weekendową, na co wpływ ma rozwinięta baza gastronomiczna i noclegowa. Szlak otrzymał znak jakości "Qualitätswege Wanderbares Deutschland", który gwarantuje wysoką jakość infrastruktury i wyjątkowe walory krajobrazowo-historyczne.
Przebieg trasy.
Szlak przebiega przez następujące miejsca i miejscowości:

</doc>
<doc id="5001849" url="https://pl.wikipedia.org/wiki?curid=5001849" title="Formuła 2 Sezon 2021">
Formuła 2 Sezon 2021

Formuła 2 Sezon 2021 – 27. sezon Formuły 2 organizowanej pod egidą Fédération Internationale de l’Automobile i jednocześnie piąty sezon po drugiej reaktywacji serii. Wszystkie wyścigi były imprezami towarzyszącymi wyścigom Formuły 1. Sezon rozpoczął się 27 marca na torze Bahrain International Circuit w Sakhir, a zakończył się 12 grudnia na torze Yas Marina Circuit w Abu Zabi.
Lista startowa.
Wszyscy kierowcy korzystali z samochodów Dallara F2 2018, wykorzystując sześciocylindrowe turbodoładowane silniki Mecachrome o pojemności 3,4 litra i opony Pirelli. Ponadto wszystkie zespoły uczestniczące w Formule 2 będą rywalizować do 2023 roku.
Kalendarz wyścigów.
Prowizoryczny kalendarz Formuły 2 na sezon 2021 został opublikowany w listopadzie 2020. Dwa miesiące później zmodyfikowano kalendarz po tym, kiedy zmodyfikowano terminarz Formuły 1.
Zmiany w kalendarzu.
W celu redukcji kosztów, zarówno Formuła 2 jak i Formuła 3 przyjęły nowy format weekendu wyścigowego. To spowoduje, że wyścigi F2 i F3 nie będą odbywać się na tych samych torach. Chociaż odbędzie się mniej rund, w obu mistrzostwach będą rozgrywane trzy wyścigi. Weekend wyścigowy F2 składać się będzie z 45-minutowego treningu i półgodzinnej sesji kwalifikacyjnej, dwóch wyścigów sprint w sobotę (na dystansie 120 km lub 45 minut) i wyścigu głównego w niedzielę (na dystansie 170 km lub 60 minut).
W porównaniu do poprzedniego sezonu, nastąpiły zmiany:
Klasyfikacje.
Punktacja w wyścigu głównym:
Punktacja w sprincie:
Zmiany w przepisach.
Przepisy sportowe.
Format weekendu wyścigowego zostanie zmieniony – odbędą się dwa wyścigi sprint w sobotę i wyścig główny (z obowiązkowym pit-stopem) w niedzielę. Piątkowe kwalifikacje określą pola startowe na pierwszy wyścig sprint i wyścig główny. Pola startowe do pierwszego wyścigu sprint będą ustalone poprzez odwrócenie pierwszej dziesiątki sesji kwalifikacyjnej. Pozycje startowe do drugiego wyścigu będą utworzone na podstawie wyników z pierwszego wyścigu, z odwróceniem pierwszej dziesiątki. Dodanie trzeciego wyścigu zapewni zespołom dodatkowy zestaw opon.

</doc>
<doc id="5001860" url="https://pl.wikipedia.org/wiki?curid=5001860" title="Gmina związkowa Langenlonsheim">
Gmina związkowa Langenlonsheim



</doc>
<doc id="5001867" url="https://pl.wikipedia.org/wiki?curid=5001867" title="SM UC-75">
SM UC-75

SM UC-75 – niemiecki podwodny stawiacz min z okresu I wojny światowej, jedna z 64 zbudowanych jednostek typu "UC II". Zwodowany 6 listopada 1916 roku w stoczni Vulcan w Hamburgu, został przyjęty do służby w Kaiserliche Marine 6 grudnia 1916 roku. W czasie służby operacyjnej w składzie 1. Flotylli U-Bootów Hochseeflotte i Flotylli Flandria okręt odbył 13 patroli bojowych, w wyniku których zatonęło 56 statków o łącznej pojemności  BRT i dwa okręty o łącznej wyporności 1555 ton, zaś dziewięć statków o łącznej pojemności  BRT zostało uszkodzonych. SM UC-75 zatonął 31 maja 1918 roku na Morzu Północnym staranowany przez brytyjski niszczyciel HMS „Fairy”.
Projekt i budowa.
Dokonania pierwszych niemieckich podwodnych stawiaczy min typu "UC I", a także zauważone niedostatki tej konstrukcji, skłoniły dowództwo Cesarskiej Marynarki Wojennej z admirałem von Tirpitzem na czele do działań mających na celu budowę nowego, znacznie większego i doskonalszego typu okrętu podwodnego. Opracowany latem 1915 roku projekt okrętu, oznaczonego później jako typ "UC II", tworzony był równolegle z projektem przybrzeżnego torpedowego okrętu podwodnego typu "UB II". Głównymi zmianami w stosunku do poprzedniej serii były: instalacja wyrzutni torpedowych i działa pokładowego, zwiększenie mocy i niezawodności siłowni, oraz wzrost prędkości i zasięgu jednostki, kosztem rezygnacji z możliwości łatwego transportu kolejowego (ze względu na powiększone rozmiary).
SM UC-75 zamówiony został 12 stycznia 1916 roku jako jednostka z III serii okrętów typu "UC II" (numer projektu 41, nadany przez Inspektorat Okrętów Podwodnych), w ramach wojennego programu rozbudowy floty. Został zbudowany w stoczni Vulcan w Hamburgu jako jeden z sześciu okrętów III serii zamówionych w tej wytwórni. UC-75 otrzymał numer stoczniowy 80 ("Werk 80"). Stępkę okrętu położono w 1916 roku, a zwodowany został 6 listopada 1916 roku.
Dane taktyczno-techniczne.
SM UC-75 był średniej wielkości dwukadłubowym przybrzeżnym okrętem podwodnym. Długość całkowita wynosiła 50,45 metra, szerokość 5,22 metra i zanurzenie 3,65 metra. Wykonany ze stali kadłub sztywny miał 39,3 metra długości i 3,61 metra szerokości, a wysokość (od stępki do szczytu kiosku) wynosiła 7,46 metra. Wyporność w położeniu nawodnym wynosiła 410 ton, a w zanurzeniu 493 tony. Jednostka miała wysoki, ostry dziób przystosowany do przecinania sieci przeciwpodwodnych; do jej wnętrza prowadziły trzy luki: pierwszy przed kioskiem, drugi w kiosku, a ostatni w części rufowej, prowadzący do maszynowni. Cylindryczny kiosk miał średnicę 1,4 metra i wysokość 1,8 metra, obudowany był opływową osłoną. Okręt napędzany był na powierzchni przez dwa 6-cylindrowe, czterosuwowe silniki wysokoprężne Körting o łącznej mocy 440 kW (600 KM), zaś pod wodą poruszał się dzięki dwóm silnikom elektrycznym SSW o łącznej mocy 460 kW (620 KM). Dwa wały napędowe obracały dwie śruby wykonane z brązu manganowego (o średnicy 1,9 metra i skoku 0,9 metra). Okręt osiągał prędkość 11,8 węzła na powierzchni i 7,3 węzła w zanurzeniu. Zasięg wynosił 10 230 Mm przy prędkości 7 węzłów w położeniu nawodnym oraz 52 Mm przy prędkości 4 węzłów pod wodą. Zbiorniki mieściły 55 ton paliwa, a energia elektryczna magazynowana była w dwóch bateriach akumulatorów 26 MAS po 62 ogniwa, zlokalizowanych pod przednim i tylnym pomieszczeniem mieszkalnym załogi. Okręt miał siedem zewnętrznych zbiorników balastowych. Dopuszczalna głębokość zanurzenia wynosiła 50 metrów, zaś czas wykonania manewru zanurzenia 40 sekund.
Głównym uzbrojeniem okrętu było 18 min kotwicznych typu UC/200 w sześciu skośnych szybach minowych o średnicy 100 cm, usytuowanych w podwyższonej części dziobowej jeden za drugim w osi symetrii okrętu, pod kątem do tyłu (sposób stawiania – „pod siebie”). Układ ten powodował, że miny trzeba było stawiać na zaplanowanej przed rejsem głębokości, gdyż na morzu nie było do nich dostępu (co znacznie zmniejszało skuteczność okrętów). Wyposażenie uzupełniały dwie zewnętrzne wyrzutnie torped kalibru 500 mm (umiejscowione powyżej linii wodnej na dziobie, po obu stronach szybów minowych), jedna wewnętrzna wyrzutnia torped kal. 500 mm na rufie (z łącznym zapasem 7 torped) oraz umieszczone przed kioskiem działo pokładowe kal. 88 mm L/30, z zapasem amunicji wynoszącym 130 naboi. Okręt wyposażony był w trzy peryskopy Zeissa oraz kotwicę grzybkową o masie 272 kg.
Załoga okrętu składała się z 3 oficerów oraz 23 podoficerów i marynarzy.
Służba.
1916 rok.
6 grudnia 1916 roku SM UC-75 został przyjęty do służby w Cesarskiej Marynarce Wojennej. Dowództwo jednostki objął por. mar. (niem. "Oberleutnant zur See") Georg Paech.
1917 rok.
13 stycznia 1917 roku dowodzący okrętem por. mar. Georg Paech został awansowany na stopień kpt. mar. (niem. "Kapitänleutnant"). Po okresie szkolenia okręt został 10 lutego przydzielony do 1. Flotylli U-Bootów Hochseeflotte. 17 marca nowym dowódcą U-Boota został mianowany por. mar. Johannes Lohs.
W dniach 22 marca – 4 kwietnia UC-75 przeprowadził operację bojową, stawiając u wschodniego wybrzeża Anglii pięć zagród składających się łącznie z 18 min. 25 marca w odległości 17 Mm na wschód od Peterhead U-Boot zatopił zbudowany w 1904 roku norweski parowiec „Marshall” o pojemności 1123 BRT, przewożący węgiel i pasażerów z Newcastle upon Tyne do Tromsø (nikt nie zginął). Tego dnia okręt zatrzymał i zatopił trzy brytyjskie trawlery: zbudowany w 1887 roku „Industria” o pojemności 133 BRT (u wybrzeży Szkocji, łodzi z 9-osobową załogą nigdy nie odnaleziono), pochodzący z 1908 roku „Median” o pojemności 214 BRT (30 Mm na południowy wschód od Aberdeen, nikt nie zginął) i zbudowany w 1892 roku „Rosslyn” o pojemności 113 BRT (bez strat w ludziach, około 55 Mm na południowy wschód od Aberdeen). Trzy dni później ten sam los spotkał kolejny, zbudowany w 1893 roku brytyjski trawler „Expedient” (145 BRT) – jednostkę opuściła dziewięcioosobowa załoga, ale nigdy ich nie odnaleziono. 29 marca w odległości 6 Mm na północ od Whitby UC-75 zatopił zbudowany w 1878 roku belgijski parowiec „Schaldis” o pojemności 1241 BRT, płynący z ładunkiem węgla z Dunston do Calais.
W maju 1917 roku UC-75 oraz pozostałe okręty wchodzące w skład 1. Flotylli (U-71, U-80, UC-29, UC-31, UC-33, UC-41, UC-42, UC-44, UC-45, UC-49, UC-50, UC-51, UC-55 i UC-77) postawiły wokół Wysp Brytyjskich 50 zagród minowych. 1 maja nieopodal przylądka Land’s End U-Boot zatrzymał i zatopił z działa pokładowego zbudowany w 1902 roku rosyjski żaglowiec „Alide” (175 BRT), przewożący stemple z La Rochelle do Cardiff. 3 maja w kanale La Manche okręt zatrzymał i zatopił siedem brytyjskich łodzi rybackich: „Carberry King” (31 BRT), „Eleanor” (31 BRT), „Fastnet” (31 BRT), „Hibernia” (21 BRT), „Lucky Lass” (10 BRT), „North Star” (15 BRT) i „Sir Edward Birkbeck” (23 BRT). Nazajutrz UC-75 w odległości około 30 Mm na południe od Waterford zatrzymał i po zejściu załogi zatopił zbudowany w 1870 roku francuski żaglowiec „Marie” o pojemności 133 BRT, transportujący stemple z Camaret-sur-Mer. 5 maja U-Boot na południe od latarni morskiej Mine Head zatopił w ataku torpedowym brytyjski slup HMS „Lavender” o wyporności 1200 ton (na pozycji , ze stratą 22 członków załogi). Następnego dnia w odległości 12 Mm na zachód od latarni morskiej Trevose Head okręt zatrzymał i po ewakuacji załogi zatopił ogniem artyleryjskim zbudowany w 1873 roku francuski bark „President” o pojemności 354 BRT, transportujący 250 ton rudy żelaza z Saint-Malo do Swansea (na pozycji ). 15 maja o godzinie 8:00 w odległości 15 Mm na zachód od Lizard Point U-Boot storpedował bez ostrzeżenia zbudowany w 1903 roku uzbrojony brytyjski parowiec „Polymnia” (2426 BRT), przewożący ładunek rudy żelaza i owoce z Huelvy do Wielkiej Brytanii. Statek zatonął na pozycji , a na jego pokładzie zginęło osiem osób.
7 czerwca w odległości 20 Mm na południowy wschód od Lizard Point UC-75 zatrzymał i po zejściu załogi zatopił z działa pokładowego zbudowany w 1909 roku brytyjski trzymasztowy szkuner ze stalowym kadłubem „Wilhelm” o pojemności 187 BRT, transportujący węgiel na trasie Glasgow – Lannion (na pozycji ). 11 czerwca w odległości 43 Mm na południowy zachód od Bishop Rock okręt storpedował bez ostrzeżenia zbudowany w 1896 roku uzbrojony brytyjski parowiec „Anglian” (5532 BRT), płynący z ładunkiem drobnicy z Bostonu do Londynu. Statek zatonął na pozycji ze stratą jednego załoganta. Nazajutrz, nieopodal Queenstown, zatrzymał żaglowiec, który po zbliżeniu się do niego U-Boota otworzył ogień artyleryjski, uzyskując kilka niegroźnych dla okrętu podwodnego trafień. UC-75 zanurzył się i odpłynął, a jego niedoszłą ofiarą był brytyjski statek-pułapka HMS „Prize”. 18 czerwca na pozycji okręt storpedował i uszkodził zbudowany w 1913 roku brytyjski parowiec „Kathlamba” (6382 BRT), płynący z ładunkiem drobnicy z Melbourne do Londynu (obyło się bez strat w ludziach). Następnego dnia UC-75 w odległości 33 Mm na południowy zachód od Bishop Rock storpedował bez ostrzeżenia i zatopił zbudowany w 1909 roku uzbrojony brytyjski parowiec „Kelso” o pojemności 1292 BRT, płynący z ładunkiem drobnicy z Porto do Londynu (nikt nie zginął). 20 czerwca U-Boot nieopodal latarni morskiej Portland Bill zatrzymał i po ewakuacji załóg zatopił ogniem pokładowej artylerii dwa żaglowce: zbudowany w 1862 roku brytyjski szkuner „Benita” (130 BRT), przewożący kamień z Cherbourga do Poole oraz pochodzący z 1901 roku francuski szkuner „Bidartaise” (123 BRT), płynący pod balastem z Cherbourga do Swansea.
29 lipca na południowy wschód od Wicklow UC-75 zatopił zbudowany w 1903 roku francuski parowiec „Saint Marcouf” o pojemności 1117 BRT, płynący na trasie Firth of Clyde – Rouen (na pozycji , nikt nie zginął). 1 sierpnia u wybrzeży Waterford okręt storpedował bez ostrzeżenia i zatopił zbudowany w 1905 roku uzbrojony brytyjski parowiec pasażerski „Karina” (4222 BRT), przewożący pasażerów, olej palmowy i zboże (na pokładzie śmierć poniosło 11 osób). Dwa dni później w odległości 4 Mm na południe od St Mary’s U-Boot storpedował bez ostrzeżenia i zatopił zbudowany w 1917 roku uzbrojony brytyjski parowiec „Beechpark” o pojemności 4763 BRT, transportujący węgiel i koks z Newcastle upon Tyne do Port Saidu (na pozycji , bez strat w ludziach). Tego dnia w odległości 20 Mm na południe od Start Point okręt stoczył pojedynek artyleryjski ze zbudowanym w 1892 roku brytyjskim statkiem-pułapką HMS „Mary B. Mitchell” (227 BRT), uszkadzając przeciwnika.
5 sierpnia SM UC-75 został przydzielony do Flotylli Flandria. 25 sierpnia u wybrzeży Wexford okręt storpedował bez ostrzeżenia i zatopił zbudowany w 1905 roku uzbrojony brytyjski parowiec „Cymrian” o pojemności 1014 BRT, płynący z Newport do Dublina (na pokładzie śmierć poniosło 10 osób). 29 sierpnia w odległości 16 Mm na południowy wschód od Ballycotton (Cork) U-Boot zatrzymał i zatopił za pomocą torpedy zbudowany w 1892 roku brytyjski czteromasztowy bark ze stalowym kadłubem „Cooroy” (2470 BRT), przewożący azotany z Tocopilli do Liverpoolu (zginęło siedem osób). Tego dnia na postawioną przez okręt podwodny w Kanale Świętego Jerzego minę wszedł zbudowany w 1917 roku uzbrojony brytyjski parowiec „Lynburn” o pojemności 587 BRT, płynący z Cork do Whitehaven (statek zatonął ze stratą ośmiu załogantów). 28 września na postawionej przez U-Boota nieopodal Holyhead minie doznał uszkodzeń zbudowany w 1893 roku brytyjski parowiec „William Middleton” (2543 BRT), płynący z ładunkiem siana z Dublina do Falmouth (na pokładzie zginęły dwie osoby).
9 października w odległości 1,5 Mm na wschód od Drummore (Wigtownshire) okręt zatopił z działa pokładowego zbudowany w 1904 roku uzbrojony brytyjski parowiec „Main” (715 BRT), płynący pod balastem z Belfastu do Liverpoolu (w wyniku ostrzału na pokładzie zginęło 12 osób). Trzy dni później nieopodal Dublina UC-75 storpedował bez ostrzeżenia i zatopił zbudowany w 1898 roku uzbrojony brytyjski parowiec „W.M. Barkley” o pojemności 569 BRT, płynący z ładunkiem stoutu z Dublina do Liverpoolu (zginęły cztery osoby, w tym kapitan). 13 października w odległości 15 Mm na północny zachód od South Stack okręt storpedował bez ostrzeżenia i zatopił zbudowany w 1916 roku uzbrojony brytyjski parowiec „Eskmere” (2293 BRT), płynący pod balastem z Belfastu do Barry (śmierć poniosło 20 załogantów wraz z kapitanem). 19 października U-Boot na wschód od latarni morskiej Portland Bill storpedował bez ostrzeżenia i zatopił zbudowany w 1904 roku uzbrojony brytyjski parowiec „Hazelwood” o pojemności 3120 BRT, płynący z ładunkiem węgla z Newcastle upon Tyne. W wyniku ataku zginęła cała, licząca 32 osoby załoga statku.
3 listopada na południe od wyspy Man UC-75 storpedował zbudowany w 1899 roku brytyjski parowiec pasażerski „Atlantian” o pojemności 9399 BRT, płynący z ładunkiem drobnicy z Galveston do Liverpoolu. W wyniku ataku statek został uszkodzony, a na jego pokładzie nikt nie zginął. Nazajutrz na północny zachód od Girvan (na pozycji ) okręt zatopił w ataku torpedowym zbudowany w 1903 roku francuski parowiec „Longwy” (2315 BRT), płynący z Bilbao do Firth of Clyde. Zginęła cała załoga statku licząca 38 osób. 8 listopada na wschód od Skerries U-Boot zatrzymał i po ewakuacji załogi zatopił ogniem artyleryjskim zbudowany w 1890 roku brytyjski parowiec „The Marquis” (373 BRT), płynący z ładunkiem wapnia z Abergele do Ayr.
1 grudnia w odległości 14 Mm na południowy wschód od latarni morskiej Royal Sovereign UC-75 storpedował bez ostrzeżenia i zatopił dwa uzbrojone brytyjskie parowce: zbudowany w 1917 roku „Euphorbia” o pojemności 3109 BRT, płynący z ładunkiem ryżu z Basejn do Londynu (zginęło 14 załogantów) i pochodzący z 1889 roku „Rydal Hall” (3314 BRT), płynący z ładunkiem rudy manganu z Kalkuty do Dunkierki (śmierć poniosły 23 osoby). Trzy dni później w wyniku ataku torpedowego przeprowadzonego w Kanale Świętego Jerzego uszkodzeń doznał zbudowany w 1899 roku brytyjski parowiec „Milton” o pojemności 3267 BRT, płynący pod balastem z Manchesteru do Barry (zginął jeden marynarz). 7 grudnia w zatoce Caernarvon U-Boot storpedował bez ostrzeżenia i zatopił zbudowany w 1909 roku uzbrojony brytyjski parowiec „Earl Of Elgin” o pojemności 4448 BRT, płynący pod balastem z Milford Haven do Dublina (na pokładzie zginęło 18 załogantów, w tym kapitan). 28 grudnia na postawione przez okręt podwodny miny weszły dwie brytyjskie jednostki: zbudowana w 1913 roku pilotówka „Alfred H. Read” (457 BRT), która zatonęła u ujścia rzeki Mersey ze stratą 39 załogantów oraz pochodzący z 1906 roku uzbrojony parowiec „Chirripo” o pojemności 4050 BRT, płynący z ładunkiem drobnicy z Liverpoolu do Kingston, który zatonął na podejściu do portu w Belfaście (obyło się bez strat w ludziach).
1918 rok.
3 stycznia 1918 roku na południe od wyspy Wight UC-75 storpedował i zatopił zbudowany w 1896 roku norweski parowiec „Asborg” o pojemności 2750 BRT, płynący z ładunkiem węgla i płyt stalowych z Newcastle upon Tyne do Livorno (na pozycji , bez strat w ludziach). Nazajutrz nieopodal Berry Head okręt zatrzymał i zatopił trzy brytyjskie żaglowe łodzie rybackie: „Day Spring” (39 BRT), „Gratitude” (40 BRT) i „Varuna” (40 BRT). 5 stycznia 10 Mm na południowy wschód od latarni morskiej Portland Bill U-Boot storpedował bez ostrzeżenia i zatopił zbudowany w 1904 roku uzbrojony brytyjski parowiec „Iolanthe” o pojemności 3081 BRT, płynący z ładunkiem siana i samochodów ciężarowych z Firth of Clyde do St Helen’s Roads (na pozycji , bez strat w ludziach). Następnego dnia w odległości 10 Mm od Start Point okręt uszkodził zbudowany w 1912 roku brytyjski zbiornikowiec „Arca” (4839 BRT), płynący na trasie Southampton – Devonport (obyło się bez strat w ludziach). 7 stycznia UC-75 storpedował i zatopił w kanale La Manche dwa alianckie parowce: zbudowany w 1908 roku uzbrojony brytyjski „Gascony” o pojemności 3133 BRT, przewożący towary rządowe z Southampton do Calais (nikt nie zginął) oraz pochodzący z 1895 roku francuski „Leon” (2401 BRT), płynący z Newcastle upon Tyne do Londynu (na pozycji , ze stratą czterech załogantów).
31 stycznia nowym dowódcą U-Boota został mianowany por. mar. Walter Schmitz, sprawujący wcześniej komendę nad UC-4. 5 marca w odległości 5 Mm na południe od Wolf Rock (na pozycji ) okręt zatrzymał i zatopił zbudowaną w 1907 roku belgijską łódź rybacką „Edouard Marie” o pojemności 32 BRT. 9 marca nieopodal Barrow-in-Furness ten sam los spotkał brytyjską łódź rybacką „Marguerite” (10 BRT). Następnego dnia UC-75 zatrzymał i zatopił dwie kolejne brytyjskie żaglowe łodzie rybackie: „Sunrise” (56 BRT) i „Wave” (47 BRT). 13 marca w odległości 14 Mm na południe od latarni morskiej South Stack okręt zatopił w ataku torpedowym zbudowany w 1897 roku hiszpański parowiec „Arno Mendi” o pojemności 2827 BRT, płynący z ładunkiem rudy miedzi z Agua Amarga (Almería) do Ayr. Nazajutrz w Kanale Świętego Jerzego U-Boot storpedował bez ostrzeżenia i zatopił zbudowany w 1907 roku uzbrojony brytyjski parowiec „Tweed” o pojemności 1777 BRT, płynący z ładunkiem węgla z Firth of Clyde do Devonport (na pozycji , bez strat w ludziach). 17 marca w odległości 33 Mm na południowy zachód od Eddystone Rocks okręt zatrzymał i po zejściu załogi zatopił zbudowany w 1877 roku kecz „Eliza Anne” o pojemności 36 BRT. Następnego dnia 10 Mm na północny zachód od latarni morskiej Portland Bill UC-75 przeprowadził atak torpedowy na zbudowany w 1914 roku brytyjski parowiec „Navigator” (3803 BRT), płynący z ładunkiem drobnicy z Middlesborough do Afryki Południowej. Statek został uszkodzony, a na jego pokładzie nikt nie zginął. 28 marca nieopodal Liverpoolu na postawionej przez U-Boota minie doznał uszkodzeń zbudowany w 1912 roku brytyjski parowiec „Dryden” o pojemności 5839 BRT, płynący z ładunkiem pszenicy i drobnicy z Buenos Aires do Liverpoolu (obyło się bez strat w ludziach).
16 kwietnia w kanale La Manche U-Boot storpedował bez ostrzeżenia i zatopił zbudowany w 1913 roku uzbrojony brytyjski parowiec „Hungerford” o pojemności 5811 BRT, płynący pod balastem z Hawru do Nowego Jorku (na pozycji , zginęło ośmiu członków załogi). Trzy dni później na tych wodach ten sam los spotkał zbudowany w 1917 roku uzbrojony brytyjski parowiec „War Helmet” (8184 BRT), płynący pod balastem z Londynu do Barry (nikt nie zginął).
12 maja 1918 roku na postawioną przez UC-75 24 sierpnia 1917 roku minę wszedł zbudowany w 1905 roku uzbrojony brytyjski parowiec „Benlawers” (3949 BRT), płynący z Liverpoolu do Barry. Statek został uszkodzony na pozycji , a na jego pokładzie śmierć poniosło pięć osób. 29 maja nieopodal latarni morskiej Flamborough okręt podwodny zatopił w ataku torpedowym zbudowany w 1909 roku brytyjski uzbrojony trawler HMT „Dirk” (181 BRT), który zatonął na pozycji ze stratą 20 członków załogi.
31 maja o godzinie 2:30, nieopodal latarni morskiej Flamborough, UC-75 podczas ataku na konwój został ostrzelany i staranowany przez brytyjski niszczyciel HMS „Fairy” (355 ton). Okręt podwodny zatonął ze stratą 19 z liczącej w tym rejsie 25 osób załogi na pozycji ; ocalał ranny dowódca, który jednak w wyniku odniesionych ran zmarł po pobycie w niewoli 4 marca 1919 roku. W wyniku uszkodzeń odniesionych podczas taranowania zatonął również brytyjski niszczyciel (nikt nie zginął).
Podsumowanie działalności bojowej.
SM UC-75 odbył 13 rejsów operacyjnych, w wyniku których zatonęło 56 statków o łącznej pojemności  BRT i dwa okręty o łącznej wyporności 1555 ton, zaś dziewięć statków o łącznej pojemności  BRT zostało uszkodzonych. Pełne zestawienie zadanych przez niego strat przedstawia poniższa tabela:

</doc>
<doc id="5001873" url="https://pl.wikipedia.org/wiki?curid=5001873" title="Screen Gems">
Screen Gems

Screen Gems, Inc. (dawniej znana jako MJ Winkler Pictures, Winkler Pictures i The Charles Mintz Studio) – amerykańska firma zajmująca się produkcją i dystrybucją filmów, oddział Sony Pictures Entertainment Motion Picture Group, spółki zależnej międzynarodowego konglomeratu, japońskiej firmy Sony. Przez dziesięciolecia od momentu powstania służyła swoim spółkom macierzystym do różnych celów. Obecnie wytwórnia specjalizuje się w filmach gatunkowych, głównie horrorach.
Produkcja telewizyjna.
jako studio telewizyjne.
Programy telewizyjne produkowane i/lub dystrybuowane przez Screen Gems (większość programów wyprodukowanych przez Hanna-Barbera Productions jest obecnie własnością Turner Entertainment i Warner Bros. Television Distribution, a następnie przez nią dystrybuowane, z wyjątkiem "Jeannie" i "Partridge Family 2200 AD"), patrz poniżej:
Filmy telewizyjne.
Adaptacje kinowe programów telewizyjnych wyprodukowanych i/lub dystrybuowanych przez Screen Gems, rozprowadzanych przez Columbia Pictures:

</doc>
<doc id="5001890" url="https://pl.wikipedia.org/wiki?curid=5001890" title="Solidarność według kobiet">
Solidarność według kobiet

Solidarność według kobiet – pełnometrażowy film dokumentalny w reżyserii Marty Dzido i Piotra Śliwowskiego z 2014 roku.
Premiera filmu odbyła się 6 grudnia 2014 w kinie „Muranów” w Warszawie podczas Festiwalu Filmowego Watch Docs.
Opis filmu.
Film opowiada historię kilkunastu odważnych Polek, których mądrość, determinacja i zaangażowanie w opozycję lat 80. wpłynęły na zmianę realiów politycznych w Polsce. Tym, co spaja dwie płaszczyzny filmu, jest postać współreżyserki i narratorki – Marty Dzido. Urodzona w 1981 roku symboliczna córka „Solidarności” próbuje odzyskać dla kobiet miejsce w narracji historycznej.
Bohaterki.
Janina Jadwiga Chmielowska, Anna Dodziuk, Joanna Duda-Gwiazda, Janina Jankowska, Henryka Krzywonos-Strycharska, Ewa Kubasiewicz-Hou"é"e, Barbara Labuda, Helena Łuczywo, Ewa Ossowska, Zofia Romaszewska, Bożena Rybicka-Grzywaczewska, Grażyna Staniszewska, Jadwiga Staniszkis, Ludwika Wujec, Ewa Zydorek, Shana Penn oraz Alina Pienkowska, Anna Walentynowicz.
Produkcja.
Film powstawał w latach 2011–2014 z inicjatywy własnej twórców: Marty Dzido i Piotra Śliwowskiego.
Jego ukończenie było możliwe dzięki partnerstwu publiczno-prywatnemu z Instytutem Pamięci Narodowej, koprodukcji z Instytucją Filmową Silesia Film i Europejskim Centrum Solidarności, przy wsparciu: Polish American Congress Charitable Foundation, International Visegrad Fund, Fundacji Heinricha Bölla, Fundacji Obiektyw-Na, „Młoda Polska” – Programu Ministerstwa Kultury i Dziedzictwa Narodowego, donatorów prywatnych oraz uczestników crowdfundingu na WspieramKulture.pl 
Odbiór.
Nagrody i wyróżnienia
Udział w festiwalach
W 2016 roku ukazała się książka "Kobiety Solidarności" (wydawnictwo Świat Książki) autorstwa Marty Dzido, która uzupełnia i rozwija wątki z filmu.

</doc>
<doc id="5001892" url="https://pl.wikipedia.org/wiki?curid=5001892" title="Kerstin Förster">
Kerstin Förster

Kerstin Förster (ur. 9 listopada 1965 w Chociebużu) – niemiecka wioślarka. Złota medalistka olimpijska z Seulu.
Reprezentowała Niemiecką Republiką Demokratyczną. Zawody w 1988 były jej jedynymi igrzyskami olimpijskimi. Po medal sięgnęła w czwórce podwójnej, osadę tworzyły ponadto Kristina Mundt, Beate Schramm i Jana Sorgers. W 1986 i 1987 zdobyła złoty medal mistrzostw świata w tej konkurencji, w 1983 sięgnęła po srebro&lt; w czwórce podwójnej ze sternika. Jej mąż Olaf też był medalistą olimpijskim.

</doc>
<doc id="5001894" url="https://pl.wikipedia.org/wiki?curid=5001894" title="Galeria Sztuki im. Włodzimierza i Jerzego Kulczyckich">
Galeria Sztuki im. Włodzimierza i Jerzego Kulczyckich



</doc>
<doc id="5001905" url="https://pl.wikipedia.org/wiki?curid=5001905" title="Muzeum Powstania Chochołowskiego w Chochołowie">
Muzeum Powstania Chochołowskiego w Chochołowie



</doc>
<doc id="5001917" url="https://pl.wikipedia.org/wiki?curid=5001917" title="Optimus Pascal Multimedia">
Optimus Pascal Multimedia



</doc>
<doc id="5001927" url="https://pl.wikipedia.org/wiki?curid=5001927" title="Podsosonje (rejon bieżanicki)">
Podsosonje (rejon bieżanicki)

Podsosonje () – wieś (ros. деревня, trb. dieriewnia) w zachodniej Rosji, w wołoście Luszczikskaja (osiedle wiejskie) rejonu bieżanickiego w obwodzie pskowskim.
Geografia.
Miejscowość położona jest 8 km od centrum administracyjnego osiedla wiejskiego (Luszczik), 11 km od centrum administracyjnego rejonu (Bieżanice), 123 km od stolicy obwodu (Psków).
W granicach miejscowości znajduje się ulica Polewaja (8 posesji).
Demografia.
W 2010 r. miejscowość nie posiadała mieszkańców.

</doc>
<doc id="5001929" url="https://pl.wikipedia.org/wiki?curid=5001929" title="Sylvia Rose">
Sylvia Rose

Sylvia Rose (ur. 23 grudnia 1962) – niemiecka wioślarka, sterniczka. Złota medalistka olimpijska z Seulu.
Reprezentowała Niemiecką Republiką Demokratyczną. Zawody w 1988 były jej jedynymi igrzyskami olimpijskimi. Po medal sięgnęła w czwórce ze sternikiem, osadę tworzyły ponadto Martina Walther, Gerlinde Doberschütz, Carola Hornig i Birte Siech. W 1986 i 1987 zdobyła srebrny medal mistrzostw świata w tej konkurencji. 

</doc>
<doc id="5001945" url="https://pl.wikipedia.org/wiki?curid=5001945" title="Rodioszkowo">
Rodioszkowo

Rodioszkowo () – wieś (ros. деревня, trb. dieriewnia) w zachodniej Rosji, w wołoście Luszczikskaja (osiedle wiejskie) rejonu bieżanickiego w obwodzie pskowskim.
Geografia.
Miejscowość położona jest nad kanałem Suszczowskaja Kanawa, 3 km od centrum administracyjnego osiedla wiejskiego (Luszczik), 7,5 km od centrum administracyjnego rejonu (Bieżanice), 128 km od stolicy obwodu (Psków).
Demografia.
W 2010 r. miejscowość nie posiadała mieszkańców.

</doc>
<doc id="5001948" url="https://pl.wikipedia.org/wiki?curid=5001948" title="Dušan Devečka">
Dušan Devečka

Dušan Devečka (ur. 13 sierpnia 1980 w Liptowskim Mikułaszu) – słowacki hokeista.
Kariera.
Wychowanek klubu w rodzinnym Liptowskim Mikułasz. Przez lata grał w klubach ze słowackiej ekstraligi. Ponadto przez sezon reprezentował Duklę Jihlava w czeskiej ekstralidze. Od 2013 przez trzy sezony był zawodnikiem drużyny Arłan Kokczetaw w lidze kazachskiej. W lipcu 2016 przeszedł do austriackiego zespołu EHC Lustenau w rozgrywkach Alps Hockey League. Sezon 2017/2018 po raz kolejny rozpoczął w macierzystym Liptowskim Mikułaszu, a w listopadzie 2017 został zaangażowany przez GKS Katowice w Polskiej Hokej Lidze. Tam przedłużał kontrakt w kwietniu 2018 i w czerwcu 2019. W połowie 2020 poinformowano, że z uwagi na przyczyny natury kadiologicznej przerwał karierę, aczkolwiek pozostał w klubie obejmując funkcję trenerską zajęć z obrońcami zespołu GKS.
W barwach Słowacji uczestniczył w turniejach mistrzostw Europy juniorów do lat 18 edycji 1997, 1998, mistrzostw świata juniorów do lat 20 edycji 2000, zimowej uniwersjady edycji 2001.

</doc>
<doc id="5001957" url="https://pl.wikipedia.org/wiki?curid=5001957" title="SPZR Poprad (przeciwlotniczy zestaw rakietowy)">
SPZR Poprad (przeciwlotniczy zestaw rakietowy)



</doc>
<doc id="5001962" url="https://pl.wikipedia.org/wiki?curid=5001962" title="Szaszanowo">
Szaszanowo

Szaszanowo () – wieś (ros. деревня, trb. dieriewnia) w zachodniej Rosji, w wołoście Luszczikskaja (osiedle wiejskie) rejonu bieżanickiego w obwodzie pskowskim.
Geografia.
Miejscowość położona jest 17 km od centrum administracyjnego osiedla wiejskiego (Luszczik), 18 km od centrum administracyjnego rejonu (Bieżanice), 115 km od stolicy obwodu (Psków).
Demografia.
W 2010 r. miejscowość nie posiadała mieszkańców.

</doc>
<doc id="5001971" url="https://pl.wikipedia.org/wiki?curid=5001971" title="Carola Hornig">
Carola Hornig

Carola Hornig (ur. 30 kwietnia 1962) – niemiecka wioślarka. Złota medalistka olimpijska z Seulu.
Reprezentowała Niemiecką Republiką Demokratyczną. Zawody w 1988 były jej jedynymi igrzyskami olimpijskimi. Po medal sięgnęła w czwórce ze sternikiem, osadę tworzyły ponadto Martina Walther, Gerlinde Doberschütz, Birte Siech i sterniczka Sylvia Rose. W 1987 zdobyła srebrny medal mistrzostw świata w tej konkurencji, w 1985 i 1986 była druga w ósemce. 

</doc>
<doc id="5001972" url="https://pl.wikipedia.org/wiki?curid=5001972" title="Doryrhina">
Doryrhina

Doryrhina – rodzaj ssaka z rodziny płatkonosowatych (Hipposideridae).
Zasięg występowania.
Rodzaj obejmuje gatunki występujące w zachodnio-środkowej i środkowej Afryce, południowo-wschodniej Azji i północnej Australii.
Morfologia.
Długość ciała (bez ogona) 40–97 mm, długość ogona 9–45 mm, długość ucha 15–38 mm, długość tylnej stopy 7–22 mm, długość przedramienia 38–80 mm; masa ciała 4,6–53 g.
Systematyka.
Etymologia.
"Doryrhina": "doru" „włócznia”; ῥις "rhis", ῥινος "rhinos" „nos, pysk”.
Podział systematyczny.
Takson wyodrębniony z "Hipposideros". Do rodzaju należą następujące gatunki:

</doc>
<doc id="5001973" url="https://pl.wikipedia.org/wiki?curid=5001973" title="Carola Hornig-Mieseler">
Carola Hornig-Mieseler



</doc>
<doc id="5001975" url="https://pl.wikipedia.org/wiki?curid=5001975" title="Agnieszka Dardzińska-Głębocka">
Agnieszka Dardzińska-Głębocka

Agnieszka Dardzińska-Głębocka – polska matematyczka i informatyczka, prorektor ds. kształcenia Politechniki Białostockiej.
Życiorys.
Agnieszka Dardzińska-Głębocka w 1995 ukończyła studia matematyczne na Wydziale Matematyczno-Przyrodniczym białostockiej filii Uniwersytetu Warszawskiego. W 2004 doktoryzowała się w Instytucie Podstaw Informatyki Polskiej Akademii Nauk z dziedziny nauk technicznych, dyscyplina informatyka, na podstawie dysertacji "Chase Method Based on Dynamic Knowledge Discovery for Predicting Values in Incomplete Information Systems" (promotor – Zbigniew Raś). W 2013 w Instytucie Badań Systemowych Polskiej Akademii Nauk uzyskała habilitację nauk technicznych, dyscyplina informatyka, specjalność systemy wiedzy, bazy danych, pozyskiwanie wiedzy z baz danych, przedstawiając dzieło "Action Rules Mining".
Zawodowo od 1995 związana z Politechniką Białostocką, początkowo jako asystentka w Katedrze Matematyki. Od 2004 adiunktka Katedrze Matematyki Instytutu Informatyki i Fizyki PB. Następnie profesor uczelni w Instytucie Inżynierii Biomedycznej Wydziału Mechanicznego PB, gdzie kierowała Zakładem Biocybernetyki i Inżynierii Biomedycznej w latach 2017-2019. Prorektor Politechniki Białostockiej ds. kształcenia w kadencji 2020–2024.
Wykłada także na University of North Carolina w Charlotte (od 2008), Wyższej Szkole Informatyki Stosowanej i Zarządzania (2002–2005), Polsko-Japońskiej Wyższej Szkole Technik Komputerowych (2002–2005, 2008, 2009), Wyższej Szkole Matematyki i Informatyki Użytkowej w Białymstoku (2005–2011).
Od 2001 współpracowniczka KDD Laboratory w Instytucie Informatyki na Uniwersytecie w Charlotte jako overseas associate, a od 2005 professional affiliate member.
Wyróżniona nagrodami rektora PB (2004, 2005, 2006, 2011, 2012, 2015, 2020, 2021) oraz Medalem Komisji Edukacji Narodowej (2012).
Publikacje książkowe.
Tłumaczenia

</doc>
<doc id="5001976" url="https://pl.wikipedia.org/wiki?curid=5001976" title="Bitwa pod Monasterzyskami">
Bitwa pod Monasterzyskami

Bitwa pod Monasterzyskami – walki Armii Ukraińskiej Republiki Ludowej gen. Mychajła Omelianowicza-Pawlenki z 41 Dywizją Strzelców komdywa Żana Zonberga toczone w czasie wojny polsko-bolszewickiej.
Geneza.
Na przełomie lipca i sierpnia na ukraińskim teatrze działań wojennych toczyły się walki pod Brodami i Beresteczkiem. Stanowiły one fazę wstępną wielkiej operacji nazwanej w polskiej historiografii Bitwą Lwowską
Po pięciu dniach bitwy, szala zwycięstwa zaczęła przechylać się na stronę polską. Jednak sytuacja na Froncie Północnym, a szczególnie upadek Brześcia, zmusiła Naczelne Dowództwo Wojska Polskiego do przerwania bitwy.
W tym czasie dowódca sowieckiego Frontu Południowo-Zachodniego Aleksander Jegorow nakazał 1 Armii Konnej Budionnego zdobyć Lwów. 
Po nieudanych próbach zatrzymania 1 Armii Konnej na wschód od Bugu, dowódca Frontu Południowego, gen. Wacław Iwaszkiewicz, wydał 14 sierpnia rozkaz zajęcia nowej linii obrony, przebiegającej wzdłuż górnego biegu Bugu i Strypy. Dowódca 6 Armii broniącej linii rzek Bugu, Strypy i Dniestru skierował 5. i 6 Dywizję Piechoty oraz 1 Dywizje Jazdy do osłony Lwowa, a 12. i 13 Dywizja Piechoty miały wykonać uderzenie w lewe skrzydło i tyły nieprzyjaciela dążącego pod Lwów.
W ostatniej dekadzie sierpnia 1920, podlegająca dowództwu polskiego Frontu Południowego Armia Ukraińskiej Republiki Ludowej gen. Omeljanowicza-Pawlenki broniła linii Dniestru i Strypy. 
Walki pod Monasterzyskami.
27 sierpnia wydzielona z Armii URL grupa gen. Ołeksandra Udowyczenki w składzie 3 Żelazna Dywizja Strzelców i 4 Kijowska Dywizja Strzelców rozpoczęła natarcie z rejonu Niżniowa na Monasterzyska, z zadaniem wyjścia na tyły sowieckiej 14 Armii komarma Michaiła Mołkoczanowa. Równocześnie grupa gen. Zahrodzkiego w składzie 2 Wołyńska i 5 Chersońska Dywizja Strzelców ruszyła na Buczacz, zaś 1 Samodzielna Dywizja Kawalerii sforsowała Dniestr pod Jezupolem. 
W ciągu dwóch dni walk Ukraińcy odnieśli wiele sukcesów, nie potrafili ich jednak wykorzystać. 28 sierpnia ukraiński 3 pułk kawalerii przełamał obronę sowieckiego 366 pułku strzelców i wdarł się do Monasterzysk. Jednak kontratak oddziałów moskiewskiej szkoły „czerwonych dowódców" odbił miejscowość. Sowieckie dowództwo na zagrożone odcinki skierowało swoje odwody taktyczne. 30 sierpnia sowieckie natarcie wyparło grupę gen. Zahrodzkiego za Dniestr. 31 sierpnia Ukraińcy zaatakowali Monasterzyska siłami 1., 3. i 4 Dywizji Strzelców. Kilkakrotnie ponawiane ataki na pozycje obronne oddziałów 41 Dywizji Strzelców nie dały spodziewanych rezultatów. Dowódca Armii URL gen. Omelianowicz-Pawlenko zdecydował zatem zmienić kierunek natarcia i uderzyć na Rohaczew. Sowieci uprzedzili działania Ukraińców, 2 września przeszli do natarcia i zagrozili wyjściem na tyły grupy gen. Udowyczenki. W tej sytuacji Armia URL została zmuszona do wycofania się na pozycje wyjściowe.
Bilans walk.
Mimo dwukrotnej przewagi nad przeciwnikiem, Ukraińcy nie potrafili przełamać frontu sowieckiej 41 Dywizji Strzelców i zagrozić tyłom 14 Armii. Niemniej ich natarcie zmusiło dowództwo sowieckie do zaangażowania odwodów i tym samym odciążyło walczącą pod Bóbrką polską 12 Dywizję Piechoty. 

</doc>
<doc id="5001977" url="https://pl.wikipedia.org/wiki?curid=5001977" title="Sylvia Mueller-Rose">
Sylvia Mueller-Rose



</doc>
<doc id="5001978" url="https://pl.wikipedia.org/wiki?curid=5001978" title="Leichtweißhöhle">
Leichtweißhöhle

Leichtweißhöhle – jaskinia (sztucznie powiększony nawis skalny w łupkach) zlokalizowana w Niemczech (Hesja), w masywie Bahnholzer Kopf (288 m n.p.m., góry Taunus), w dolinie potoku Schwarzbach, w północnej części Wiesbaden.
Historia.
Jaskinie odkryto w 1791, kiedy to robotnicy leśni zauważyli unoszący się z niej dym. Obiekt był kryjówką rozbójnika i kłusownika Heinricha Antona Leichtweißa, który ukrywał się tu od 1789 do 1791. Wraz ze wzrostem uzdrowiskowej roli Wiesbaden, jaskinia ponownie stała się popularna, m.in. wspomina ją przewodnik turystyczny z 1842. W poszukiwaniu nowych atrakcji dla stale rosnącej liczby zagranicznych gości odwiedzających kurort, zwrócono uwagę na romantyczną historię Leichtweißa, którą rozpropagowano i wypromowano. Dawna kryjówka przestępcy została rozbudowana przez Towarzystwo Upiększania Wiesbaden w 1856. Stworzono tutaj w dziką i romantyczną kwaterę rabusiów o długości około 30 metrów i wysokości około dwóch metrów. Zbudowano lub zaaranżowano wówczas: drugie wejście od północy, niszę wyściełaną mchem jako sypialnię, do której można dostać się po drewnianej drabinie, okrągły pokój z kamiennym stołem (jakoby ofiarnym) i ławkami przy ścianach. Pozawieszano te starą broń palną, szable oraz zdjęcia złodzieja i jego kochanki. Samo wejście i jego okolice zostały zaprojektowane w duchu romantyzmu, zgodnie ze ówczesnymi gustami estetycznymi. Na potoku Schwarzbach utworzono sztuczny wodospad i przerzucono ponad nim drewniany most, który znajdował się kilka metrów wyżej w górę rzeki w stosunku do obecnego. Wejście do jaskini miało drewniany ganek, a ścieżki z balustradami wykonanymi z gałęzi prowadziły na szczyt niewielkiego wzniesienia ponad jaskinią. Z 1863 wzniesiono tam małą okrągłą drewnianą "świątynię" widokową. Dla strażnika jaskiniowego zbudowano malowniczą, obłożoną korą chatę, a w 1876 otwarto obudowane źródło Leichtweisquelle.
Z biegiem lat drewniane balustrady były wielokrotnie odnawiane, w tym przed wizytą cesarza Wilhelma II i jego żony w 1905. W połowie lat 30. XX wieku Stowarzyszenie Upiększania w Wiesbaden podjęło szeroko zakrojone prace remontowe. Dom strażnika zastąpiono większą drewnianą chatą, która istnieje do dziś, a most został przeniesiony na obecne miejsce. Po II wojnie światowej jaskinia popadła w zaniedbanie. W wyniku wandalizmu teren był niszczony, a strażnika kilkakrotnie pobito. Wnętrze obiektu zanieczyszczone było fekaliami. W konsekwencji tego jaskinię zamknięto dla zwiedzających.
W 1983 miasto odnowiło wejście i zamontowało masywne drzwi. Jaskinia znów została udostępniona turystom. W latach 2003-2009 jaskinią opiekowało się "Gesellschaft zur Pflege der Stadtgeschichte Wiesbadens e.V Mattiaca". Obecnie odpowiada za to miasto Wiesbaden.
Turystyka.
Do jaskini prowadzą znaki szlaku pieszego "Via Mattiacorum".

</doc>
<doc id="5001981" url="https://pl.wikipedia.org/wiki?curid=5001981" title="Koskino-1">
Koskino-1

Koskino-1, Koskino 1-je/Pierwoje () – wieś (ros. деревня, trb. dieriewnia) w zachodniej Rosji, w wołoście Luszczikskaja (osiedle wiejskie) rejonu bieżanickiego w obwodzie pskowskim.
Geografia.
Miejscowość położona jest 4 km od centrum administracyjnego osiedla wiejskiego (Luszczik), 1,5 km od centrum administracyjnego rejonu (Bieżanice), 131 km od stolicy obwodu (Psków).
W granicach miejscowości znajduje się ulica Posiołkowaja.
Demografia.
W 2010 r. miejscowość zamieszkiwało 8 osób.

</doc>
<doc id="5001982" url="https://pl.wikipedia.org/wiki?curid=5001982" title="Broń zdobyczna">
Broń zdobyczna

Broń zdobyczna – broń lub elementy wyposażenia wojskowego, które są zdobywane przez wroga w stanie nienaruszonym lub wymagającym tylko minimalnych napraw, najczęściej podczas bitew, ale także później podczas okupacji terytorium państwa nieprzyjacielskiego.
Zdobyta broń jest często używana przez wojska jako broń etatowa, pod warunkiem, że ma ona zastosowanie militarne, a także zapewnione są dostawy amunicji i części zamiennych oraz remonty. W wielu przypadkach przechwytuje się nie tylko broń, ale także zakłady produkcyjne bo zwiększa to korzyści wojskowe, ponieważ w razie potrzeby można kontynuować produkcję. Przechwycone zakłady produkcyjne zapewniają wgląd w technologię uzbrojenia wroga, która jest bardzo przydatna do dalszego rozwoju własnego uzbrojenia. Zdobytą broń wykorzystuje się również gdy własna produkcja uzbrojenia jest zbyt niska, występują problemy z zaopatrzeniem lub obca broń jest lepsza od własnej. Wadą używania broni zdobycznej jest ryzyko bratobójczego ognia z powodu sylwetki lub hałasu charakterystycznego dla danej broni na przykład czołgu. 
Oprócz bezpośredniego zastosowania militarnego broń zdobyczna może również służyć jako trofea, jeśli jest to szczególnie znana broń o dużej wartości symbolicznej; często jest wtedy prezentowana publicznie (na przykład w muzeum) lub przechowywana w specjalny sposób.
Wojny światowe.
W czasie I wojny światowej Armia Cesarstwa Niemieckiego wobec niewielkiej ilości własnych, wykorzystywała zdobyczne czołgi ententy. 
W czasie II wojny światowej uczestniczące w niej siły zbrojne szeroko stosowały broń zdobyczną. Niemiecki Wehrmacht wykorzystywał na frontach między innymi zdobyczne czołgi, pistolety i pistolety maszynowe. Radziecka Armia Czerwona wykorzystywała między innymi zdobyczne czołgi, a w składzie brytyjskich Królewskich Sił Powietrznych (RAF) znajdowała się eskadra No. 1426 Flight RAF testująca zdobyczne samoloty państw Osi. 
W broń zdobyczną uzbrojeni byli także powstańcy warszawscy.

</doc>
<doc id="5001983" url="https://pl.wikipedia.org/wiki?curid=5001983" title="Siły Zbrojne Azerbejdżanu">
Siły Zbrojne Azerbejdżanu

Siły Zbrojne Azerbejdżanu (azer. "Azərbaycan Silahlı Qüvvələri") – siły i środki wydzielone przez Republikę Azerbejdżanu, utworzone na mocy ustawy z 9 października 1991. Składają się z sił lądowych, powietrznych oraz marynarki wojennej.
Od 2 listopada 1993 szefem sztabu generalnego azerbejdżańskich sił zbrojnych jest nieprzerwanie generał pułkownik Nəcməddin Sadıkov. W 2017 serwis "Global Firepower" umieścił Azerbejdżan na 59. miejscu listy państw pod względem siły militarnej. 
Współpraca międzynarodowa.
Azerbejdżan w sferze wojskowo-technicznej współpracuje z kilkudziesięcioma państwami z całego świata.
Turcja.
W grudniu 2009 Turcja i Azerbejdżan podpisały umowę o pomocy wojskowej. Na mocy innego porozumienia, pluton azerbejdżański dołączył do sztabu tureckich sił pokojowych w Kosowie.
Stany Zjednoczone.
19 maja 2006 azerbejdżański minister obrony Səfər Əbiyev spotkał się w Baku z gen. Tomem Hobbinsem, dowódcą amerykańskich sił powietrznych w Europie, aby omówić współpracę wojskową. Hobbins zwrócił uwagę na postęp w stosunkach NATO-Azerbejdżan, stwierdzając, że pomyślna realizacja programu Partnerstwo dla Pokoju w Azerbejdżanie jeszcze bardziej zbliżyła ten kraj do sojuszu. Oświadczono, że siły powietrzne obu państw rozszerzą współpracę.
Federacja Rosyjska.
Federacja Rosyjska jest jednym z głównych dostawców uzbrojenia dla Azerbejdżanu. Prezydent İlham Əliyev po spotkaniu z rosyjskim prezydentem Władimirem Putinem w 2013 oświadczył – „Na dzień dzisiejszy współpraca wojskowa i techniczna z Rosją szacowana jest na 4 miliardy dolarów i ma tendencję do dalszego wzrostu”.
Izrael.
Izrael jest największym dostawcą broni dla Azerbejdżanu, ze sprzedażą w wysokości 4,85 miliarda dolarów w samym tylko 2016. Izraelska firma zbrojeniowa ELTA Systems Ltd współpracowała z Azerbejdżanem przy budowie satelitarnego systemu rozpoznania TecSAR, który może wykonywać wysokiej rozdzielczości zdjęcia powierzchni ziemi w każdych warunkach pogodowych. Według azerbejdżańskich ekspertów wojskowych system będzie niezbędny do prowadzenia operacji wojskowych na górzystych terenach kraju.
Od czerwca 2009 rządy obu państw negocjowały produkcję bojowych wozów piechoty typu Namer, nie ma jednak dalszych informacji, czy zawarto jakiekolwiek porozumienie w tej kwestii.

</doc>
<doc id="5001993" url="https://pl.wikipedia.org/wiki?curid=5001993" title="2 Pułk Piechoty OW Grodno">
2 Pułk Piechoty OW Grodno

2 Pułk Piechoty Grupy Grodzieńskiej (Obszaru Warownego „Grodno”) (2 pp OWar. „Grodno”) – oddział piechoty Wojska Polskiego, improwizowany w trakcie kampanii wrześniowej.
Pułk utworzony w garnizonie Grodno z pododdziałów marszowych i pododdziałów Ośrodka Zapasowego 29 DP wchodzących w skład OK III. Przewieziony transportem kolejowym do Lwowa, wziął czynny udział w obronie Lwowa w okresie 12-22 września 1939 roku.
Formowanie i zmiany organizacyjne pułku.
Po zmobilizowaniu w ramach mobilizacji alarmowej jednostek 29 Dywizji Piechoty i jej wyjeździe na front w zmobilizowanych pułkach pozostały nadwyżki rezerwistów z których w Kadrze Zapasowej Piechoty Grodno zmobilizowano bataliony marszowe dla 41 i 76 pp. Natomiast z przybywających rezerwistów w ramach mobilizacji powszechnej w KZP w Grodnie utworzono Ośrodek Zapasowy 29 DP. Dodatkowo po zmobilizowaniu w ramach mobilizacji powszechnej na bazie wileńskich batalionów marszowych typu specjalnego, 205 i 206 pułków piechoty rezerwowej dla 35 DP rez. pozostały z nich pojedyncze kompanie strzeleckie i km. Z tych pododdziałów na rozkaz dowódcy OK III gen. bryg. Józefa Olszyny-Wilczyńskiego rozpoczęto od 7 września tworzenie improwizowanych jednostek piechoty do obrony umocnień obszaru Grodna i Wilna. Zgodnie z tym utworzono improwizowany związek taktyczny nazywany Obszarem Warownym „Grodno” lub Grupą „Grodno” pod faktycznym dowództwem płk. dypl. Bohdana Hulewicza. Wchodzący w skład grupy 2 pułk piechoty (zwany też „grodzieńskim”) utworzono w następujący sposób:
Dowódcą pułku został mianowany początkowo ppłk Stanisław Pietrzyk, następnego dnia wyznaczony na dowódcę OZ 29 DP, a pułk przejął płk st. sp. Bolesław Waśkiewicz. Pułk został praktycznie sformowany 10 września 1939, lecz nie posiadał pododdziałów specjalnych (artylerii piechoty, przeciwpancernego, pionierów i zwiadu). Posiadał braki karabinów maszynowych, granatników i moździerzy. W wyposażeniu bojowym nie posiadał hełmów, częściowo łopatek piechoty, częściowo bagnetów, brakowało masek pgaz., opatrunków, kuchni polowych, mundury stare z użytku bieżącego, częściowo czapki garnizonowe z otokami. Część rezerwistów wywodziła się ze starych roczników pełniących służbę czynną w latach dwudziestych, nie obeznanych z bronią nowszych systemów. Kompanie z batalionów marszowych typ spec. posiadały broń i wyposażenie zgodne z etatem. 
Działania bojowe 2 pułku piechoty OW „Grodno” (Grupy Grodzieńskiej).
2 pułk piechoty został przewieziony z Grodna do Lwowa transportem kolejowym w dniach 10-13 września 1939 roku. Po rozładowaniu z transportu kolejowego na Podzamczu przemieszczono go w dniach 12-13 września na odcinek północny obrony Lwowa w rejon miejscowości Grzęda-Grzybowice Wielkie. Dowództwo tego odcinka objął dowódca pułku płk B. Waśkiewicz. Sztab dowódcy odcinka północnego mieścił się przy ul. J. Hermana 17, batalion I i III zajmowały obronę na północnych przedmieściach miasta, w odwodzie rozmieszczono IV batalion 2 pp grodzieńskiego (możliwe, że był to I batalion 3 pułku grodzieńskiego lub inny batalion improwizowany utworzony na miejscu). 
II batalion kpt. Seweryna Wilka 13 września został skierowany na odcinek zachodni obrony Lwowa do dyspozycji ppłk. Mieczysława Janowskiego, dowódcy 1 pułku piechoty OW Grodno
2 pułk grodzieński i zarazem odcinek północny wspierane były przez 52 dywizjon artylerii lekkiej. Na pozycjach obronnych na odcinku północnym prowadzone były walki patroli, pozycje pułku były ostrzeliwane przez artylerię niemiecką, atakowane przez lotnictwo niemieckie, działania te przysparzały strat pododdziałom pułku. 15 września na odcinku I batalionu podjęto próbę zdobycia wzg. 324, przez wzmocnioną kompanię. Nacierający kompania zaległa pod ostrzałem broni maszynowej, ze wzgórza oraz została ostrzelana przez dywersantów ukraińskich lub niemieckich z rejonu Zboiska, straty własne to: 1 poległy, 1 ranny i 2 zaginionych. II batalion na odcinku zachodnim prowadził aktywne działania bojowe osłaniając główne uderzenie pułków 35 DP rez. w dniu 19 i 20 września 1939 r. Do ostatnich dni oblężenia niemieckiego, do południa 21 września bataliony 2 pułku prowadziły działania bojowe przeciwko oblegającym miasto oddziałom niemieckim, w tym z 5 Dywizji Pancernej. W dniach 21-22 września na odcinku pułku doszło do potyczek z sowiecką kawalerią, stwierdzono odwrót jednostek niemieckich. Doszło też do rozbrajania pododdziałów i żołnierzy przez piechotę sowiecką i dezercję na stronę wojsk ACz. 22 września w związku z kapitulacją Lwowa i jego garnizonu 2 pułk grodzieński zaprzestał działań bojowych.

</doc>
<doc id="5001996" url="https://pl.wikipedia.org/wiki?curid=5001996" title="Muzeum Stylu Zakopiańskiego">
Muzeum Stylu Zakopiańskiego

Willa Koliba. Muzeum Stylu Zakopiańskiego – placówka muzealna mieszcząca się w willi „Koliba”. Jeden z oddziałów Narodowego Muzeum Tatrzańskiego w Zakopanem. 
Historia.
Siedzibą muzeum jest willa „Koliba”, która pierwotnie została zbudowana dla miłośnika góralszczyzny Zygmunta Gnatowskiego. Gnatowski zmarł w 1906 tuż przed śmiercią sprzedając willę. Kolejni właściciele nie doceniali walorów budynku i nie dbali o willę. Podczas II wojny światowej w willi urzędowało Hitlerjugend, okres ten willa przetrwała bez większych zniszczeń. Po wojnie w willi znajdował się m.in. dom wypoczynkowy i dom dziecka. W 1981 willa została opuszczona i zaczęła powoli popadać w ruinę. W 1984 willę z otaczającym terenem przejęło Muzeum Tatrzańskie (obecnie Narodowe Muzeum Tatrzańskie). Muzeum przeprowadziło remont zabezpieczający budynek a następnie remont o charakterze konserwatorskim i rekonstrukcyjnym. Przyszłe muzealne wnętrza aranżował wybitny artysta Władysław Hasior. Willa została ostatecznie udostępniona zwiedzającym w 1994 jako Muzeum Stylu Zakopiańskiego, oddział Muzeum Tatrzańskiego. W pomieszczeniach w najstarszej części willi urządzono, zgodnie z ich pierwotnymi funkcjami: salon, jadalnie, sypialnie oraz pokój pierwszego właściciela Gnatowskiego. W pozostałych pomieszczeniach eksponowane oryginalne eksponaty reprezentujące styl zakopiański (wiele z nich zostało zaprojektowane przez samego Stanisława Witkiewicza). 

</doc>
<doc id="5002000" url="https://pl.wikipedia.org/wiki?curid=5002000" title="Macronycteris">
Macronycteris

Macronycteris – rodzaj ssaka z rodziny płatkonosowatych (Hipposideridae).
Zasięg występowania.
Rodzaj obejmuje gatunki występujące w Afryce (włącznie z Madagaskarem).
Morfologia.
Długość ciała (bez ogona) 89–122 mm, długość ogona 22–50 mm, długość ucha 23–36 mm, długość tylnej stopy 13–28 mm, długość przedramienia 80–124 mm; masa ciała 26–180 g.
Systematyka.
Etymologia.
"Macronycteris": "makros" „długi, duży”; νυκτερις "nukteris", νυκτεριδος "nukteridos" „nietoperz”.
Podział systematyczny.
Takson wyodrębniony z "Hipposideros". Do rodzaju należą następujące występujące współcześnie gatunki:
Opisano również gatunek wymarły żyjący od późnego plejstocenu do holocenu na obszarze dzisiejszego Madagaskaru:

</doc>
<doc id="5002001" url="https://pl.wikipedia.org/wiki?curid=5002001" title="Koskino-2">
Koskino-2

Koskino-2, Koskino 2-je/Wtoroje () – wieś (ros. деревня, trb. dieriewnia) w zachodniej Rosji, w wołoście Luszczikskaja (osiedle wiejskie) rejonu bieżanickiego w obwodzie pskowskim.
Geografia.
Miejscowość położona jest 3,5 km od centrum administracyjnego osiedla wiejskiego (Luszczik), 2,5 km od centrum administracyjnego rejonu (Bieżanice), 130 km od stolicy obwodu (Psków).
W granicach miejscowości znajdują się ulice: Centralnaja, Nikołaja Dmitrijewa.
Demografia.
W 2010 r. miejscowość zamieszkiwało 51 osób.

</doc>
<doc id="5002005" url="https://pl.wikipedia.org/wiki?curid=5002005" title="Lipowiec Gorskij">
Lipowiec Gorskij

Lipowiec Gorskij () – wieś (ros. деревня, trb. dieriewnia) w zachodniej Rosji, w wołoście Luszczikskaja (osiedle wiejskie) rejonu bieżanickiego w obwodzie pskowskim.
Geografia.
Miejscowość położona jest 11 km od centrum administracyjnego osiedla wiejskiego (Luszczik), 14,5 km od centrum administracyjnego rejonu (Bieżanice), 120 km od stolicy obwodu (Psków).
Demografia.
W 2010 r. miejscowość zamieszkiwało 10 osób.

</doc>
<doc id="5002006" url="https://pl.wikipedia.org/wiki?curid=5002006" title="Kolonia rosyjska Alexandrowka">
Kolonia rosyjska Alexandrowka



</doc>
<doc id="5002010" url="https://pl.wikipedia.org/wiki?curid=5002010" title="Emilia Jaroszewska">
Emilia Jaroszewska

Emilia Maria Jaroszewska – polska politolożka, doktor habilitowana nauk społecznych, adiunkt na Wydziale Nauk Politycznych i Studiów Międzynarodowych Uniwersytetu Warszawskiego. Specjalistka w zakresie polityki społecznej. 
Kariera naukowa.
W dniu 29 września 2002 r. uzyskała na ówczesnym Wydziale Dziennikarstwa i Nauk Politycznych UW stopień doktora nauk humanistycznych w zakresie nauk o polityce na podstawie pracy Małżeństwa polsko-niemieckie na tle innych małżeństw binacjonalnych w RFN, której promotorem był Antoni Rajkiewicz. 11 czerwca 2014 uzyskała na tym samym wydziale stopień doktora habilitowanego nauk społecznych w dyscyplinie nauk o polityce na podstawie dorobku naukowego i rozprawy "Migracje a zdrowie. Uwarunkowania kondycji zdrowotnej migrantów oraz bariery w korzystaniu z opieki medycznej". 
Należała do kadry naukowo-dydaktycznej Instytutu Polityki Społecznej UW, a po jego rozwiązaniu w ramach reorganizacji wydziału z 2019 r. została członkinią zespołu Katedry Polityki Społecznej i Ubezpieczeń. 

</doc>
<doc id="5002012" url="https://pl.wikipedia.org/wiki?curid=5002012" title="Lipowiec Zawieszczewskij">
Lipowiec Zawieszczewskij

Lipowiec Zawieszczewskij () – wieś (ros. деревня, trb. dieriewnia) w zachodniej Rosji, w wołoście Luszczikskaja (osiedle wiejskie) rejonu bieżanickiego w obwodzie pskowskim.
Geografia.
Miejscowość położona jest 13,5 km od centrum administracyjnego osiedla wiejskiego (Luszczik), 14,5 km od centrum administracyjnego rejonu (Bieżanice), 118 km od stolicy obwodu (Psków).
Demografia.
W 2010 r. miejscowość zamieszkiwało 12 osób.

</doc>
<doc id="5002014" url="https://pl.wikipedia.org/wiki?curid=5002014" title="Lifanowo (obwód pskowski)">
Lifanowo (obwód pskowski)

Lifanowo () – wieś (ros. деревня, trb. dieriewnia) w zachodniej Rosji, w wołoście Luszczikskaja (osiedle wiejskie) rejonu bieżanickiego w obwodzie pskowskim.
Geografia.
Miejscowość położona jest 10 km od centrum administracyjnego osiedla wiejskiego (Luszczik), 11 km od centrum administracyjnego rejonu (Bieżanice), 121 km od stolicy obwodu (Psków).
Demografia.
W 2010 r. miejscowość zamieszkiwało 9 osób.

</doc>
<doc id="5002017" url="https://pl.wikipedia.org/wiki?curid=5002017" title="DoS">
DoS



</doc>
<doc id="5002021" url="https://pl.wikipedia.org/wiki?curid=5002021" title="Łużnica (obwód pskowski)">
Łużnica (obwód pskowski)

Łużnica () – wieś (ros. деревня, trb. dieriewnia) w zachodniej Rosji, w wołoście Luszczikskaja (osiedle wiejskie) rejonu bieżanickiego w obwodzie pskowskim.
Geografia.
Miejscowość położona jest 2,5 km od centrum administracyjnego osiedla wiejskiego (Luszczik), 3 km od centrum administracyjnego rejonu (Bieżanice), 131 km od stolicy obwodu (Psków).
W granicach miejscowości znajduje się ulica Centralnaja (8 posesji).
Demografia.
W 2010 r. miejscowość zamieszkiwały 4 osoby.

</doc>
<doc id="5002027" url="https://pl.wikipedia.org/wiki?curid=5002027" title="Galeria Sztuki XX wieku w willi Oksza">
Galeria Sztuki XX wieku w willi Oksza

Galeria Sztuki XX wieku w willi Oksza – galeria sztuki w Zakopanem prezentująca przede wszystkim dzieła współczesnych artystów związanych z Zakopanem i Podhalem. Oddział Narodowego Muzeum Tatrzańskiego. Siedzibą galerii jest zaprojektowana przez Stanisława Witkiwicza willa „Oksza”
Historia.
Galeria znajduje się w willi „Oksza” zbudowanej w 1895 przez Stanisława Witkiewicza dla Bronisławy i Wincentego Korwin-Kossakowskich. Willa Oksza w kolejnych latach zmieniała właścicieli. Podczas II wojny światowej w willi mieściła się Szkoła Gospodarstwa Domowego. W latach powojennych w willi miały siedzibę kolejno: prewentorium gruźlicze dla dzieci i młodzieży i dom wypoczynkowy. W 2006 z inicjatywy ówczesnej dyrektor muzeum Teresy Jabłońskiej, władze województwa Małopolskiego będące właścicielem budynku przekazały wille Narodowemu Muzeum Tatrzańskiemu z przeznaczeniem na cele ekspozycyjne. W latach 2007-2010 w willi przeprowadzono rewitalizację połączoną z remontem konserwatorskim. Ostatecznie galeria została udostępniona zwiedzającym 15 maja 2011 z pierwszą wystawą "Zakopane – pępek świata".

</doc>
<doc id="5002029" url="https://pl.wikipedia.org/wiki?curid=5002029" title="Brama Portowa I">
Brama Portowa I

Brama Portowa I – szczeciński budynek biurowy klasy A, zlokalizowany w kwartale ograniczonym aleją Niepodległości, ulicą Wyszyńskiego i ulicą Tkacką, na terenie osiedla Stare Miasto, w dzielnicy Śródmieście. Brama Portowa I jest obiektem wyróżnionym certyfikatem LEED Gold.
Historia.
W latach 1970–2007 na miejscu obecnego biurowca znajdowała się dyspozytornia ruchu „Grzybek”. Po rozbiórce „Grzybka”, w 2008 r. teren przeszedł na własność Inter IKEA Centre Polska. Nowy właściciel rozpoczął prace budowlane w styczniu 2011 r. Ukończony budynek oddano do użytku w sierpniu 2012 r. 
Pod koniec stycznia 2021 r. biurowiec Brama Portowa I wraz z sąsiednim Brama Portowa II sprzedano austriackiemu funduszowi FLE SICAV FIS. 
Opis.
Brama Portowa I to siedmiokondygnacyjny, wolnostojący, modernistyczny budynek biurowy. Kondygnacja podziemna mieści parking. Na parterze zlokalizowano przestrzeń usługową, natomiast na wyższych piętrach przestrzeń biurową. Elewacja budynku od strony ulicy Wyszyńskiego jest 24-osiowa, a od strony alei Niepodległości 22-osiowa. 

</doc>
<doc id="5002032" url="https://pl.wikipedia.org/wiki?curid=5002032" title="Neroberg">
Neroberg

Neroberg (dawniej też "Ersberg") – szczyt w Niemczech (Hesja), w górach Taunus, w północnej części Wiesbaden, o wysokości 245 m n.p.m. Obecna nazwa została nadana przez Paulinusa Pompejusa na cześć rzymskiego cesarza Nerona, a spopularyzowana w XIX wieku jako nawiązanie do rzymskiej przeszłości miasta.
Charakterystyka.
Góra jest jednym z najpopularniejszych miejsc wycieczkowych w Wiesbaden. Ze zbudowanego na szczycie w 1851 monoptera roztacza się widok na miasto. Projektantem tej świątyni był Philipp Hoffmann. W pobliżu znajduje się amfiteatr i kawiarnia. Na południowym stoku rośnie winnica "Neroberger". Obok winnicy zorganizowano kąpielisko publiczne "Opelbad". Został ono zaprojektowane w stylu Bauhaus jako odkryty basen w latach 1933-1934. Uważane jest za jeden z najpiękniejszych basenów w Niemczech, również ze względu na widok, jaki oferuje na miasto.
Oprócz monopteru na szczycie znajdują się pomnik wojenny z 1909 i pomnik Ottona von Bismarcka z 1898. W latach 1847-1855 na górze wzniesiono cerkiew z pięcioma pozłacanymi kopułami cebulastymi. Została zbudowana w jako kościół grobowy w stylu rosyjsko-bizantyjskim dla pomieszczenia szczątków żony księcia Adolfa, wielkiej księżnej Elżbiety Michaiłownej Romanowej z Petersburga i jej dziecka. Obok cerkwi istnieje rosyjski cmentarz.
Turystyka.
Góra jest udostępniona linią kolei linowo-terenowej Nerobergbahn (dolna stacja Nerotal). Prowadzą tu szlaki turystyczne: Via Mattiacorum i Wald-Erlebnispad.

</doc>
<doc id="5002033" url="https://pl.wikipedia.org/wiki?curid=5002033" title="Rak łodyg słonecznika">
Rak łodyg słonecznika

Rak łodyg słonecznika () – grzybowa choroba słoneczników ("Helianthus") wywoływana przez "Phomopsis helianthi" i inne gatunki z rodzajów "Phomopsis" i "Diaporthe". Jest główną chorobą ograniczającą plony słonecznika ("Helianthus annuus") na świecie. 
Sprawcy choroby i jej rozprzestrzenienie.
Choroba została opisana po raz pierwszy w 1980 r. w rejonie Vojvodina w byłej Jugosławii. W latach 80. i 90. chorobę tę odnotowano także W Mołdawii, na Węgrzech, Ukrainie, w Bułgarii i w USA. Za jej sprawcę uznawano tylko "P. helianthi". W 2010 r. choroba opanowała 75% powierzchni upraw słonecznika w USA. Wkrótce wystąpiła też w Australii. Przystąpiono do jej szczegółowych badań. Na podstawie analizy morfologii i sekwencji DNA stwierdzono, że wywołują ją jeszcze inne gatunki: "Diaporthe gulyae", "Diaporthe kongii", "Diaporthe kochmanii" i "Diaporthe stewartii". Dalsze badania wykazały, że chorobę tę wywołuje co najmniej 15 gatunków grzybów z rodzajów "Diaporthe" i "Phomopsis".
Objawy i szkodliwość.
Pierwsze objawy choroby pojawiają się na liściach. Są to brązowe plamy o nieregularnym kształcie. W ich obrębie tkanka ulega chlorozie, potem nekrozie, a w końcu całe porażone liście obumierają. Infekcja rozprzestrzenia się od zainfekowanego liścia w dół ogonków liściowych, które przybierają barwę ciemnobrązową, a następnie do łodygi, gdzie w węźle rozwija się jasnobrązowa nekrotyczna zmiana. Wraz z rozwojem infekcji zmiany chorobowe zwiększają się i mogą opasać łodygę. W miarę trwania infekcji grzyb degraduje tkankę rdzeniową pod naskórkiem, powodując w ten sposób wydrążenie łodygi i skłonność do wylegania. Uszkodzenie łodygi następuje w ciągu około 25 do 30 dni od infekcji.
Rak łodygi słonecznika można łatwo pomylić z innymi chorobami łodygi słonecznika. Na przykład niektóre gatunki "Diaporthe" mogą powodować ubytki u podstawy słonecznika podobne do zgnilizny twardzikowej powodowanej przez " Sclerotinia sclerotiorum" lub zgnilizny czarnej powodowanej przez gatunki "Phoma". Zmiany chorobowe w przypadku tej ostatniej choroby są zwykle mniejsze, błyszczące, koloru czarnego, często mają kształt tarczy i nie powodują degradacji rdzenia łodygi. Uszkodzenia spowodowane zgnilizną twardzikową mogą wyglądać jak rak łodygi, jednak zmiany chorobowe spowodowane przez "Sclerotinia" są koloru brązowego i zawierają czarne sklerocja tworzące się wewnątrz łodygi słonecznika, które czasami wydostają się z łodygi w miarę starzenia się rośliny.
Cykl rozwojowy.
Na zimujących resztkach pożniwnych słoneczników rozwijają się perytecja wytwarzające zarodniki płciowe askospory. Przenoszone przez wiatr askospory dokonują infekcji pierwotnej na liściach słoneczników. Wytwarzane są przez cały sezon wegetacyjny. Infekcja następuje podczas deszczu w kropelkach wody gromadzących się na brzegach liści. Następuje gdy wilgotność względna przekracza 90% przez co najmniej 36 godz. Pierwsze objawy uszkodzenia liści pojawiają się w ciągu 20 do 25 dni od infekcji przy temperaturze od 20 do 25 °C.
Po zakażeniu liści grzybnia kolonizuje przestrzenie międzykomórkowe, żyłki liściowe i nerwy nerwowe, następnie przez ogonki liściowe dokonuje systemicznego porażenia łodyg. Uszkodzenia łodygi są na ogół obserwowane na słoneczniku dopiero w okresie kwitnienia. Gdy łodyga jest skolonizowana, strzępki przemieszczają się przez wiązki przewodzące i rozprzestrzeniają się przez kolenchymę i korę. Kora pokryta zostaje strzępkami grzybów, w których rozpoczyna się tworzenie pyknidiów. Powstają w nich zarodniki bezpłciowe (konidia) dokonujące infekcji wtórnej i rozprzestrzeniające chorobę. Znaczenie w rozprzestrzenianiu się raka łodyg słonecznika ma jednak głównie infekcja pierwotna powodowana przez askospory. Wiatr może je przenosić na duże odległości.
Utrata plonu występuje, gdy zostają zaatakowane tkanki ksylemu i łyka. Powoduje to zatkanie wiązek przewodzących przez strzępki grzybów. Niemożność przewodzenia wody skutkuje więdnięciem i zamieraniem roślin.
Ochrona.
Czynnikami zmniejszającymi natężenie choroby są:

</doc>
<doc id="5002034" url="https://pl.wikipedia.org/wiki?curid=5002034" title="Rak łodygi słonecznika">
Rak łodygi słonecznika



</doc>
<doc id="5002037" url="https://pl.wikipedia.org/wiki?curid=5002037" title="Stadion Ośrodka Sportu i Rekreacji w Kłodzku">
Stadion Ośrodka Sportu i Rekreacji w Kłodzku

Stadion Ośrodka Sportu i Rekreacji w Kłodzku (znany także jako Stadion Miejski w Kłodzku) – stadion piłkarsko-lekkoatletyczny znajdujący się w Kłodzku na terenie kompleksu rekreacyjno-sportowego Ośrodka Sportu i Rekreacji, przy ulicy Janusza Kusocińskiego 2. Swoje mecze ligowe rozgrywa na nim miejscowa drużyna piłkarska MKS Nysa Kłodzko, grająca obecnie w IV lidze w piłce nożnej – grupa dolnośląska wschód (stan na sezon 2020/2021).
Informacje ogólne.
Położenie.
Stadion Miejski w Kłodzku położony jest w południowej części miasta, przy ulicy Janusza Kusocińskiego 2, na lewym brzegu Nysy Kłodzkiej na terenie historycznego przedmieścia Pawłowa (niem. "Quergasse"). Stadion położony jest w płaskiej dolinie, znajdującej się na terenie nieistniejącego już starorzecza Nysy Kłodzkiej, na wysokości 290 m n.p.m. Od centrum miasta (placu Bolesława Chrobrego) oddalony jest o około kilometr odległości na południe.
Charakterystyka obiektu.
Stadion Ośrodka Sportu i Rekreacji (OSiR) w Kłodzku dysponuje maksymalną pojemnością 2000 miejsc, z czego wszystkie to miejsca siedzące, w których zamontowane są plastikowe krzesełka na obu trybunach. Nie posiada on sztucznego oświetlenia. W południowej części zachodniej trybuny znajduje się odgrodzona stalowymi kratami trybuna dla kibiców drużyny gości.
Na obiekt składają się:
Dodatkowo w skład obiektu wchodzi: wieża komentatorska z budynkiem administracyjno-socjalnym mieszczącym biura klubowe, szatnie, natryski oraz toalety.
Historia.
Teren dzisiejszego stadionu zajęty był w okresie średniowiecza przez las, który wraz z rozwojem osadnictwa wzdłuż Nysy Kłodzkiej został wykarczowany, zaś jego miejsce zajęły łąki. Z kolei przez północną część obecnego stadionu miejskiego jeszcze do końca XIX wieku przepływała meandrująca rzeka Nysa Kłodzka, której koryto zostało wyprostowane na przełomie XIX i XX wieku. Powstałe w ten sposób starorzecze rzeki, określane mianem "Alte Neisse" (), istniało jeszcze kilka lat po zakończeniu I wojny światowej (1914–1918).
W ostatniej ćwierci XIX wieku rosnącą popularnością zaczęła cieszyć się na terenie Cesarstwa Niemieckiego piłka nożna. Szczególnie modna była ona wśród niższych warstw społecznych zamieszkujących głównie miasta. Z inicjatywy lokalnych mieszkańców zaczęły powstawać pierwsze boiska piłkarskie, z reguły na podwórkach oraz pod koniec dziewiętnastego stulecia pierwsze stowarzyszenia sportowe.
W dwudziestoleciu międzywojennym w związku z rosnącym zainteresowaniem kulturą fizyczną, władze Kłodzka zdecydowały się na budowę w mieście obiektów sportowych. Dodatkowym impulsem do ich budowy było założenie w 1923 roku pierwszej drużyny piłkarskiej – SV Preußen 1923 Glatz. Przyszły stadion miał łączyć w sobie boisko przeznaczone do zawodów lekkoatletycznych, ponieważ gimnastyka w tym czasie cieszyła się największą popularnością, z boiskiem piłkarskim. Na miejsce budowy przeznaczono nizinny teren łąk, położonych na południe i wschód od starorzecza Nysy, które wkrótce potem zasypano. W ten sposób powstał stadion miejski w Kłodzku, składający się z głównego boiska wielofunkcyjnego (piłkarsko-lekkoatletycznego), do którego od zachodniej strony dobudowano trybunę dla widzów, a za nią szereg pomocniczych boisk piłkarskich. Ponadto w jego infrastrukturze znalazł się budynek zawierający pomieszczenia klubowe, szatnie i natryski wraz z wieżą komentatorską z zegarem.
Po zakończeniu II wojny światowej w 1945 roku i włączeniu ziemi kłodzkiej do Polski, stadion został przejęty przez nowe władze miejskie. Rok później przekazano go nowo powstałemu klubowi sportowemu – Nysie Kłodzko, która od tej pory nieprzerwanie rozgrywa na nim swoje mecze ligowe, a także czasem towarzyskie. W ramach czynu społecznego pod koniec lat 50. XX wieku stadion rozbudowano, m.in. o drugą trybunę dla kibiców od strony wschodniej. Wraz z powstaniem w Kłodzku Ośrodka Sportu i Rekreacji, to on przejął administrowanie obiektem. Stadion kilkukrotnie był modernizowany, m.in. wymieniano na nim nawierzchnię, bramki, bieżnię dookoła niego. Pod koniec XX wieku zmodernizowano także trybuny, zastępując stare drewniane ławki plastikowymi siedzeniami. Pod koniec lat 10. XXI wieku wykonano także zgodną z zaleceniami Polskiego Związku Piłki Nożnej zamkniętą trybunę dla drużyny gości. Wielokrotnie obiekt ten z racji swojego położenia w sąsiedztwie rzeki, był zalewany podczas lokalnych podtopień oraz powodzi. Najwięcej szkód wyrządziła z nich ta z 1997 roku, określana mianem „powodzi tysiąclecia”.
W latach 2009–2018 obiekt z ramienia miasta znajdował się w zarządzie Kłodzkiego Centrum kultury, Sportu i Rekreacji, powstałego z połączenia Kłodzkiego Ośrodka Kultury z Ośrodkiem Sportu i Rekreacji. Obecnie jego zarządcą ponownie jest Ośrodek Sportu i Rekreacji, który organizacyjnie wchodzi w skład Zakładu Administracji Mieszkaniami Gminnymi Gminy Miejskiej Kłodzko Spółki z o. o..

</doc>
<doc id="5002042" url="https://pl.wikipedia.org/wiki?curid=5002042" title="Meizu">
Meizu

Meizu (), pełna nazwa Meizu Technology Co., Ltd. (chiń. ) – chińskie przedsiębiorstwo elektroniczne. Jest jednym z największych chińskich producentów smartfonów.
Pierwotnie Meizu zajmowało się produkcją odtwarzaczy MP3, później natomiast zaczęło tworzyć własne modele telefonów mobilnych.
Przedsiębiorstwo powstało w 2003 roku, a swoją siedzibę ma w Zhuhai w prowincji Guangdong. Założycielem Meizu jest .
W 2008 roku firma weszła na rynek smartfonów, przedstawiając swój pierwszy smartfon o nazwie Meizu M8, określany jako „chiński iPhone”.

</doc>
<doc id="5002045" url="https://pl.wikipedia.org/wiki?curid=5002045" title="Tebro Roma">
Tebro Roma

Tebro Roma (wł. Tebro Foot-Ball Club Roma) – włoski klub piłkarski, mający siedzibę w stolicy kraju, mieście Rzym, działający w latach 1911–1913.
Historia.
Chronologia nazw:
Klub sportowy Tebro F.B.C. został założony w miejscowości Rzym w 1911 roku. W sezonie 1911/12 zespół startował w mistrzostwach Quarta Categoria Lazio (D3), wygrywając rozgrywki w regionie. W następnym sezonie 1912/13, wskutek dopuszczenia drużyn ze środkowych i południowych Włoch do mistrzostw na najwyższym poziomie, klub został dopuszczony do eliminacji Prima Categoria Lazio. W rundzie pierwszej przegrał 1:2 z Pro Roma, a w rundzie drugiej spotkał się z przegranym pierwszej pary, klubem Alba Roma. 27 października 1912 roku na stadionie Stadio Nazionale zespół przegrał 0:2 i nie zakwalifikował się do "Prima Categia Lazio", startując w sezonie 1912/13 w Promozione Lazio. Ponieważ Regionalny Komitet Lazio w sezonie 1913/14 organizował tylko mistrzostwa Terza Categoria Lazio, klub zawiesił działalność a potem został rozwiązany.
Barwy klubowe, strój.
Klub ma barwy żółto-czerwone.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2020).
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich.
Struktura klubu.
Stadion.
Klub piłkarski rozgrywa swoje mecze domowe na boisku sportowym w Rzymie.

</doc>
<doc id="5002047" url="https://pl.wikipedia.org/wiki?curid=5002047" title="Doświadczenie użytkownika">
Doświadczenie użytkownika



</doc>
<doc id="5002049" url="https://pl.wikipedia.org/wiki?curid=5002049" title="Barbara Kuźnicka">
Barbara Kuźnicka

Barbara Anna Kuźnicka z domu Rembielińska (ur. 1931, zm. 15 stycznia 2021) – polska historyczka farmacji, profesorka nauk humanistycznych.
Życiorys.
Była córką Ireny ze Skępskich i farmaceuty Roberta Rembielińskiego.
Była specjalistką w zakresie zbioru i stosowania ziół leczniczych oraz historii farmacji w Polsce. Była związana z Instytutem Historii Nauki Polskiej Akademii Nauk.
Jej mężem był biolog Leszek Kuźnicki.
Pochowana na warszawskich Powązkach Wojskowych (kwatera G-3A).
Publikacje.
Była autorką artykułów, które zostały opublikowane w czasopismach takich jak: „Kwartalnik Historii Nauki i Techniki”, „Nauka” oraz autorką i współautorką publikacji książkowych m.in.:

</doc>
<doc id="5002050" url="https://pl.wikipedia.org/wiki?curid=5002050" title="Marcin Stefanko">
Marcin Stefanko

Marcin Stefanko (ur. 8 grudnia 1894 w Chłopach, zm. ?) – porucznik administracji Wojska Polskiego.
Życiorys.
Urodził się 8 grudnia 1894 we wsi Chłopy, w ówczesnym powiecie rudeckim Królestwa Galicji i Lodomerii.
W czasie I wojny światowej walczył w szeregach I batalionu 2 Pułku Piechoty Legionów Polskich. Uczestniczył w kursie dla podoficerów rachunkowych w Szkole Podoficerów II Brygady. 29 marca 1916 zdał egzamin z wynikiem bardzo dobrym.
Został przyjęty do Wojska Polskiego, w charakterze urzędnika wojskowego, w XI randze służbowej. W kwietniu 1923 został przydzielony z Powiatowej Komendy Uzupełnień Starogard do Powiatowej Komendy Uzupełnień Toruń na stanowisko oficera ewidencyjnego na powiat wąbrzeski. W 1924 został przemianowany na oficera zawodowego w stopniu porucznika ze starszeństwem z dniem 1 grudnia 1922 i 189. lokatą w korpusie oficerów administracji, dział kancelaryjny. W lutym 1926, w wyniku likwidacji stanowiska OE Wąbrzeźno, został przydzielony do PKU Toruń na stanowisko referenta inwalidzkiego. W kwietniu 1928 został przesunięty na stanowisko referenta. W sierpniu 1931 został zwolniony z zajmowanego stanowiska i oddany do dyspozycji dowódcy Okręgu Korpusu Nr VIII.
W 1934, jako oficer stanu spoczynku administracji pozostawał w ewidencji Powiatowej Komendy Uzupełnień Poznań Miasto.

</doc>
<doc id="5002068" url="https://pl.wikipedia.org/wiki?curid=5002068" title="Ośrodek Szkolenia Poligonowego Wojsk Lądowych w Wędrzynie">
Ośrodek Szkolenia Poligonowego Wojsk Lądowych w Wędrzynie

Ośrodek Szkolenia Poligonowego Wojsk Lądowych im. gen. dyw. Dezyderego Chłapowskiego w Wędrzynie – poligon Wojsk Lądowych Sił Zbrojnych RP, położony w województwie lubuskim, w powiecie sulęcińskim w miejscowości Wędrzyn.
Charakterystyka.
OSPWL Wędrzyn zajmuje powierzchnię 12 303 ha, przy czym jego średnia szerokość wynosi 16 km, a długość 13 km. Powierzchnia pola roboczego wynosi 5 623 ha. Poligon jest uznawany za jeden z największych w Europie obiektów do szkolenia z walki w mieście, które odbywa się przy wykorzystaniu "Centralnego Ośrodka Zurbanizowanego Nowy Mur" imitującego zabudowę niewielkiego miasteczka, ze wszystkimi elementami charakterystycznymi dla miast. Dodatkowo do dyspozycji ćwiczących wojsk znajduje się pas ćwiczeń taktycznych Trzemeszno, liczne strzelnice i obozowiska.
Historia poligonu.
Przed 1945 rokiem, na obszarze zbliżonym do dzisiejszego poligonu znajdował się poligon niemiecki o nazwie "Truppenübungsplatz Wandern". Po 1945 roku w związku z rozszerzeniem obszaru poligonu, postanowiono zlikwidować trzy wysiedlone z niemieckich mieszkańców wsie Lindow (Lędów), Gr. Kirschbaum (Trześniówek) oraz Malkendorf (Malutków). W 1948 roku na terenie obecnego poligonu utworzono Okręgowy Poligon Artyleryjski Nr 3 w Wędrzynie, który w tym samym roku podniesiono do rangi centralnej zmieniając przy tym jego nazwę na Centralny Poligon Artyleryjski nr 6. Od 1951 roku poligon funkcjonował pod nazwą Poligon Artyleryjski numer 6 w Wędrzynie, by w 1957 roku zostać przemianowanym na Obóz Ćwiczeń i Poligon Artyleryjski w Wędrzynie. Obecną nazwę poligon otrzymał w 1967 roku. W 2014 roku decyzją Ministra Obrony Narodowej, OSPWL Wędrzyn dodatkowo przejęło tradycję 14. Sudeckiej Samodzielnej Brygady Przeciwpancernej.

</doc>
<doc id="5002070" url="https://pl.wikipedia.org/wiki?curid=5002070" title="Kościół św. Jakuba Apostoła w Budziszewku">
Kościół św. Jakuba Apostoła w Budziszewku

Kościół świętego Jakuba Apostoła w Budziszewku – rzymskokatolicki kościół parafialny należący do parafii pod tym samym wezwaniem (dekanat rogoziński archidiecezji gnieźnieńskiej).
Jest to świątynia wzniesiona w 1755 roku. Ufundowana została przez Władysława Tomickiego miecznika wielkopolskiego. W 1831 roku w świątyni odbył się chrzest Marii Tekli Łubieńskiej, na którym ojcem chrzestnym był przebywający w Wielkopolsce Adam Mickiewicz. Budowla była restaurowana w 1871 roku (dzięki staraniom Stanisława Łubieńskiego) i w 1905 roku. W 1878 roku świątynia została odebrana katolikom przez właściciela okolicznych dóbr von Treskow planującego zburzyć starą świątynię. Na mocy wyroku sądu budowla wróciła do rąk katolików. Kościół został zrujnowany podczas II wojny światowej. W latach 1959–1960 budowla została gruntownie odrestaurowana, m.in. zostały wymienione częściowo ściany i założono nowe stropy.
Budowla drewniana, jednonawowa, posiada częściowo konstrukcję zrębową, częściowo żelazną (wykonaną po remoncie w 1960 roku). Świątynia orientowana, wzniesiona na planie krzyża łacińskiego. Kościół posiada pozorny transept w formie kaplic bocznych o kalenicach niższych od nawy głównej, zamknięty ścianą prostą. Prezbiterium jest mniejsze w stosunku do nawy, zamknięte trójbocznie, po jego bokach są umieszczone dwie zakrystie. Od frontu znajduje się wieża konstrukcji słupowej, posiadająca kruchtę w przyziemiu, nadbudowana nad nawą. Jest ona zwieńczona blaszanym dachem namiotowym z krzyżem. Budowlę nakrywa dach dwukalenicowy, pokryty blachą miedzianą z ośmiokątną wieżyczką na sygnaturkę. Jest ona zwieńczona barokowym, baniastym, blaszanym dachem hełmowym z latarnią. Wnętrze nakrywa strop płaski obejmujący nawę i prezbiterium z fasetą. Na chórze muzycznym są umieszczone organy z 1905 roku. Ołtarz główny reprezentuje styl późnobarokowy, ołtarze boczne w stylu rokokowym są ozdobione licznymi rzeźbami, dwa konfesjonały pochodzą z 2 połowy XVIII wieku. Chrzcielnica z alabastru charakteryzuje się nakryciem w formie korony z krzyżem z XVIII wieku. Pod kościołem jest umieszczona krypta.

</doc>
<doc id="5002073" url="https://pl.wikipedia.org/wiki?curid=5002073" title="Beztroski kemping">
Beztroski kemping

 – seinen-manga autorstwa Afro, wydawana nakładem wydawnictwa Hōbunsha. Początkowo od 23 maja 2015 do 23 lutego 2019 seria publikowana była w magazynie „Manga Time Kirara Forward”, a następnie została ona przeniesiona do aplikacji Comic Fuz, gdzie kolejne rozdziały ukazują się od 29 marca 2019. 
Na podstawie serii powstała adaptacja w formie telewizyjnego serialu anime, który doczekał się dwóch sezonów oraz trzech odcinków specjalnych OVA. Ponadto powstał krótkometrażowy serial będący spin-offem oraz aktorski serial telewizyjny.
Fabuła.
Pewnego dnia kochająca biwakowanie nastolatka, Rin Shima, spotyka ekscentryczną dziewczynę podczas jednej ze swoich sesji kempingowych. Jej imię brzmi Nadeshiko Kagamihara i po zobaczeniu hobby Rin, sama zaczyna interesować się biwakowaniem. Jak się okazuje, obie dziewczyny od teraz chodzą do tej samej szkoły, w której znajduje się kółko aktywności na świeżym powietrzu. Do klubu należą Chiaki Ōgaki i Aoi Inuyama oraz szybko dołącza do niego Nadeshiko. Jednak Rin decyduje się na biwakowanie samej. Mimo to jej przyjaźń z Nadeshiko, Chikaki i Aoi oraz koleżanką o imieniu Ena Saitō spowoduje, że nieraz wybiorą się na kemping razem, tworząc tym samym niezastąpioną więź.
Manga.
Pierwszy rozdział mangi ukazał się w magazynie „Manga Time Kirara Forward” wydanym 23 maja 2015. Następnie wydawnictwo Hōbunsha rozpoczęło zbieranie opublikowanych rozdziałów do wersji książkowej (tankōbon), której pierwszy tom ukazał się w sprzedaży 12 listopada tego samego roku. Według stanu na 12 kwietnia 2021, wydano do tej pory 12 tomów.
15 lutego 2019 ogłoszono, że publikacja mangi zostanie przeniesiona z „Manga Time Kirara Forward” do nowo utworzonej aplikacji Comic Fuz tego samego wydawnictwa, natomiast kolejny rozdział został opublikowany 29 marca.
Polskie wydanie mangi zostało zapowiedziane 29 sierpnia 2018, zaś pierwszy tom został wydany 5 lutego 2019. Kolejne tomy mangi ukazują się nakładem wydawnictwa Dango. Premiera dwunastego tomu polskiego wydania pierwotnie zaplanowana została na 3 września 2021, jednakże ze względu na problemy z drukiem została ona opóźniona trzykrotnie, o czym poinformowano 29 sierpnia, 29 września oraz 15 października i planowo odbędzie się ostatecznie 8 listopada.
Anime.
23 stycznia 2017 na łamach magazynu „Manga Time Kirara Forward” pojawiła się zapowiedź adaptacji w formie telewizyjnego serialu anime. Reżyserem został Yoshiaki Kyōgoku, scenarzystą – Jin Tanaka, projektantem postaci – Mutsumi Sasaki, kompozytorem ścieżki dźwiękowej – Akiyuki Tateyama, zaś za produkcję wykonawczą odpowiadało studio C-Station. Pierwsze informacje dotyczące daty premiery pojawiły się 25 czerwca na oficjalnej stronie anime, gdzie podano do informacji datę premiery, datowaną na zimę 2018 roku, która potem była precyzowana dwukrotnie – 24 listopada na styczeń 2018, gdy ujawniono również nazwiska artystów muzycznych odpowiedzialnych za wykonywanie utworów w openingu i endingu anime, a następnie 10 grudnia – na 4 stycznia 2018, wtedy poinformowano, że serial emitowany będzie na antenach AT-X, Tokyo MX, Sun TV, KBS Kyoto oraz BS11, natomiast premierowo – na antenie AT-X w każdy czwartek o 23.00. Razem wyprodukowano 12 odcinków, których ostatni z nich wyemitowany został 22 marca.
7 października 2018 podczas wydarzenia Yurucamp△ himitsu kessha Blanket nyūdan setsumeikan zapowiedziana została produkcja drugiego sezonu, natomiast informacje co do daty premiery zostały ujawnione 23 marca 2020, wtedy poinformowano, że premierę będzie mieć w styczniu 2021. Z kolei 29 listopada produkcja ogłosiła, że zadebiutuje dokładnie 7 stycznia 2021 na antenach AT-X, Tokyo MX, Sun TV, KBS Kyoto, BS11, YBS, Hokkaido TV i SBS, zaś premierowo – na antenie AT-X w każdy czwartek o 23.00. Ostatni, 13. odcinek sezonu został wyemitowany 1 kwietnia.
Odcinki specjalne OVA.
17 lutego 2018 zapowiedziane zostały 3 odcinki specjalne OVA, które każdy z nich dołączony został do jednego z trzech wydań DVD i Blu-ray. Pierwszy z nich zatytułowany ukazał się w pierwszym wydaniu wydanym 28 marca 2018, kolejny z nich – ukazał się 23 maja w drugim wydaniu obejmującym odcinki 5–8, natomiast trzeci pod tytułem – 25 lipca 2018 w wydaniu zawierającym odcinki 9–12.
Spin-off.
Produkcja miniserialu będącego spin-offem, zatytułowanego została zapowiedziana 7 października 2018, przy okazji odbywającego się wydarzenia Yurucamp△ himitsu kessha Blanket nyūdan setsumeikan. 24 kwietnia 2019 ogłoszono, że za reżyserię odpowiada Masato Jinbo, scenariusz – Mutsumi Ito, projekty postaci – Mutsumi Sasaki, zaś za nadzór nad produkcją – reżyser oryginału, Yoshiaki Kyōgoku. Ponadto podana została data premiery, datowana na styczeń 2020, a potem została ona doprecyzowana na 6 stycznia 2020, o czym poinformowano 15 listopada. Ponadto zapowiedziano, iż motywem przewodnim będzie utwór „The Sunflower” wykonywany przez Asakę.
Serial telewizyjny.
Pierwsze informacje dotyczące adaptacji w formie aktorskiego serialu telewizyjnego zostały ujawnione 20 listopada 2019. Ponadto podane zostały nazwiska aktorek, które odgrywać będą role głównych bohaterek: Haruka Fukuhara (Rin Shima), Yuno Ōhara (Nadeshiko Kagamihara), Momoko Tanabe (Chiaki Ōgaki), Yumena Yanai (Aoi Inuyama) oraz Sara Shida (Ena Saitō), a także podano datę premiery, zaplanowaną na 9 stycznia 2020. Razem wyprodukowano 12 odcinków, które każdy z nich emitowany był w każdy czwartek o 25.00 (czasu japońskiego JST) na antenach TV Tokyo, TV Aichi oraz TV Osaka w paśmie Moku-Dra 25. Ostatni, 12. odcinek wyemitowany został 26 marca 2020. Za reżyserię odpowiadali Takashi Ninomiya, Mamoru Koshino oraz Kyōhei Tamazawa, zaś za scenariusz – Ayako Kitagawa. Za motyw przewodni serialu posłużył utwór „Replay” zespołu Longman.
5 listopada 2020 zapowiedziano produkcję drugiego sezonu, którego premiera zaplanowana została na wiosnę 2021 roku. 17 lutego podano do informacji, że premiera odbędzie się 1 kwietnia, natomiast za motyw przewodni sezonu posłuży utwór „Hello Youth”.
Film pełnometrażowy.
1 kwietnia 2021 zapowiedziano produkcję filmu pełnometrażowego, którego premiera zaplanowana została na 2022 rok. 9 października podano do wiadomości, że premiera odbędzie się wczesnym latem 2022 roku. 31 marca wraz z opublikowaniem zwiastunu ogłoszono, że premiera odbędzie się dokładnie 1 lipca, zaś muzyką przewodnią będzie utwór „Sun Is Coming Up” wykonywany przez Asakę.
Odbiór.
W grudniu 2020 łączna sprzedaż wszystkich tomów mangi przekroczyła 4,5 mln egzemplarzy.

</doc>
<doc id="5002079" url="https://pl.wikipedia.org/wiki?curid=5002079" title="Ludwik Szenderowski (ujednoznacznienie)">
Ludwik Szenderowski (ujednoznacznienie)



</doc>
<doc id="5002081" url="https://pl.wikipedia.org/wiki?curid=5002081" title="Pałac w Rajczy">
Pałac w Rajczy



</doc>
<doc id="5002082" url="https://pl.wikipedia.org/wiki?curid=5002082" title="Yaowapa Boorapolchai">
Yaowapa Boorapolchai

Yaowapa Boorapolchai, taj. เยาวภา บุรพลชัย (ur. 6 września 1984) – tajska zawodniczka taekwondo, brązowa medalistka olimpijska z Aten (2004), dwukrotna medalistka mistrzostw świata.
W 2004 roku wzięła udział w igrzyskach olimpijskich w Atenach. Zdobyła brązowy medal olimpijski w kategorii do 49 kg. W ćwierćfinale pokonała ją Yanelis Labrada, w repasażach zwyciężyła w pojedynkach z Ivett Gondą i Gladys Morą). 
W 2003 roku zdobyła brązowy, a w 2007 roku srebrny medal mistrzostw świata, w latach 2003–2007 trzy medale uniwersjady (dwa srebrne i jeden brązowy), w latach 2002 i 2006 dwa medale igrzysk azjatyckich (srebrny i brązowy), a w 2006 roku złoty medal mistrzostw Azji.

</doc>
<doc id="5002084" url="https://pl.wikipedia.org/wiki?curid=5002084" title="Mistrzostwa Świata w Saneczkarstwie 2021">
Mistrzostwa Świata w Saneczkarstwie 2021

50. Mistrzostwa świata w saneczkarstwie 2021 odbyły się w dniach 29–31 stycznia w niemieckim Königssee. Pierwotnie mistrzostwa miały się odbyć w kanadyjskim Whistler jednak z powodu pandemii COVID-19 zostały przeniesione na kontynent europejski. Rozegranych zostało siedem konkurencji: sprint jedynek kobiet, jedynki kobiet, sprint jedynek mężczyzn, jedynki mężczyzn, sprint dwójek mężczyzn, dwójki mężczyzn oraz zawody drużynowe.
Ze względu na zawieszenie Rosji we wszelkich imprezach sportowych rangi Mistrzostw Świata (afera dopingowa), reprezentanci rosyjscy wystąpili pod szyldem ekipy "Rosyjskiej Federacji Sportów Saneczkowych" ("Russian Luge Federation"), flagą z postacią saneczkarza zapożyczoną z emblematu federacji i skrótem "RLF".
Najlepiej z reprezentantów Polski spisała się dwójka Wojciech Chmielewski i Jakub Kowalewski, która zarówno w rywalizacji klasycznej jak i w sprincie zajęła ósme miejsce.

</doc>
<doc id="5002098" url="https://pl.wikipedia.org/wiki?curid=5002098" title="VinFast VF e34">
VinFast VF e34

VinFast VF e34 – elektryczny samochód osobowy typu crossover klasy miejskiej produkowany pod wietnamską marką VinFast od 2021 roku.
Historia i opis modelu.
W drugiej połowie stycznia 2021 roku VinFast przedstawił oficjalnie gamę swoich pierwszych samochodów elektrycznych składającej się z 3 różnej wielkości crossoverów. Najmniejszym z nich został miejski model o nazwie VF31, który utrzymano w charakterystycznych proporcjach wyróżniającymi się wąskim i wysokim nadwoziem, a także zaokrągloną sylwetką. 
Pas przedni przyozdobiły dwupoziomowe reflektory składające się z wyżej umieszczonych diod LED do jazdy dziennej i niżej ulokowanych kloszy ze światłami drogowymi. W kabinie pasażerskiej, którą utrzymano w jednolitej ciemnej barwie, konsolę centralną zdominował wertykanly, dotykowy wyświetlacz do sterowania systemem multimedialnym. W przeciwieństwie do dotychczasowych modeli LUX A2.0 i LUX SA2.0, pojazd oparto na platformie samodzielnej konstrukcji.
Korekta nazwy.
W drugiej połowie marca 2021 roku VinFast ogłosił, że nazwa jego najmniejszego elektrycznego crossovera zostanie poddana korekcie z VF31 na VinFast VF e34. Przy okazji przedstawiono bardziej szczegółową specyfikację modelu, zdradzając, że podczas procesu konstrukcyjnego pojazdu istotną część odegrało australijskie centrum rozwojowe w dawnym ośrodku Holdena.
Sprzedaż.
W pierwszej kolejności VinFast VF e34 trafiło do sprzedaży na rodzimym rynku wietnamskim, gdzie producent rozpoczął zbieranie zamówień w marcu 2021 roku, realizując dostawy od listopada tego samego roku. Podobnie jak w przypadku większych modeli VF32 i VF33, w 2022 roku w ramach globalnej ekspansji VinFast VF e34 ma trafić do sprzedaży także w Europie, Australii, Stanach Zjednoczonych i Kanadzie.
Dane techniczne.
VinFast VF e34 umożliwia wybór dwóch wariantów napędowych. Do wyboru będzie 114-konny lub 201-konny układ napędowy, które oba dzięki baterii o pojemności 42 kWh będą mogły osiągnąć zasięg 300 kilometrów na jednym ładowaniu. 

</doc>
<doc id="5002099" url="https://pl.wikipedia.org/wiki?curid=5002099" title="Wskaźnik wielometryczny Phyto‐Fluss">
Wskaźnik wielometryczny Phyto‐Fluss

Wskaźnik wielometryczny Phyto‐Fluss (Niemiecki indeks PhytoFluss-Index) – wskaźnik jakości wód oparty na fitoplanktonie opracowany w Niemczech i stosowany w monitoringu jakości rzek w tym kraju i kilku innych.
Wzór.
Wskaźnik Phyto-Fluss w wersji rozbudowanej jest średnią arytmetyczną kilku wskaźników cząstkowych:
Od 2019 w Niemczech obowiązuje uproszczona forma wskaźnika stosująca jedynie wskaźniki chlorofilowy i TIP.
Metodyka monitoringu.
Wskaźnik Phyto-Fluss oblicza się na podstawie prób rzecznego fitoplanktonu pobieranych co miesiąc między kwietniem a październikiem. Pobierane próby wody powinny być co najmniej dwulitrowe, a po pobraniu z nurtu rzeki utrwalone płynem Lugola. Następnie w laboratorium identyfikuje się organizmy znajdujące się w kompletnej próbce. Analiza ilościowa fitoplanktonu polega na policzeniu poszczególnych komórek, a następnie na oszacowaniu biomasy poszczególnych taksonów. Do szacowania biomasy wybranych taksonów glonów planktonowych używa się techniki Utermöhla, przeliczając ich zmierzoną pod mikroskopem objętość. Za minimalną liczbę taksonów stwierdzonych w próbie potrzebnych do obliczania wskaźnika uznaje się 20, a za minimalną liczbę osobników – 400. Na liście taksonów wskaźnikowych stosowanych w oryginalnej metodzie znajduje się około 1600 pozycji.
Klasyfikacja jakości wód.
Wartości wskaźnika Phyto-Fluss rozgraniczające klasy stanu ekologicznego wód przedstawia poniższa tabela:
Wskaźnik Phyto-Fluss jest stosowany nie tylko w Niemczech, ale został zaadaptowany do stosowania w klasyfikacji jakości wód rzecznych również w Austrii, Bułgarii, Flandrii i na Litwie.
Na koniec 2015 bardzo dobry stan lub potencjał ekologiczny jednolitych części wód powierzchniowych na podstawie fitoplanktonu stwierdzono w Renie od Jeziora Bodeńskiego do Neckaru. Dobry stan lub potencjał stwierdzono na Renie od Neckaru do Duisburga i na znacznych odcinkach Menu, Lahnu, Saary i Mozeli. Umiarkowany stan lub potencjał stwierdzono w dolnym Renie, Neckarze i odcinkach Menu, Saary i Lahnu. W niemieckiej części dorzecza Renu wśród rzek o sklasyfikowanym stanie fitoplanktonu nie stwierdzono wówczas stanu słabego ani złego. W tym samym czasie stan ekologiczny pod kątem fitoplanktonu niemieckiego odcinka Dunaju klasyfikowano jako dobry lub umiarkowany.

</doc>
<doc id="5002100" url="https://pl.wikipedia.org/wiki?curid=5002100" title="Długie średniowiecze">
Długie średniowiecze

Długie średniowiecze (fr. "Un Long Moyen Âge") – zbiór artykułów Jacques’a Le Goffa opublikowanych w czasopiśmie „L’Histoire” w latach 1980–2004; w Polsce wydany w 2007 r. (w przekładzie Marii Żurowskiej) nakładem Wydawnictwa Uniwersytetu Warszawskiego.
Le Goff napisał "Długie średniowiecze" jako uzupełnienie swoich innych prac poświęconych średniowieczu, stanowią one popularyzację głównych tez badawczych autora na temat tej epoki. Le Goff przedstawia szerokie spektrum zagadnień: wyprawy krzyżowe, zakony żebracze, stosunek ludzi średniowiecza do pracy i do rozrywki, pozycję średniowiecznych kobiet czy portrety osób-wzorców postępowania (np. Świętego Ludwika). Obrazem średniowiecza wyłaniającym się z artykułów jest epoka, w której narodziły się prądy kulturowe, trwająca aż do początków XIX wieku.
Długie średniowiecze – wprowadzenie.
Jacques Le Goff przedstawia alternatywną wizję periodyzacji epok historycznych, nie zgadza się ze sztywnym podziałem na średniowiecze, renesans, barok i oświecenie, uznając, że epoka średniowiecza trwało od około VII–VIII wieku (a więc jest datowana o dwa wieki później niż zazwyczaj) do rewolucji w wieku XVIII, a miejscami aż do początku wieku XIX. Autor argumentuje taki podział epok historycznych wyodrębnieniem dwóch rodzajów czasu – cyklicznego, naturalnego, opartego o cykl rocznych przemian w przyrodzie, oraz linearnego, związanego z historią.
Czas linearny dzieli się na „okresy”, będące czasem względnego spokoju, kiedy „społeczeństwo, cywilizacja, państwo, gospodarka zachowują spójność”. Okresy zanikają w drodze powolnych zmian albo nagłych przemian zwanych „rewolucjami”. Posługując się pojęciem okresu, można obserwować zmiany zachodzące w danej społeczności na wielu wymiarach oraz zauważyć zależność pomiędzy chęcią społeczeństw do stabilizacji a siłami wewnętrznymi i zewnętrznymi, które je przeobrażają. Tak opisał to zjawisko historyk Marc Bloch: „czas historyczny [jest] złożony z cienkich warstw czasów nakładających się na siebie”. Fernand Braudel w 1958 roku, opierając się na dokonaniach Marca Blocha, stworzył pojęcie „długiego trwania”, do którego odwołuje się Jacques Le Goff w "„Długim średniowieczu”". Długie trwanie to okres powolnych zmian zachodzących w ramach czasu historycznego.
Periodyzacja jawi się Le Goffowi jako racjonalizacja, która zamiast wyjaśnić dokładnie zjawisko, upraszcza je i spłyca rzeczywistość historyczną, dlatego zarzuca ją na rzecz okresu długiego trwania. Między VII a XVIII wiekiem występowały ta sama zależność od gospodarki rolnej, brak zmechanizowanego wytwórstwa, podobny styl życia w miastach, silna obecność władz Kościoła, feudalizm, scholastyczne metody naukowe, głęboka wiara w cuda. Długie trwanie było sporadycznie przerywane okresami wzmożonego zainteresowania się kulturą i sztuką antyczną (łac. "ad fontes" ‘do źródeł’) tzw. renesansami. Dlatego też średniowiecze według Jacques’a Le Goffa dzieli się na:
Wyodrębnia jeszcze dwa okresy renesansu – narodziny nowożytnej nauki w XVII wieku oraz filozoficzne dokonania XVIII wieku. Koniec średniowiecza wiąże dopiero z końcem XVIII stulecia, z rewolucją przemysłową w Anglii w dziedzinie gospodarki i Wielką Rewolucją Francuską w dziedzinie politycznej, społecznej i umysłowej.
Długie i piękne średniowiecze.
Średniowiecze Jacques’a Le Goffa.
W tym artykule, będącym wywiadem przeprowadzonym dla "L'Histoire," Jacques Le Goffe zajmuje się dokładnym wytłumaczeniem pojęcia „długiego trwania” w kontekście epoki średniowiecza. Tak pisze na stronie 24 "Długiego średniowiecza":
Średniowiecze jest więc dla autora czasem naiwności, dominacji irracjonalności nad podejściem racjonalistycznym ("[Ludzi średniowiecza] interesowało wszystko, co irracjonalne, strach przed śmiercią i końcem świata"). Le Goff podkreśla wpływ myśli religijnej na życie ludzi w tej epoce historycznej – Biblia regulowała wszystkie obszary ich życia: kulturalne, polityczne i społeczne sposoby postępowania oraz była ostatecznym punktem odniesienia dla świata i społeczeństwa. Zauważa również, w średniowieczu tradycjonalizm katolicki ograniczał się głównie do Ewangelii, w której jedną z największych wartości jest ubóstwo, stąd tak duża popularność takich osób jak św. Franciszek z Asyżu. Z kolei radykalizm religijny według Le Goffa ograniczał się do szukania "vita vere apostolica" ("„"życia prawdziwie apostolskiego"”)."
W tym rozdziale podaje również trzy wartości, które według niego charakteryzowały średniowieczną mentalność – wierność, poczucie hierarchii i honor.
„Piękne średniowiecze istniało naprawdę”.
Jacques Le Goff polemizuje w tym artykule z pojmowaniem średniowiecza jako „wieków ciemnych”. Krótko przybliża historię takiej negatywnej charakterystyki średniowiecza. Jej początek upatruje w krytyce scholastyki, zapoczątkowanej w XIV wieku, a rozpowszechnionej wśród humanistów w XV i XVI wieku. Ostatecznie umocnili ją filozofowie oświecenia, którzy według Le Goffa zarzucali średniowieczu, że było wiekiem ciemnoty, przeszkadzającym rozumowi we swobodnym rozwoju. Według Le Goffa pogląd na średniowiecze zmienił się tylko pozornie w epoce romantyzmu:
Negatywny obraz średniowiecza Jacques Le Goff przeciwstawia swoją autorską koncepcją tzw. „pięknego średniowiecza”, epoki przypadającej na przełom XII i XIII wieku, zakończonej u schyłku rządów Ludwika Świętego około 1260 roku. Nastąpił wówczas znaczny rozwój nowego typu uprawy roli, tzw. trójpolówki, która znacznie podniosła liczbę zbiorów oraz ograniczyła klęski głodu, co z kolei doprowadziło do rozwoju demograficznego. Powstawały pierwsze szkoły miejskie przykatedralne oraz szkoły wyższe (uniwersytety, "studium generale"). Pierwszy prawdziwy uniwersytet powstał w Bolonii już w 1158 roku, następnie otwarto Sorbonę (1215), później uniwersytety w Oksfordzie i Cambridge (początek XIII wieku). Jak zauważa Le Goff właśnie XIII wiek ogłoszono „stuleciem uniwersytetów”. Uniwersytet boloński specjalizował się w nauczaniu prawa, co doprowadziło do odrodzenia się prawa rzymskiego, następnie prawa kanonicznego, aż wreszcie spisano prawo zwyczajowe. „Piękne średniowiecze” było dla Le Goffa wiekiem słowa pisanego i czytelnictwa, wiekiem nauczycieli i studentów, w którym działali tacy intelektualiści jak Albert Wielki, św. Tomasz z Akwinu czy Raimundus Lullus. W wieku XIII rozwinęło się również budownictwo chrześcijańskie (tzw. „wiek katedr”) oraz pojawiły się nowe bardzo popularne zakony – franciszkanów i dominikanów, którzy głównie ograniczali swoją działalność do miast średniowiecznych.
W drugiej części "„Piękne średniowiecze istniało naprawdę!”" Jacques Le Goff wymienia niechlubne wydarzenia XIII wieku. Powołuje się na historyka Roberta Moore'a, który nazywa ten okres „epoką, w której narodziło się społeczeństwo o charakterze prześladowczym”. Społeczeństwo chrześcijańskie zaczęło bronić swojego terytorium i odsuwać od siebie wszystko, co mogło zagrozić jego hermetyczności. Jacques Le Goff wymienia kilka z takich „zagrożeń”. Pierwszym z nich byli Żydzi, których masowe prześladowania nasiliły się właśnie pod koniec „pięknego średniowiecza” poprzez jawnie antyżydowską politykę – zwalczanie lichwy i rozpoczęcie kampanii nawracania. Kolejnym zagrożeniem stała się ludzka seksualność, to w XIII wieku powstała instytucja chrześcijańskiego, monogamicznego i nierozerwalnego małżeństwa oraz wówczas zaczęto "vendettę" przeciwko sodomii utożsamionej wówczas z homoseksualizmem.
Średniowiecze zakończyło się w 1800 roku.
W tym artykule Jacques Le Goff przedstawia swoją argumentację na rzecz koncepcji długiego trwania w odniesieniu do średniowiecza.
Podstawowym elementem związanym z kulturą średniowiecza był według Le Goff jeden utrwalony wzorzec wartości i określony pogląd na człowieka. Ludzie średniowieczni wierzyli w ludzką abstrakcyjną i powszechną naturę, a podstawy wiary i prawdy znajdowali w Biblii, która w XIII wieku doczekała się rewizji tłumaczenia.
Chrześcijaństwo utrwaliło obraz małżeństwa jako nierozerwalnego związku kobiety i mężczyzny. Jak pisze Le Goff, większość teologów twierdziła, że Ewa otrzymała duszę bezpośrednio od Boga, co zrównało kobietę do pozycji mężczyzny:
Kobieta i mężczyzna tworzyli związek oparty o zgodę obojga małżonków (przymus był jedną z przyczyn unieważniania małżeństwa), co z kolei wyzwoliło indywidualistyczny rys w pojmowaniu miłości „jako wewnętrznego przekonania, ściśle związanego z dogłębnym studiowaniem, rozważaniem własnej osoby”.
Kolejnym elementem charakteru człowieka średniowiecznego był kult pracy:
Le Goff wspomina również dewizę benedyktynów: „Módl się i pracuj”, które miało wskazywać na przekształcanie pracy w materiał do wywyższenia duchowego samego siebie.
Człowiek średniowiecza według Jacques'a Le Goffa jest również wynalazcą czasu liczonego w sposób abstrakcyjny, zgodnie z godzinami monastycznymi w rytmie uderzeń dzwonów wynalezionych w VI–VII wieku. Powstał wtedy ścisły rozkład zajęć, do którego wszyscy ludzie musieli się dostosować.
Jak pisze Jacques Le Goff ludzie średniowiecza przejęli monarchię królewską opartą na koronacji i namaszczeniu Dawida, a król Izraela stał się pierwowzorem wszystkich monarchów. Pamiętali jednak krytykę posiadania króla, którą Bóg skierował do ludu wybranego ustami proroka Samuela:
W oczach średniowiecznych ludzi Król pozostaje więc Królem, dopóki nie łamie Prawa i nie sprzeniewierza się własnej roli. Takie pojmowanie monarchii miało odzwierciedlenie w tzw. sporze o inwestyturę, w której cesarz i papież rywalizowali ze sobą o władztwo na ziemi, każdy odwołując się do swojej pozycji Bożego Pomazańca.
Blaski i cienie średniowiecznego chrześcijaństwa.
Krucjata – Część I: I Jerozolima stała się marzeniem. Kronika wielkiego nieszczęścia.
W tym artykule Jacques Le Goff przedstawia przyczyny, które doprowadziły do wyruszenia chrześcijan na krucjaty do Ziemi Świętej:
Krucjata – Część II: I chrześcijaństwo wymyśliło „sprawiedliwą wojnę”.
W tym artykule Jacques Le Goff skupia się na koncepcji wojny sprawiedliwej, wprowadzonej w artykule poprzednim – jak pisze: „Chrześcijanie (...) musieli schrystianizować wojnę.” Rozpoczyna od ponownego powołania się na św. Augustyna, dla którego wojna jako jedna z konsekwencji grzechu pierworodnego jest niemożliwa do uniknięcia. Jednocześnie św. Augustyn jasno punktował sytuacje, w których wojnę inspirują „niegodne” przyczyny: „chęć wyrządzenia szkody, okrucieństwo w zemście, duch bezlitosny, a niezaspokojony, pragnienie dominacji oraz podbój”. Z tego wynikało, że jedynie wojna obronna jest sprawiedliwa.
Jacques Le Goff zaznacza, że wojnę, jako integralnie związaną z grzechem, uważano za z natury złą, godną potępienia, bo prowadzącą do rozlewu płynu nieczystego, czyli krwi. Ostatecznie jednak grzeszna wojna stała się przywilejem świeckich. Do takiego pojmowania wojny nawiązywał podział społeczeństwa chrześcijańskiego na:
Wojowników dowartościowano poprzez ich zestawienie z Chrystusem ("miles Christi –" wojownicy Chrystusa), do czego nawiązywało każdorazowo pasowanie na rycerza naznaczone obrządkiem religijnym. Religia chrześcijańska, jak zauważa Le Goff, od początku chciała kontrolować „wojowanie”, już w 1000 roku w ramach tzw. „ruchu pokojowego” powstała instytucja rozejmu Bożego. Zgodnie z nim wojownicy „musieli powstrzymać się od prowadzenia wojen przez określony czas w roku lub na polecenie Kościoła czy panującego, albo w wyniku porozumienia między nieprzyjaciółmi”. Dzięki temu uzyskiwano względną równowagę pomiędzy pokojem a nieuniknioną wojną.
W latach 1120-1130 redagowano tzw. dekret Gracjana, który stanowił oficjalne stanowisko Kościoła wobec wojny:
Teorię uściślił jeszcze kanonista Rufin w "Summa decretorum" (ok. 1157 r.). Według Rufina wojnę sprawiedliwą określały trzy kwestie:
Chrześcijaństwo wyzwoliło kobiety.
W tym artykule Jacques Le Goff opowiada o pozycji kobiety w średniowieczu, która była szczególna. Zaczyna od stwierdzenia, że w średniowieczu Kościół był osobowy i utożsamiany z Ewą, co automatycznie wiązało go z uczestnictwem w grzechu pierworodnym. Chrześcijańskim światem kierowała więc nieidealna, ludzka instytucja, nie wolna od grzechu, słabości i błędów. Niektóre egzegezy "Księgi Rodzaju," jak zauważa Le Goff, widziały w pierwszej kobiecie swoistą pokutę Boga, który najpierw chciał stworzyć człowieka aseksualnego, łączącego w sobie pierwiastki kobiecy i męski, z tego wynikało, że rozróżnienie na płcie było wtórne. Ewa pojawiła się już po stworzeniu reszty świata z żebra Adama, co św. Tomasz z Akwinu interpretował tak: „żebro to środek ciała i gest ten ustanowił równość Adama i Ewy”. Jak zaznacza Le Goff, chociaż równość kobiety i mężczyzny była dla chrześcijan czymś oczywistym, jednak wobec myśli filozoficznej ówczesnych czasów była rewolucyjna. Kobiety musiały być szanowane, co ostatecznie zaowocowało w 1215 roku sformalizowaniem przez Sobór Laterański IV aktu małżeństwa, poprzez jego wyniesienie do rangi sakramentu świętego i uznanie jego obowiązywania dopiero po uzyskaniu zgody obojga narzeczonych. Małżeństwa zawierane z przemocy czy pod presją były więc nieważne w oczach Kościoła.
W dalszej części artykułu Jacques Le Goff tłumaczy, dlaczego chrześcijaństwo odsunęło kobiety od kapłaństwa. Było to dziedzictwem archaicznych wierzeń wywodzących się jeszcze ze Starego Testamentu, w którym ze względu na comiesięczne krwawienie kobiety uznawano w tym okresie za nieczyste i całkowicie odsuwano od życia religijnego. W kapłaństwie wciąż istnieje silny wymiar symboliczny, który nie może być wystawiony na "miasma" (gr. 'zmaza religijna').
Jacques Le Goff mówi również o kulcie Maryi, którą w pewnych momentach uznawano prawie za czwartą osobę Trójcy Świętej pomimo zadeklarowanego monoteizmu.
Le Goff wspomina również o świętych kobietach chrześcijaństwa, m.in. o bł. Hildegardzie z Bingen, wielkiej nadreńskiej ksieni, mistyczce, sawantce i autorytecie intelektualnym epoki.
Odrzucenie przyjemności.
Jacques Le Goff w tym artykule mówi o nowej etyce seksualnej, która zapanowała pod wpływem chrześcijaństwa. W średniowieczu nastała era dziewictwa i poniżania ciała, co było czymś nowym w świecie grecko-rzymskiej cywilizacji. Le Goff sugeruje, że czynnikiem, który mógł skłonić pogańskich Rzymian do radykalnej czystości, był zapowiadany, nieuchronny koniec świata. Jak ostrzegał św. Paweł:
Chrześcijaństwo powiązało seksualność z grzechem. Nie było jednak jednego grzechu cielesnego, bo można wyodrębnić przynajmniej trzy jego odmiany:
Dalej Le Goff wspomina "Pieśń nad Pieśniami," będącą hymnem na cześć miłości małżeńskiej, którą interpretowano alegorycznie jako związek Jahwe z Izraelem (judaizm) lub Boga z wierną duszą bądź Chrystusa z Kościołem (chrześcijaństwo). Również Nowy Testament chwali związek małżeński jako monogamiczny, nierozerwalny, co prowadziło do potępienia cudzołóstwa (Mt 27) i rozwodu (Mt 19, 2-12; Mk 10, 2–22; Łk 16, 18). Do czystości nawoływał św. Paweł, który wezwanie do dziewictwa i wstrzemięźliwości oparł o poszanowanie ciała ludzkiego jako „przybytku Ducha Świętego”, co z kolei prowadziło do utożsamienia ciała z „przybytkiem diabelskim”.
W Biblii potępiono również nierząd (1 Kor 6, 19–20), który później św. Jan Kasjan w swoich "Rozmowach" rozróżnił na: niedozwolony stosunek seksualny, masturbację, bezwiedną erekcję i wytrysk.
Chrześcijańscy myśliciele stworzyli szereg tzw. traktatów o dziewictwie (Tertulian, Ojciec Kościoła Cyprian, Metody z Olimpu), którzy wielką czcią otaczali konsekrowane dziewice jako oblubienice Chrystusa. Jak zauważa Le Goff, to od kobiet rozpoczął się ustrukturyzowany ruch ascetyzmu chrześcijańskiego, czyli wielkiego ruchu zachęcającego do ucieczki na pustynię i poszukiwania czystości seksualnej. Asceta ciągle był wystawiony na pokusy Szatana (kuszenie świętego Antoniego).
W dalszej części artykułu Le Goff mówi o tym, w jaki sposób Kościół regulował seksualność wiernych. Od VIII wieku pobożni małżonkowie mogli współżyć jedynie przez dziewięćdziesiąt jeden do dziewięćdziesięciu trzech dni w roku (nie licząc okresów „nieczystości kobiecej”, czyli miesiączki, ciąży i okresu "post partum"). Dążenie do wstrzemięźliwości miało również podłoże stanowe i opierało się na pogardzie dla wieśniaków. Tak do wiernych w VI wieku zwracał się biskup Cezary z Arles:
Uważano więc powszechnie, że takie choroby jak trąd czy dżuma miały swoje miejsce w prowadzeniu się danego człowieka, co więcej takie choroby były dziedziczne i przechodziły na pokolenia następne. Powszechne było również przekonanie o wyuzdaniu seksualnym wśród ubogich.
Le Goff wspomina również Burcharda (Brocarda), biskupa Wormacji, który w latach 1008-1012 napisał summę prawa kościelnego "Dekret." Jedną z jego części stanowił podręcznik pokutny dla spowiedników, w którym część miejsca poświęcono właśnie grzechom względem czystości.
Świat chrześcijański, czy to pojęcie nowe?
W tym artykule Jacques Le Goff przedstawia najważniejsze wydarzenia, które doprowadziły, do trwałych podziałów w świecie chrześcijańskim:
Wydarzenia te odcisnęły trwałe piętno na chrześcijaństwie i doprowadziły do rzeczywistego końca „krótkiego średniowiecza” w XVI wieku, ale jak zauważa Jacques Le Goff, powołując się na Alphonse'a Dupronta:
Jacques Le Goff wymienia również to, co zawdzięczamy do tej pory epoce średniowiecza:
Miasta, bracia, król.
Zakony żebracze.
Jacques Le Goff w tym artykule opowiada o dwóch największych zakonach żebraczych – dominikanach i franciszkanach. Oba te zgromadzenia założono w XIII wieku, ich członkowie byli dla siebie braćmi zakonnymi żyjącymi pośród ludzi. Kierowała nimi kapituła generalna, która co trzy lata wybierała mistrza generalnego dla dominikanów oraz ministra generalnego dla franciszkanów. Założono je ze względu na prężnie rozwijający się ruch urbanizacyjny jako zgromadzenia, które miały zajmować się sprawami miast. Żeby oba zgromadzenia nie naruszały swoich kompetencji, w 1268 roku papież Klemens IV wydał dekret "Quia plerumque", w którym wyznaczono minimalną odległość pomiędzy klasztorami franciszkańskim i dominikańskim w mieście (ok. 500m).
Jak zauważa Le Goff, zakony żebracze parały się kaznodziejstwem i skupiały się na dotarciu Słowem do wiernych, dlatego różnicowały kazania pomiędzy różne grupy społeczno-zawodowe. Nie ograniczały się do niedzielnych homilii, ale wychodziły na place i tam też głosiły Słowo Boże. Zajmowały się sprawami wiernych i okazywały wielką gorliwość w przygotowywaniu do życia wiecznego poprzez posługę przy umierających. Propagowały koncepcję czyśćca, która narodziła się pod koniec XII wieku. Krzewiły też kult maryjny i uczyły nowego typu modlitwy – modlitwy różańcowej. Stały się również orędownikami nowej formy spowiedzi, dokonywanej od 1215 roku (Sobór Laterański IV) przy konfesjonale i pisały liczne podręczniki dla spowiedników.
Koronacja Ludwika Świętego.
Jacques Le Goff w tym rozdziale opowiada o koronacji Ludwika IX Świętego w 1226 roku, która stała się wzorem dla wszystkich przyszłych koronacji królewskich we Francji.
Nadzwyczajna pozycja króla z dynastii Kapetyngów ujawniała się w jego koronacji, mającej charakter sakralny, religijny, kapłański i cudotwórczy. Król był "rex a Deo coronatus," koronowany przez Boga. Cała procedura koronacji została zobrazowana w "ordo" z 1250 roku na szesnastu miniaturach:
Religijny charakter koronacji dopełniały przysięgi składane przez króla:
Po koronacji król stawał się "de facto" człowiekiem Kościoła, świeckim odpowiednikiem biskupa. Król Francji stał ponad wszystkimi innymi królami chrześcijańskim, ponieważ namaszczano go cudownymi olejami z relikwii Świętego Krzyżma, był "rex christianissimus, „"królem arcychrześcijańskim"”."
Jak zauważa Jacques Le Goff królowie Francji mieli również moc cudotwórczą, ponieważ przypisywano im magiczną zdolność uzdrawiania przez dotyk zapalenia węzłów chłonnych na tle gruźliczym, czyli skrofułów ("morbus regius", „choroby królewskiej”).
Życie prywatne Ludwika Świętego.
W tym artykule Jacques Le Goff opowiada o życiu prywatnym Ludwika Świętego, głównie o jego małżeństwie z Małgorzatą Prowansalską. Małżeństwo królewskie zawarli w 1234 roku; do ślubu bardzo dążyła Blanka Kastylijska, matka młodego króla, wieloletnia regentka Francji oraz ojciec panny młodej, hrabia Prowansji Rajmund Bérenger V.
Ludwik Święty był doskonałym małżonkiem chrześcijańskim, który stosował się do zaleceń Kościoła, m.in. wziął pod uwagę tzw. „noce Tobiasza”, czyli trzy następujące po ślubie doby, które muszą minąć, zanim małżonkowie połączą się cieleśnie. Ludwik Święty dotrzymywał również innych zakazów wynikających z kalendarza liturgicznego, powstrzymywał się od stosunków seksualnych, pościł, nie współżył żoną podczas jej menstruacji. Pomimo dużej wstrzemięźliwości seksualnej, doczekał się z Małgorzatą aż jedenaściorga dzieci. Ludwik Święty stał również na straży powszechnego porządku i starał się wykorzenić bluźnierstwo, lichwę i prostytucję.
Portret władcy idealnego.
W tym artykule Jacques Le Goff opowiada o zasługach Ludwika Świętego wobec monarchii francuskiej. Według Le Goffa od początku swoich rządów Ludwik IX starał się być urzeczywistnieniem wzorca osobowego ze „zwierciadeł królów”, czyli zbiorów opowieści parenetycznych na temat władzy królewskiej. Doprowadził do wydania szeregu dzieł dotyczących moralizatorstwa:
Biografia a jednostka: „Czy Ludwik Święty istniał naprawdę?”.
W tym artykule Jacques Le Goff tłumaczy, dlaczego zdecydował się napisać biografię Ludwika IX Świętego:
Jacques Le Goff, mówiąc o tym, jak bardzo zależało Ludwikowi IX na wypełnieniu swojego wzorca osobowego, powołuje się na źródło z epoki, "Czyny Ludwika Świętego króla Francji" Jeana de Joinville'a. Królowi zależało na osiągnięciu umiaru w każdym aspekcie życia i unikaniu zarówno niedomiaru, jak i nadmiaru (upodobanie do "mediocritas," czyli tego, co zwykłe, zdroworozsądkowe). Kierował się w życiu maksymą: „Święty to ktoś, kto dobrze żył i kto w życiu codziennym wyrażał swoją świętość”, dlatego Ludwik wypełniał liczne posługi, naśladując w tym działania Chrystusa: odwiedzał trędowatych, był uczynny wobec wszystkich, składał dowody szacunku hierarchii kościelnej. Chętnie edukował poddanych w nauczaniu Kościoła, stosując rozpowszechniane przez cystersów "exempla," krótkie, budujące opowiastki. Chciał nawracać słowem i przykładem.
Ludwik IX starał się wprowadzać w życie ideał władcy "prud'homme –" człowieka śmiałego, odważnego, dwornego, ale kierującego się w życiu roztropnością.
Świat wyobraźni.
Tajemnica sztuki odkryta: krew Chrystusa i owoc winnego krzewu.
W tym artykule Jacques Le Goff opowiada o kulcie Chrystusa związany z tematyką Tłoczni Mistycznej. Artykuł otwiera cytat z Ewangelii wg św. Jana:
Symbolem tego kultu, rozpowszechnionego w XIV wieku, był obraz „Chrystusa, miażdżącego stopą kiście winogron, z ran którego płynie krew, mieszając się z winem tryskającym z kiści.” Jacques Le Goff interpretuje ten obraz jako ofiarę Jezusa, z której płynie ożywczy płyn z krwi i wina. W tłoczni mieszają się ze sobą gniew i cierpienie tłoczącego, ponieważ on sam też jest miażdżony.
Jak zauważa Jacques Le Goff, krew w XIII wieku zajęła główne miejsce w pobożności, dzięki kultowi relikwiarzy, zawierających krople krwi Chrystusa oraz cudu eucharystycznego z 1263 roku w Bolsenie, kiedy kapłan odprawiający mszę świętą zobaczył krwawiącą hostię, która zbroczyła karbunkuł. To wydarzenie zaowocowało uznaniem dogmatu o rzeczywistej obecności Ciała Chrystusa w Eucharystii.
Czy Jezus się śmiał?
Jacques Le Goff w tym artykule opowiada o śmiechu jako zjawisku ideowym. W średniowieczu łacińskim istniały dwa określenia – "ridere" ("śmiech") i "derisio" ("szyderstwo"), wokół których oscylowano. Sam charakter śmiechu dookreślano za pomocą przymiotników i wyrażeń. Istniały dwie sprzeczne definicje śmiechu – potępiająca (tradycja Ojców Kościoła) i uznająca śmiech za właściwość człowieka (tradycja Arystotelesa). Te dwie sprzeczne opinie doprowadziły do dysputy na Uniwersytecie Paryskim w XIII wieku: Czy Jezus się śmiał?
Wobec akademickiej teorii śmiechu powstała również druga kontrkulturowa, antyklerykalna związana z literaturą ludową, łotrzykowską, która przesuwała śmiech ku erotyce, skatologii i sprośności. W XII i XIII wieku pojawiła się przestrzeń do wyrażania komizmu w okresie karnawału.
Cudowne Indie: „przedsionek raju”.
W ostatnim artykule "Długiego średniowiecza" Jacques Le Goff przedstawia, w jaki sposób ludzie średniowiecza widzieli Indie, które wydawały im się światem onirycznym, urzeczywistnieniem mitologii. Źródłem takiego postrzegania Indii była wyprawa Aleksandra Wielkiego (356-323) na to państwo, to Aleksander „objawił” je ludziom Zachodu jako kraj cudów i potworów. Dalej Le Goff przedstawia krótki spis najważniejszych dzieł starożytnych i średniowiecznych, w których pojawiły się fragmenty poświęcone Indiom:
We wszystkich tych relacjach Indie były krajem cudowności i niesamowitości.
Dalej Jacques Le Goff wspomina o tym, że w średniowieczu dominował obraz Indii jako „Raju na Wschodzie” prawdopodobnie ze względu na to, że było to najbardziej oddalone ze znanych miejsc. To tam miały żyć ludy Goga i Magoga, czyli ludy, które według Apokalipsy św. Jana miały zbuntować się przeciw Bogu u schyłku dziejów (Ap 20, 8). Wraz z Antychrystem miały uniemożliwiać ludziom dostanie się do Raju znajdującego się za ich ziemiami. Jeżeli Indie miały być ziemiami Goga i Magoga, wynikało z tego, że były one przedsionkiem Raju. Jednocześnie miały być „domem potworów”. Pierwsze rękopisy opisujące potworność Indii pochodziły z przełomu IX i X wieku, a ich treść utrwalano później na miniaturach, rzeźbach i rysunkach. Potwory miały uosabiać wszechmoc Boga, były dowodem jego nieograniczonej twórczości i miały jako antywzór wskazywać człowiekowi, kim nie powinien się stać, dlatego też często posiadały jakiś element ludzki.
Jak zauważa Jacques Le Goff, jednocześnie w Indiach miały istnieć stworzenia uosabiające czystość i niewinność, takie jak feniks, jednorożec czy drzewa Słońca i Księżyca, a sama kraina była wzorem urodzajności, z zawsze zielonymi drzewami, licznymi kruszcami, wielością miast i obfitością pokarmów.
Mieszkańcy Indii mieli dzielić się na dwie grupy – braminów i innych. Bramini byli „dobrymi dzikusami”, którzy Europejczykom przywodzili na myśl najgorliwszych chrześcijan: pobożnych, cnotliwych, chociaż niewykształconych. Pozostali mieszkańcy Indii byli „prawdziwymi dzikusami” – nie mieli ust, jedli własne odchody, byli kanibalami, chodzili nago i uprawiali kazirodztwo.
Jak zauważa Le Goff, Europejczycy przerzucali na Indie swoje najbardziej szalone pragnienia i wizję cudownej przyszłości.

</doc>
<doc id="5002101" url="https://pl.wikipedia.org/wiki?curid=5002101" title="Phyto‐Fluss">
Phyto‐Fluss



</doc>
<doc id="5002106" url="https://pl.wikipedia.org/wiki?curid=5002106" title="Budynek Komendantury Królewskiej przy pl. Wolności w Poznaniu">
Budynek Komendantury Królewskiej przy pl. Wolności w Poznaniu

Budynek Komendantury Królewskiej przy pl. Wolności w Poznaniu – gmach usytuowany przy placu Wolności (niem. "Wilhelmsplatz") na rogu z ul. Feliksa Nowowiejskiego, wówczas ul. Lipowej (niem. "Lindenstrasse") mieszczący Królewską Komendanturę Twierdzy i dowództwo poznańskiego garnizonu (niem. "Königliche Festungs Kommandantur und Garnison Kommandantur"). Rozebrany w 1937 roku.
Historia.
Królewską Komendanturę ulokowano w dawnym pałacu miejskim Władysława Radolińskiego wybudowanym w latach 1844–1846 według projektu architektów Friedricha Augusta Stülera i Karla Wilhelma Drewitza (Wilhelma Drewicza) w stylu włoskiego renesansu. Gmach był siedzibą generałów komendantów placu i administracji miasta, w latach 1876–1881 generała-lejtnanta (niem. "Generalleutnant") Konstantina von Busse, w latach 1881–1885 generała-lejtnanta Hugo von Belowa, a w latach 1895–1901 generała-lejtnanta Wilhelma von Livoniusa.
Po wybuchu powstania wielkopolskiego do 9 stycznia 1919 roku budynek pałacu był siedzibą polsko-niemieckiej Komendy Miasta. Następnie mieściło się w nim Dowództwo Okręgu Wojskowego I z Komendą Placu przekształconą 19 lutego 1919 roku w Komendę Miasta. Między wrześniem 1921 roku, a wrześniem 1924 roku urzędującymi komendantami byli generał brygady Michał Milewski, a następnie oficerowie w stopniu pułkownika: Stanisław Dowoyno-Sołłohub, Wacław Krupowicz i Marian Sikorski. W 1920 roku komendę przemianowano na dowództwo Obozu Warownego Poznań i Komendy Placu (do 15 lutego 1926 roku) i po tej dacie z powrotem stała się Komendą Miasta. Budynek rozebrano w 1937 roku. W tym miejscu powstał budynek dla Banku Gospodarstwa Krajowego.
Opis.
Dwuskrzydłowy gmach nosił cechy architektury berlińskiej. Gmach od strony placu miał bogatszą dekorację i rozbudowaną kompozycję architektoniczną. W części środkowej dwupiętrowej fasady zastosowano różnej wielkości arkadowe loggie. Balustrady wykonano z kamiennych tralek, a wykończenie konsolek gzymsu i rozetek w attyce było wykonane z ceramiki.
Jeszcze w czasach administracji pruskiej front gmachu poddano przebudowie zubażając jego architektonikę, poprzez usunięcie m.in. kamiennych obramowań i tralek balkonów zastępując je żelaznymi kratami.

</doc>
<doc id="5002115" url="https://pl.wikipedia.org/wiki?curid=5002115" title="VinFast VF8">
VinFast VF8

VinFast VF8 – elektryczny samochód osobowy typu crossover klasy średniej produkowany pod wietnamską marką VinFast od 2022 roku.
Historia i opis modelu.
Model VF32 zadebiutował w drugiej połowie stycznia 2021 roku jako element ofensywy modelowej wietnamskiego startupu VinFast wśród samochodów elektrycznych, będących zarazem wstępem do globalnej ekspansji. Podobnie jak mniejszy VF e34 i większy VF9, VinFast VF8 jest crossoverem, który utrzymany został w krągłych proporcjach łączących chromowane ozdobniki z podwójnym pasem reflektorów w przedniej części nadwozia. Wąskie diody LED do jazdy dziennej oddzielona chromowana poprzeczka, pod którą znalazła się pozostała część reflektorów.
Deska rozdzielcza utrzymana została w dwubarwnej estetyce, wyróżniając się awangardowo zaprojektowanymi przełącznikami trybów jazdy w tunelu środkym, a także obszernym dotykowym wyświetlaczem systemu multimedialnego.
Korekty nazwy.
Wzorem mniejszego modelu VF e34, w lipcu 2021 roku VinFast zdecydował się dokonać korekty nazwy modelu VF32 na VinFast VF e35. Informacja ta została ogłoszona równolegle z przedstawieniem planów na temat ekspansji rynkowej VinFasta na rynkach globalnych, gdzie VF e35 będzie jednym z dwóch modeli na jej początek. W 2022, przy okazji amerykańskiej premiery, nazwę ponownie skorygowano, tym razem na prostsze VinFast VF8.
Sprzedaż.
W pierwszej kolejności VinFast rozpocznie zbieranie zamówień na VF e35 we wrześniu 2021 roku na rodzimym rynku wietnamskim, pierwsze egzemplarze dostarczając w lutym 2022 roku. Pojazd będzie też elementem ekspansji firmy VinFast na rynkach globalnych, trafiając docelowo do sprzedaży m.in. w Europie, Stanach Zjednoczonych czy Australii. 
W styczniu 2022 przedstawiony został model w amerykańskiej specyfikacji, który ma trafić tam do sprzedaży z końcem 2024 roku. Docelowo egzemplarze sprzedawane w regionie Ameryki Północnej mają pochodzić z lokalnej fabryki VinFasta, których lokalizacja w 2022 roku określona została na Hrabstwo Chatham w Karolinie Północnej, a jej działanie ma ruszyć w połowie 2024 roku.
Dane techniczne.
VinFast VF e35 dostępny jest w dwóch wariantach napędowych, które w obu przypadkach napędzane są baterią o pojemności 90 kWh, która zapewnia zasięg ok. 500 kilometrów na jednym ładowaniu. Różnice istnieją w mocy - podstawowa odmiana rozwija 204 KM, a mocniejsza 408 KM. Charakterystycznym rozwiązaniem zastosowanym w układzie napędowym są baterie chińskiej firmy CATL, które wyposażone są w możliwość łatwego demontażu i wymiany. Na rynku amerykańskim klient kupuje samochód poza akumulatorami - ten element podlega domyślnej subskrybcji.

</doc>
<doc id="5002116" url="https://pl.wikipedia.org/wiki?curid=5002116" title="Makarino (wołost Luszczikskaja)">
Makarino (wołost Luszczikskaja)

Makarino () – wieś (ros. деревня, trb. dieriewnia) w zachodniej Rosji, w wołoście Luszczikskaja (osiedle wiejskie) rejonu bieżanickiego w obwodzie pskowskim.
Geografia.
Miejscowość położona jest 10,5 km od centrum administracyjnego osiedla wiejskiego (Luszczik), 10,5 km od centrum administracyjnego rejonu (Bieżanice), 122 km od stolicy obwodu (Psków).
Demografia.
W 2010 r. miejscowość zamieszkiwało 6 osób.

</doc>
<doc id="5002117" url="https://pl.wikipedia.org/wiki?curid=5002117" title="Kurt Schöbel">
Kurt Schöbel

Dr Kurt Schöbel (ur. 31 października 1896, zm. 27 grudnia 1966) – niemiecki strzelec, olimpijczyk i medalista mistrzostw świata.
Wystąpił jako reprezentant RFN na Letnich Igrzyskach Olimpijskich 1952 w trapie, w którym uplasował się na 23. miejscu.
Podczas swojej kariery Kurt Schöbel przynajmniej pięciokrotnie zdobył medale na mistrzostwach świata w strzelaniu do rzutków. Trzykrotnie był indywidualnym brązowym medalistą w trapie (1930, 1934, 1936), a w drużynie dwukrotnie zdobył wicemistrzostwo (1934, 1937). W 1930 roku był mistrzem świata w nieoficjalnych zawodach drużynowych. Na mistrzostwach Europy wygrał indywidualnie dwa razy w trapie (1934, 1939), a w drużynie raz (1939). Był także indywidualnym wicemistrzem w 1936 roku. Zawody te nie są jednak uważane za oficjalne przez Międzynarodową Federację Strzelectwa Sportowego.
Był związany z Oldenburgiem (członek tamtejszego klubu Oldenburger Wurftaubenclub) i Lipskiem. W 1942 roku został mistrzem Niemiec w strzelaniu do rzutków (jako członek Luftwaffe). Za osiągnięcia sportowe Niemiecki Związek Strzelectwa Sportowego przyznał Schöbelowi Złoty Medal Honorowy (1958).
Wyniki.
Medale mistrzostw świata.
"Opracowano na podstawie materiałów źródłowych:"

</doc>
<doc id="5002119" url="https://pl.wikipedia.org/wiki?curid=5002119" title="Stanisław Węgrzyn (scenograf)">
Stanisław Węgrzyn (scenograf)

Stanisław Węgrzyn (ur. 23 marca 1899 w Krakowie, zm. 17 lipca 1973 w Łodzi) – polski malarz i scenograf teatralny. 
Życiorys.
Pochodził z rodziny o teatralnych korzeniach. Jego ojciec Maksymilian był uznanym aktorem i reżyserem teatralnym, a matka Faustyna z Kry­sińskich aktorką. Stryj Józef był znanym amantem kina międzywojennego, ale też wybitnym aktorem teatralnym. Brat stryjeczny Mieczysław, obiecujący aktor, został zamordowany w Oświęcimu.
Stanisław uczęszczał do gimnazjum w Krako­wie. Uczył się tam też rysunku. Następnie studiował chemię w Kijowie, nadal kształcąc się w malarstwie pod kierunkiem Konrada Krzyżanowskiego. W czasie I wojny światowej służył w korpusie gen. Józefa Dowbor-Muśnickiego w Bobrujsku. 
Po wojnie studiował architekturę na Politechnice Warszawskiej. Pracował wówczas w malarni Teatru Wielkiego pod kierunkiem Wincentego Drabika. W 1922 malował dekoracje dla Teatru Stańczyk. W sezonie 1923/24 był samodzielnym de­koratorem w Teatrze Miejskim w Lublinie. Później pra­cował kolejno w Teatrze Bagatela w Krakowie (1924/25), w Teatrach Miejskich we Lwowie (1925/26), a w latach 1926–28 w Teatrze Miejskim w Bydgoszczy. W 1929 projektował dekoracje dla teatrów Ateneum w War­szawie i Polskiego w Kato­wicach. Następnie wyjechał do Paryża, gdzie współ­pracował dorywczo z teatrem emigrantów rosyj­skich. Po powrocie do kraju był dekoratorem w Teatrze Polskim w Poznaniu (1930–32), gdzie wystąpił też podobno jako aktor w roli Prałata w sztuce "Proboszcz wśród bogaczy". W latach 1932–34 pracował w Teatrze Polskim w Kato­wicach, następnie w sezonie 1935/36 w Teatrze Podolsko-Pokuckim w Stani­sławowie, w sezonie 1936/37 w Teatrach Miejskich w Łodzi, w sezonie 1937/38 w Teatrze Miejskim w Częstochowie, a następnie ponownie w Stanisławowie. 
Po wybuchu II wojny światowej przedostał się (przez Rumunię i Jugosławię) do Anglii, gdzie m.in. projektował scenografię do przedstawień baletowych. Od 1946 przebywał w Brazylii, następnie w Argentynie, gdzie współpra­cował z przemysłem filmowym. Po powrocie do Polski aż do przejścia na emeryturę był stałym sce­nografem Teatru Ziemi Łódzkiej (1957–1970). Współpracował też dorywczo z innymi teatrami, m.in. z Teatrem im. Bogu­sławskiego w Kaliszu.
Był scenografem o raczej tradycyjnych upodobaniach. Sam powiedział w wy­wiadzie: 

</doc>
<doc id="5002120" url="https://pl.wikipedia.org/wiki?curid=5002120" title="Zdzisław Adamczyk (mineralog)">
Zdzisław Adamczyk (mineralog)

Zdzisław Adamczyk (ur. 1 stycznia 1961 w Górze) – polski mineralog i petrograf, profesor nadzwyczajny Politechniki Śląskiej.
Życiorys.
W 1986 ukończył studia na Wydziale Biologii i Nauk o Ziemi Uniwersytetu Jagiellońskiego, w zakresie specjalności mineralogia, petrografia i geochemia. Od 1988 związał się zawodowo z Wydziałem Górnictwa i Geologii Politechniki Śląskiej, gdzie w 1995 obronił przygotowaną pod kierunkiem prof. dr hab. Lidii Chodynieckiej pracę doktorską pt. "Przydatność korelacyjna i surowcowa przerostów ilastych z pokładów węgla grupy warstw brzeżnych Rybnickiego Okręgu Węglowego". W 2008 na podstawie rozprawy "Ewolucja wulkanizmu kenozoicznego Przedgórza Rębiszowskiego (Dolny Śląsk) oraz jej wpływ na charakter petrograficzny i jakość surowca bazaltowego" habilitował się. Jest profesorem nadzwyczajnym Politechniki Śląskiej, członkiem oddziału śląskiego Polskiego Towarzystwa Mineralogicznego, w kadencji 2012-2016 pełnił funkcję Prodziekana ds. Organizacji i Współpracy z Zagranicą.
Zdzisław Adamczyk jest autorem i współautorem dwóch patentów oraz ponad 100 publikacji, w tym czterech książek i podręczników akademickich.

</doc>
<doc id="5002121" url="https://pl.wikipedia.org/wiki?curid=5002121" title="Muzeum Kornela Makuszyńskiego">
Muzeum Kornela Makuszyńskiego



</doc>
<doc id="5002123" url="https://pl.wikipedia.org/wiki?curid=5002123" title="Małoje Gagrino">
Małoje Gagrino

Małoje Gagrino () – wieś (ros. деревня, trb. dieriewnia) w zachodniej Rosji, w wołoście Luszczikskaja (osiedle wiejskie) rejonu bieżanickiego w obwodzie pskowskim.
Geografia.
Miejscowość położona jest nad rzeką Sieczenka, 17 km od centrum administracyjnego osiedla wiejskiego (Luszczik), 18 km od centrum administracyjnego rejonu (Bieżanice), 115 km od stolicy obwodu (Psków).
Demografia.
W 2010 r. miejscowość zamieszkiwały 4 osoby.

</doc>
<doc id="5002126" url="https://pl.wikipedia.org/wiki?curid=5002126" title="VinFast VF9">
VinFast VF9

VinFast VF9 – elektryczny samochód osobowy typu crossover klasy pełnowymiarowej produkowany pod wietnamską marką VinFast od 2022 roku.
Historia i opis modelu.
Pełnowymiarowy model VF9 zadebiutował razem z mniejszymi modelami VF e34 i VF8 jako największy z przedstawionej w styczniu 2021 roku gamy elektrycznych crossoverów będących pierwszymi tego typu pojazdami wietnamskiego producenta. VinFast VF9 charakteryzuje się masywną sylwetką o długości sięgającej ponad 5,1-metra, zyskując awangardowo stylizowaną sylwetkę z dwumodułową linią okien, a także wąskimi pasami reflektorów oraz lamp tylnych składających się z oświetlenia typu Matrix LED. Charakteryzujący się napędem AWD, pojazd będzie mógł pomieścić maksmalnie 7 osób na trzech rzędach siedzeń.
Kabina pasażerska została utrzymana w minimalistycznym wzornictwie, zyskując masywny, 15,4-calowy dotykowy wyświetlacz przedstawiający nie tylko wskazania systemu multimedialnego, ale również informacje komputera pokładowego i prędkościomierza z racji zintegorwania go z zestawem wskaźników.
Korekty nazwy.
Razem z mniejszym VF e35, w lipcu 2021 wietnamski producent ogłosił korektę nazwy sztandarowego VF33 wzorem mniejszych modeli i przemianował go na VinFast VF e36. Razem z tańszym pojazdem, samochód będzie elementem ekspansji VinFast w marcu 2022 roku na rynkach globalnych. Na początku 2022 roku nazwę ponownie zmieniono, tym razem upraszcając do VinFast VF9.
Sprzedaż.
Podobnie jak mniejszy VF8, VinFast VF9 trafił do sprzedaży w Wietnamie we wrześniu 2021 roku, z pierwszymi egzemplarzami dostarczonymi w lutym 2022 roku. Pojazd jest też elementem globalnej ekspansji firmy VinFast, docelowo trafiając do sprzedaży m.in. w Australii, Europie czy Ameryce Północnej. Podczas targów technologicznych CES 2022 w Las Vegas przedstawiony został model w amerykańskiej specyfikacji, który ma tam trafić do sprzedaży pod koniec 2024 roku.
Dane techniczne.
VinFast VF9 oferowany jest w wariancie napędowym składającym się z baterii o pojemności 106 kWh, rozwijając 402 KM mocy. Na jednym ładowaniu pojazd będzie mógł przejechać około 482 kilometry.

</doc>
<doc id="5002128" url="https://pl.wikipedia.org/wiki?curid=5002128" title="Maszkowo (rejon bieżanicki)">
Maszkowo (rejon bieżanicki)

Maszkowo () – wieś (ros. деревня, trb. dieriewnia) w zachodniej Rosji, w wołoście Luszczikskaja (osiedle wiejskie) rejonu bieżanickiego w obwodzie pskowskim.
Geografia.
Miejscowość położona jest nad rzeką Aszewka, 9,5 km od centrum administracyjnego osiedla wiejskiego (Luszczik), 13 km od centrum administracyjnego rejonu (Bieżanice), 122 km od stolicy obwodu (Psków).
Demografia.
W 2010 r. miejscowość zamieszkiwały 4 osoby.

</doc>
<doc id="5002130" url="https://pl.wikipedia.org/wiki?curid=5002130" title="Pietrahy">
Pietrahy

Pietrahy (; ) – wieś na Białorusi, w obwodzie witebskim, w rejonie postawskim, w sielsowiecie Juńki.
Dawniej używana nazwa – Pietraki.
Historia.
W czasach zaborów w gminie Postawy, w powiecie dzisieńskim, w guberni wileńskiej Imperium Rosyjskiego.
W dwudziestoleciu międzywojennym wieś leżała w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Postawy.
Według Powszechnego Spisu Ludności z 1921 roku zamieszkiwały tu 222 osoby, 21 było wyznania rzymskokatolickiego a 201 prawosławnego. Jednocześnie 28 mieszkańców zadeklarowało polską a 194 białoruską przynależność narodową. Było tu 46 budynków mieszkalnych. W 1931 w 50 domach zamieszkiwało 215 osób.
Wierni należeli do parafii rzymskokatolickiej i prawosławnej w Postawach. Miejscowość podlegała pod Sąd Grodzki w Postawach i Okręgowy w Wilnie; właściwy urząd pocztowy mieścił się w Postawach.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.

</doc>
<doc id="5002135" url="https://pl.wikipedia.org/wiki?curid=5002135" title="Raboczij Posiołok (obwód pskowski)">
Raboczij Posiołok (obwód pskowski)

Raboczij Posiołok () – wieś (ros. деревня, trb. dieriewnia) w zachodniej Rosji, w wołoście Luszczikskaja (osiedle wiejskie) rejonu bieżanickiego w obwodzie pskowskim.
Geografia.
Miejscowość położona jest nad rzeką Aszewka, 9 km od centrum administracyjnego osiedla wiejskiego (Luszczik), 13 km od centrum administracyjnego rejonu (Bieżanice), 121 km od stolicy obwodu (Psków).
Demografia.
W 2010 r. miejscowość zamieszkiwało 8 osób.

</doc>
<doc id="5002136" url="https://pl.wikipedia.org/wiki?curid=5002136" title="Rewolucyjny komitet wojskowy">
Rewolucyjny komitet wojskowy

Rewolucyjny komitet wojskowy, wojenrewkom , "ВРК") – w okresie rewolucji październikowej określenie sztabów i pierwszych organów wojskowo-porządkowych tworzonych przez partię bolszewicką - SDPRR(b) po obaleniu Rządu Tymczasowego i przejęciu władzy.
Pierwszy rewolucyjny komitet wojskowy został zawiązany w okresie październik - listopad 1917 w Piotrogrodzie przy tamtejszej Radzie Delegatów Robotniczych i Żołnierskich, był kierowniczym organem przewrotu bolszewickiego (rozpoczynającego rewolucję październikową w Rosji); kolejne powstawały głównie w miastach, które planowano opanować.
Do czasu zwycięstwa bolszewików w Piotrogrodzie w Rosji działało ponad 40 rewolucyjnych komitetów wojskowych, których główna działalność sprowadzała się do wojskowo-technicznego przygotowania zbliżającego się powstania.
Rozprzestrzenianie się władzy radzieckiej było bezpośrednio związane z masowym formowaniem wojskowych komitetów rewolucyjnych. 25 października (7 listopada) utworzono Moskiewski Rewolucyjny Komitet Wojskowy. Wiele komitetów powstało z inicjatywy wysyłanych w teren delegatów II Wszechrosyjskiego Zjazdu Rad Delegatów Robotniczych i Żołnierskich, jak też komisarzy, emisariuszy i agitatorów. Oprócz wspomnianego Moskiewskiego RKW powstały między innymi:
W okresie ustanawiania i konsolidacji władzy radzieckiej utworzono ponad 220 komitetów rewolucyjnych i rewolucyjnych komitetów wojskowych.
W Polsce latem 1920, podczas wojny polsko-bolszewickiej powstał w Białymstoku odpowiednik rewolucyjnego komitetu wojskowego - Tymczasowy Komitet Rewolucyjny Polski, na jego czele stali J. Marchlewski, F. Kon, F. Dzierżyński. Inny, Galicyjski Komitet Rewolucyjny (pod skrótową nazwą galrewkom) przygotowywany był dla Galicji Wschodniej, z siedzibą we Lwowie.
Wraz z organizacją radzieckiego aparatu państwowego, konsolidacją władzy radzieckiej w miastach i na wsi, zmalała rola rewolucyjnych komitetów wojskowych i komitetów rewolucyjnych. Cała władza była praktycznie skoncentrowana w rękach rad delegatów robotniczych, żołnierskich i chłopów. Likwidacja komitetów następowała w różnym czasie, w zależności od określonych warunków.
Uwagi.
W literaturze tematu spotkać można nazwę będącą częściową kalką nazwy rosyjskiej - "komitet wojskowo-rewolucyjny".

</doc>
<doc id="5002138" url="https://pl.wikipedia.org/wiki?curid=5002138" title="Andrzej Kempa (lekkoatleta)">
Andrzej Kempa (lekkoatleta)

Andrzej Kempa (ur. w 1934, zm. 5 stycznia 2021 w Lubsku) – polski lekkoatleta, długodystansowiec oraz trener lekkoatletyczny.
Dzieciństwo spędził w Lublinie. Po II wojnie światowej przybył do Żar i tam przebył większość swego życia.
Trzykrotnie stawał na podium mistrzostw Polski. W 1967 był wicemistrzem w biegu maratońskim, w 1960 brązowym medalistą w biegu na 10 000 metrów, a w 1961 brązowym medalistą w biegu przełajowym na długim dystansie (8 kilometrów). Był zawodnikiem klubów Piast Czerwieńsk, Lechia Zielona Góra i Lumel Zielona Góra. 
Po zakończeniu kariery zawodniczej w 1974 był trenerem lekkoatletycznym w Żarach.

</doc>
<doc id="5002140" url="https://pl.wikipedia.org/wiki?curid=5002140" title="Eirin Maria Kvandal">
Eirin Maria Kvandal

Eirin Maria Kvandal (ur. 12 grudnia 2001) – norweska skoczkini narciarska. Wicemistrzyni świata juniorów w konkursie drużyn mieszanych (2020). Medalistka mistrzostw kraju.
Przebieg kariery.
W oficjalnych zawodach międzynarodowych zadebiutowała w lutym 2018 w Kanderstegu, w ramach Mistrzostw Świata Juniorów w Narciarstwie Klasycznym 2018, na których zajęła 40. miejsce indywidualnie i 5. w drużynie kobiecej. W marcu 2018 w Falun zadebiutowała w FIS Cupie, zajmując 11. pozycję, a we wrześniu 2018, w ramach letniej edycji cyklu, zadebiutowała w Pucharze Kontynentalnym, w pierwszym starcie punktując (30. miejsce).
W grudniu 2018, w wyniku pogarszającego się przez wrodzoną skoliozę stanu zdrowia, przeszła wielogodzinną operację kręgosłupa, a pierwsze treningi rozpoczęła w czerwcu 2019. Do rywalizacji międzynarodowej powróciła w styczniu 2020 w Renie, po raz pierwszy plasując się w czołowej „dziesiątce” Pucharu Kontynentalnego (9. lokata). W marcu 2020 wystąpiła Mistrzostwach Świata Juniorów 2020, gdzie była 17. indywidualnie i 5. w zespole kobiecym, zaś w drużynie mieszanej zdobyła srebrny medal.
18 grudnia 2020 w Ramsau zadebiutowała w Pucharze Świata, zajmując 33. pozycję. 23 stycznia 2021 w Ljubnie po raz pierwszy wystąpiła w konkursie drużynowym w zawodach tej rangi, zajmując z norweską reprezentacją 2. miejsce. Dzień później, w swoim drugim w karierze starcie w konkursie indywidualnym Pucharu Świata, odniosła zwycięstwo. W kolejnych pięciu konkursach tego cyklu także punktowała, plasując się za każdym razem w pierwszej bądź drugiej dziesiątce, a 5 lutego 2021 w Hinzenbach po raz drugi stanęła na podium, zajmując 3. pozycję. W tym czasie zgromadziła w sumie 249 punktów w klasyfikacji generalnej Pucharu Świata. Mimo tego kilkukrotnie miała problemy z ustaniem swoich skoków, a 7 lutego 2021, podczas trzeciego konkursu w Hinzenbach, w wyniku upadku doznała poważnej kontuzji kolana, przez którą przedwcześnie zakończyła starty w sezonie 2020/2021.
Kvandal jest wielokrotną medalistką mistrzostw kraju – w październiku 2020 zdobył złoty medal na skoczni dużej i srebrny na skoczni normalnej, a w styczniu 2021 zwyciężyła na obiekcie dużym.

</doc>
<doc id="5002141" url="https://pl.wikipedia.org/wiki?curid=5002141" title="Mechelen-sur-Meuse">
Mechelen-sur-Meuse



</doc>
<doc id="5002144" url="https://pl.wikipedia.org/wiki?curid=5002144" title="Piotrowicze (sielsowiet Woropajewo)">
Piotrowicze (sielsowiet Woropajewo)

Piotrowicze (; ) – wieś na Białorusi, w obwodzie witebskim, w rejonie postawskim, w sielsowiecie Woropajewo.
Historia.
W czasach zaborów w gminie Postawy, w powiecie dzisieńskim, w guberni wileńskiej Imperium Rosyjskiego.
W dwudziestoleciu międzywojennym wieś leżała w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Postawy, a następnie w gminie Woropajewo.
Według Powszechnego Spisu Ludności z 1921 roku zamieszkiwało tu 130 osób, 38 były wyznania rzymskokatolickiego a 92 prawosławnego. Jednocześnie 126 mieszkańców zadeklarowało białoruską przynależność narodową a 4 inną. Były tu 23 budynki mieszkalne. W 1931 w 24 domach zamieszkiwało 187 osób.
Wierni należeli do parafii rzymskokatolickiej w Drozdowszczyźnie i prawosławnej w Rymkach. Miejscowość podlegała pod Sąd Grodzki w Postawach i Okręgowy w Wilnie; właściwy urząd pocztowy mieścił się w m. Połowo.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.
Do 2009 wieś wchodziła w skład sielsowietu Bielki.

</doc>
<doc id="5002145" url="https://pl.wikipedia.org/wiki?curid=5002145" title="Rogolewo (obwód pskowski)">
Rogolewo (obwód pskowski)

Rogolewo () – wieś (ros. деревня, trb. dieriewnia) w zachodniej Rosji, w wołoście Luszczikskaja (osiedle wiejskie) rejonu bieżanickiego w obwodzie pskowskim.
Geografia.
Miejscowość położona jest nad rzeką Aszewka, 7 km od centrum administracyjnego osiedla wiejskiego (Luszczik), 11,5 km od centrum administracyjnego rejonu (Bieżanice), 125 km od stolicy obwodu (Psków).
Demografia.
W 2010 r. miejscowość zamieszkiwało 9 osób.

</doc>
<doc id="5002146" url="https://pl.wikipedia.org/wiki?curid=5002146" title="Zypliai">
Zypliai

Zypliai (hist., pol. Zyple) – wieś na Litwie położona w rejonie szakowskim okręgu mariampolskiego, 6 km na południe od Szaków.
Historia.
Własność.
Przed 1410 rokiem ziemie położone na południe od Niemna, pokryte puszczą, nie miały swoich właścicieli. Po bitwie pod Grunwaldem stały się własnością wielkich książąt litewskich. Będąc królewszczyzną, były one stopniowo, w XVII i XVIII wieku, zasiedlane. Według Słownika geograficznego Królestwa Polskiego, pod koniec XVIII wieku były własnością ks. Józefa Poniatowskiego. Po III rozbiorze w 1795 roku zostały skonfiskowane przez rząd pruski. W okresie Księstwa Warszawskiego dekretem Napoleona z 30 czerwca 1807 roku te rozległe dobra, liczące 174 wsi, w skład których wchodziły m.in. Łuksze i Zyple, zostały zwrócone ks. Poniatowskiemu. Po jego którego śmierci w 1813 roku (na mocy testamentu z 28 marca 1812 roku) przeszły one na własność jego siostry, Marii Teresy Tyszkiewiczowej (1760–1834). Maria Tyszkiewiczowa sprzedała je Janowi Bartkowskiemu (~1783–1855). Nowy właściciel, zajmujący się handlem drewnem, zbudował w latach 1845–1855 na skraju lasu, w pobliżu miejscowości Łuksze, parterowy dwór i nazwał go Nowe Zyple (dotychczasowy folwark Zyple zaczął być nazywany Stare Zyple).
Po śmierci Jana Bartkowskiego, żonatego z Amelią Hube (~1773–1853), olbrzymi majątek odziedziczyła jego pasierbica (córka Amelii z małżeństwa z Piotrem Wulfersem) Joanna Kuczyńska (1812–1888) (od 1834 roku żona Aleksandra Kuczyńskiego (1803–1858), marszałka szlachty guberni podlaskiej), przyjaciółka Cypriana Kamila Norwida. Joanna po śmierci męża przekazała Zyple swojej najstarszej córce (dwaj jej synowie, Zdzisław i Leon, zmarli w młodym wieku) Ludwice (1839–1906). Ludwika wyszła w 1863 roku za Tadeusza Leona hr. Rawita-Ostrowskiego (1834–1911) herbu Rawicz. W 1891 roku sprzedali oni majątek Tomaszowi Ludwikowi hr. Potockiemu (1860–1912) z Chrząstowa herbu Pilawa (Złota) żonatemu z Ludwiką hr. Bnińską (1870–1899) herbu Łodzia, a później z Pelagią Józefą Brzozowską (1875–1945) herbu Belina.
Hrabia Potocki znacząco rozbudował dwór w Nowych Zyplach, przekształcając go w pałac. Po jego śmierci w majątku gospodarowała Pelagia. Gdy majątek Potockich znalazł się w granicach państwa litewskiego, został rozparcelowany.
W 1864 roku powierzchnia majątku Zyple, należącego jeszcze wtedy prawnie do Joanny Kuczyńskiej, wynosiła 16 168 mórg, czyli około 9055 hektarów. W 1888 roku dobra te liczyły 11 905 mórg.
Przynależność administracyjna.
Przed rozbiorami tereny te leżały w Księstwie Żmudzkim. Po 1795 roku znalazły się w zaborze pruskim, w powiecie mariampolskim, który należał wtedy do departamentu białostockiego pruskiej prowincji Prusy Nowowschodnie. W czasie kampanii napoleońskiej, w 1807 roku, weszły w skład utworzonego wówczas Księstwa Warszawskiego, były w jego departamencie łomżyńskim, potem, od 1816 roku w Królestwie Kongresowym, w województwie augustowskim, następnie (od roku 1837) guberni augustowskiej. W 1867 roku weszły w skład guberni suwalskiej, Zyple znalazły się na terenie nowo utworzonego ujezdu władysławowskiego tejże guberni.
Od 1867 roku Zyple były siedzibą gminy Zyple. Należały do parafii Łuksze.
Po odzyskaniu niepodległości przez Polskę i Litwę powiat władysławowski na podstawie umowy suwalskiej wszedł 10 października 1920 roku w skład Litwy, która w latach 1940–1990, jako Litewska Socjalistyczna Republika Radziecka, wchodziła w skład ZSRR. Od 1990 roku – na terenie niepodległej Litwy.

</doc>
<doc id="5002147" url="https://pl.wikipedia.org/wiki?curid=5002147" title="Włochy Stare">
Włochy Stare



</doc>
<doc id="5002148" url="https://pl.wikipedia.org/wiki?curid=5002148" title="Rewolucyjny Komitet Wojskowy">
Rewolucyjny Komitet Wojskowy



</doc>
<doc id="5002149" url="https://pl.wikipedia.org/wiki?curid=5002149" title="Zyple">
Zyple



</doc>
<doc id="5002150" url="https://pl.wikipedia.org/wiki?curid=5002150" title="Chałupa Gąsieniców Sobczaków">
Chałupa Gąsieniców Sobczaków

Chałupa Gąsieniców Sobczaków (poprzednia nazwa; Muzeum Stylu Zakopiańskiego-Inspiracje) – jeden z oddziałów Narodowego Muzeum Tatrzańskiego.
Historia.
Siedzibą oddziału jest zabytkowa góralska chata zbudowana około 1830 przez góralską rodzinę Gąsieniców-Sobczaków. Chata ta jest jednym z najcenniejszych zabytków budownictwa ludowego w Zakopanem, a także jedną z najstarszych zachowanych do dziś budowli drewnianych w mieście. Około 1870 kolejne pokolenie Gąsieniców-Sobczaków rozbudowało chatę od tyłu o tylną sień i komorę i ganek od frontu. Do 1975 chata była własnością spadkobierców rodziny kiedy to Muzeum Tatrzańskie odkupiło chatę z celem na mieszkania służbowe. W latach 1978-1980 przeprowadzono generalny remont obejmujący m.in. wymianę fundamentów, wymianę zagrzybionych elementów konstrukcyjnych i belek zrębu, wymianę pokrycia dachowego. W 2008 staraniem ówczesnej dyrektor muzeum Teresy Jabłońskiej, przeprowadzono remont bieżący i adaptację budynku na cele muzealne. W 2009 dokonano oficjalnego otwarcia nowego oddziału Muzeum.

</doc>
<doc id="5002151" url="https://pl.wikipedia.org/wiki?curid=5002151" title="Saprygino (obwód pskowski)">
Saprygino (obwód pskowski)

Saprygino () – wieś (ros. деревня, trb. dieriewnia) w zachodniej Rosji, w wołoście Luszczikskaja (osiedle wiejskie) rejonu bieżanickiego w obwodzie pskowskim.
Geografia.
Miejscowość położona jest nad rzeką Sieczenka, 11,5 km od centrum administracyjnego osiedla wiejskiego (Luszczik), 13,5 km od centrum administracyjnego rejonu (Bieżanice), 119 km od stolicy obwodu (Psków).
W granicach miejscowości znajdują się ulice: Bołotnaja, Centralnaja, Zinaidy Iwanowoj.
Demografia.
W 2010 r. miejscowość zamieszkiwało 71 osób.

</doc>
<doc id="5002154" url="https://pl.wikipedia.org/wiki?curid=5002154" title="Maria Frankl">
Maria Frankl



</doc>
<doc id="5002157" url="https://pl.wikipedia.org/wiki?curid=5002157" title="Smienowo (rejon bieżanicki)">
Smienowo (rejon bieżanicki)

Smienowo () – wieś (ros. деревня, trb. dieriewnia) w zachodniej Rosji, w wołoście Luszczikskaja (osiedle wiejskie) rejonu bieżanickiego w obwodzie pskowskim.
Geografia.
Miejscowość położona jest 3,5 km od centrum administracyjnego osiedla wiejskiego (Luszczik), 6,5 km od centrum administracyjnego rejonu (Bieżanice), 127 km od stolicy obwodu (Psków).
Demografia.
W 2010 r. miejscowość zamieszkiwało 8 osób.

</doc>
<doc id="5002159" url="https://pl.wikipedia.org/wiki?curid=5002159" title="Edward Cempiel">
Edward Cempiel

Edward Cempiel (ur. 24 lipca 1949 w Kamienicy) – polski geolog.
Życiorys.
W 1973 ukończył studia na Politechnice Śląskiej i związał się zawodowo z uczelnią do 2015. Kierunkiem badań prowadzonych przez Edwarda Cempiela jest hydrogeologia, ochrona środowiska i zagrożenia wodne w górnictwie. Członek Komisji ds. Zagrożeń Wodnych przy WUG i Normalizacyjnej Komisji Problemowej ds. Techniki i Zagrożeń w Górnictwie. Autor i współautor 62 publikacji i opracowań naukowych.

</doc>
<doc id="5002160" url="https://pl.wikipedia.org/wiki?curid=5002160" title="Połowo">
Połowo

Połowo (; ) – wieś na Białorusi, w obwodzie witebskim, w rejonie postawskim, w sielsowiecie Woropajewo.
Historia.
W czasach zaborów w gminie Postawy, w powiecie dzisieńskim, w guberni wileńskiej Imperium Rosyjskiego.
W dwudziestoleciu międzywojennym folwark a następnie folwark i kolonia leżała w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Postawy, a następnie w gminie Woropajewo.
Według Powszechnego Spisu Ludności z 1921 roku zamieszkiwało tu 108 osób, 54 były wyznania rzymskokatolickiego a 54 prawosławnego. Jednocześnie 83 mieszkańców zadeklarowało polską a 25 białoruską przynależność narodową. Były tu 4 budynki mieszkalne. W 1931 folwark posiadał 3 domy i 41 mieszkańców a kolonię w 21 domach zamieszkiwało 128 osób.
Wierni należeli do parafii rzymskokatolickiej w Drozdowszczyźnie i prawosławnej w Rymkach. Miejscowość podlegała pod Sąd Grodzki w Postawach i Okręgowy w Wilnie; mieścił się tu urząd pocztowy, który obsługiwał znaczną część gminy Woropajewo.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.
Do 2009 wieś wchodziła w skład sielsowietu Bielki.

</doc>
<doc id="5002162" url="https://pl.wikipedia.org/wiki?curid=5002162" title="ACE-EV Group">
ACE-EV Group

ACE-EV Group – australijski producent elektrycznych samochodów osobowych i dostawczych z siedzibą w Maryborough, działający od 2018 roku.
Historia.
Startup ACE-EV Group został założony w 2017 roku przez australijskiego inżyniera Gregory’ego McGarvie i chińskiego przedsiębiorcę Willa Qianga, za siedzibę obierając małe miasteczko Maryborough w stanie Queensland na północnym wschodzie kraju. 
Za cel obrano rozwój rodzimej produkcji samochodów elektrycznych w postaci niewielkich, miejskich samochodów dostawczych skierowanych do m.in. drobnych przedsiębiorców. Nazwa przedsiębiorstwa jest akronimem od wyrazów "Australian Clean Energy Electric Vehicle", w logo zawierając jeden z nieformalnych symboli Australii, kangura.
W sierpniu 2019 roku ACE-EV przedstawiło pełną gamę samochodów elektrycznych składających się z małego furgona Cargo i pickupa Yewt, a także niewielkiego 3-drzwiowego hatchbacka Urban. Sprzedaż pojazdów na rynku australijskim na docelowo rozpocząć się w 2021 roku. 
Kontrowersje.
W sierpniu 2020 roku prezes ACE-EV Gregory McGarvie stwierdził, że wszystkie samochody przedsiębiorstwa spełniają standardy bezpieczeństwa wyznaczone w Australii przez instytut ANCAP. Wywołało to sprzeciw prezesa instytutu, który stwierdził, że pojazdy ACE-EV nie zostały jeszcze przetestowane, nazywając twierdzenia McGarvie'ego "niepoprawnymi".

</doc>
<doc id="5002164" url="https://pl.wikipedia.org/wiki?curid=5002164" title="Kumano Sanzan">
Kumano Sanzan

 – zespół świątyń buddyjskich i chramów shintō, który jest głównym ośrodkiem dla ok. 3 tysięcy sanktuariów w całej Japonii. Znajdują się w górach Kii w Japonii, w regionie Kinki (prefektura Wakayama) na półwyspie Kii, na terenie Parku Narodowego Yoshino-Kumano. 
W 2004 sanktuaria zostały wpisane na listę światowego dziedzictwa UNESCO jako część obiektu Święte miejsca i drogi pielgrzymkowe w regionie gór Kii.
Historia.
Zespół sakralny Kumano Sanzan składa się z trzech chramów: Kumano Hongū-taisha, Kumano Hayatama-taisha i Kumano Nachi-taisha oraz z dwóch świątyń: Seiganto-ji i Fudarakusan-ji, które łączy trasa pielgrzymkowa, zwana Kumano Sankeimichi. 
Kumano Sanzan reprezentuje rzadki obecnie w Japonii synkretyzm shintō-buddyjski, który został w znacznym stopniu zlikwidowany w okresie Meiji. Region jest związany z kultem Trzech Świętych Gór: Hongū, Shingū i Nachi, których "kami" utożsamiono z emanacjami Buddy. 
Według kroniki "Nihon-shoki", tutaj został pochowany demiurg Izanagi. Potem rozwinął się tu synkretyczny kult gór Shugendō, związany z ezoterycznym buddyzmem. Miejsce stało się popularnym celem pielgrzymek, zwłaszcza od XI wieku. Góra Nachi związana jest z kultem Kannon, góra Hongū z kultem Buddy Amidy, góra Myōhō z kultem przodków. Czciciele Kumano Sanzan rozpowszechnili swój synkretyczny kult w całej Japonii, zakładając liczne filie, zwane "bunsha".

</doc>
<doc id="5002175" url="https://pl.wikipedia.org/wiki?curid=5002175" title="Jerzy Lucjan Woźniak">
Jerzy Lucjan Woźniak

Jerzy Lucjan Woźniak (ur. 3 stycznia 1939 r. w Dąbrowie Górniczej) – poeta, prozaik i eseista. Posiada wykształcenie średnie. Obecnie mieszka w Sosnowcu. Publikuje również, choć rzadko, pod pseudonimami Jotelwu i Tomasz Limbowy.
W swojej twórczości porusza tematy filozoficzne i poetyckie oraz rozważania na temat czasu.
Z gatunków literackich najczęściej uprawia poezję. Pisze również eseje i opowiadania oraz rzadko recenzje krytyczne.
Debiutował w katowickich "Poglądach" w roku 1983 (wiersze akceptował Feliks Netz). Głównie związany z miesięcznikiem „Śląsk” na łamach którego opublikował około 40 zróżnicowanych tekstów (opowiadania i eseje) oraz kilkadziesiąt wierszy. W imieniu miesięcznika w 2006 r, odbierał w Łomży Nagrodę Honorową Zygmunta Glogera. Publikował również w „Tygodniku Kulturalnym”, „Poezji”, „Akancie”, "Miesięczniku Literackim', "Piśmie Literacko-Artystycznym”, „Akcencie”, „Pograniczach”, „Toposie”, „Morzu i ziemi”, „Tak i Nie”, „Pograniczach”, „Migotaniach Przejaśnieniach”, „Frondzie Luks”.
Ujęty w antologii wydanej w koedycji Biblioteki Narodowej i Państwowego Instytutu Wydawniczego „Tatry i Poeci” (Warszawa 2007) oraz antologii „Węzły, sukienki, żagle. Nowa poezja. Ojczyzna i dziewczyna” (Kutno 2013), a także w antologii „Zagłębie poetów” (Katowice 2002).
W 2019 r. wydano poświęcony mu tomik serii „Światów poetyckich” pod redakcją Mariana Kisiela i Katarzyny Niesporek. &lt;Br&gt;&lt;Br&gt;

</doc>
<doc id="5002179" url="https://pl.wikipedia.org/wiki?curid=5002179" title="Uspieńje (obwód pskowski)">
Uspieńje (obwód pskowski)



</doc>
<doc id="5002180" url="https://pl.wikipedia.org/wiki?curid=5002180" title="Podsosońje (rejon bieżanicki)">
Podsosońje (rejon bieżanicki)



</doc>
<doc id="5002183" url="https://pl.wikipedia.org/wiki?curid=5002183" title="Andrzej Ossowski">
Andrzej Ossowski

Andrzej Maria Ossowski (ur. 17 marca 1945 w Krakowie, zm. 12 stycznia 2021 tamże) – polski geofizyk, wykładowca akademicki i działacz społeczny.
Życiorys.
Syn Jerzego (1912–2002) i Ireny (1913–2007) z domu Kozubowskiej, urodził się w Krakowie w zasłużonej dla Polski rodzinie, sięgającej korzeniami średniowiecza i pieczętującej się herbem Dołęga. Maturę uzyskał w II Liceum Ogólnokształcącym im. Króla Jana III Sobieskiego w Krakowie. Był absolwentem Akademii Górniczo-Hutniczej im. Stanisława Staszica w Krakowie (AGH).
W okresie 1988–2004 był pracownikiem Katedry Geofizyki Wydziału Geologii, Geofizyki i Ochrony Środowiska AGH. Był specjalistą z zakresu komputerowej obróbki danych geofizycznych, modelowania w geofizyce otworowej i pomiarów w otworach wiertniczych. Wykładał także w Politechnice Krakowskiej i w Bielskiej Wyższej Szkole im. Józefa Tyszkiewicza.
Po 1990 uczestniczył w pracach podkomisji sejmowej ds. nowelizacji prawa geologicznego i górniczego. W latach 1999–2002 był członkiem Zarządu Głównego Polskiego Klubu Ekologicznego.
W 1999 otrzymał Srebrny Krzyż Zasługi, w 2020 został odznaczony Krzyżem Kawalerskim Orderu Odrodzenia Polski.
Zmarł w Krakowie 12 stycznia 2021. W uroczystościach pogrzebowych byli reprezentowani Prezydent RP i Wojewoda Małopolski. Prezydent pośmiertnie odznaczył go Krzyżem Oficerskim Orderu Odrodzenia Polski. Powiedziano o nim, że „z energią i determinacją łączył środowiska obywatelskie Krakowa”.
Pochowany został na Cmentarzu Batowickim w Krakowie w grobowcu rodzinnym (kwatera A-XXIV, rząd III, miejsce 4).
Działalność społeczna.
W latach studenckich był działaczem harcerskim, udzielał się w redakcji krakowskiego Tygodnika Studenckiego „Politechnik”. Był członkiem i współzałożycielem struktur NSZZ „Solidarność” na Wydziale Geologiczno-Poszukiwawczym AGH, w których działał w latach 1980–2004. Był redaktorem „Biuletynu Informacyjnego” Solidarności i angażował się w druk prasy podziemnej i jej kolportaż.
W 2011 przystąpił do Klubu Gazety Polskiej im. Janusza Kurtyki i od 2014 działał w zarządzie Klubu. Był współzałożycielem Akademickiego Klubu Obywatelskiego im. Prezydenta Lecha Kaczyńskiego (AKO) w Krakowie i pełnił funkcję jego sekretarza. Był współredaktorem materiałów konferencyjnych AKO o stanie szkolnictwa uniwersyteckiego w Polsce. Wziął udział we wszystkich czterech Konferencjach Smoleńskich – w II Konferencji (2013) jako współautor referatu. Reprezentował AKO w uroczystościach 155. rocznicy Bitwy Powstańczej pod Szklarami.
Działał na rzecz propagowania wspólnej historii polsko-węgierskiej. Od 2017 był wiceprzewodniczącym Komitetu Honorowego Budowy Pomnika Pála Telekiego w Krakowie, a także prezesem Komitetu Społecznego budowy tego pomnika. Rzeźba stanęła w listopadzie 2020 przy gmachu Wojewódzkiej Biblioteki Publicznej w Krakowie.
Upamiętnienie.
Wygłoszone w czasie uroczystości pogrzebowych wspomnienie Bogusława Doparta zostało opublikowane w miesięczniku „Wpis”. O Andrzeju Ossowskim napisano także, że „wkładał ogrom pracy w działalność AKO, w zasadzie to on podtrzymywał kontakt całego tego środowiska w Krakowie”. 

</doc>
<doc id="5002185" url="https://pl.wikipedia.org/wiki?curid=5002185" title="Krzywucha">
Krzywucha



</doc>
<doc id="5002194" url="https://pl.wikipedia.org/wiki?curid=5002194" title="Peter Merian">
Peter Merian

Peter Merian (ur. 20 grudnia 1795 w Bazylei, zm. 8 lutego 1883 tamże) – szwajcarski geolog i paleontolog.
Życiorys.
Studiował nauki ścisłe na Uniwersytecie w Bazylei, Uniwersytecie Genewskim oraz na Uniwersytecie w Getyndze (1815–1817), gdzie studiował geologię pod kierunkiem niemieckiego mineraloga Johanna Friedricha Ludwiga Hausmanna. W Getyndze zaprzyjaźnił się z Bernhardem Studerem.
Po uzyskaniu doktoratu kontynuował naukę w Paryżu do 1819 roku, Po czym wrócił do Bazylei i rozpoczął badania geologiczne szwajcarskiej Jury. W 1820 roku został mianowany profesorem fizyki i chemii w Bazylei, a w następnym roku został dyrektorem Muzeum Historii Naturalnej w Bazylei. Od 1835 do 1861 był profesorem honorowym geologii i paleontologii w Bazylei, gdzie trzykrotnie pełnił funkcję rektora uniwersytetu. W 1838 i 1856 był prezesem Szwajcarskiego Towarzystwa Nauk Przyrodniczych ("Schweizer Naturforschenden Gesellschaft").
Oprócz badań naukowych w szwajcarskiej Jurze, prowadził również szeroko zakrojone badania geologiczne Schwarzwaldu. W swojej karierze zgromadził imponującą kolekcję skamieniałości i opracował schematu klasyfikacji amonitów.

</doc>
<doc id="5002195" url="https://pl.wikipedia.org/wiki?curid=5002195" title="Kudiewier">
Kudiewier



</doc>
<doc id="5002197" url="https://pl.wikipedia.org/wiki?curid=5002197" title="Muzeum Klasycznych Samochodów na Malcie">
Muzeum Klasycznych Samochodów na Malcie



</doc>
<doc id="5002199" url="https://pl.wikipedia.org/wiki?curid=5002199" title="ACE Yewt">
ACE Yewt

ACE Yewt – elektryczny samochód dostawczy klasy najmniejszej produkowany pod australijską marką ACE od 2021 roku.
Historia i opis modelu.
Dwa lata po założeniu, w sierpniu 2019 roku australijski startup ACE-EV Group przedstawił swoją przyszłą gamę samochodów elektrycznych, wśród których znalazł się niewielki pickup pod nazwą ACE Yewt. Charakteryzujący się obłą sylwetką pojazd został opracowany z wykorzystaniem aluminiowej ramy i lekkich tworzyw sztucznych wzmacnianych włóknem węglowym.
Cargo.
Oprócz wariantu z otwartym przedziałem transportowym, ACE-EV Group przedstawiło także wariant z nadwoziem zamkniętym typu furgon o nazwie ACE Cargo. Samochód charakteryzował się wysoko poprowadzoną linią dachu, która gwałtownie obniżała się na wysokości dwuosobowej kabiny pasażerskiej.
Sprzedaż.
Zarówno ACE Yewt, jak i ACE Cargo mają trafić w październiku 2021 roku do produkcji w stanie Australia Południowa w mieście Adelaide, trafiając do lokalnych nabywców w tym samym roku. Główną grupą docelową mają być m.in. kurierzy, drobni przedsiębiorcy czy gastronomia na obszarze dużych australijskich metropolii.
Dane techniczne.
Zarówno ACE Yewt, jak i ACE Cargo mają oferować baterię o pojemności 23 kWh, która zapewni 100 km/h prędkości maksymalnej, osiągnie 50 km/h w 7 sekund, a na jednym ładowaniu przejedzie maksymalnie od 150 do 200 kilometrów w zależności od obciążenia i stylu jazdy kierującego.

</doc>
<doc id="5002200" url="https://pl.wikipedia.org/wiki?curid=5002200" title="ACE Cargo">
ACE Cargo



</doc>
<doc id="5002207" url="https://pl.wikipedia.org/wiki?curid=5002207" title="Susłowo (rejon bieżanicki)">
Susłowo (rejon bieżanicki)

Susłowo () – wieś (ros. деревня, trb. dieriewnia) w zachodniej Rosji, w wołoście Luszczikskaja (osiedle wiejskie) rejonu bieżanickiego w obwodzie pskowskim.
Geografia.
Miejscowość położona jest nad rzeką Aszewka, 8 km od centrum administracyjnego osiedla wiejskiego (Luszczik), 13 km od centrum administracyjnego rejonu (Bieżanice), 124 km od stolicy obwodu (Psków).
W granicach miejscowości znajduje się ulica Tichaja.
Demografia.
W 2010 r. miejscowość zamieszkiwało 8 osób.

</doc>
<doc id="5002210" url="https://pl.wikipedia.org/wiki?curid=5002210" title="Skoki narciarskie na Mistrzostwach Świata Juniorów w Narciarstwie Klasycznym 2021">
Skoki narciarskie na Mistrzostwach Świata Juniorów w Narciarstwie Klasycznym 2021

Skoki narciarskie na Mistrzostwach Świata Juniorów w Narciarstwie Klasycznym 2021 – zawody w skokach narciarskich, które odbyły się w dniach 9–12 lutego 2021 w fińskim Lahti, w ramach Mistrzostw Świata Juniorów w Narciarstwie Klasycznym 2021.
Zawody w czterech konkurencjach – indywidualnych: kobiet i mężczyzn oraz drużynowych: kobiet i mężczyzn – rozegrane zostały na kompleksie skoczni Salpausselkä. W przeciwieństwie do poprzednich edycji podczas tych mistrzostw nie został rozegrany konkurs drużyn mieszanych. W mistrzostwach prawo startu posiadali zawodnicy w wieku 16–20 lat (roczniki 2001–2005).
Drużynowych złotych medali broniły reprezentacja Austrii wśród kobiet oraz reprezentacja Słowenii wśród mężczyzn. Zawody indywidualne mężczyzn w 2020 wygrał Austriak Peter Resinger, a kobiet jego rodaczka Marita Kramer.
Początkowo mistrzostwa świata juniorów rozegrane miały być w Zakopanem. Ze względu na pandemię COVID-19 zawody w tym mieście przesunięto na 2022 rok. W listopadzie 2020 poinformowano, że organizatorem konkursów skoków narciarskich w ramach mistrzostw w 2021 będzie Lahti. Równocześnie ograniczono liczbę rozgrywanych konkurencji – we wstępnym programie zawodów znalazły się konkursy indywidualne kobiet i mężczyzn oraz drużynowy konkurs mieszany. W opublikowanym w grudniu oficjalnym terminarzu zawodów zrezygnowano z rozgrywania mikstu, w zamian przywracając do programu konkursy drużynowe kobiet i mężczyzn.
W porównaniu do pierwotnego terminarza zawody indywidualne kobiet zostały przesunięte z godzin wieczornych w środę 10 lutego na poranek w czwartek 11 lutego.
Ze względu na wykrycie wirusa SARS-CoV-2 u jednego z jej członków męska reprezentacja Polski została skierowana na kwarantannę i wycofana z udziału w zawodach.
Skocznie.
Wszystkie cztery konkursy (indywidualny i drużynowy kobiet oraz mężczyzn) odbędą się na skoczni normalnej kompleksu Salpausselkä.

</doc>
<doc id="5002212" url="https://pl.wikipedia.org/wiki?curid=5002212" title="Zatoka Fomm ir-Riħ">
Zatoka Fomm ir-Riħ



</doc>
<doc id="5002215" url="https://pl.wikipedia.org/wiki?curid=5002215" title="ACE Urban">
ACE Urban

ACE Urban – elektryczny samochód osobowy klasy najmniejszej produkowany pod australijską marką ACE od 2022 roku.
Historia i opis modelu.
Oprócz niewielkich samochodów dostawczych Yewt i Cargo, australijski startup obierający za cel rozwój samochodów elektrycznych przedstawił w 2019 roku także mały samochód osobowy w postaci 3-drzwiowego hatchbacka ACE Urban. Podobnie jak pozostałe modele, samochód przyjął obłe proporcje z dwubarwnym malowaniem nadwozia i zadartą ku górze linią okien. Pojazd umożliwia transport do 4 osób.
Sprzedaż.
Rozpoczynając zbieranie zamówień w lutym 2021 roku, ACE Urban ma trafić do pierwszych klientów w Australii w połowie 2022 roku. Pojazd ma być produkowany, podobnie z innymi produktami przedsiębiorstwa, w Adelaide.
Dane techniczne.
Podobnie jak inne modele w gamie ACE, hatchback Urban ma umożliwiać zasięg od 150 do 200 kilometrów na jednym ładowaniu w zależności od stylu jazdy.

</doc>
<doc id="5002217" url="https://pl.wikipedia.org/wiki?curid=5002217" title="Sysojewo (wołost Luszczikskaja)">
Sysojewo (wołost Luszczikskaja)

Sysojewo () – wieś (ros. деревня, trb. dieriewnia) w zachodniej Rosji, w wołoście Luszczikskaja (osiedle wiejskie) rejonu bieżanickiego w obwodzie pskowskim.
Geografia.
Miejscowość położona jest 6,5 km od centrum administracyjnego osiedla wiejskiego (Luszczik), 6,5 km od centrum administracyjnego rejonu (Bieżanice), 125 km od stolicy obwodu (Psków).
Demografia.
W 2010 r. miejscowość zamieszkiwało 8 osób.

</doc>
<doc id="5002221" url="https://pl.wikipedia.org/wiki?curid=5002221" title="Puchar Rumunii w Rugby Union Mężczyzn (2019)">
Puchar Rumunii w Rugby Union Mężczyzn (2019)

Puchar Rumunii w Rugby Union Mężczyzn 2019 – siedemdziesiąta trzecia edycja Cupa României w rugby union. Zarządzane przez Federațiă Română de Rugby zawody odbyły się w siedmiozespołowej obsadzie w dniach 10 sierpnia – 30 listopada 2019 roku. Obrońca tytułu, zespół CSM Bukareszt, ostatecznie nie przystąpił do zawodów.
W rozegranym w Braszowie finale triumfował zespół Steaua Bukareszt.
System rozgrywek.
Siedemdziesiąta trzecia edycja Pucharu Rumunii odbyła się ponownie według zmienionego formatu, a wziąć w nich miały udział wszystkie drużyny uczestniczące w organizowanych przez Federațiă Română de Rugby rozgrywkach SuperLigi obecnego sezonu. Rywalizację zaplanowano na okres od sierpnia do listopada 2020 roku, a osiem – następnie siedem, bowiem CSM Bukareszt nie przystąpił do zawodów i oddał wszystkie mecze walkowerem – zespołów rywalizowało systemem kołowym w ramach dwóch grup o awans do finału.

</doc>
<doc id="5002222" url="https://pl.wikipedia.org/wiki?curid=5002222" title="Fiedowo (rejon bieżanicki)">
Fiedowo (rejon bieżanicki)

Fiedowo () – wieś (ros. деревня, trb. dieriewnia) w zachodniej Rosji, w wołoście Luszczikskaja (osiedle wiejskie) rejonu bieżanickiego w obwodzie pskowskim.
Geografia.
Miejscowość położona jest nad rzeką Aszewka, 10 km od centrum administracyjnego osiedla wiejskiego (Luszczik), 13 km od centrum administracyjnego rejonu (Bieżanice), 121 km od stolicy obwodu (Psków).
W granicach miejscowości znajdują się ulice: Iwana Bierieznickogo, Nagornaja.
Demografia.
W 2010 r. miejscowość zamieszkiwało 10 osób.

</doc>
<doc id="5002226" url="https://pl.wikipedia.org/wiki?curid=5002226" title="Matka Boża z Akita">
Matka Boża z Akita

Matka Boża z Akita lub Matka Boża Japońska – katolicki tytuł Maryi, Matki Jezusa, związany z objawieniami maryjnymi w Akita w Japonii w okresie od 12 czerwca 1973 do 15 września 1981.
Objawienia.
12 czerwca 1973 w klasztorze Służebnic Eucharystii w Akita w Japonii, rozpoczął się długi cykl objawień, których doświadczyła wówczas 42-letnia siostra Agnieszka Katsuko Sasagawa z zakonu Służebnic Eucharystii.
Podczas modlitwy w kaplicy klasztornej siostra Agnieszka miała wizję oślepiającego światła, wychodzącego z tabernakulum oraz adorujących go aniołów. 30 czerwca podczas modlitwy w tym samym miejscu zakonnica otrzymała na lewej dłoni krwawiący stygmat w kształcie krzyża. 6 lipca zakonnica (mimo że cierpiała na głuchotę) usłyszała głos, dobiegający z drewnianej figury Matki Bożej w kaplicy, który zapowiedział uzdrowienie zakonnicy oraz wezwał do wspólnego odmówienia modlitwy Służebnic Eucharystii.
Tego samego dnia kilka zakonnic dostrzegło czerwony płyn, sączący się z prawej dłoni figury Matki Bożej. Potem siostra Agnieszka usłyszała drugie przesłanie, które wzywało do wytrwałej modlitwy przebłagalnej za grzechy ludzkości. 29 września zniknął czerwony płyn na dłoni figury, a za to pojawiła się tłustawa substancja o zapachu kwiatów. 13 października 1974 siostra Agnieszka została uleczona z głuchoty. Wówczas usłyszała trzecie i ostatnie przesłanie, które zapowiedziało straszne kary za grzechy dla całej ludzkości oraz upadek moralny Kościoła, jeżeli ludzie nie będą okazywać skruchy za swoje grzechy. 4 stycznia 1975 z oczu figury Maryi zaczęły spływać krople przezroczystego płynu. Do 15 września 1981 to zjawisko powtórzyło się sto jeden razy. Anioł miał wyjaśnić siostrze Agnieszce, że ten płacz jest wyrazem pragnienia Matki Bożej, aby jak najwięcej ludzi nawróciło się i poświęciło Chrystusowi i Bogu Ojcu. Oprócz dwukrotnego uzdrowienia siostry Agnieszki w Akita zdarzyły się jeszcze inne uzdrowienia, uważane za nadnaturalne. Objawienia w Akita były dość dokładnie badane. Biskup Shojiro Ito w kwietniu 1984 ogłosił oficjalnie, że objawienia w Akita były nadprzyrodzone oraz zezwolił na lokalny kult Matki Bożej z Akita w diecezji Niigaty.
W Międzynarodowy Dzień Maryjny (12/13 X 2013) papież Franciszek wybrał sanktuarium w Akita, jako jedno z dziesięciu na całym świecie, do specjalnego włączenia się w ogólnoświatowe czuwanie modlitewne związane z Rokiem Wiary.

</doc>
<doc id="5002227" url="https://pl.wikipedia.org/wiki?curid=5002227" title="Porochnia (rejon postawski)">
Porochnia (rejon postawski)

Porochnia – dawna leśniczówka. Tereny na których leżała znajdują się obecnie na Białorusi, w obwodzie witebskim, w rejonie postawskim, w sielsowiecie Kuropole.
Historia.
W czasach zaborów w gminie Postawy, powiatu dzisieńskim, w guberni wileńskiej Imperium Rosyjskiego.
W dwudziestoleciu międzywojennym kolonia a następnie leśniczówka leżała w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Postawy.
Według Powszechnego Spisu Ludności z 1921 roku zamieszkiwało tu 11 osób, 1 była wyznania rzymskokatolickiego a 10 prawosławnego. Jednocześnie 4 mieszkańców zadeklarowało polską, 3 białoruską a 4 inną przynależność narodową. Były tu 3 budynki mieszkalne. W 1931 w 1 domu zamieszkiwały 4 osoby.
Wierni należeli do parafii rzymskokatolickiej i prawosławnej w Postawach. Miejscowość podlegała pod Sąd Grodzki w Postawach i Okręgowy w Wilnie; właściwy urząd pocztowy mieścił się w Postawach.

</doc>
<doc id="5002230" url="https://pl.wikipedia.org/wiki?curid=5002230" title="SM UC-76">
SM UC-76

SM UC-76 – niemiecki podwodny stawiacz min z okresu I wojny światowej, jedna z 64 zbudowanych jednostek typu "UC II". Zwodowany 25 listopada 1916 roku w stoczni Vulcan w Hamburgu, został przyjęty do służby w Kaiserliche Marine 17 grudnia 1916 roku. W czasie służby operacyjnej w składzie 1. Flotylli U-Bootów Hochseeflotte okręt odbył dwa patrole bojowe, w wyniku których zatonęło 14 statków o łącznej pojemności  BRT i okręt o wyporności 725 ton, zaś jeden statek o pojemności  BRT został uszkodzony. Jednostka zatonęła 10 maja 1917 roku w wyniku eksplozji własnej miny w Helgolandzie, a po podniesieniu i remoncie służyła jako okręt szkolny. SM UC-76 został internowany 13 listopada 1918 roku w Karlskronie, a 1 grudnia został poddany Brytyjczykom w wyniku podpisania rozejmu w Compiègne. Okręt został złomowany w latach 1919–1920.
Projekt i budowa.
Dokonania pierwszych niemieckich podwodnych stawiaczy min typu "UC I", a także zauważone niedostatki tej konstrukcji, skłoniły dowództwo Cesarskiej Marynarki Wojennej z admirałem von Tirpitzem na czele do działań mających na celu budowę nowego, znacznie większego i doskonalszego typu okrętu podwodnego. Opracowany latem 1915 roku projekt okrętu, oznaczonego później jako typ "UC II", tworzony był równolegle z projektem przybrzeżnego torpedowego okrętu podwodnego typu "UB II". Głównymi zmianami w stosunku do poprzedniej serii były: instalacja wyrzutni torpedowych i działa pokładowego, zwiększenie mocy i niezawodności siłowni oraz wzrost prędkości i zasięgu jednostki, kosztem rezygnacji z możliwości łatwego transportu kolejowego (ze względu na powiększone rozmiary).
SM UC-76 zamówiony został 12 stycznia 1916 roku jako jednostka z III serii okrętów typu "UC II" (numer projektu 41, nadany przez Inspektorat Okrętów Podwodnych), w ramach wojennego programu rozbudowy floty. Został zbudowany w stoczni Vulcan w Hamburgu jako jeden z sześciu okrętów III serii zamówionych w tej wytwórni. UC-76 otrzymał numer stoczniowy 81 ("Werk 81"). Stępkę okrętu położono w 1916 roku, a zwodowany został 25 listopada 1916 roku.
Dane taktyczno-techniczne.
SM UC-76 był średniej wielkości dwukadłubowym przybrzeżnym okrętem podwodnym. Długość całkowita wynosiła 50,45 metra, szerokość 5,22 metra i zanurzenie 3,65 metra. Wykonany ze stali kadłub sztywny miał 39,3 metra długości i 3,61 metra szerokości, a wysokość (od stępki do szczytu kiosku) wynosiła 7,46 metra. Wyporność w położeniu nawodnym wynosiła 410 ton, a w zanurzeniu 493 tony. Jednostka miała wysoki, ostry dziób przystosowany do przecinania sieci przeciwpodwodnych; do jej wnętrza prowadziły trzy luki: pierwszy przed kioskiem, drugi w kiosku, a ostatni w części rufowej, prowadzący do maszynowni. Cylindryczny kiosk miał średnicę 1,4 metra i wysokość 1,8 metra, obudowany był opływową osłoną. Okręt napędzany był na powierzchni przez dwa 6-cylindrowe, czterosuwowe silniki wysokoprężne Daimler MU256 o łącznej mocy 485 kW (660 KM), zaś pod wodą poruszał się dzięki dwóm silnikom elektrycznym SSW o łącznej mocy 460 kW (620 KM). Dwa wały napędowe obracały dwie śruby wykonane z brązu manganowego (o średnicy 1,9 metra i skoku 0,9 metra). Okręt osiągał prędkość 11,8 węzła na powierzchni i 7,3 węzła w zanurzeniu. Zasięg wynosił 10 230 Mm przy prędkości 7 węzłów w położeniu nawodnym oraz 52 Mm przy prędkości 4 węzłów pod wodą. Zbiorniki mieściły 55 ton paliwa, a energia elektryczna magazynowana była w dwóch bateriach akumulatorów 26 MAS po 62 ogniwa, zlokalizowanych pod przednim i tylnym pomieszczeniem mieszkalnym załogi. Okręt miał siedem zewnętrznych zbiorników balastowych. Dopuszczalna głębokość zanurzenia wynosiła 50 metrów, zaś czas wykonania manewru zanurzenia 40 sekund.
Głównym uzbrojeniem okrętu było 18 min kotwicznych typu UC/200 w sześciu skośnych szybach minowych o średnicy 100 cm, usytuowanych w podwyższonej części dziobowej jeden za drugim w osi symetrii okrętu, pod kątem do tyłu (sposób stawiania – „pod siebie”). Układ ten powodował, że miny trzeba było stawiać na zaplanowanej przed rejsem głębokości, gdyż na morzu nie było do nich dostępu (co znacznie zmniejszało skuteczność okrętów). Wyposażenie uzupełniały dwie zewnętrzne wyrzutnie torped kalibru 500 mm (umiejscowione powyżej linii wodnej na dziobie, po obu stronach szybów minowych), jedna wewnętrzna wyrzutnia torped kal. 500 mm na rufie (z łącznym zapasem 7 torped) oraz umieszczone przed kioskiem działo pokładowe kal. 88 mm L/30, z zapasem amunicji wynoszącym 130 naboi. Okręt wyposażony był w trzy peryskopy Zeissa oraz kotwicę grzybkową o masie 272 kg.
Załoga okrętu składała się z 3 oficerów oraz 23 podoficerów i marynarzy.
Służba.
1916 rok.
17 grudnia 1916 roku SM UC-76 został przyjęty do służby w Cesarskiej Marynarce Wojennej. Dowództwo jednostki objął por. mar. (niem. "Oberleutnant zur See") Wilhelm Barten.
1917 rok.
Po okresie szkolenia okręt został 13 lutego przydzielony do 1. Flotylli U-Bootów Hochseeflotte. W dniach 28 lutego – 14 marca UC-76 przeprowadził operację bojową, stawiając u wschodniego wybrzeża Anglii pięć zagród składających się łącznie z 18 min. 7 marca okręt zatrzymał i zatopił dwa brytyjskie trawlery: zbudowany w 1907 roku „Naamah” o pojemności 269 BRT (35 Mm na południowy wschód od wyspy North Ronaldsay w archipelagu Orkadów, nikt nie zginął) oraz pochodząca z 1899 roku „Vulcana” o pojemności 219 BRT, zatopiona z działa pokładowego ze stratą dwóch członków załogi. Dwa dni później na południe od wyspy Mainland UC-76 zatopił zbudowany w 1903 roku norweski parowiec „Dana” o pojemności 753 BRT, płynący z ładunkiem skondensowanego mleka z Christianii do Kingston upon Hull (obyło się bez strat w ludziach). 12 marca na postawioną przez U-Boota nieopodal Szetlandów minę wszedł brytyjski okręt podwodny HMS E49, który zatonął wraz z całą, liczącą 31 osób załogą.
12 kwietnia u wybrzeży Aberdeenshire UC-76 w ciągu trzech godzin zatrzymał i zatopił osiem brytyjskich statków rybackich. Były to: zbudowany w 1911 roku „Caliban” (215 BRT), pochodzący z 1896 roku „Chinkiang” (125 BRT), zbudowany w 1890 roku „Crown Prince” (103 BRT), pochodzący z 1899 roku „Equerry” (168 BRT), zbudowany w 1897 roku „Fife Ness” (123 BRT), pochodzący z 1897 roku „Largo Bay” (125 BRT), zbudowany w 1894 roku „Lillian” (120 BRT) i pochodzący z 1883 roku „Osprey” (106 BRT). Następnego dnia na postawioną przez U-Boota nieopodal Wick minę wszedł zbudowany w 1913 roku brytyjski uzbrojony trawler HMT „Pitstruan” (206 BRT), który zatonął ze stratą 11 członków załogi.
14 i 16 kwietnia okręt postawił zagrody minowe nieopodal Lerwick. 17 kwietnia w odległości 14 Mm na wschód od Fair Isle U-Boot storpedował i zatopił zbudowany w 1899 roku duński parowiec „Robert” o pojemności 1445 BRT, płynący z ładunkiem drobnicy w konwoju z Göteborga do Kingston upon Hull (w wyniku ataku zginęło ośmiu członków załogi). Tego samego dnia na postawioną przez UC-76 nieopodal Wick minę wszedł zbudowany w 1899 roku uzbrojony brytyjski parowiec pasażerski „Winifredian” o pojemności 10 422 BRT, płynący pod balastem z Kingston upon Hull do Bostonu. Statek doznał uszkodzeń na pozycji , a na jego pokładzie nikt nie zginął. 18 kwietnia w odległości 60 Mm na północny wschód od Peterhead okręt zatopił zbudowany w 1916 roku norweski parowiec „Bergensgut” (2029 BRT), płynący z ładunkiem drobnicy z Göteborga do Rouen (w wyniku ataku śmierć poniosło 10 załogantów.
10 maja w bazie U-Bootów w Helgolandzie UC-76 zatonął podczas operacji załadunku min, w wyniku eksplozji pod kadłubem pierwszej miny, która wypadła z szybu. W wypadku śmierć poniosło 16 członków załogi wraz z dowódcą, por. mar. Wilhelmem Bartenem; uratowano 10 osób. Jednostka została podniesiona jeszcze tego samego dnia przez okręt ratowniczy „Oberelbe”.
1918 rok.
11 lipca 1918 roku wyremontowany okręt został przydzielony do Flotylli Szkolnej, a jego dowódcą został mianowany por. mar. Wilhelm Ziegner, sprawujący wcześniej komendę nad U-93. W październiku dowództwo U-Boota objął por. mar. Karl Palmgren. Po zakończeniu działań wojennych okręt został 13 listopada 1918 roku internowany w Karlskronie. W wyniku realizacji postanowień rozejmu w Compiègne 1 grudnia UC-76 został poddany Brytyjczykom. Okręt został złomowany w Brighton Ferry w latach 1919–1920.
Podsumowanie działalności bojowej.
SM UC-76 odbył dwa rejsy operacyjne, w wyniku których zatonęło 14 statków o łącznej pojemności  BRT i okręt podwodny o wyporności 725 ton, zaś jeden statek o pojemności  BRT został uszkodzony. Pełne zestawienie zadanych przez niego strat przedstawia poniższa tabela:

</doc>
<doc id="5002237" url="https://pl.wikipedia.org/wiki?curid=5002237" title="Fiediakowo (obwód pskowski)">
Fiediakowo (obwód pskowski)

Fiediakowo () – wieś (ros. деревня, trb. dieriewnia) w zachodniej Rosji, w wołoście Luszczikskaja (osiedle wiejskie) rejonu bieżanickiego w obwodzie pskowskim.
Geografia.
Miejscowość położona jest 13 km od centrum administracyjnego osiedla wiejskiego (Luszczik), 11,5 km od centrum administracyjnego rejonu (Bieżanice), 123 km od stolicy obwodu (Psków).
Demografia.
W 2010 r. miejscowość zamieszkiwało 8 osób.

</doc>
<doc id="5002240" url="https://pl.wikipedia.org/wiki?curid=5002240" title="Aleksandra Cichoń">
Aleksandra Cichoń

Aleksandra Cichoń (ur. 17 lutego 1934 w Ostrowie Wielkopolskim, zm. 11 lipca 2007 w Gliwicach) – polska geolog.
Życiorys.
Urodziła się w Ostrowie Wielkopolskim, ale dzieciństwo spędziła w Jarocinie. W latach 1952-1958 studiowała na Wydziale Geologiczno-Poszukiwawczym Akademii Górniczo-Hutniczej w Krakowie, w 1958 obroniła pracę magisterską z zakresu geologii inżynierskiej. Już podczas studiów w 1957 podjęła pracę w Pszczyńskim Przedsiębiorstwie Wiertniczym Przemysłu Węglowego. W 1959 została dokumentatorem, a następnie weryfikatorem w Przedsiębiorstwie Geologiczno-Fizjograficznego i Geodezyjnego Budownictwa „Geoprojekt” w Katowicach. W 1965 rozpoczęła pracę w Katedrze Geologii Złóż Politechniki Śląskiej, następnie pracowała Instytucie Projektowania, Budowy Kopalń i Ochrony Powierzchni oraz Instytucie Geologii Stosowanej Wydziału Górniczego. W listopadzie 1983 obroniła przygotowaną pod kierunkiem prof. dr hab. inż. Józefa Sztelaka pracę doktorską „Rejonizacja hydrogeologiczna Rybnickiego Okręgu Węglowego i wynikający z niej stopień zagrożenia wodnego w szybach”. Specjalizowała się w geologii inżynierskiej i hydrogeologii górniczej. W 1989 przeszła na emeryturę. Pozostawiła dorobek naukowy w postaci 38 publikacji.
Zmarła w 2007, pochowana na Cmentarzu Lipowym w Gliwicach.

</doc>
<doc id="5002245" url="https://pl.wikipedia.org/wiki?curid=5002245" title="Fieszkowo (obwód pskowski)">
Fieszkowo (obwód pskowski)

Fieszkowo () – wieś (ros. деревня, trb. dieriewnia) w zachodniej Rosji, w wołoście Luszczikskaja (osiedle wiejskie) rejonu bieżanickiego w obwodzie pskowskim.
Geografia.
Miejscowość położona jest 5 km od centrum administracyjnego osiedla wiejskiego (Luszczik), 5 km od centrum administracyjnego rejonu (Bieżanice), 128 km od stolicy obwodu (Psków).
Demografia.
W 2010 r. miejscowość zamieszkiwało 11 osób.

</doc>
<doc id="5002250" url="https://pl.wikipedia.org/wiki?curid=5002250" title="Prima Categoria (1913/1914)">
Prima Categoria (1913/1914)

Prima Categoria 1913/1914 (z wł. Pierwsza Kategoria) – 17. edycja najwyższej w hierarchii klasy mistrzostw Włoch w piłce nożnej, organizowanych przez FIGC, które odbyły się od 12 października 1913 do 12 lipca 1914. Mistrzem został Casale, zdobywając swój pierwszy tytuł.
Organizacja.
Liczba uczestników w głównym turnieju została powiększona z 18 do 29 drużyn. Kluby z Północnych Włoch podzielono na trzy regionalne grupy, po dwie pierwsze drużyny z każdej grupy awansowały do turnieju finałowego.
W równoległym turnieju środkowo-południowej części kraju najpierw zostały wyłonione zwycięzcy regionów, którzy potem systemem pucharowym rozegrali tytuł mistrza środkowo-południowych Włoch.
W finale narodowym (wł. Finalissima) mistrz głównego turnieju z Północy grał z mistrzem Środkowych i Południowych Włoch.
Północne Włochy.
Runda finałowa.
Mecze rozgrywane od "15 marca" do "21 czerwca".
Środkowo-Południowe Włochy.
Kwalifikacje.
Kampania.
Naples – Internazionale Napoli 1:1
Internazionale Napoli – Naples 2:1
Runda finałowa.
Pierwsza runda.
SPES – Lazio 0:3
Lazio – SPES 1:0
Druga runda.
Lazio – Internazionale Napoli 1:0
Internazionale Napoli – Lazio 0:8
Finał.
Casale – Lazio 7:1
Lazio – Casale 2:0
Ostatni mecz Casale rozegrał w składzie: Gallina, Maggiani, Scrivano, Rosa, Luigi Barbesino, Giuseppe Parodi, Caira, Angelo Mattea, Giovanni Gallina, Amedeo Varese, Bertinotti.

</doc>
<doc id="5002251" url="https://pl.wikipedia.org/wiki?curid=5002251" title="I liga włoska w piłce nożnej (1913/1914)">
I liga włoska w piłce nożnej (1913/1914)



</doc>
<doc id="5002255" url="https://pl.wikipedia.org/wiki?curid=5002255" title="Tadeusz Szczepanek">
Tadeusz Szczepanek

Tadeusz Szczepanek (ur. 22 sierpnia 1930 w Nowym Sączu, zm. 12 września 1996 w Zakopanem) – polski polonista, etnograf i muzealnik. W latach 1966–1973 dyrektor Muzeum Okręgowego w Nowym Sączu, w latach 1976–1991 dyrektor Narodowego Muzeum Tatrzańskiego w Zakopanem.
Życiorys.
Urodził się w 1930 w Nowym Sączu w rodzinie robotniczej, Józefa i Katarzyny Szczepanków. W 1950 zdał maturę w lI Liceum im. B. Chrobrego w Nowym Sączu. W 1953 rozpoczął studia na Wydziale Filologii Polskiej Uniwersytetu Jagiellońskiego. Studia ukończył w 1958, uzyskując absolutorium, a pracę magisterską obronił w 1962 otrzymując stopień magistra filologii polskiej. W 1960 rozpoczął pracę w Muzeum Okręgowym w Nowym Sączu, a w 1966 po śmierci Zbigniewa Borowskiego został powołany na stanowisko dyrektora muzeum, którym kierował do 1973. Muzeum nowosądeckie wiele mu zawdzięcza. Jego emocjonalna więź z regionem przyczyniła się do zgromadzenia cennych kolekcji (m.in. ikon i sztuki ludowej). Nawiązał kontakty z muzeami w Warszawie i Krakowie, publikował artykuły i opracowania na temat zbiorów. Wiele uwagi poświęcał sztuce ludowej i naiwnej, zwłaszcza Nikiforowi. Dla pogłębienia zainteresowań ludoznawczych ukończył 3-letnie Podyplomowe Studium Etnograficzne na Uniwersytecie Mikołaja Kopernika w Toruniu. Pod koniec lat 60. opracował założenia etnograficzne Sądeckiego Parku Etnograficznego. W latach 1973–1975 jako dyrektor Wydziału Kultury i Sztuki Wojewódzkiej Rady Narodowej w Krakowie doprowadził do otwarcia Sądeckiego Parku Etnograficznego, w którym udostępniono zwiedzającym 24 obiekty.
W 1976 Tadeusz Szczepanek został powołany na stanowisko dyrektora Narodowego Muzeum Tatrzańskiego im. dr. Tytusa Chałubińskiego w Zakopanem. Okazał się godnym następcą twórcy muzeum, Juliusza Zborowskiego. Zainicjował i realizował nowatorski program tzw. muzeum rozproszonego polegający na ratowaniu najcenniejszych zabytków architektury Podtatrza w oparciu o obiekty in situ.
Powstały w ten sposób nowe oddziały muzeum:
Był również współtwórcą:
Wokół Muzeum Tatrzańskiego skupił wielu wybitnych naukowców z Krakowa, Warszawy i innych ośrodków. Od 1972 Tadeusz Szczepanek był członkiem Międzynarodowej Rady Muzeów ICOM, bardzo aktywnie pracował w Komitecie Muzeum na Wolnym Powietrzu.

</doc>
<doc id="5002256" url="https://pl.wikipedia.org/wiki?curid=5002256" title="Fińkowo (obwód pskowski)">
Fińkowo (obwód pskowski)

Fińkowo () – wieś (ros. деревня, trb. dieriewnia) w zachodniej Rosji, w wołoście Luszczikskaja (osiedle wiejskie) rejonu bieżanickiego w obwodzie pskowskim.
Geografia.
Miejscowość położona jest nad rzeką Aszewka, 6 km od centrum administracyjnego osiedla wiejskiego (Luszczik), 10,5 km od centrum administracyjnego rejonu (Bieżanice), 126 km od stolicy obwodu (Psków).
W granicach miejscowości znajdują się ulice: Centralnaja, Nowaja, Sadowaja, Zariecznaja.
Demografia.
W 2010 r. miejscowość zamieszkiwało 80 osób.

</doc>
<doc id="5002257" url="https://pl.wikipedia.org/wiki?curid=5002257" title="Patrick Duffy (ujednoznacznienie)">
Patrick Duffy (ujednoznacznienie)



</doc>
<doc id="5002261" url="https://pl.wikipedia.org/wiki?curid=5002261" title="Tramwaje w Monachium">
Tramwaje w Monachium

Tramwaje w Monachium (niem. "Straßenbahn München") – system tramwajowy w stolicy niemieckiego landu Bawaria, Monachium, obok autobusów miejskich, metra i S-Bahn część systemu komunikacji miejskiej w tym mieście. System ma długość 82 km, funkcjonuje 13 linii dziennych i 4 nocne. Operatorem jest miejskie przedsiębiorstwo .
Tramwaje są najstarszym w Monachium środkiem komunikacji miejskiej. Pierwszy tramwaj konny ruszył w Monachium w 1876 r. W 1882 r. powstało przedsiębiorstwo Münchner Trambahn-Aktiengesellschaft, a rok później do użytku wprowadzono tramwaje parowe. W 1895 r. na tory wyjechał pierwszy tramwaj elektryczny. W 1900 r. całkowicie zrezygnowano z trakcji konnej i parowej na rzecz elektrycznej. W 1907 r. obsługę linii tramwajowych przejęła spółka Städtische Straßenbahnen. 1 września 1939 r. w Monachium było już 28 linii tramwajowych, z czego jedynie 20 przetrwało II wojnę światową. W 1956 r. otwarto pierwszą po II wojnie światowej nową linię tramwajową. Organizacja igrzysk olimpijskich w 1972 r. spowodowała znaczną rozbudowę transportu publicznego w Monachium – system tramwajowy został połączony z nowo powstałymi systemami metra ("U-Bahn") i kolei miejskiej ("S-Bahn"). W 1971 r. powstał związek taryfowy . W 1995 r. w Monachium zaczęły kursować pierwsze niskopodłogowe tramwaje typu R2. W 2002 r. założone zostało przedsiębiorstwo , które przejęło obsługę systemu tramwajowego.
Historia.
1876–1900.
Tramwaje konne.
Wraz z rozwojem gospodarczym miasta od połowy XIX wieku oraz wzrastającą liczbą mieszkańców zwiększyło się zapotrzebowanie na przewozy pasażerskie. Podobnie, jak w wielu innych większych miastach, historia tramwajów monachijskich rozpoczęła się od założenia prywatnego przedsiębiorstwa komunikacyjnego. 16 czerwca 1869 r. woźnica Michael Zechmeister uruchomił system omnibusów konnych, który potocznie określano mianem "Groschenwagen". Sieć składała się z pięciu linii kursujących w takcie dwudziestominutowym. Celem było jednak zbudowanie kolei konnej, co miasto uznało za nieopłacalne. Jeszcze w tym samym roku Amerykanin S.A. Beer próbował bezskutecznie uzyskać koncesję na uruchomienie tramwajów konnych. Po tym, jak w wielu innych miastach uruchomiono systemy kolei konnej, w 1869 r. udzielono koncesji na budowę pierwszych trzech linii tramwaju konnego dla konsorcjum z Magdeburga. Projektu nie zrealizowano z powodu braku środków finansowych. Monachijski magistrat w roku 1873 wyraził zgodę na budowę sieci, lecz dyrekcja policji zabroniła układania szyn w centrum miasta, przez co rozpoczęcie prac uległo opóźnieniu. Po udzieleniu przez magistrat koncesji Belgowi Edouardowi Otletowi dnia 26 marca 1876 r., dyrekcja policji wyraziła ostatecznie zgodę na budowę infrastruktury. Otlet zobowiązał się najpierw do zbudowania linii wschodnio-zachodniej (Schloss Nymphenbur – Nymphenburger Landstraße – Dachauer Straße – Bahnhofsplatz – Karlsplatz z odgałęzieniem na północ przez Lenbachplatz do Promenadeplatz oraz na południe przez Sendlinger Tor i Zweibrückenstraße do Haidhauser Bahnhof) oraz linii północno-południowej (Großwirt in Schwabing [dziś Münchner Freiheit] – Schwabinger Landstraße [dziś Leopoldstraße] – Ludwigstraße – Brienner Straße – Hauptbahnhof – Theresienwiese).
21 października 1876 r. uruchomiono pierwszy odcinek linii wschodnio-zachodniej z Promenadeplatz do Burgfrieden-Maillingerstraße przy ówczesnej granicy miasta. Pierwszego dnia kursowania tramwajów przewieziono 5092 pasażerów. Do ciągnięcia wagonów zakupiono 48 koni. Rok później otwarto odgałęzienie od Karlsplatz przez Sendlinger Tor do Zweibrückenstraße. Po dwóch latach zbudowane były wszystkie linie tramwajowe zapisane w umowie budowy. Ponieważ zarówno dyrektor przedsiębiorstwa zarządzającego siecią tramwajową, jak i Otlet nie potrafili mówić po niemiecku, monachijski magistrat postanowił dnia 25 sierpnia 1882 r. powierzyć obsługę systemu tramwajowego nowo utworzonej spółce Münchner Trambahn AG.
W latach 1882–1883 system tramwajowy wzbogacono o nowe odcinki. W 1885 r. kursowało już siedem linii, które nosiły różne oznaczenia. Nie wykorzystywano jeszcze wówczas oznaczeń numerycznych. Z powodu długotrwałego sporu z monachijskim magistratem, który początkowo twierdził, że tramwaj w negatywny sposób wpłynie na wizerunek miasta, linia z Karlsplatz przez Marienplatz do Isartor otwarta została dopiero w 1888 r. W 1890 r. Münchner Trambahn AG uruchomiło linię okrężną, która prowadziła spod placu przed dworcem kolejowym przez Sendlinger-Tor-Platz, Isartor i Maxmonument z powrotem do dworca. W 1892 r. Münchner Trambahn AG zarządzały dziewięcioma liniami tramwajowymi. Nie istniały żadne stałe przystanki tramwajowe; tramwaje zatrzymywały się po uprzednim poinformowaniu woźnicy o chęci wejścia do tramwaju.
W 1894 r. Münchner Trambahn AG miało 758 koni. W 1895 r., po długich negocjacjach z urzędnikami oraz właścicielami domów i gruntów, zelektryfikowano odcinek od Färbergraben do Isartalbahnhof. W związku z elektryfikacją przetestowano eksploatację wagonów tramwaju konnego jako doczep. Zelektryfikowaną linię otwarto 27 kwietnia 1895 r. Elektryfikację całego systemu ukończono w 1900 r. Ostatni tramwaj konny wykonał kurs 15 sierpnia 1900 r. na linii z Promenadeplatz do Hohenzollernstraße.
Tramwaje parowe.
9 czerwca 1883 r. Münchener Trambahn AG uruchomiło linię tramwaju parowego z dworca głównego do Nymphenburga. Na wysokości dzisiejszej Landshuter Allee do 1892 r. znajdowało się skrzyżowanie z linią kolejową Monachium – Regensburg. Prędkość maksymalna do 1886 r. wynosiła 8 km/h, od 1886 r. 12 względnie na większości trasy 16 km/h. Bilet na przejazd całą trasa kosztował 20 fenigów. Z czasem popularność linii znacznie się zwiększyła; zazwyczaj w niedziele tramwaje kursowały przepełnione. Problem stanowił głośny dźwięk emitowany przez lokomotywę, który płoszył konie i przez to doprowadzał do wypadków. Z tego powodu w 1890 r. linię przeniesiono z Nymphenburger Straße na mniej obciążone, równoległe do niej ulice. Rozważano rozbudowę systemu, np. o linię do Wolfratshausen, jednakże po wybudowaniu Isartalbahn plan ten zarzucono. 14 lipca 1900 r. zlikwidowano system tramwajów parowych.
Ungererbahn.
1 czerwca 1886 r. August Ungerer, właściciel kąpieliska „Schwabinger Würmbad” (później "Ungererbad"), uruchomił elektryczną linię tramwajową, która połączyła jego kąpielisko z resztą systemu tramwajowego. Była to trzecia linia tramwaju elektrycznego na terenie Niemiec. Została ona zlikwidowana w 1895 r. Elektryczny Ungererbahn zastąpiony został przez linię tramwaju konnego.
1895–1918.
Od 1891 r. przedsiębiorstwo Münchner Trambahn AG planowało elektryfikację linii tramwaju konnego. W celu uzyskania finansowania projektu plany przedsięwzięcia przedstawiono kolegiom miejskim. Na dzień 25 czerwca 1894 r. planowano przeprowadzenie próbnego przejazdu tramwaju elektrycznego na trasie Färbergraben–Isartalbahnhof, jednakże królewskie ministerstwo zezwoliło na to dopiero w 1895 r. W marcu tego samego roku rozwieszono sieć trakcyjną, w dniach 17–22 czerwca odbyły się jazdy próbne bez pasażerów, natomiast 23 czerwca 1895 r. rozpoczęto również przewóz pasażerów. Na tej samej trasie kursowały również tramwaje konne, gdyż pozostałe odcinki linii, której częścią była wspomniana wcześniej trasa, zelektryfikowano dopiero tydzień później. Wagony tramwaju konnego przebudowano na doczepy do tramwajów elektrycznych. Jeszcze tego samego roku zelektryfikowano odcinek linii tramwajowej od Bahnhofsvorplatz do Giesing, a rok później przedłużono sieć trakcyjną do Ostfriedhofu. Przedsiębiorstwo Münchner Trambahn AG planowało odstąpienie od elektryfikacji pozostałych linii tramwajowych, gdyż w obliczu wygasającej koncesji na eksploatację systemu tramwajowego, zawartej z miastem Monachium, uznano te plany za nieopłacalne. Nowa umowa przyznała spółce Münchner Trambahn AG dotację na rozbudowę sieci trakcyjnej. W zamian za udzielone wsparcie finansowe miasto Monachium otrzymało możliwość wywierania większego wpływu na funkcjonowanie systemu tramwajowego.
W listopadzie 1897 r. otwarto zelektryfikowaną linię tramwaju konnego z Freibadstraße do Heiliggeistkirche. Społeczność artystów i dwór królewski poddawały krytyce przewody zasilające, ponieważ „psuły” wygląd miasta. Monachijski magistrat domagał się z tego powodu zbadania alternatywnej metody zasilania taboru tramwajowego. W 1896 r. przedsiębiorstwo "Elektrizitäts-AG. vorm. Schuckert &amp; Co." otworzyło testowy odcinek torowiska na Goethestraße, który wyposażono w specjalne klocki mające stykać się z wagonem tramwajowym i przekazywać mu energię elektryczną. Ze względu na wysokie ryzyko wypadków system ten nie został przejęty do planowej eksploatacji, skutkiem czego testowe torowisko rozebrano w 1902 r. Przeprowadzono także próby wagonów wyposażonych w akumulatory, ale one również zakończyły się niepowodzeniem. Na odcinku torowiska od pomnika Schillera przez Odeonsplatz do Galeriestraße Rada Nadzorcza nie wyraziła zgody na zawieszenie sieci trakcyjnej. Aby móc obsługiwać ten odcinek tramwajami elektrycznymi, 19 lutego 1900 r. wprowadzono do eksploatacji składy złożone z wagonów tramwaju elektrycznego ciągniętych przez lokomotywki zasilane akumulatorami. Ogółem zakupiono sześć takich lokomotyw, a także zbudowano dodatkowe tory odstawcze i manewrowe. Po zmianie decyzji w sprawie zawieszenia sieci trakcyjnej, 15 marca 1906 r. zakończono eksploatację lokomotyw.
Elektryfikację zakończono w końcu 1900 r. Łącznie elektryfikacja kosztowała osiem milionów marek, czyli dwa razy więcej niż pierwotnie planowano. Do 1912 r. rozbudowano sieć torowisk na terenie miasta, przede wszystkim w celu umożliwienia wprowadzenia na niektórych liniach 5-minutowej częstotliwości kursowania. Tramwaje kursowały od godziny 5:30 rano do ok. 1:00 w nocy, bilet na jeden przejazd kosztował 10 fenigów. Dla robotników koszt biletu był jednak zbyt duży. Najwięcej pasażerów w skali roku przewożono w niedziele: 160 000, w dni powszednie jedynie 120 000. W każdym składzie tramwajowym pracował konduktor, który nosił niebieski mundur i srebrną czapkę. Kobiety na stanowisku konduktora zaczęto zatrudniać dopiero w czasie I wojny światowej.
W 1900 r. linie tramwajowe oznaczane dotychczas jedynie kolorem, otrzymały tymczasowo dodatkowe oznaczenia w postaci cyfr rzymskich, których jednak nie umieszczano na wagonach tramwajowych. W październiku 1906 r. Münchner Trambahn AG wprowadziło oficjalnie oznaczenia linii w postaci cyfr arabskich.
Do I wojny światowej zbudowano kolejne linie. Ukończona w 1904 r. linia do cmentarza Waldfriedhof była pierwszą linią z wydzielonym torowiskiem w mieście. W 1907 r. wydzielono także torowisko linii biegnącej przez stare miasto od Sendlinger Tor przez Rindermarkt, Marienplatz i Theatinerstraße do Odeonsplatz. 1 lipca 1907 r. wygasła koncesja udzielona przez miasto przedsiębiorstwu Münchner Trambahn AG, a system tramwajowy przejęło miasto Monachium i założyło nową firmę przewozową Städtische Straßenbahn München.
16 grudnia 1908 r. otwarto pierwszą tzw. „podmiejską” linię do Pasing. Poza granicami Monachium linia przebiegała wzdłuż ulic Landsberger Straße i Agnes-Bernauer-Straße do Pasinger Marienplatz. Na Pasinger Marienplatz znajdował się od 1908 r. aż do czasu budowy przedłużenia linii do dworca Pasing w 2012 r. łuk skrętowy o najmniejszym promieniu w całym systemie tramwajowym, tj. 14,5 m. Średnia prędkość tramwajów ówczesnej linii nr 29 (dziś 19) wynosiła 18 km/h. 12 sierpnia 1910 r. otwarto kolejne podmiejske linie do Grünwaldu, oznaczone jako 25 i 35 (dziś 25).
Wraz z wybuchem I wojny światowej w 1914 r. powstały ograniczenia w ruchu tramwajowym w związku z masowym powołaniem personelu do służby wojskowej i konieczności oszczędzania energii elektrycznej. W 1915 r. po raz pierwszy zatrudniono kobiety na stanowisko konduktorek, aby zaspokoić zapotrzebowanie na kadrę pracowniczą. Z powodu braków energii elektrycznej sytuacja pod koniec I wojny światowej wciąż ulegała pogorszeniu, zwłaszcza że pod koniec wojny wybuchało coraz więcej strajków.
1919–1945.
Także w czasie rewolucji listopadowej poprzedzającej powołanie Bawarskiej Republiki Rad w 1919 r. system tramwajowy poniósł straty. Zarówno sieć zasilająca, jak i wagony tramwajowe, uległy zniszczeniu, na skutek czego konieczne było zawieszenie ruchu tramwajowego na pewien czas.
7 maja 1919 r. wznowiono kursowanie tramwajów. Od 1920 r. system funkcjonował już bez przeszkód; rozpoczęto także budowę nowych odcinków torowisk. W 1922 r. hiperinflacja spowodowała ciągłe wprowadzanie ograniczeń w funkcjonowaniu systemu. Wraz z inflacją wzrastały stopniowo ceny biletów. Najtańszy kosztował 1 marca 1922 r. 1,5 marki, 5 sierpnia 1922 r. – 5 marek, 31 grudnia 1922 r. – 70 marek, 29 kwietnia 1923 r. – 1500 marek, a w listopadzie 1923 r. – 200 mld marek.
W 1924 r. rozpoczęto modernizację taboru i budowę nowych linii tramwajowych, m.in. do Ramersdorfu, Berg am Laim (w 1926 r. jako linia nr 31) część torowisk „wielkiej linii okrężnej” (linia nr 22). W 1929 r. funkcjonowanie systemu ponownie zostało ograniczone, tym razem z powodu ogólnoświatowego kryzysu gospodarczego. W kolejnej dekadzie plany narodowych socjalistów zakładały przewymiarowaną przebudowę „stolicy ruchu”, jak określano propagandowo Monachium; w związku z tymi planami system tramwajowy miał zostać zlikwidowany i zastąpiony metrem. Braki taboru tramwajowego miały uzasadnić konieczność budowy metra. 1 stycznia 1939 r. funkcjonowały następujące linie tramwajowe:
Kursywą oznaczone zostały linie kursujące w godzinach szczytu.
Początek II wojny światowej przyniósł ograniczenia w kursowaniu tramwajów z powodu powołania pracowników do służby wojskowej; kilka linii szczytowych zawieszono, a na liniach zwykłych zmniejszono częstotliwość kursowania. 1 października 1939 r. na stanowisko konduktorów zatrudniono kobiety. Bombardowania alianckie w 1942 r. skutkowały znacznymi stratami w infrastrukturze torowej i ostatecznie doprowadziły do zniszczenia jej większej części. Podczas ostatnich miesięcy wojny w 1944 i 1945 r. regularne kursowanie tramwajów było niemalże niemożliwe; przez pewien czas tramwaje w ogóle nie wyjeżdżały na ulice. 29 kwietnia 1945 r. funkcjonowało jeszcze kilka linii, lecz od godziny 11:00 rano wprowadzono alarm w związku ze zbliżaniem się do miasta wojsk amerykańskich i wszelki ruch tramwajowy zawieszono.
1945–1972.
22 maja 1945 r. wznowiono ruch tramwajowy na dwóch peryferyjnych liniach, tj. na linii nr 7 Ostfriedhof – Friedhof i linii nr 19 Max-Weber-Platz – Steinhausen. Kolejnego dnia uruchomiono linie nr 15 z cmentarza Ostfriedhof do Großhesseloher Brücke, a 24 maja 1945 r. kolejnych osiem linii: nr 1 Sendlinger-Tor-Platz – Isartorplatz – Max-Weber-Platz – Ostbahnhof, nr P1 Ramersdorf – Ostbahnhof – Berg am Laim, nr 6 Hofmannstraße-Harras, nr 7 Sendlinger-Tor-Platz – Ostfriedhof – Friedhof am Perlacher Forst, nr 8 Sendlinger-Tor-Platz – Waldfriedhof, nr 10 Sendlinger-Tor-Platz – Isartalbahnhof, nr 12 Max-Weber-Platz – Wettersteinplatz i nr 19 Sendlinger-Tor-Platz – Müllerstraße – Max-II-Denkmal – Max-Weber-Platz – Steinhausen, kolejne otwierano w następnych dniach.
16 lutego 1947 r. tramwaje ponownie pojechały przebiegającą przez stare miasto ze wschodu na zachód trasą Karlsplatz (Stachus) – Marienplatz – Isartorplatz. Przebiegająca w kierunku północ-południe i przecinająca stare miasto trasa tramwajowa nie została już uruchomiona.
Do połowy lat 50. XX wieku zdołano przywrócić funkcjonowanie większości tras tramwajowych, jednak wzrastający ruch samochodowy stał się przyczyną zakłóceń w kursowaniu tramwajów. W śródmieściu tramwaje poruszały się tylko trochę szybciej od pieszych. Z tego też powodu oraz ze względu na to, że liczba mieszkańców Monachium przekroczyła w 1957 r. milion, miasto zaczęło planować budowę szybkiego tramwaju.
Od końca lat 50. XX wieku rozbudowywano system tramwajowy, m.in. do Hasenbergl, Freimann Nord i Fürstenried. Nowe trasy zbudowano jako wydzielone od ruchu samochodowego, aby móc je w przyszłości wykorzystać na potrzeby szybkiego tramwaju. Zakładano, że w centrum miasta tramwaje będą kursować pod ziemią.
W 1963 r. zaplanowano budowę następujących tras podziemnych:
24 stycznia 1964 r. rada miejska zrezygnowała z planu budowy szybkiego tramwaju na rzecz jak najszybszego rozpoczęcia budowy „prawdziwego” metra.
W tym samym czasie rozpoczęto likwidację linii tramwajowych. Jako pierwsze zlikwidowany został „Kohlrabi-Express” (linia nr 5) Viktualienmarkt – Candidplatz w 1960 r. i zastąpiony autobusami. W 1961 r. linię nr 37 (Ostbahnhof – Nordbad), określaną także jako „Ruinenschleicher”, także zastąpiono linią autobusową.
W 1964 r. monachijski system tramwajowy, po rozbudowie linii peryferyjnych, osiągnął szczyt swojego rozwoju z 134 km długości torowisk.
W 1966 r. system tramwajowy składał się z następujących linii:
W 1967 r., jako trzecią z kolei, zlikwidowano najstarszą linię tramwaju elektrycznego nr 10 z Sendlinger Tor do dworca Isartalbahnhof. Z powodu postępującej budowy systemów kolei miejskiej i metra, w 1968 r. zlikwidowano torowiska na starym mieście od Stachus poprzez Marienplatz do Isartor i przekierowano kursujące nimi linie na inne trasy. Wraz z budową kolei miejskiej w 1971 r. i uruchomieniem metra w 1972 r. kontynuowano demontaż torów tramwajowych.
1972–1990.
Po uruchomieniu szybkiej kolei miejskiej i części linii metra konieczne stało się dopasowanie do nich linii tramwajowych. Wyłączono z użytku torowisko na Riesenfeldstraße od Anhalter Platz do Petuelring, aby autobusy kursujące z północy mogły dojechać do stacji metra bez dublowania równoległej linii tramwajowej. Zbędne okazały się także torowiska od Rosenheimer Berg do Orleansstraße oraz od Odeonsplatz przez Ludwigstraße, Leopoldstraße do Freimann.
W latach 70. XX wieku istniały plany stopniowej likwidacji systemu tramwajowego, która miała zostać ukończona tuż po zakończeniu budowy metra. W monachijskiej radzie miejskiej podkreślano „zalety” „elastycznych” autobusów w porównaniu z tramwajami. W szczególności po zwycięstwie partii CSU w wyborach do rady miasta w 1978 r. rozpoczęły się trudne czasy dla tramwajów. W 1985 r. miał rozpocząć się proces likwidacji systemu, a zakończyć się miał najpóźniej w 1994 r. Między rokiem 1975 a 1983 zlikwidowano linie 1, 2, 4, 7, 8, 9 i (czasowo) 21, a ich trasę przejęły inne linie. Południowy odcinek linii nr 2 i 7 zaczęła obsługiwać linia nr 27, południowy odcinek linii 8 linia nr 16, zachodni odcinek linii nr 9 linia nr 20 i wschodni odcinek tejże linii linia nr 19. Trasę na Barer Straße przejęła najpierw linia nr 25, potem linia nr 18. Torowiska na ulicach Lindwurm-, Augusten- i Nymphenburger Straße oraz od Neuhausen do Hanaue Straße rozebrano po otwarciu linii metra nr 1 i 8.
Starania o całkowitą likwidację systemu tramwajowego przyspieszone zostały przez demontaż sieci trakcyjnej i częściowo także demontaż torowisk. Pomimo petycji mieszkańców Monachium, w 1983 r. zlikwidowano linię nr 17 (decyzję argumentowano tym, że linia dublowała linię kolei miejskiej Hauptbahnhof – Laim); tylko południową część trasy zastąpiono linią autobusową. Podejmowano także staranie o utrzymanie linii nr 26 (Harras – Waldfriedhof/Lorettoplatz), ale linia ta przebiegała równolegle do jednej z linii metra i z powodu niewielkiej liczby pasażerów została zlikwidowana w 1993 r.
Po roku 1990.
Na początku lat 80. XX wieku pod naciskiem inicjatyw obywatelskich miasto zaczęło zmieniać swoje nastawienie do systemu tramwajowego. W lipcu 1986 r. rada miejska postanowiła zachować system tramwajowy i zintegrować go z pozostałymi systemami transportu miejskiego. Po wyborze Christiana Ude na stanowiska nadburmistrza w 1993 r., zaangażował się on wraz z frakcjami z partii SPD i Grünen w sprawę systemu tramwajowego, co nie spotkało się ze zbyt dużym sprzeciwem ze strony pozostałych ugrupowań. Dopiero gdy udowodniono opłacalność utrzymania tramwaju, rada miasta przestała stawiać opór. W programie modernizacji monachijskich tramwajów szczególną uwagę poświęcono taborowi. Wagony tramwajowe zaniedbano przez czas trwających dyskusji dotyczących likwidacji systemu. Na początku lat 90. XX wieku wagony były przestarzałe pod względem konstrukcyjnym i komfortu podróżnych, a pozyskanie części zamiennych stawało się coraz trudniejsze. Przeglądy główne trwały wiele miesięcy, ponieważ niektóre części zamienne trzeba było dorabiać ręcznie. W latach 90. XX wieku i 00. XXI wieku wizerunek tramwajów w Monachium miał ulec poprawie. W 1991 r. jazdy próbne z pasażerami przechodziły trzy niskopodłogowe wagony tramwajowe; w latach 1994–1997 zakupiono 70 niskopodłogowych wagonów tramwajowych, w latach 1999–2001 kolejnych 20, w 2009 r. następne 4.
Linie.
W Monachium funkcjonuje 13 dziennych linii tramwajowych numerowanych od 12 do 28. Kursują one w godzinach od 4:45 do 1:30. W godzinach szczytu komunikacyjnego obowiązuje takt 10-minutowy, a poza nim 20-minutowy. W godzinach nocnych funkcjonują 4 linie tramwajowe N17, N19, N21, N27 o trasach zbliżonych do ich dziennych odpowiedników o numerach pozbawionych wyróżnika „N”. Linie nocne kursują w takcie 15- i 30-minutowym w nocy z piątku na sobotę i z soboty na niedzielę, a w pozostałe noce co godzinę. Linie nocne zatrzymują się na centralnym punkcie przesiadkowym Karlsplatz (Stachus), wszystkie o jednej porze, gdzie możliwe są przesiadki między nocnymi tramwajami i autobusami. W tramwajach obowiązują bilety w ramach związku taryfowego .
Łącznie system tramwajowy liczy 82 km, z czego 58 jest na wydzielonych pasach ruchu. W Monachium tory tramwajowe mają normalny rozstaw szyn (1435 mm), a w sieci trakcyjnej obowiązuje napięcie 750 V prądu stałego. W Monachium znajdują się 174 przystanki tramwajowe rozmieszczone średnio co 471 m. Średnia prędkość podróży tramwajem wynosi 18,5 km/h.
Tabor.
Linie tramwajowe w Monachium obsługują 134 tramwaje, z czego maksymalnie 106 jest wykorzystywanych rozkładowo jednego dnia.

</doc>
<doc id="5002262" url="https://pl.wikipedia.org/wiki?curid=5002262" title="Chriapjewo">
Chriapjewo

Chriapjewo () – wieś (ros. деревня, trb. dieriewnia) w zachodniej Rosji, w wołoście Luszczikskaja (osiedle wiejskie) rejonu bieżanickiego w obwodzie pskowskim.
Geografia.
Miejscowość położona jest 9,5 km od centrum administracyjnego osiedla wiejskiego (Luszczik), 8,5 km od centrum administracyjnego rejonu (Bieżanice), 125 km od stolicy obwodu (Psków).
Demografia.
W 2010 r. miejscowość zamieszkiwało 35 osób.

</doc>
<doc id="5002264" url="https://pl.wikipedia.org/wiki?curid=5002264" title="John Payne (muzyk)">
John Payne (muzyk)

John Payne (ur. 29 września 1958 w Luton) – brytyjski muzyk, najbardziej znany jako wokalista, gitarzysta i basista formacji Asia w latach 1991-2006, od czerwca 2007 gra w zespole "Asia featuring John Payne". Wraz z Erikiem Norlanderem współtworzy projekt "Dukes of the Orient".
John Payne został wokalistą prowadzącym Asii w 1991 za zaproszeniem założyciela supergrupy Geoffa Downesa i zastąpił Johna Wettona. Z nowym wokalistą "Asia" wydała osiem albumów studyjnych, kompilację "Anthology" oraz parę albumów live. Jest założycielem i obecnym członkiem neoprogresywnej grupy "GPS". Jest również gitarzystą, fotografem, kompozytorem, inżynierem dźwięku i producentem muzycznym.
Życiorys.
Jego pierwszy zespół nosił nazwę "Moonstone". Grali w Zjednoczonym Królestwie w późnych latach 70., zapowiadając znane zespoły takie jak "Argent."
W roku 1986 nagrał płytę ze skandynawską formacją "CCCP", w której skład wchodziła również przyrodnia córka Johnny'ego Casha Carlene Cash.
Był wspierającym wokalistą na kilku albumach solowych Rogera Daltreya, m.in. "Under a Raging Moon" z 1985 czy "Can't Wait to See the Movie" z 1987.
John Payne oraz klawiszowiec Andy Nye z Michael Schenker Group, perkusista Clive Burr z Iron Maiden, basista Mel Gabbitas i były gitarzysta Mike'a Oldfielda Ant Glynne założyli zespół "The Passion." Kompilacja dwunastu nagrań tej grupy została wydana przez wytwórnię Devgel Records w roku 2009. W notatkach dołączonych do albumu Asii "Archiva 2" można przeczytać, że piosenka "Love Like the Video" to również utwór "The Passion".
Payne miał zostać gitarzystą i wokalistą zespołu "ELO Part II", ale opuścił grupę z powodu przedłużających się negocjacji.
Zespół Asia.
Kiedy John Wetton opuścił Asię, klawiszowiec Geoff Downes zaproponował Payne'owi rolę głównego wokalisty, basisty, współautora utworów i współproducenta w zespole. Jako Asia Downes i John Payne współpracowali przez 15 lat z różnymi muzykami. Wydali następujące albumy:
Zespół Asia featuring John Payne.
Po zjednoczeniu się oryginalnego składu Asii w 2006 John Payne, Guthrie Govan oraz Jay Schellen założyli wraz z japońskim keyboardzistą Ryo Okumoto zespół "GPS". W 2006 wydali album "Window to the Soul — połowa" materiału na tej płycie pochodzi z niedokończonego albumu "Architect of Time", który miał zostać wydany przez Asię. W roku 2007 powstała "Asia featuring John Payne". Wokalista nazwał ją celebracją własnego wkładu w historię supergrupy oraz hołdem składanym sukcesowi, jaki odniosła w latach 80. Powiedział również, że rozstanie z Geoffem Downesem było dla niego bolesne.
W 2009 została wydana płyta EP o nazwie "Military Man". Zawiera ona ponownie nagrane piosenki "Military Man" i "Long Way from Home", a także kompozycję Erika Norlandera zatytułowaną "Neurosaur". Na płycie oprócz Payne'a i Norlandera występują Guthrie Govan oraz Jay Schellen.
Album "Recollections: A Tribute to British Prog" został wydany w roku 2014. W jego skład wchodzą covery znanych brytyjskich utworów rocka progresywnego. Na tej płycie John Payne jest nie tylko wokalistą, producentem i basistą, zagrał bowiem większość partii keyboardowych oraz parę gitarowych. Wraz z nim grają gitarzyści Moni Scaria i Jeff Kollman, a także perkusista Jay Schellen. Teledysk do singla "Eye in the Sky" został nagrany w Las Vegas i występuje w nim Alan Parsons.
Zespół Dukes of the Orient.
Około roku 2017 John Payne i Erik Norlander utworzyli formację "Dukes of the Orient", by wydać materiał, który powstawał przez 10 lat, odkąd zaczęli pracować razem. Z szacunku do zmarłego w tym roku Johna Wettona muzycy postanowili wydać te nagrania jako nowy zespół. 
Grupa wydała debiutancki album 23 lutego 2018 przez włoską wytwórnię Frontiers Records. Wśród muzyków znaleźli się perkusista Jay Schellen oraz czterech gitarzystów: byli to Guthrie Govan, Jeff Kollman, Moni Scaria oraz Bruce Bouillet. Na albumie znalazł się były singiel zespołu "Asia featuring John Payne" pod tytułem "Seasons Will Change", pierwotnie wydany w 2012.
Druga płyta formacji to "Freakshow", nagrana w 2019 i wydana przez Frontiers Records 7 sierpnia 2020 roku w składzie John Payne (wokal, gitara basowa, gitara, talk box), Erik Norlander (klawisze), Alex Garcia (gitara), Frank Klepacki (perkusja) i Eric Tewalt (saksofon).
Scena, film i telewizja.
Piosenki zespołu Asia, "Heart of Gold" oraz "Lay Down Your Arms", zostały zaproponowane do umieszczenia w animowanym filmie "Freddie as F.R.0.7". Ostatnia z nich pojawiła się w filmie.
W dziewiętnastym odcinku ósmej serii animacji Family Guy The Splendid Source pojawia się podobizna Johna Payne'a.
W roku 2007 Payne zagrał rolę Parsona Nathaniela w produkcji scenicznej "Jeff Wayne's Musical Version of The War of the Worlds." W 2016 zaczął komponować muzykę dla Steve'a Gustafsona, autora reality show dotyczącego tyrolek o nazwie "Zip Away!". 
The Rock Pack.
W styczniu 2014 Payne powołał do życia pokaz "The Rock Pack", w którym gwiazdy rocka udzielają wywiadów i grają swoje przeboje z Johnem Paynem.

</doc>
<doc id="5002268" url="https://pl.wikipedia.org/wiki?curid=5002268" title="Baedeker">
Baedeker



</doc>
<doc id="5002269" url="https://pl.wikipedia.org/wiki?curid=5002269" title="Harry Foster">
Harry Foster



</doc>
<doc id="5002271" url="https://pl.wikipedia.org/wiki?curid=5002271" title="Juszkowy Sieła">
Juszkowy Sieła

Juszkowy Sieła () – wieś (ros. деревня, trb. dieriewnia) w zachodniej Rosji, w wołoście Luszczikskaja (osiedle wiejskie) rejonu bieżanickiego w obwodzie pskowskim.
Geografia.
Miejscowość położona jest nad rzeką Aszewka, 9 km od centrum administracyjnego osiedla wiejskiego (Luszczik), 12 km od centrum administracyjnego rejonu (Bieżanice), 121 km od stolicy obwodu (Psków).
W granicach miejscowości znajdują się ulice: Gorskaja, Zielonaja.
Demografia.
W 2010 r. miejscowość zamieszkiwały 24 osoby.

</doc>
<doc id="5002272" url="https://pl.wikipedia.org/wiki?curid=5002272" title="Marktkirche w Hanowerze">
Marktkirche w Hanowerze

Marktkirche (pl. "kościół rynkowy", właściwie Kościół śś. Jerzego i Jakuba, niem. "St. Georgii et Jacobi") – protestancki kościół parafialny w Hanowerze, główny symbol miasta.
Historia.
Około 1125 roku w miejscu obecnego kościoła zbudowano romańską świątynię. Pierwsza wzmianka o świątyni pochodzi jednak z 1238 roku. Budowę obecnego kościoła rozpoczęto w 1320, w 1340 roku zainstalowano witraże, kościół ukończono w 1406. W 1536 roku świątynia przeszła w ręce protestantów. Kościół został zniszczony podczas II wojny światowej, obecny wygląd uzyskał podczas odbudowy.
Architektura.
Świątynia ceglana, gotycka, trójnawowa w układzie halowym. Korpus nawowy długi na 60 metrów. Ściany kościoła oraz sklepienia nie są przykryte tynkiem. Wieża jest wysoka na 98 metrów.
Dzwony.
Na wieży kościoła zawieszone jest 11 dzwonów:

</doc>
<doc id="5002276" url="https://pl.wikipedia.org/wiki?curid=5002276" title="Przewoźniki">
Przewoźniki



</doc>
<doc id="5002280" url="https://pl.wikipedia.org/wiki?curid=5002280" title="Babiejewka (obwód pskowski)">
Babiejewka (obwód pskowski)

Babiejewka () – wieś (ros. деревня, trb. dieriewnia) w zachodniej Rosji, w osiedlu wiejskim Bieżanickoje rejonu bieżanickiego w obwodzie pskowskim.
Geografia.
Miejscowość położona jest 8,5 km od centrum administracyjnego osiedla wiejskiego i całego rejonu (Bieżanice), 131 km od stolicy obwodu (Psków).
Demografia.
W 2010 r. miejscowość nie posiadała mieszkańców.

</doc>
<doc id="5002281" url="https://pl.wikipedia.org/wiki?curid=5002281" title="Glenvil Hall">
Glenvil Hall

William George Glenvil Hall (ur. 4 kwietnia 1887, zm. 13 października 1962) – brytyjski polityk Partii Pracy, deputowany Izby Gmin.
Działalność polityczna.
W okresie od 30 maja 1929 do 27 października 1931 reprezentował okręg wyborczy Portsmouth Central, a od 27 lipca 1939 do śmierci 13 października 1962 reprezentował okręg wyborczy Colne Valley w brytyjskiej Izbie Gmin. Od 1945 do 1950 był też finansowym sekretarzem skarbu w pierwszym rządzie premiera Attleego.

</doc>
<doc id="5002288" url="https://pl.wikipedia.org/wiki?curid=5002288" title="Mieczysław Kawka">
Mieczysław Kawka

Mieczysław Kawka (ur. 27 grudnia 1879 w Krasnymstawie) – pułkownik piechoty Wojska Polskiego.
Życiorys.
Urodził się 27 grudnia 1879 w Krasnymstawie, w ówczesnej guberni lubelskiej, w rodzinie Edmunda i Emilii z Kuligowskich. 
1 stycznia 1909, w stopniu podporucznika pełnił służbę w 24 Wschodniosyberyjskim Pułku Strzelców (ros. "24-й Восточно-Сибирский стрелковый полк") w Chabarowsku. W czasie I wojny światowej, jako sztabskapitan, a następnie kapitan, walczył w szeregach 4 Finlandzkiego Pułku Strzelców (ros. "Финляндский 4-й стрелковый полк"). 16 sierpnia 1916 został ranny.
Od 27 czerwca 1920 dowodził 19 Pułkiem Piechoty w czasie ciężkich walk odwrotowych. 1 czerwca 1921 został wykazany jako pułkownik w 19 pp. 3 maja 1922 został zweryfikowany w stopniu podpułkownika ze starszeństwem z 1 czerwca 1919 i 63. lokatą w korpusie oficerów piechoty, a jego oddziałem macierzystym był nadal 19 pp. 8 maja 1922 minister spraw wojskowych zezwolił mu „korzystać tytularnie ze stopnia pułkownika”. Później został przeniesiony do 43 Pułku Piechoty i przydzielony do Powiatowej Komendy Uzupełnień Dubno na stanowisko komendanta. W marcu 1927 został przydzielony do Powiatowej Komendy Uzupełnień Toruń na stanowisko komendanta. 1 stycznia 1928 został mianowany pułkownikiem ze starszeństwem z 1 stycznia 1928 i 3. lokatą w korpusie oficerów piechoty. W listopadzie 1928 został przeniesiony służbowo do Dowództwa Okręgu Korpusu Nr VIII w Toruniu na stanowisko pełniącego obowiązki inspektora poborowego. W lutym 1929 został zwolniony z zajmowanego stanowiska i oddany do dyspozycji dowódcy Okręgu Korpusu Nr VIII, a z dniem 31 grudnia tego roku przeniesiony w stan spoczynku. Jako osadnik wojskowy otrzymał ziemię we wsi Krzywucha, w gminie Dubno województwa wołyńskiego. 
W 1934, jako oficer stanu spoczynku pozostawał w ewidencji PKU Dubno. Posiadał przydział do Oficerskiej Kadry Okręgowej Nr II. Był wówczas „przewidziany do użycia w czasie wojny”.

</doc>
<doc id="5002289" url="https://pl.wikipedia.org/wiki?curid=5002289" title="Botwino (rejon bieżanicki)">
Botwino (rejon bieżanicki)

Botwino () – wieś (ros. деревня, trb. dieriewnia) w zachodniej Rosji, w osiedlu wiejskim Bieżanickoje rejonu bieżanickiego w obwodzie pskowskim.
Geografia.
Miejscowość położona jest w pobliżu rzeki Rachnowka, 14,5 km od centrum administracyjnego osiedla wiejskiego i całego rejonu (Bieżanice), 145 km od stolicy obwodu (Psków).
Demografia.
W 2010 r. miejscowość nie posiadała mieszkańców.

</doc>
<doc id="5002290" url="https://pl.wikipedia.org/wiki?curid=5002290" title="Przewoźniki (rejon postawski)">
Przewoźniki (rejon postawski)

Przewoźniki (; ) – wieś na Białorusi, w obwodzie witebskim, w rejonie postawskim, w sielsowiecie Juńki.
Historia.
W czasach zaborów w gminie Postawy, w powiecie dzisieńskim, w guberni wileńskiej Imperium Rosyjskiego.
W dwudziestoleciu międzywojennym wieś leżała w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Postawy.
Według Powszechnego Spisu Ludności z 1921 roku zamieszkiwały tu 182 osoby, 5 było wyznania rzymskokatolickiego a 177 prawosławnego. Jednocześnie 6 mieszkańców zadeklarowało polską a 176 białoruską przynależność narodową. Były tu 42 budynki mieszkalne. W 1931 w 43 domach zamieszkiwało 193 osoby.
Wierni należeli do parafii rzymskokatolickiej i prawosławnej w Postawach. Miejscowość podlegała pod Sąd Grodzki w Postawach i Okręgowy w Wilnie; właściwy urząd pocztowy mieścił się w Postawach.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.

</doc>
<doc id="5002294" url="https://pl.wikipedia.org/wiki?curid=5002294" title="Operacja Zima '94">
Operacja Zima '94



</doc>
<doc id="5002297" url="https://pl.wikipedia.org/wiki?curid=5002297" title="Frank Dundr">
Frank Dundr

Frank Dundr (ur. 25 stycznia 1957) – niemiecki wioślarz. Zloty medalista olimpijski z Moskwy.
Urodził się w NRD i startował w barwach tego kraju. Zawody w 1980 były jego jedynymi igrzyskami olimpijskimi. Po medal sięgnął, pod nieobecność sportowców z części krajów tzw. Zachodu, w czwórce podwójnej. Osadę tworzyli ponadto Carsten Bunk, Uwe Heppner i Martin Winter. W 1977 i 1978 zdobył złoty medal mistrzostw świata w tej konkurencji. 
Urodził się jako Butz, nazwisko Dundr przyjął po ślubie.

</doc>
<doc id="5002299" url="https://pl.wikipedia.org/wiki?curid=5002299" title="Bragino (rejon bieżanicki)">
Bragino (rejon bieżanicki)

Bragino () – wieś (ros. деревня, trb. dieriewnia) w zachodniej Rosji, w osiedlu wiejskim Bieżanickoje rejonu bieżanickiego w obwodzie pskowskim.
Geografia.
Miejscowość położona jest 11,5 km od centrum administracyjnego osiedla wiejskiego i całego rejonu (Bieżanice), 144 km od stolicy obwodu (Psków).
Demografia.
W 2010 r. miejscowość nie posiadała mieszkańców.

</doc>
<doc id="5002300" url="https://pl.wikipedia.org/wiki?curid=5002300" title="Citroën C3 Rally2">
Citroën C3 Rally2



</doc>
<doc id="5002304" url="https://pl.wikipedia.org/wiki?curid=5002304" title="Carsten Bunk">
Carsten Bunk

Carsten Bunk (ur. 29 lutego 1960) – niemiecki wioślarz. Złoty medalista olimpijski z Moskwy.
Urodził się w NRD i startował w barwach tego kraju. Zawody w 1980 były jego jedynymi igrzyskami olimpijskimi. Po medal sięgnął, pod nieobecność sportowców z części krajów tzw. Zachodu, w czwórce podwójnej. Osadę tworzyli ponadto Frank Dundr, Uwe Heppner i Martin Winter. W 1977 i 1978 zdobywał medale juniorskich mistrzostw świata w jedynce, odpowiednio srebro i złoto. 

</doc>
<doc id="5002306" url="https://pl.wikipedia.org/wiki?curid=5002306" title="Woronino (rejon bieżanicki)">
Woronino (rejon bieżanicki)

Woronino () – wieś (ros. деревня, trb. dieriewnia) w zachodniej Rosji, w osiedlu wiejskim Bieżanickoje rejonu bieżanickiego w obwodzie pskowskim.
Geografia.
Miejscowość położona jest w pobliżu rzeki Połonica, 16,5 km od centrum administracyjnego osiedla wiejskiego i całego rejonu (Bieżanice), 140 km od stolicy obwodu (Psków).
Demografia.
W 2010 r. miejscowość nie posiadała mieszkańców.

</doc>
<doc id="5002313" url="https://pl.wikipedia.org/wiki?curid=5002313" title="Kurt Czekalla">
Kurt Czekalla

Kurt Czekalla (ur. 30 września 1930 w Schönebeck, zm. 19 marca 2002) – wschodnioniemiecki strzelec, medalista olimpijski i wicemistrz Europy.
Z zawodu był mechanikiem samochodowym. Karierę strzelecką rozpoczął w wieku 29 lat, a jako specjalizację wybrał trap. 
W 1967 roku został wicemistrzem NRD (jako reprezentant klubu GST Schönebeck). W 1968 roku wystąpił na letnich igrzyskach olimpijskich, na których zdobył brązowy medal. Miał drugi wynik ex aequo z Amerykaninem Thomasem Garrigusem i Pāvelsem Seničevsem z ZSRR (196 pkt.). Po dogrywce o trzecie miejsce zwyciężył z Seničevsem (25–22), przegrywając jednak o drugą pozycję z Garrigusem (23–25). W 1969 i 1970 roku został mistrzem NRD (jako reprezentant GST-Klub Leipzig), ponadto w 1969 roku zdobył srebrny medal w trapie drużynowym podczas mistrzostw Europy (skład zespołu: Kurt Czekalla, Herbert Freude, Albrecht Henke, Burckhardt Hoppe). 

</doc>
<doc id="5002314" url="https://pl.wikipedia.org/wiki?curid=5002314" title="Wyrychajłowo">
Wyrychajłowo

Wyrychajłowo () – wieś (ros. деревня, trb. dieriewnia) w zachodniej Rosji, w osiedlu wiejskim Bieżanickoje rejonu bieżanickiego w obwodzie pskowskim.
Geografia.
Miejscowość położona jest nad rzeką Rachnowka, 13,5 km od centrum administracyjnego osiedla wiejskiego i całego rejonu (Bieżanice), 145 km od stolicy obwodu (Psków).
Demografia.
W 2010 r. miejscowość nie posiadała mieszkańców.

</doc>
<doc id="5002315" url="https://pl.wikipedia.org/wiki?curid=5002315" title="Klasztor Służebnic Eucharystii w Akita">
Klasztor Służebnic Eucharystii w Akita

 – klasztor katolicki i sanktuarium maryjne w Akita, w Japonii. Ośrodek kultu Matki Bożej z Akita.
Historia.
Klasztor dla niewielkiej wspólnoty zakonnej założył w 1970 ówczesny biskup diecezji Niigaty John Shojiro Ito. W okresie od 12 czerwca 1973 do 15 września 1981 było to miejsce objawień maryjnych, podczas których Matka Boża miała przekazać swoje polecenia zakonnicy Agnieszce Katsuko Sasagawie. 
Uważana za cudowną drewniana figura Maryi, która jakoby wówczas krwawiła i płakała, jest do dzisiaj obiektem kultu w klasztorze. Figura znajduje się w kaplicy jej poświęconej. Kaplica została zbudowana w 2002 w tradycyjnym stylu "irimoya-jūsō zukuri" (z dachem czterospadowym). Klasztor otacza ogród japoński, zwany "Ogrodem Maryi", który powstał w latach 1974-1976, a drzewa w nim rosnące są darami z całej Japonii. Adres: 1, Soegawa Yuzawadai, Akita-shi,
Akita-ken 010-0822.
W Międzynarodowy Dzień Maryjny (12/13 X 2013) papież Franciszek wybrał sanktuarium w Akita, jako jedno z dziesięciu na całym świecie, do specjalnego włączenia się w ogólnoświatowe czuwanie modlitewne związane z Rokiem Wiary.

</doc>
<doc id="5002317" url="https://pl.wikipedia.org/wiki?curid=5002317" title="Głazatowo (obwód pskowski)">
Głazatowo (obwód pskowski)

Głazatowo () – wieś (ros. деревня, trb. dieriewnia) w zachodniej Rosji, w osiedlu wiejskim Bieżanickoje rejonu bieżanickiego w obwodzie pskowskim.
Geografia.
Miejscowość położona jest w dorzeczu rzeki Lsta, 16 km od centrum administracyjnego osiedla wiejskiego i całego rejonu (Bieżanice), 135 km od stolicy obwodu (Psków).
Demografia.
W 2010 r. miejscowość nie posiadała mieszkańców.

</doc>
<doc id="5002325" url="https://pl.wikipedia.org/wiki?curid=5002325" title="Griszyno (rejon bieżanicki)">
Griszyno (rejon bieżanicki)

Griszyno () – wieś (ros. деревня, trb. dieriewnia) w zachodniej Rosji, w osiedlu wiejskim Bieżanickoje rejonu bieżanickiego w obwodzie pskowskim.
Geografia.
Miejscowość położona jest w pobliżu jeziora Wielikaja Woda, 38,5 km od centrum administracyjnego osiedla wiejskiego i całego rejonu (Bieżanice), 145 km od stolicy obwodu (Psków).
Demografia.
W 2010 r. miejscowość nie posiadała mieszkańców.

</doc>
<doc id="5002326" url="https://pl.wikipedia.org/wiki?curid=5002326" title="Sonet 135 (William Szekspir)">
Sonet 135 (William Szekspir)

Sonet 135 (incipit "WHo euer hath her wiſh, thou haſt thy Will") – jeden z cyklu 154 sonetów autorstwa Williama Szekspira. Po raz pierwszy został opublikowany w 1609 roku.
Treść.
W sonecie tym podmiot liryczny, przez niektórych badaczy utożsamiany z autorem, we frywolny sposób podkreśla seksualność Czarnej Damy. Czyni to tworząc kalambury słowne przy użyciu słowa "will", które w tym sonecie może mieć siedem znaczeń: pragnienie osoby lub rzeczy, cielesne pożądanie lub tęsknota seksualna, czasownik posiłkowy oznaczający czas przyszły, premedytacja lub determinacja, potoczne określenie męskiego organu płciowego, potoczne określenie żeńskiego organu płciowego oraz zdrobnienie od imienia William. W wersji oryginalnej słowo "will" jest użyte trzynaście razy i dodatkowo jednokrotnie "wilt". 
Polskie przekłady.
Sonety 135 i 136 zostały uznane za nieprzetłumaczalne przez ks. Marię Sułkowską oraz Władysława Tarnawskiego, ze względu na grę słów w języku angielskim wokół słowa "will", niemożliwą do oddania w języku polskim. 

</doc>
<doc id="5002328" url="https://pl.wikipedia.org/wiki?curid=5002328" title="Leszek Jażdżewski">
Leszek Jażdżewski

Leszek Konrad Jażdżewski (ur. 1982) – polski publicysta, politolog, współzałożyciel i redaktor naczelny czasopisma „Liberté!”, współtwórca Igrzysk Wolności, członek rady programowej Europejskiego Forum Nowych Idei.
Życiorys.
W maju 2005, będąc studentem Uniwersytetu Łódzkiego, zainicjował napisanie listu otwartego do ówczesnego prezydenta Aleksandra Kwaśniewskiego oraz Ministerstwa Spraw Zagranicznych. List był związany z wizytą prezydenta w Moskwie i udziałem w 60. rocznicy zwycięstwa nad faszyzmem. Autorzy listu domagali się, aby razem z przedstawicielami innych państw zaproszonych na obchody prezydent poruszył też temat wyzwolenia spod stalinowskiego zniewolenia i terroru. Pod listem podpisało się 2 tysiące osób, m.in. Marek Edelman, Władysław Frasyniuk i Jacek Saryusz-Wolski.
Należał do Partii Demokratycznej – demokraci.pl oraz młodzieżówki tej partii Młode Centrum. Partię oraz młodzieżówkę opuścił w 2006, gdy Partia Demokratyczna zawarła porozumienie m.in. z SLD, współtworząc koalicję Lewica i Demokraci.
W 2007 wystartował w wyborach do Sejmu jako kandydat bezpartyjny z 10. miejsca listy Platformy Obywatelskiej w okręgu wyborczym nr 9 (Łódź), zdobywając 1787 głosów i nie otrzymując mandatu.
W 2012, podczas marszu „Idzie Antykomuna” w Łodzi organizowanego przez Obóz Narodowo-Radykalny i Młodzież Wszechpolską, zakłócił jego przebieg, wchodząc na murek pełniący rolę trybuny z transparentem o treści "16 XII 1922: Zachęta – Pamiętamy", co doprowadziło do, jak sam to określił, oplucia go i lekkiego pobicia. 
W lutym 2014 złożył doniesienie do prokuratury w sprawie przyznania przez ministra kultury Bogdana Zdrojewskiego 6 mln zł dotacji na budowę muzeum Jana Pawła II i Stefana Wyszyńskiego przy Świątyni Opatrzności Bożej w Warszawie. Doniesienie poprzedził listem otwartym do premiera Donalda Tuska który zamieścił na blogu w serwisie tygodnika „Polityka”. Prokuratura umorzyła śledztwo w czerwcu 2014.
W 2015 zainicjował wspólnie z Katarzyną Lubnauer projekt ustawy o zniesieniu finansowania lekcji religii w szkołach z budżetu państwa. Niezbędne dla projektu „Świecka szkoła” 150 tys. podpisów przy wymaganych 100 tys. zebrano w 2,5 miesiąca. Projekt nie uzyskał poparcia w Sejmie.
3 maja 2019, zapowiadając wystąpienie Donalda Tuska na Uniwersytecie Warszawskim, wygłosił krytyczne wobec Kościoła katolickiego w Polsce przemówienie, w którym porównał Kościół do „świni lubiącej zapasy w błocie”. Przemówienie to następnie było szeroko komentowane.
Jest wnukiem Konrada Jażdżewskiego, profesora archeologii na Uniwersytecie Łódzkim.

</doc>
<doc id="5002329" url="https://pl.wikipedia.org/wiki?curid=5002329" title="Gruzdowo (rejon bieżanicki)">
Gruzdowo (rejon bieżanicki)

Gruzdowo () – wieś (ros. деревня, trb. dieriewnia) w zachodniej Rosji, w osiedlu wiejskim Bieżanickoje rejonu bieżanickiego w obwodzie pskowskim.
Geografia.
Miejscowość położona jest 36 km od centrum administracyjnego osiedla wiejskiego i całego rejonu (Bieżanice), 136 km od stolicy obwodu (Psków).
Demografia.
W 2010 r. miejscowość nie posiadała mieszkańców.

</doc>
<doc id="5002332" url="https://pl.wikipedia.org/wiki?curid=5002332" title="Subiektywna teoria wartości">
Subiektywna teoria wartości

Subiektywna teoria wartości – teoria wartości, która wysuwa ideę, że wartość dobra nie jest określana przez żadną wrodzoną właściwość dobra ani przez ilość pracy niezbędnej do wytworzenia dobra, ale zamiast tego wartość jest określana przez znaczenie, jakie jednostka przypisuje temu dobru dla osiągnięcia zamierzonych celów. Nowoczesna wersja tej teorii została stworzona niezależnie i prawie jednocześnie przez Williama Stanleya Jevonsa, Léona Walrasa i Carla Mengera pod koniec XIX wieku. Była popierana m.in. przez Franka Fettera.
Przegląd.
Zgodnie z subiektywną teorią wartości, zakładając, że wszystkie transakcje między jednostkami są dobrowolne, można stwierdzić, że obie strony transakcji subiektywnie postrzegają dobra, pracę lub pieniądze, które otrzymują, jako posiadające wyższą wartość niż dobra, pracę lub pieniądze, które oddają. Teoria subiektywnej wartości głosi, że wartość można stworzyć poprzez przeniesienie własności rzeczy na kogoś, kto ceni ją wyżej, bez konieczności modyfikowania tej rzeczy. Jeżeli bogactwo rozumiemy jako odniesienie do subiektywnej wyceny posiadanych przez jednostki dóbr, dobrowolne transakcje mogą zwiększyć całkowite bogactwo w społeczeństwie.
Jednostki będą miały tendencję do uzyskiwania malejących poziomów satysfakcji lub użyteczności krańcowej z nabywania dodatkowych dóbr. Będą one początkowo priorytetowo traktować uzyskanie dóbr, których najbardziej potrzebują, takich jak wystarczająca ilość pożywienia, ale gdy ich potrzeba pożywienia zostanie zaspokojona do pewnego poziomu, ich pragnienie innych dóbr zacznie nabierać większego względnego znaczenia, co spowoduje przedkładanie zaspokojenia swojej potrzeby pożywienia nad zaspokojenia potrzeby posiadania innych dóbr.
Zwolennicy tej teorii uważają również, że na wolnym rynku konkurencja między jednostkami dążącymi do wymiany dóbr, które posiadają, i usług, które mogą świadczyć, na dobra, które postrzegają jako mające dla nich większą wartość, prowadzi do wyłonienia się zestawu cen równowagi rynkowej.
Klasyczni ekonomiści, tacy jak David Ricardo, wierzyli, że indywidualni ludzie uzyskują różne poziomy użyteczności lub „wartości użytkowej” z usługi, ale nie łączyli ich skutecznie z cenami rynkowymi lub „wartością w zamian”, postrzegając je oddzielnie od ilości nakładów pracy i innych czynników produkcji.
Carl Menger argumentował, że produkcja była po prostu kolejnym przypadkiem teorii użyteczności krańcowej i że potencjał zarobkowy pracowników jest określony przez wartość ich pracy dla innych, a nie koszty utrzymania, i pracy, ponieważ cenią oni wynagrodzenie bardziej niż bezczynność.
Paradoks diamentu i wody.
Rozwój subiektywnej teorii wartości był częściowo motywowany potrzebą rozwiązania paradoksu wartości, który był zagadką dla wielu klasycznych ekonomistów. Paradoks ten, zwany również opisowo paradoksem diamentu i wody, powstał, gdy wartość została przypisana do takich rzeczy, jak ilość pracy włożonej w produkcję dobra lub alternatywnie do obiektywnej miary użyteczności dobra. Teoria, że to ilość pracy włożonej w produkcję danego dobra decyduje o jego wartości okazała się równie daremna, ponieważ ktoś mógł natknąć się na odkrycie diamentu podczas wędrówki, co wymagałoby minimalnego nakładu pracy, a mimo to diament mógł być ceniony wyżej niż woda.
Subiektywna teoria wartości przedstawia to, co uważa za rozwiązanie tego paradoksu, argumentując, że wartość nie jest określana przez jednostki wybierające spośród całych abstrakcyjnych klas dóbr, takich jak cała woda na świecie czy wszystkie diamenty na świecie. Działająca jednostka staje raczej przed wyborem między określonymi ilościami dóbr, a wybór dokonany przez jednostkę jest zdeterminowany tym, które dobro z określonej ilości zaspokoi najwyższą subiektywnie ocenioną preferencję jednostki lub najbardziej pożądany cel.

</doc>
<doc id="5002334" url="https://pl.wikipedia.org/wiki?curid=5002334" title="Grant Sanderson">
Grant Sanderson



</doc>
<doc id="5002335" url="https://pl.wikipedia.org/wiki?curid=5002335" title="Diemidow Bor">
Diemidow Bor

Diemidow Bor () – wieś (ros. деревня, trb. dieriewnia) w zachodniej Rosji, w osiedlu wiejskim Bieżanickoje rejonu bieżanickiego w obwodzie pskowskim.
Geografia.
Miejscowość położona jest nad jeziorem Ilsto, 27,5 km od centrum administracyjnego osiedla wiejskiego i całego rejonu (Bieżanice), 142 km od stolicy obwodu (Psków).
Demografia.
W 2010 r. miejscowość nie posiadała mieszkańców.

</doc>
<doc id="5002336" url="https://pl.wikipedia.org/wiki?curid=5002336" title="Andrzej Mnichowski">
Andrzej Mnichowski

Andrzej Mnichowski (ur. 31 lipca 1920 w Poznaniu, zm. we wrześniu 1975) – polski inżynier rolnictwa, poseł na Sejm PRL II kadencji.
Życiorys.
Uzyskał wykształcenie wyższe, z zawodu inżynier rolnictwa. Pracował na stanowisku dyrektora Stacji Hodowlano-Badawczej w Instytucie Hodowli i Aklimatyzacji Roślin. Należał do Polskiej Zjednoczonej Partii Robotniczej. W 1957 uzyskał mandat posła na Sejm PRL II kadencji z okręgu Leszno, w parlamencie pracował w Komisji Rolnictwa i Przemysłu Spożywczego.
W 1955 został odznaczony Medalem 10-lecia Polski Ludowej.
Pochowany na cmentarzu Miłostowo w Poznaniu.

</doc>
<doc id="5002338" url="https://pl.wikipedia.org/wiki?curid=5002338" title="Aleiodes brevicellula">
Aleiodes brevicellula

Aleiodes (Tetrasphaeropyx) brevicellula – gatunek błonkówki z rodziny męczelkowatych.
Taksonomia.
Gatunek został opisany w roku 2006 przez Josepha C. Fortiera. Holotyp (samica) został odłowiony 27.08.1971 roku ok. 16 km na północ od miasta Van Horn w teksańskim Hrabstwie Culberson. Epitet gatunkowy pochodzi od łacińskich słów "brevis" (krótki) i "cellula" (mała komórka) i odnosi się do małej drugiej komórki brzeżnej przedniego skrzydła.
Zasięg występowania.
Znany jedynie z lokalizacji typowej w stanie Teksas w USA.
Budowa ciała.
Samica.
Długość ciała wynosi 4 mm, zaś rozpiętości przednich skrzydeł 3,1 mm. Przyoczka małe, odległość przyoczka bocznego od oka jest większa od jego średnicy. Pole malarne długie, jego długość jest równa blisko dwóm szerokościom podstawy żuwaczek i połowy średnicy oka. Wgłębienie gębowe małe, okrągłe o średnicy o 1/4 większej niż wysokość nadustka. Żeberko potyliczne kompletne na ciemieniu. Twarz skórzasta, z delikatnym, nieregularnym siatkowaniem, pokryta grubą, białą szczecinką. Czoło skórzaste, z kilkoma żeberkami biegnącymi od okolic podstawy czułków ku przyoczkom. Ciemię lśniące, skórzaste ze słabym, poprzecznym żeberkowaniem. Skronie skórzaste, świecące. Czułki składają się z 36 flagelomerów wszystkie o długości większej od ich szerokości. Przedplecze podzielone bocznie przez dziobate bruzdy, gęsto punktowane od strony grzbietowej i bruzdkowano-siatkowane od brzusznej. Tarcza śródplecza gęsto punktowana, skórzasta. Notaulix wyraźnie dołkowane z przodu i słabo dołkowane bądź gładkie z tyłu. Zatarczka gęsto punktowana, skórzasta. Mezopleuron w większości gęsto punktowany z wyjątkiem gładkiej centralnej części; bruzda przedbiodrowa wklęsła, gęsto punktowana. Pozatułów gęsto punktowany, stromo popadający w przedniej połowie, żeberko środkowe niewyraźne w tej stromo opadającej części. Pierwszy tergit metasomy grubo, gęsto punktowany, o szerokości u podstawy równym dwóm długościom w środkowej części, drugi i trzeci gęsto punktowane, czwarty punktowany nieco rzadziej, silnie wygrzbiecony, pokrywa wszystkie pozostałe tergity. Żeberko na pierwszych dwóch tergitach niekompletne, kończące się przed ich wierzchołkiem. Tylne biodra gęsto punktowane. Pazurkistóp małe, niezupełnie sięgające końca tarsomerów. W przednim skrzydle żyłka r długa, o długości 0,7żyłki krótkiej żyłki 3RSa i 0,3 3RSb i 1,4 żyłki m-cu, i 2,2 żyłki r-m, długość żyłki 1 cu-a ponad żyłką 1M o około 1,7 jej długości i około 0,2 1CUb. W tylnym skrzydle żyłka RS słabo zakrzywiona, żyłka 1r-m ma dłgość 0,7 żyłki 1M zaś ta ok 0,5 M+CU, żyłka m+cu jest słabo zakrzywona, ma ona długość 0,3-0,4 żyłki 1 r-m. Głowa pomarańczowa z wyjątkiem czarnych obszarów między przyoczkami i za żuwaczkami. Mezosoma w większości pomarańczowa; zatarczka (z wyjątkiem centralnej części), tylne 2/3 mezopleuronu, metapleuon i pozatułów - czarne. Tergity metasomy w większości czarne z wyjątkiem pomarańczowych przednich krawędzi oraz, w tegitach od drugiego do czwartego, boków. Czułki czarne.Nogi żółtopomarańczowe z wyjątkiem rozlegle czarnych stóp i ciemnobrązowych tylnych bioder. Użyłkowanie skrzydeł i pterostygma ciemnobrązowe.
Wygląd samca jest nieznany.
Biologia i ekologia.
Biologia i żywiciele nie są znani.

</doc>
<doc id="5002340" url="https://pl.wikipedia.org/wiki?curid=5002340" title="Dieszkowo (obwód pskowski)">
Dieszkowo (obwód pskowski)

Dieszkowo () – wieś (ros. деревня, trb. dieriewnia) w zachodniej Rosji, w osiedlu wiejskim Bieżanickoje rejonu bieżanickiego w obwodzie pskowskim.
Geografia.
Miejscowość położona jest 2 km od centrum administracyjnego osiedla wiejskiego i całego rejonu (Bieżanice), 134 km od stolicy obwodu (Psków).
Demografia.
W 2010 r. miejscowość nie posiadała mieszkańców.

</doc>
<doc id="5002341" url="https://pl.wikipedia.org/wiki?curid=5002341" title="Jesteśmy nocą">
Jesteśmy nocą



</doc>
<doc id="5002345" url="https://pl.wikipedia.org/wiki?curid=5002345" title="Strava">
Strava

Strava – wiodąca strona internetowa i aplikacja na urządzenia mobilne umożliwiająca monitoring dokonań sportowych. Nadzorowana przez firmę o tej samej nazwie z siedzibą w San Francisco, w Kalifornii, założonej przez Marka Gaineya i Michaela Horvatha w 2009 roku. W 2020 roku aplikacja osiągnęła ponad 70 mln użytkowników. Na Stravie można monitorować 37 dyscyplin sportowych.

</doc>
<doc id="5002346" url="https://pl.wikipedia.org/wiki?curid=5002346" title="Moskiewski Rewolucyjny Komitet Wojskowy">
Moskiewski Rewolucyjny Komitet Wojskowy

Moskiewski Rewolucyjny Komitet Wojskowy – instytucja powołana przez partię bolszewicką w okresie rewolucji październikowej jako sztab i pierwszy organ wojskowo-porządkowy.
Komitet utworzono 25 października (7 listopada) 1917 jako organ Moskiewskich Rad Delegatów Robotniczych i Żołnierskich do kierowania powstaniem zbrojnym w Moskwie. Wybrany na wspólnym plenum Moskiewskiej Rady Robotników i Rady Delegatów Żołnierskich w składzie 7 członków i 6 kandydatów:
Eserowcy odmówili wejścia do Komitetu; mieńszewicy oświadczyli, że wchodzą do niego, aby przeciwstawić się przejęciu władzy przez bolszewików. 
Wybrany w wąskim składzie Komitet nie mógł sobie poradzić z ogromnym zakresem problemów, które musiał rozwiązać, dlatego też wkrótce dokoptowano do niego ponad 20 osób. Wśród nich bolszewików: członkowie Komitetu Wykonawczego Rady Miejskiej Moskwy Piotr Smidowicz, Wasilij Ignatow, szef sztabu Czerwonej Gwardii A.S. Wiedernikow, przedstawiciele związków zawodowych Grigorij Mielniczanski, M.W. Rykunow, P.I. Kusznier, przedstawiciel Tymczasowego Komitetu Delegatów Żołnierskich („dziesiątki”) S.A. Sawa-Stepniak, N.I. Plechanow, eser maksymalista (później bolszewik) S.L. Pupko. 
Pracę Komitetu nadzorowało Bojowe Centrum Partyjne, wybrane na wspólnym posiedzeniu rano 25 października (7 listopada) Moskiewskiego Biura Regionalnego, Moskiewskiego Komitetu Okręgowego i Moskiewskiego Komitetu RSDLP(b), w skład którego weszli: 
członkowie - 
kandydaci - 
26 października (8 listopada) Wadim Podbielski został dokooptowany jako członek. 
W ramach Komitetu utworzono sztab wojskowego dowództwa operacyjnego powstania (Smirnow, Arosiew, A.M. Alter). 
W dniach 25-27 października (7-9 listopada) we wszystkich dzielnicach miasta zorganizowano Rewolucyjne Komitety Wojskowe, składające się prawie wyłącznie z bolszewików. Bolszewicki rdzeń Komitetu musiał natychmiast walczyć z dezorganizującą działalnością mieńszewików, którzy byli przeciwni zdecydowanym działaniom przeciwko kontrrewolucji. 27 października (9 listopada) Komitet odrzucił żądanie mieńszewików porozumienia z wiodącym ośrodkiem kontrrewolucji, Komitetem Bezpieczeństwa Publicznego, po czym mieńszewicy (31 października) wycofali się z Komitetu, co uczyniło go bardziej zwartym i skutecznym. Jednak kooptacja niektórych osób, które zajęły niestabilne, wahające się stanowisko w sprawie powstania zbrojnego (Smidowicz, Ignatow, Kuszner itp.), uniemożliwiła utrzymanie konsekwentnie rewolucyjnej linii. 
Jako władza powstania zbrojnego Komitet, poprzez swoich komisarzy, rozwiązywał także kwestie organizacji żywności, transportu, mediów, instytucji finansowania, utrzymania porządku itp..

</doc>
<doc id="5002348" url="https://pl.wikipedia.org/wiki?curid=5002348" title="Mocja (prawo)">
Mocja (prawo)

Mocja – sądowy środek odwoławczy z okresu sądownictwa czasów monarchii Andegawenów i Jagiellonów oraz w I Rzeczypospolitej (1370–1795).
„Mocja sędziego polegała na pozwaniu sędziego od wyższego sądu pod zarzutem wydania niesprawiedliwego wyroku. Instytucja ta wywodziła się ze średniowiecznej nagany sędziego. Wniesienie mocji obwarowane było szeregiem wymogów formalnych, w tym także koniecznością poniesienia wysokiej opłaty. W erze nowożytnej mocja praktycznie przekształciła się w apelację”.

</doc>
<doc id="5002350" url="https://pl.wikipedia.org/wiki?curid=5002350" title="Magnoliopodobne">
Magnoliopodobne

Magnoliopodobne ("Magnolianae") – nadrząd roślin okrytonasiennych wyróżniany w niektórych klasyfikacjach biologicznych, np. w systemie Takhtajana, czy Ruggiero i in. W dawniejszych klasyfikacjach rośliny tu zaliczane uznawano za najbardziej pierwotne rośliny okrytonasienne, cechujące się występowaniem szeregu cech uznawanych za prymitywne, ale też i wielu zaawansowanych w rozwoju. Rośliny tu klasyfikowane są zwykle drewniejące, charakteryzują się obecnością komórek wydzielniczych, a ich ziarna pyłku mają jedną fałdę.
Podklasa magnoliowe "Magnoliidae"
Nadrząd wyróżniony został jako jeden z 18 w obrębie podklasie okrytonasiennych "Magnoliopsida". 
Zarówno dawniejsze, jak i nowsze ujęcia systematyczne tego nadrzędu najwyraźniej nie stanowią z niego taksonu monofiletycznego. W systemie Yanga i in. z 2020 monofiletyczny charakter potwierdzono dla wąsko ujmowanej grupy (bez rangi taksonomicznej) magnoliowych ("magnoliids") obejmującej rzędy kanellowców, wawrzynowców, magnoliowców i pieprzowców (z wyodrębnieniem zieleńcowców, jako odrębnej linii rozwojowej).

</doc>
<doc id="5002351" url="https://pl.wikipedia.org/wiki?curid=5002351" title="Puchar Estonii w piłce siatkowej mężczyzn (2020)">
Puchar Estonii w piłce siatkowej mężczyzn (2020)

Puchar Estonii w piłce siatkowej mężczyzn 2020 (est. "Eesti meeste karikavõistlused võrkpallis 2020") – rozgrywki o siatkarski Puchar Estonii organizowane przez Estoński Związek Piłki Siatkowej (est. "Eesti Võrkpalli Liit"). Zainaugurowane zostały 26 września. Brało w nich udział 9 klubów.
Rozgrywki składały się z 1. rundy, ćwierćfinałów, półfinałów oraz finału.
Finał odbył się 22 grudnia 2020 roku w Tartu Ülikooli Spordihoone w Tartu. Po raz siódmy Puchar Estonii zdobył klub .
Puchar Estonii 2020 rozgrywany był ku pamięci Aadu Luukasa, przewodniczącego Estońskiego Związku Piłki Siatkowej w latach 1997-2006.
System rozgrywek.
Rozgrywki o Puchar Estonii 2020 składają się z 1. rundy, ćwierćfinałów, półfinałów i finału.
Drabinka turniejowa powstaje w drodze losowania zgodnie ze schematem przedstawionym poniżej. Finaliści Pucharu Estonii 2019 rozlosowywani są z numerami 1 albo 2, pozostali uczestnicy mistrzostw Estonii – z numerami od 3 do 5, natomiast inne drużyny, które zgłosiły się do rozgrywek – z numerami od 6 do 9.
Drużyny wylosowane z numerami 8 i 9 rozgrywki rozpoczynają od 1. rundy, pozostałe zespoły natomiast od ćwierćfinałów.
1. runda, ćwierćfinały i półfinały grane są w postaci dwumeczów. O awansie decyduje liczba zdobytych punktów meczowych. Za zwycięstwo 3:0 lub 3:1 drużyna otrzymuje 3 punkty, za zwycięstwo 3:2 – 2 punkty, za porażkę 2:3 – 1 punkt, natomiast za porażkę 1:3 lub 0:3 – 0 punktów. Jeżeli po rozegraniu dwumeczu obie drużyny mają taką samą liczbę punktów, o awansie decyduje tzw. złoty set grany do 15 punktów z dwoma punktami przewagi jednej z drużyn.
Zwycięzcy w parach półfinałowych rozgrywają jedno spotkanie finałowe o Puchar Estonii. Nie odbywa się mecz o 3. miejsce.

</doc>
<doc id="5002355" url="https://pl.wikipedia.org/wiki?curid=5002355" title="Jakub Ondra">
Jakub Ondra

Jakub Ondra (ur. 7 września 1994 w Pradze) – czeski piosenkarz, autor tekstów, gitarzysta i artysta uliczny. W 2019 roku uczestniczył w krajowym konkursie Eurowizji.
Życiorys.
Zaczął śpiewać w wieku 7 lat i jako dziecko dołączył do chóru Bambini Di Praga. W wieku 15 lat artysta zaczął grać na gitarze.
W wieku 18 lat podpisał kontrakt z Czech Universal Music. W 2013 r. wydał swój pierwszy singiel pt. "Malý Princ", a w 2015 r. nagrał przebój "On The Menu" (wytwórnia Sony Music). Jego singiel "Reason To Love You" znalazł się na 8. miejscu w oficjalnym zestawieniu top 100 w Czechach.
Swoich sił próbował także na niemieckojęzycznym rynku muzycznym, gdzie został nazwany czeską odpowiedzią na Eda Sheerana.

</doc>
<doc id="5002358" url="https://pl.wikipedia.org/wiki?curid=5002358" title="Ma Huateng">
Ma Huateng

Ma Huateng (, znany jako Pony Ma; ur. 29 października 1971) – chiński przedsiębiorca; założyciel i CEO korporacji Tencent, jednego z największych przedsiębiorstw internetowych na świecie.

</doc>
<doc id="5002359" url="https://pl.wikipedia.org/wiki?curid=5002359" title="Pony Ma">
Pony Ma



</doc>
<doc id="5002361" url="https://pl.wikipedia.org/wiki?curid=5002361" title="Charles F. Hockett">
Charles F. Hockett

Charles Francis Hockett (ur. 17 stycznia 1916 w Columbus, zm. 3 listopada 2000 w Ithace) – amerykański językoznawca.
Położył zasługi na polu strukturalizmu.

</doc>
<doc id="5002362" url="https://pl.wikipedia.org/wiki?curid=5002362" title="Charles Francis Hockett">
Charles Francis Hockett



</doc>
<doc id="5002363" url="https://pl.wikipedia.org/wiki?curid=5002363" title="Dewa 19">
Dewa 19

Dewa 19 (dawniej Dewa) – indonezyjski zespół rockowy istniejący w latach 1986–2011. Grupa powstała w 1986 roku, kiedy wszyscy jej członkowie byli jeszcze w gimnazjum.
Skład zespołu przedstawiał się następująco: Ahmad Dhani (klawisze), Andra Junaidi (gitara), Agung Yudha (perkusja), Yuke Sampurna (gitara basowa) i Once Mekel (wokal). Na przestrzeni lat dochodziło do wielu zmian w składzie, a ostatecznie grupa została rozwiązana w 2011 roku.
Formacja należała do najpopularniejszych zespołów muzycznych w kraju. Album „Bintang Lima” (2000) był jednym z najlepiej sprzedających się albumów w Indonezji, gdzie osiągnął sprzedaż w nakładzie 2 milionów.

</doc>
<doc id="5002365" url="https://pl.wikipedia.org/wiki?curid=5002365" title="Tatuś Muminka i morze">
Tatuś Muminka i morze

Tatuś Muminka i morze (szw. "Pappan och havet") – ósma książka Tove Jansson, należąca do cyklu o Muminkach. Została opublikowana w 1965 r. Pierwsze polskie wydanie (w tłumaczeniu Teresy Chłapowskiej) pochodzi z 1977 r.
Oryginalny tytuł (oznaczający po polsku "Tata i morze") jest nawiązaniem do opowiadania "Stary człowiek i morze" Hemingwaya.
Fabuła.
Tatuś Muminka jest zniechęcony życiem, jakie prowadzi w Dolinie Muminków. Pragnie wyruszyć na wyspę, gdzie znajduje się latarnia morska, i tam zacząć wszystko od nowa.
Rodzina Muminków i Mała Mi wyruszają w morską podróż; na miejscu okazuje się, że latarnia morska nie działa, a jedynym mieszkańcem wyspy jest gburowaty rybak.
Każdy z bohaterów zajmuje się własnymi zajęciami: Tatuś Muminka próbuje naprawić światło latarni i napisać książkę o morzu. Mama Muminka usiłuje zapewnić rodzinie domowy komfort w nowych warunkach, jednocześnie zmagając się z tęsknotą za doliną. Muminek chce znaleźć swoje własne miejsce na wyspie, a także zaprzyjaźnić się z konikami morskimi (żyjącymi w morzu koniami) i Buką (którą przyciągnęło na wyspę światło lampy, używanej przez Muminki w trakcie podróży). Mała Mi, podobnie jak w Dolinie Muminków, sama zajmuje się sobą.
Pod nieobecność Muminków w Dolinie Muminków pojawia się grupa osób, szukająca ich towarzystwa i rady. Losy tych bohaterów opisuje książka "Dolina Muminków w listopadzie".
O książce.
Tove Jansson napisała tę książkę w trakcie podróży do Hiszpanii i Portugalii, którą odbyła na przełomie lat 1963/1964.
Inspiracją dla latarni na wyspie była (obecnie nieczynna) latarnia morska Söderskär, znajdująca się niedaleko fińskiego miasta Porvoo.
W pierwszym rozdziale książki znajduje się mapa Zatoki Fińskiej, na której zaznaczono współrzędne geograficzne wyspy z latarnią morską: 60°07′12″N, 25°45′50″E. Odpowiada to lokalizacji położonej ok. 5 kilometrów od wysepki Klovharun, na której znajdował się letni domek, należący do Tove Jansson.

</doc>
<doc id="5002366" url="https://pl.wikipedia.org/wiki?curid=5002366" title="Nicky Astria">
Nicky Astria

Nicky Astria, właśc. Nastiti Karja Dewi (ur. 18 października 1967 w Bandungu) – indonezyjska piosenkarka.
Bruce Emond na łamach „The Jakarta Post” określił artystkę mianem „jednej z największych [indonezyjskich] gwiazd muzycznych późnych lat osiemdziesiątych”. Dwa spośród jej utworów znalazły się w zestawieniu 150 indonezyjskich utworów wszech czasów, ogłoszonym na łamach lokalnego wydania magazynu „Rolling Stone” („Jarum Neraka” na pozycji 54., „Tangan-Tangan Setan” na pozycji 57.).

</doc>
<doc id="5002367" url="https://pl.wikipedia.org/wiki?curid=5002367" title="Ruth Sahanaya">
Ruth Sahanaya

Ruth Sahanaya (ur. 1 września 1966 w Bandungu) – indonezyjska piosenkarka.
Życiorys.
Popularność zdobyła pod koniec lat 80. XX wieku, spośród jej utworów można wymienić m.in. przebój „Kaulah Segalanya”. Koncertowała na arenie międzynarodowej, była reprezentantką Indonezji na wielu festiwalach muzycznych, a na swoim koncie ma szereg nagród muzycznych. Jej album "Kasih" (1999) sprzedał się w nakładzie ponad 250 tys. egzemplarzy.
Wraz z Titi DJ i Krisdayanti tworzy grupę wokalną 3 Diva.

</doc>
<doc id="5002368" url="https://pl.wikipedia.org/wiki?curid=5002368" title="Erwin Gutawa">
Erwin Gutawa

Erwin Gutawa Sumapraja (ur. 16 maja 1962 w Dżakarcie) – indonezyjski kompozytor.
Życiorys.
Urodził się 16 maja 1962 r. w Dżakarcie. Studiował architekturę na Uniwersytecie Indonezyjskim.
Zawodową karierę muzyczną rozpoczął w 1985 roku, kiedy to dołączył do zespołu jazzowego Karimata, a w 1991 roku został niezależnym kompozytorem. Jako kompozytor został laureatem festiwalu Midnight Sun Song w Finlandii (1992), wraz z Ruth Sahanayą. W 2001 roku zdobył nagrodę Anugerah Musik Indonesia (AMI) dla najlepszego aranżera muzycznego.
Dyskografia (wybór).
Źródła:

</doc>
<doc id="5002369" url="https://pl.wikipedia.org/wiki?curid=5002369" title="Sandiaga Uno">
Sandiaga Uno

Sandiaga Salahuddin Uno (ur. 28 czerwca 1969 w Pekanbaru) – indonezyjski przedsiębiorca i polityk; od 23 grudnia 2020 r. Minister Turystyki i Gospodarki Kreatywnej.

</doc>
<doc id="5002370" url="https://pl.wikipedia.org/wiki?curid=5002370" title="Sule (komik)">
Sule (komik)

Sule, właśc. Sutisna (ur. 15 listopada 1976 w Cimahi) – indonezyjski komik i aktor.
Stał się rozpoznawalny wraz z wygraniem konkursu Audisi Pelawak Indonesia (API) z grupą komediową SOS. Później artysta otrzymał rolę w serialu komediowym na antenie Trans7. Jego syn – Rizky Febian – jest piosenkarzem.

</doc>
<doc id="5002371" url="https://pl.wikipedia.org/wiki?curid=5002371" title="Afgansyah Reza">
Afgansyah Reza

Afgansyah Reza, znany jako Afgan (ur. 27 maja 1989 w Dżakarcie) – indonezyjski piosenkarz i aktor.
Życiorys.
Afgansyah Reza urodził się 27 maja 1989 r. w Dżakarcie w muzykalnej rodzinie muzułmańskiej. Nie kształcił się wokalnie. Jego kariera zaczęła się od chęci nagrania prywatnego albumu w Wanna B Instant Recording Studio. Ostatecznie producenci w studio zaproponowali mu kontrakt. Jego pierwszy album, "Confession No.1", stanowił mieszankę jazzu, popu i elementów R&amp;B, a pojawiły się na nim takie utwory jak „Terima Kasih Cinta”, „Klise”, „Sadis” i „Tanpa Batas Waktu”. W 2009 r. artysta otrzymał Anugerah Musik Indonesia (AMI) dla najlepszego solisty za piosenkę „Terima Kasih Cinta”. W 2010 r. wyszedł jego drugi album – "The One".

</doc>
<doc id="5002372" url="https://pl.wikipedia.org/wiki?curid=5002372" title="Trinity Optima Production">
Trinity Optima Production

Trinity Optima Production – indonezyjska niezależna wytwórnia muzyczna z siedzibą w Dżakarcie. Powstała w 2003 roku z inicjatywy czterech założycieli (Adi Nugroho, Handy Santoso, Effendy Widjaja, Yonathan Nugroho). Trinity Optima Production znajduje się wśród największych wytwórni muzycznych i firm zarządzających artystami w Indonezji.

</doc>
<doc id="5002373" url="https://pl.wikipedia.org/wiki?curid=5002373" title="Musica Studio’s">
Musica Studio’s

PT Musica Studio’s – indonezyjskie przedsiębiorstwo muzyczne z siedzibą w Dżakarcie. Powstało w 1968 roku pod nazwą Metropolitan Studio’s, a jego założycielem był Yamin Widjaja. W 1971 roku firma zmieniła nazwę na Musica Studio’s. Musica Studio’s znajduje się wśród największych wytwórni muzycznych w Indonezji.

</doc>
<doc id="5002374" url="https://pl.wikipedia.org/wiki?curid=5002374" title="Musica Studio's">
Musica Studio's



</doc>
<doc id="5002375" url="https://pl.wikipedia.org/wiki?curid=5002375" title="Afgan Syah Reza">
Afgan Syah Reza



</doc>
<doc id="5002376" url="https://pl.wikipedia.org/wiki?curid=5002376" title="Afgan Reza">
Afgan Reza



</doc>
<doc id="5002381" url="https://pl.wikipedia.org/wiki?curid=5002381" title="Kekal">
Kekal

Kekal – indonezyjski zespół heavymetalowy, założony w 1995 roku.
Według serwisu AllMusic formacja Kekal jako jeden z pierwszych zespołów heavymetalowych z Indonezji weszła na arenę międzynarodową, a zdaniem socjologa heavy metalu , należy do nielicznych grup wykonujących extreme metal z regionu Azji Południowo-Wschodniej, które wywarły znaczący wpływ na scenie światowej.

</doc>
<doc id="5002382" url="https://pl.wikipedia.org/wiki?curid=5002382" title="Sule">
Sule



</doc>
<doc id="5002383" url="https://pl.wikipedia.org/wiki?curid=5002383" title="Fernanda Pivano">
Fernanda Pivano

Fernanda Pivano (ur. 18 lipca 1917 w Genui, zm. 18 sierpnia 2009 w Mediolanie) – włoska pisarka, eseistka, dziennikarka, tłumaczka i krytyczka.
Biografia.
Ukończyła studia na Uniwersytecie Turyńskim. W Turynie rozpoczęła działalność literacką pod kierunkiem Cesarego Pavese’a, redagując pierwsze włoskie tłumaczenie "Antologii Spoon River" Edgara Lee Mastersa (1943, 1947). Była propagatorką oraz główną interpretatorką współczesnej literatury amerykańskiej, konsultantką redakcyjną i tłumaczką (William Faulkner, Francis Scott Fitzgerald, Ernest Hemingway, Thornton Wilder). W szczególności zajmowała się upowszechnianiem i tłumaczeniem dzieł autorów Beat Generation (Gregory Corso, William S. Burroughs, Lawrence Ferlinghetti, Allen Ginsberg, Jack Kerouac). Była jedną z promotorek minimalizmu lat 80. XX w. (David Leavitt, Jay McInerney). W 2008 r. ukazały się jej pamiętniki z lat 1971–1973; drugi ich tom z lat 1974–2009 wydany został pośmiertnie w 2010 r. Od 1992 r. członkini honorowa Akademii Brera. Za swoją pracę otrzymała liczne nagrody i wyróżnienia, m.in. Nagrodę Grinzane Cavour (2003).

</doc>
<doc id="5002384" url="https://pl.wikipedia.org/wiki?curid=5002384" title="Małgorzata Buchholz-Todoroska">
Małgorzata Buchholz-Todoroska

Małgorzata Gabriela Buchholz-Todoroska (ur. 2 maja 1959 w Sopocie) – polska historyk sztuki, kurator wystaw i muzealnik. W latach 2001–2014 dyrektor Muzeum Sopotu.
Życiorys.
Ukończyła studia z historii sztuki na Uniwersytecie Warszawskim (1984), absolwentka studiów podyplomowych z zarządzania kulturą na Uniwersytecie Jagiellońskim (2009). Podczas studiów była stypendystką na Uniwersytecie w Perugii (1983). Po ukończeniu studiów została zatrudniona w Muzeum Narodowym w Gdańsku przez ówczesną dyrektor Teresę Milewską. Była jedną z organizatorek powstałego w 1987 Muzeum Diecezjalnego w Pelplinie. W Muzeum Diecezjalnym pracowała do 1998. Podczas pracy w muzeum dokonała dokumentacji kilkuset eksponatów. Jednocześnie w latach 1992–2000 była członkiem zespołu kustoszy przy odbudowie i rekonstrukcji Domu Uphagena - przyszłego oddziału Muzeum Gdańska. Od 2000 organizowała od podstaw nową instytucję kultury – Muzeum Sopotu. W 2001 objęła stanowisko pierwszego dyrektora tej instytucji, funkcję tę pełniła do końca 2014. Podczas dyrekcji Buchholz-Todorskiej Muzeum Sopotu stało się ważną instytucją na kulturalnej mapie Trójmiasta. Jest autorką kilkudziesięciu wystaw i publikacji dotyczących Sopotu i sztuki na Pomorzu. Od 2015 jest kuratorem Oddziału Sztuki Dawnej Muzeum Narodowego w Gdańsku, prowadzi także własną firmę EXPONEO.
Od 2019 jest członkiem Rady Fundacji imienia dr Katarzyny Cieślak, pełni też funkcję członka zarządu Gdańskiego Oddziału Stowarzyszenia Historyków Sztuki. Zasiada także w Radzie Wydziału Ekonomicznego Uniwersytetu Gdańskiego.

</doc>
<doc id="5002386" url="https://pl.wikipedia.org/wiki?curid=5002386" title="Grzegorz Pietruczuk">
Grzegorz Pietruczuk

Grzegorz Jarosław Pietruczuk (ur. 1 czerwca 1977 w Warszawie) – polski samorządowiec, politolog, od 2018 burmistrz dzielnicy Bielany. Przewodniczący warszawskiego stowarzyszenia Razem dla Bielan.
Życiorys.
Urodził się 1 czerwca 1977 w Warszawie. Ukończył stołeczne LO im. Kazimierza Pułaskiego oraz studia politologiczne na Uniwersytecie Warszawskim.
W latach 1998–2002 był radnym gminy Warszawa-Bielany wybranym z listy Sojuszu Lewicy Demokratycznej. Od 2000 do 2004 był przewodniczącym Sojuszu Młodej Lewicy. Od 2004 do 2008 roku był pierwszym przewodniczącym Federacji Młodych Socjaldemokratów. W latach 2004-2005 szef gabinetu politycznego Ministra Spraw Wewnętrznych i Administracji Ryszarda Kalisza.
W 2007 roku wystartował w wyborach do Sejmu z list Lewica i Demokraci (z 5 miejsca w okręgu wyborczym nr 19); zdobył 627 głosów, nie otrzymując mandatu. W 2010 kandydował do Sejmiku Mazowieckiego z list Sojuszu Lewicy Demokratycznej. Startował z 1 miejsca w okręgu wyborczym nr 2 (Warszawa), zdobył 14314 głosów, uzyskując mandat. Został następnie wybrany szefem radnych klubu SLD. W czasie kadencji był krytykiem rządów marszałka województwa Adama Struzika. Po słabym wyniku Magdaleny Ogórek w wyborach prezydenckich w roku 2015 był jednym z sygnatariuszy listu wzywającego do ustąpienia z funkcji przewodniczącego Leszka Millera.
W 2016 roku opuścił Sojusz Lewicy Demokratycznej; była to reakcja na wybór Włodzimierza Czarzastego na funkcję przewodniczącego. Następnie współtworzył stowarzyszenie Inicjatywa Polska z Barbarą Nowacką, które opuścił razem z Paulina Piechną-Więckiewicz na skutek decyzji o dołączeniu do Koalicji Obywatelskiej.
W Wyborach samorządowych w roku 2018 stworzone przez niego stowarzyszenie Razem dla Bielan osiągnęło wynik 31,80% wprowadzając 9 radnych do rady dzielnicy. Zdobył 2418 głosów, uzyskując mandat radnego. Następnie został wybrany na stanowisko burmistrza dzielnicy. Zaangażował się następnie w budowę nowej partii politycznej Wiosna, gdzie został koordynatorem odpowiedzialnym za tworzenie struktur w Polsce centralnej oraz ekspertem od spraw samorządu. W 2021 roku przystąpił do Nowej Lewicy W 2022 roku w konkursie dziennika Super Express zdobył tytuł burmistrza roku. W styczniu 2023 roku został nagrodzony wyróżnieniem Progressive Person of the Year nadawaną przez Fundacje Europejskich Studiów Progresywnych wcześniej tą nagrodę otrzymywała m.in. premierka Finlandii Sanna Marin.

</doc>
<doc id="5002387" url="https://pl.wikipedia.org/wiki?curid=5002387" title="Stefan Ortega">
Stefan Ortega

Stefan Ortega (ur. 6 listopada 1992 w Calden) – niemiecki piłkarz występujący na pozycji bramkarza w angielskim klubie Manchester City.
Kariera klubowa.
Arminia Bielefeld.
W 2007 dołączył do akademii Arminii Bielefeld. 1 lipca 2011 został przesunięty do pierwszego składu. Zadebiutował 24 sierpnia 2011 w meczu Pucharu Westfalii przeciwko TSV Rischenau (0:10). W 3. Fußball-Lidze zadebiutował 1 października 2011 w meczu przeciwko 1. FC Heidenheim (0:1). W sezonie 2012/13 jego zespół zajął drugie miejsce w tabeli i awansował do wyższej ligi. W 2. Bundeslidze zadebiutował 21 lipca 2013 w meczu przeciwko SpVgg Greuther Fürth (2:0).
TSV 1860 Monachium.
1 lipca 2014 podpisał kontrakt z drużyną TSV 1860 Monachium. Zadebiutował 22 sierpnia 2014 w meczu 2. Bundesligi przeciwko 1. FC Heidenheim (2:2).
Arminia Bielefeld.
1 lipca 2017 powrócił do klubu Arminia Bielefeld. W sezonie 2019/20 jego zespół zajął pierwsze miejsce w tabeli i awansował do najwyższej ligi. W Bundeslidze zadebiutował 19 września 2020 w meczu przeciwko Eintrachtowi Frankfurt (1:1).

</doc>
<doc id="5002389" url="https://pl.wikipedia.org/wiki?curid=5002389" title="Małgorzata Lisiewicz">
Małgorzata Lisiewicz

Małgorzata Lisiewicz (ur. 28 maja 1963 w Gdańsku) – polska historyk sztuki, muzealnik i kuratorka wystaw, doktor nauk humanistycznych. W latach 2001-2003 dyrektor Centrum Sztuki Współczesnej „Łaźnia”, w latach 2015-2018 dyrektor Muzeum Sopotu.
Życiorys.
Absolwentka historii sztuki na Uniwersytecie im. Adama Mickiewicza w Poznaniu i Center for Curatorial Studies w Nowym Jorku. W 2000 ukończyła studia doktoranckie na Uniwersytecie Chicagowskim. W latach 1994-1996 była kierownikiem Działu Wystaw w Państwowej Galerii Sztuki w Sopocie. W 2001 objęła stanowisko dyrektora CSW „Łaźnia” po odwołanej Anecie Szyłak. Funkcję tę pełniła do 2003. W 2015 wygrała konkurs i została powołana przez prezydenta Sopotu Jacka Karnowskiego na stanowisko dyrektora Muzeum Sopotu, funkcję tę piastowała do 2018. Obecnie jest niezależnym kuratorem.

</doc>
<doc id="5002390" url="https://pl.wikipedia.org/wiki?curid=5002390" title="Stanisław Mroszczak">
Stanisław Mroszczak

Stanisław Ludwik Mroszczak (ur. 5 kwietnia 1920 we wsi Medveda na Słowacji, zm. 30 sierpnia 2017 w Nowym Targu) – żołnierz Samodzielnej Brygady Strzelców Karpackich, uczestnik walk o Tobruk.
Dzieciństwo i młodość.
Urodził się w rodzinie urzędnika Jana Mroszczaka (ur. 3 grudnia 1896, zm. 29 listopada 1978), późniejszego więźnia Palace w Zakopanem i KL Auschwitz (numer obozowy 79046), oraz Zofii z domu Ulrich (ur. 13 kwietnia 1898, zm. 25 października 1978). Dzieciństwo spędził w Nowym Targu, gdzie mieszkał przy ulicy Szpitalnej (obecnie Słoneczna). 
Wybuch II wojny światowej zastał go w Wadowicach, gdzie podjął nieudaną próbę zaciągnięcia się do wojska. Powrócił do Nowego Targu, gdzie włączył się w działalność konspiracyjnego Związku Podchorążych.
Udział w walkach w II wojnie światowej.
Wraz z grupą ok. 26 osób 15 maja 1940 postanowił przedostać się do Wojska Polskiego, trasa ich ucieczki wiodła przez Słowację, Węgry, Jugosławię i Grecję. 12 czerwca 1940 roku do Syrii, gdzie wstąpił wraz z resztą grupy do Samodzielnej Brygady Strzelców Karpackich. Otrzymał przydział do artylerii (nr 3082) i jako celowniczy brał udział w walkach do 22 czerwca 1943. Brał udział m.in. w bitwie o Tobruk, bitwa pod Gazalą i El - Alamein. W 1942 ukończył Polskie Gimnazjum Ogólnokształcące w Tel - Awiwe.
W lipcu 1943 na jego prośbę został przeniesiony do służby w RAF w Wielkiej Brytanii, z powodu problemów zdrowotnych nie został przyjęty do lotnictwa, skierowano go do obsługi naziemnej bombowców w Dywizjonie 304. Zdemobilizowany został 5 listopada 1947.
Powrót do Polski.
W grudniu 1947 r. wraz z żoną Stanisławą Czerniawską (ur. 18 marca 1925, zm. 11 listopada 2003), z którą ożenił się w 1946, oraz córką Zofią wrócili do Polski. Wielokrotnie był przesłuchiwany i przetrzymywany na komendzie Milicji Obywatelskiej w Nowym Targu pod zarzutem szpiegostwa na rzecz Anglii. W 1955 podczas rewizji zostały mu odebrane wszystkie brytyjskie odznaczenia. Pracował jako kasjer w nowotarskim Tartaku, następnie kierował składem materiałów budowlanych. Był wiceprezesem Powiatowego Związku Gminnych Spółdzielni. 15 czerwca 1961 zdał maturę i ukończył Liceum Ogólnokształcące dla pracujących w Nowym Targu. Od 1975 zaangażował się w działalność kombatancką, najpierw w Związku Bojowników o Wolność i Demokrację, a następnie w Związku Kombatantów RP i Byłych Więźniów Politycznych w Nowym Targu, gdzie był członkiem komisji ds. socjalnych. Był również członkiem Związku Byłych Żołnierzy Samodzielnej Brygady Strzelców Karpackich.
W 2009 w ramach uroczystości 91 rocznicy odzyskania niepodległości został uhonorowanym medalem "Za Szczególne Zasługi dla Miasta Nowego Targu". Odznaczenie wraz z nim odebrał Jan Gryglak, uczestnik walk o Monte Cassino.
23 listopada 2011 w Pałacu Prezydenckim odznaczony został wraz z innymi uczestnikami walk o Tobruk Krzyżem Oficerskim Orderu Odrodzenia Polski.
W 2012 przy okazji wystawy „Szlak bojowy Samodzielnej Brygady Strzelców Karpackich i 3 Dywizji Strzelców Karpackich w relacjach oraz obiektywie Limanowian", przekazał autorce wystawy woreczek z ziemią z Tobruku.
W 2013 dzięki pomocy brytyjskiej ambasady odzyskał skonfiskowane brytyjskie odznaczenia.
Zmarł 30 sierpnia 2018, z honorami wojskowymi został pochowany na cmentarzu komunalnym w Nowym Targu (kwatera 118, grób nr 29). Decyzją prezesa Instytutu Pamięci Narodowej z dnia 4 grudnia 2020 roku na wniosek prezesa koła Związku Kombatantów RP i Byłych Więźniów Politycznych w Nowym Targu, grób Stanisława Mroszczaka został wpisany do prowadzonej przez IPN ewidencji grobów weteranów walk o wolność i niepodległość Polski pod numerem ewidencyjnym 1204/1. Pod numerem ewidencyjnym 1204/2 wpisano grób Stanisławy Mroszczak.
Upamiętnienie.
W czerwcu 2018 odznaczony pośmiertnie Odznaką Pamiątkowa I Plutonu Sekcji Młodzieżowej ŚZŻAK im. Jerzego Lgockiego.
W listopadzie 2018 została odsłonięta poświęcona mu tablica pamiątkowa na frontowej ścianie Szkoły Podstawowej nr 1 w Nowym Targu. Od 2018 w Szkole Podstawowej nr 2 w Nowym Targu odbywa się w listopadzie coroczna wieczornica pieśni patriotycznych, której patronuje Stanisław Mroszczak.
Uchwałą nr VI/64/2019 Rady Miasta Nowy Targ z dnia 8 kwietnia 2019 roku w sprawie nadania nazw ulicom w Nowym Targu, nowej ulicy łączącej ul. Willową z ul. Kokoszków Boczna, nadano nazwę ulica Majora Stanisława Mroszczaka

</doc>
<doc id="5002391" url="https://pl.wikipedia.org/wiki?curid=5002391" title="Franciszek Karabuła">
Franciszek Karabuła

Franciszek Karabuła (ur. 8 czerwca 1886 w Toniach, zm. 4 kwietnia 1945 w Nowym Targu) – polski duchowny katolicki, doktor teologii, proboszcz parafii św. Katarzyny w Nowym Targu. Prezes Rady Głównej Opiekuńczej w Nowym Targu, członek ZWZ – AK.
Życiorys.
Urodził się w rodzinie Jana Łukasza Kantego Karabuły (ur. 18 października 1855, zm. 8 października 1938) i Marii z domu Bąbka (ur. 28 stycznia 1863, zm. 25 stycznia 1951). Ukończył C.K. IV Gimnazjum w Krakowie. Następnie rozpoczął studia w Wyższym Seminarium Duchownym w Krakowie. Święcenia kapłańskie otrzymał 29 czerwca 1913 r. z rąk ówczesnego biskupa krakowskiego Adama Stefana Sapiehy. Po przyjęciu święceń pełnił posługę w parafiach w Wiśniowej (1913–1915), Węglówce (od grudnia 1915, do października 1916 administrator parafii), Łodygowicach (1916–1921, w czasie posługi na tej parafii zajmował się parafialną czytelnią oraz był prezesem lokalnej Straży Ogniowej, 23 maja 1917 obronił doktorat z teologii na Uniwersytecie Jagiellońskim), św. Szczepana w Krakowie (1921–1924). Podczas pobytu w Krakowie włączył się w działalność wielu organizacji; działał w Arcybractwie Miłosierdzia, Komitecie Opieki Nad Ubogą Ludnością i Konferencji św. Wincentego a Paulo.
W 1924 przybył do Nowego Targu, gdzie pracował jako profesor gimnazjalny i prefekt bursy gimnazjalnej. Chętnie współpracował z młodzieżą i prowadził kółko teatralne, gdzie był reżyserem. 30 stycznia 1926, po śmierci Ks. Michała Wawrzynowskiego (ur. 1892, zm. 29 listopada 1925), został proboszczem parafii św. Katarzyny w Nowym Targu. Jako proboszcz aktywnie zaangażował się w reorganizację Bractwa Św. Anny i renowację zabytkowego kościoła Św. Anny. W 1930 poświęcił plac pod budowę planowanego od 1920 nowego kościoła parafialnego w Nowym Targu. 3 sierpnia 1930 poświęcił nowotarskie lotnisko, które było pierwszym turystycznym lotniskiem w Polsce. W 1931 roku rozpoczął budowę kamienicy przy ulicy św. Katarzyny 3, którą przeznaczył dla katechetów, wikariuszy, pracowników kościelnych i miejsce spotkań duszpasterskich. Był kapelanem Ochotniczej Straży Pożarnej w Nowym Targu oraz od 1934 wiceprezesem Zarządu Powiatowego Stronnictwa Narodowego. Kilkukrotnie wybierany do Rady Miasta.
W czasie II wojny światowej ukrywał na plebanii księży przybyłych z innych parafii, żołnierzy, którzy próbowali przejść przez granicę, partyzantów oraz osoby zagrożone aresztowaniem. Wydawał fałszywe metryki wskazujące na zatrudnienie młodych osób, które miały być wywiezione na roboty do III Rzeszy. 26 września 1939 został umieszczony na liście zakładników, których Niemcy zagrozili rozstrzelać w przypadku jakichkolwiek zamieszek w mieście. Od jesieni 1939 należał do organizatorów tajnego nauczania w Nowym Targu, w ramach których nauczał języka polskiego i łacińskiego. Należał również do organizatorów struktur Związku Walki Zbrojnej w Nowym Targu. Działał jako prezes Rady Głównej Opiekuńczej, wspomagał najbiedniejszych mieszkańców miasta. Został aresztowany i uwięziony za ukrywanie partyzantów i wysiedleńców. Wbrew decyzji Komitetu Kościelnego nie oddał władzom niemieckim nowotarskich dzwonów. Po zajęciu miasta przez żołnierzy radzieckich od stycznia do kwietnia 1945 r. pełnił funkcję Przewodniczącego Rady Miasta Nowego Targu. Zmarł 4 kwietnia 1945 na zawał serca. Pochowany został na nowotarskim cmentarzu (kwatera 35, grób 237). Po śmierci nazwany został „Ojcem ubogich w mieście Nowy Targ”.
Upamiętnienie.
Z inicjatywy rodziny została wykonana tablica poświęcona jego wojennym losom. Została zamontowana na jego grobie w dniu 76 rocznicy śmierci.
Decyzją prezesa Instytutu Pamięci Narodowej z dnia 13 kwietnia 2021 na wniosek prezesa koła Związku Kombatantów RP i Byłych Więźniów Politycznych w Nowym Targu, grób Franciszka Karabuły został wpisany do prowadzonej przez IPN ewidencji grobów weteranów walk o wolność i niepodległość Polski pod numerem ewidencyjnym 1636.
Postanowieniem Prezydenta RP z dnia 22 grudnia 2020 "za wybitne zasługi dla niepodległości Rzeczypospolitej Polskiej, za działalność na rzecz osób potrzebujących pomocy i wsparcia" pośmiertnie odznaczony został Krzyżem Kawalerskim Orderu Odrodzenia Polski. Odznaczenie zostało wręczone w ramach obchodów Narodowego Dnia Pamięci Duchownych Niezłomnych 19 października 2021 przez szefa Kancelarii Prezydenta RP Grażynę Ignaczak-Bandych
Rodzina.
Pochodził z rodziny o korzeniach tatarskich. Miał 6 braci i 3 siostry.
Ks. Wojciech Karabuła (ur. 17 stycznia 1893 w Toniach, zm. 21 października 1960 w Krzęcinie) – święcenia kapłańskie przyjął 11 czerwca 1916 r. w Krakowie, twórca i pierwszy proboszcz parafii w Borku Fałęckim w Krakowie, administrator parafii Narodzenia Najświętszej Maryi Panny Krzęcinie w latach 1948–1960. Kanonik E.C. i R.M. Patron jednej z krakowskich ulic. Pochowany na cmentarzu parafialnym w Krzęcinie.
Por. Antoni Karabuła (ur. 2 kwietnia 1906 w Krakowie, zm. 20 czerwca 1984 tamże) – żołnierz Wojska Polskiego, uczestnik bitwy nad Bzurą, gdzie walczył jako dowódca 2 kompanii strzeleckiej I batalionu 69 Pułku Piechoty. W czasie walk został ranny 16 września w trakcie natarcia na Bronisławy. W listopadzie 1966 za całokształt walk w kampanii wrześniowej odznaczony został Krzyżem Walecznych. Pochowany na cmentarzu Rakowickim w Krakowie.
Stanisław Karabuła (ur. 23 lutego 1900, zm. 4 sierpnia 1989) – uczestnik bitwy pod Radzyminem w trakcie wojny polsko–bolszewickiej. Pochowany na cmentarzu w Zielonkach.

</doc>
<doc id="5002392" url="https://pl.wikipedia.org/wiki?curid=5002392" title="Karolina Babicz-Kaczmarek">
Karolina Babicz-Kaczmarek

Karolina Babicz-Kaczmarek (ur. 16 października 1984 w Wejherowie) – polska historyk i muzealnik. Od 2018 dyrektor Muzeum Sopotu. 
Życiorys.
Absolwentka Wydziału Historycznego Uniwersytetu Gdańskiego. Od 2007 związana z Muzeum Sopotu, początkowo jako wolontariuszka, następnie koordynatorka muzealnych wydarzeń. Jest autorką i współautorką wielu wystaw m.in. „"Kartki z pamiętników. Polacy w Sopocie 1897-1945"”, „"Modna pani u wód"”, „"Sopot 1904-1912. Lato Fabianich"”, „"Sopot na zimno"”, „"Z dziejów sopockiej wspólnoty ewangelickiej"”, „"Pamięć. Sopocka społeczność żydowska"”, „"Cisza przed burzą. Lato 1939 w Sopocie"”.W 2018 w drodze konkursu została powołana przez prezydenta Sopotu Jacka Karnowskiego na 3-letnią kadencję dyrektora Muzeum Sopotu.
W 2018 otrzymała tytuł „Osobowość Roku” Dziennika Bałtyckiego.

</doc>
<doc id="5002394" url="https://pl.wikipedia.org/wiki?curid=5002394" title="PasComSat">
PasComSat

PasComSat (ang. Passive Communication Satellite także ; OV1-8 Orbiting Vehicle 1-8) – amerykański bierny satelita telekomunikacyjny zbudowany w ramach programu satelitów technologicznych Orbiting Vehicle. Zadaniem należącego do USAF satelity było testowanie nowej konstrukcji biernego satelity telekomunikacyjnego. Wyniesiony na orbitę w 1966 roku, PasComSat miał formę rozwijanego balonu z tworzywa sztucznego o średnicy 9 m, którego głównym elementem był szkielet wykonany z aluminiowych prętów.
Budowa i działanie.
Korzystając z doświadczeń wyniesionych z budowy pasywnego eksperymentalnego satelity telekomunikacyjnego Echo 1 USAF zleciło Goodyear Aerospace Corp. budowę satelity mającego formę sferycznego balonu o średnicy 9 metrów wykonanego z cienkiej poliestrowej folii i szkieletu z aluminiowych prętów. Na orbicie balon miał się w pełni rozwinąć dzięki wpompowaniu do jego wnętrza helu. Następnie pod wpływem działania promieniowania UV folia miała ulec rozkładowi, pozostawiając jedynie aluminiowy szkielet. 
Doświadczenia wyniesione z misji satelity Echo 1, pokazały, że wykorzystanie reflektora w formie balonu powoduje silną interakcję z wiatrem słonecznym, czego skutkiem było systematyczne obniżanie jego orbity. Konstrukcja w formie szkieletu miała uczynić satelitę odpornym na niekorzystne działanie wiatru słonecznego, dzięki czemu jego orbita miała być bardziej stabilna. 
Misja.
Misja rozpoczęła się 14 czerwca 1966 roku, kiedy rakieta Atlas D wyniosła z kosmodromu Vandenberg satelitę PasComSat na niską orbitę okołoziemską. Wystrzelony satelita otrzymał oznaczenie COSPAR 1966-063A. Po znalezieniu się na docelowej orbicie nastąpiło prawidłowe rozwinięcie struktury balonu, następnie foliowa powłoka uległa rozkładowi.
Szkielet z prętów aluminiowych charakteryzował się pięciokrotnie większą zdolnością do odbijania fal radiowych niż wcześniej testowana konstrukcja. PasComSat służył do testowania zastosowań telekomunikacyjnych przez ponad 11 lat. Satelita spłonął w górnych warstwach atmosfery 4 stycznia 1978 roku. 

</doc>
<doc id="5002396" url="https://pl.wikipedia.org/wiki?curid=5002396" title="Wilhelm Gustav Franz Herter">
Wilhelm Gustav Franz Herter

Wilhelm (Guillermo) Gustav Franz Herter (ur. 10 stycznia 1884 w Berlinie, zm. 17 kwietnia 1958 w Hamburgu) – niemiecki botanik i mykolog.
Życiorys.
Studiował medycynę we Fryburgu-en-Brisgau, Berlinie, Paryżu i Montpellier. W 1908 r. obronił doktorat w Berlinie na podstawie rozprawy o rodzaju widłak ("Lycopodium"). Najpierw pracował w Instytucie Cesarza Wilhelma w Brombergu, następnie został asystentem w Muzeum Botanicznym w Dahlem (1908-1908). Potem rozpoczął serię przelotów tam i z powrotem przez Atlantyk do Urugwaju, obejmując różne stanowiska. W ten sposób pracował w Ministerstwie Rolnictwa w Montevideo (1909-1910), na Uniwersytecie Agronomicznym w Berlinie (1911-1912) i na Uniwersytecie Agronomicznym w Porto Alegre jako profesor (1912-1913). Potem został mianowany kierownikiem laboratorium przetwórstwa zbóż w Berlińskiej Wyższej Szkole Rolniczej, w której przebywał do czasu I wojny światowej. W 1925 r. uzyskał obywatelstwo Urugwaju. Pełnił różne funkcje u niektórych swoich byłych pracodawców w Montevideo, takich jak uniwersytet oraz w ministerstwach edukacji i zdrowia publicznego, a także zajmował się pracą w ogrodach botanicznych i muzeum w Montevideo. Oprócz nauczania botaniki wykładał studentom starożytność grecką i propagował naukę mykologii. W 1939 r. powrócił do Niemiec. Podczas drugiej wojny światowej Herter był dyrektorem nazistowsko-niemieckiej serii wydawniczej „Veröffentlichungen der Staatlichen Botanischen Anstalten des Generalgouvernements”. Jego reputację zepsuł trzyletni okres spędzony w okupowanej Polsce. W 1940 r. został dyrektorem Instytutu Botaniki Uniwersytetu Jagiellońskiego. Miał naiwną nadzieję, że Polacy zaakceptują go jako jednego ze swoich, gdyż jednym z jego przodków był znany polski malarz Daniel Chodowiecki. Tak się nie stało i był postrzegany jako emisariusz faszystowskich okupantów.
W 1944 roku, gdy Niemcy zostali z Polski wypędzeni, Herter uciekł z Krakowa i zamieszkał w Greifswaldzie, potem przeniósł się do miejscowości Stara Boleslav koło Pragi, gdzie został mianowany szefem Instytutu Hodowli Rzeszy i profesorem na wydziale nauk przyrodniczych Niemieckiego Uniwersytetu w Pradze. W 1946 r. udało mu się przedostać do Urugwaju. Sytuacja polityczna jednak zmieniła się i został tu powitany niechętnie. Aby się utrzymać musiał sprzedawać swoje kolekcje biologiczne. W wieku 65 lat rząd Urugwaju przyznał mu jednak emeryturę i mianował go konsulem honorowym w Bernie w Szwajcarii. Od 1951 do 1954 r. mieszkał w Bazylei kontynuując pisanie artykułów o grzybach Urugwaju. W 1954 r. przeniósł się do Hamburga.
Praca naukowa.
Znany jest ze swojej pracy w dziedzinie systematyki i taksonomii, przypisuje się mu identyfikację ponad 200 nowych gatunków roślin i grzybów. Był czołowym ekspertem w zakresie rzędu widłakowców ("Lycopodiales"). Zebrał pokaźną kolekcję okazów biologicznych i wraz z Corneliusem Ostenem jest autorem dzieła "Flora Urugwaju". Opublikował 380 prac o różnorodnej tematyce i opisał około 1449 taksonów. Zdeponował i sprzedał muzeom około 100 000 roślin z Ameryki Południowej i Europy. Zurych posiada zbiór 2800 numerów zebranych przez Hertera w Urugwaju, w Genewie jest ich około 2500. Jego osobisty zielnik liczący około 30 000 arkuszy został zniszczony w 1943 r., kiedy zbombardowano berlińskie ogrody botaniczne i muzeum. Kolejne 50 000 kolekcji zostało przeniesionych z Montevideo do Bazylei.
W naukowych nazwach opisanych przez niego taksonów dodawane jest jego nazwisko Herter. Na jego cześć nazwano około 30 gatunków roślin i grzybów.

</doc>
<doc id="5002399" url="https://pl.wikipedia.org/wiki?curid=5002399" title="Amos Pieper">
Amos Pieper

Amos Pieper (ur. 17 stycznia 1998 w Lüdinghausen) – niemiecki piłkarz występujący na pozycji obrońcy w niemieckim klubie Arminia Bielefeld oraz w reprezentacji Niemiec U-21.
Kariera klubowa.
Borussia Dortmund.
W 2010 dołączył do akademii Borussii Dortmund. 1 lipca 2017 został przesunięty do drużyny rezerw. Zadebiutował 17 września 2017 w meczu Fußball-Regionalliga przeciwko FC Viktoria Köln (0:1). Pierwszą bramkę zdobył 21 kwietnia 2018 w meczu ligowym przeciwko Wuppertaler SV (1:2).
Arminia Bielefeld.
28 stycznia 2019 podpisał kontrakt z klubem Arminia Bielefeld. Zadebiutował 8 lutego 2019 w meczu 2. Bundesligi przeciwko SSV Jahn Regensburg (0:3). W sezonie 2019/20 jego zespół zajął pierwsze miejsce w tabeli i awansował do najwyższej ligi. W Bundeslidze zadebiutował 19 września 2020 w meczu przeciwko Eintrachtowi Frankfurt (1:1).
Kariera reprezentacyjna.
Niemcy U-21.
W 2020 roku otrzymał powołanie do reprezentacji Niemiec U-21. Zadebiutował 3 września 2020 w meczu eliminacji do Mistrzostw Europy U-21 2021 przeciwko reprezentacji Mołdawii U-21 (4:1).

</doc>
<doc id="5002401" url="https://pl.wikipedia.org/wiki?curid=5002401" title="III liga polska w piłce siatkowej mężczyzn (2012/2013)">
III liga polska w piłce siatkowej mężczyzn (2012/2013)

III liga polska w piłce siatkowej mężczyzn jest czwartą w hierarchii – po PLPS - PlusLidze (od sezonu 2018/2019 pod nazwą PLS), I lidze i II lidze – klasą męskich ligowych rozgrywek siatkarskich w Polsce. Rywalizacja w niej toczy się – co sezon, systemem ligowym - o awans do II ligi, a za jej prowadzenie odpowiadają Wojewódzkie Związki Piłki Siatkowej. W niektórych województwach gra się rundy play-off. Najlepsze dwie drużyny każdego z województw miały prawo wystąpić w turniejach o awans do II ligi organizowanych przez Polski Związek Piłki Siatkowej - półfinałowych i finałowych. W każdym turnieju udział brały 4 drużyny. W półfinałowych 2 najlepsze z każdego z nich awansowały dalej, a w turniejach finałowych tylko najlepsza drużyna każdego z turniejów awansowała bezpośrednio do II ligi, natomiast drużyny z drugich miejsc rozgrywały z przedostatnimi w grupach drużynami z II ligi dwumecz barażowy o awans. W niektórych województwach najsłabsze drużyny są relegowane do IV ligi, jeśli w danym województwie ona funkcjonuje.
Baraże o awans.
Awans do II ligi po barażu:
Objaśnienie:
Pomimo wygranych baraży o awans do rozgrywek II ligi sezonu 2013/2014 nie zgłosiły się finalnie drużyny GTPS Gorzów Wielkopolski i Żyrardowianka Żyrardów.

</doc>
<doc id="5002402" url="https://pl.wikipedia.org/wiki?curid=5002402" title="Faustyn Łopatyński">
Faustyn Łopatyński

Faustyn Łopatyński (pseudonim literacki F. Ryś, ur. ok. 1835 w Żytomierzu, zm. 30 listopada 1886 w Wilnie) – skrzypek, pedagog, poeta, tłumacz, fotograf związany z Wilnem.
Życiorys.
Był synem Piotra i Faustyny z Korybut-Daszkiewiczów. W Żytomierzu uczył się gry na skrzypcach pod okiem znanego skrzypka i kompozytora działającego wcześniej w Wilnie, Wincentego Bańkiewicza, absolwenta szkoły muzycznej przy orkiestrze ks. Trynitarzy w Wilnie. Około 1855 dotarł do Wilna gdzie początkowo uczył muzyki, następnie zaś, przez pewien czas pracował w wileńskim archiwum. W 1857 r. razem z pianistą Czapskim koncertował w Mińsku i na terenie Wołynia. Następnie w 1860 r. zreorganizował orkiestrę teatru wileńskiego. W latach 1858–1859 pracował nad operą „Bohdan” na bazie libretta Ludwika Kondratowicza, poświęconej Bohdanowi Chmielnickiemu. Występował także z wybitnym europejskim gitarzystą Markiem Sokołowskim, z włoskim barytonem Giuseppe Bondoli, niemieckim pianistą i kompozytorem Theodorem Kahle oraz z pianistami, wilnianinem Mikołajem Wąsowskim i Ludwikiem Nowickim. Grywał także prywatnie ze znanym językoznawcą, muzykiem amatorem, Janem Karłowiczem. W 1863 r. zainteresował się fotografią. Pierwsze kroki w tym kierunku stawiał pod okiem Aleksandra Straussa, z czasem zostając jego współpracownikiem. W 1875 r. założył razem z Wacławem Czyżem założył zakład fotograficzny na ul. Konnej w Wilnie. Zaś od 1879 r., aż do momentu swojej śmierci, prowadził własny zakład fotograficzny ulokowany na ul. Wielkiej w domu klasztoru św. Ducha w Wilnie. W 1884 r. przyjął do spółki Stanisława Filiberta Fleury i Ryszarda Baczańskiego, którzy po śmierci Łopatyńskiego zostali właścicielami zakładu. Pisał także wiersze, które publikował najczęściej pod pseudonimem F. Ryś. Umieszczał je w czasopismach, takich jak: „Rubon”, „Wizerunki i Roztrząsania Naukowe” czy „Kurier Warszawski”. Jako osobne druki wydał: F. Łopatyński, Wilija i Na grobie lirnika. Poemata, Wilno 1881 oraz F. Łopatyński, Ogród botaniczny. Humoreska, St. Petersburg 1884. Zajmował się także przekładami, między innymi George Sand. Przyjaźnił się i współpracował ze Stanisławem Moniuszką, Janem Karłowiczem czy Ludwikiem Kondratowiczem. Ten ostatni poświęcił Łopatyńskiemu dwa wiersze: „Do Faustyna Łopatyńskiego” i „Do tegoż”. Łopatyński zmarł 30 listopada 1886 r. w Wilnie i został pochowany na cmentarzu Rossa.

</doc>
<doc id="5002403" url="https://pl.wikipedia.org/wiki?curid=5002403" title="Fungal Genetics and Biology">
Fungal Genetics and Biology

Fungal Genetics and Biology, wcześniej wychodzące pod tytułem "Experimental Mycology" – czasopismo naukowe publikujące wyniki badań naukowych o grzybach i organizmach grzybopodobnych, które wiążą ich strukturę i funkcje ze wzrostem, rozmnażaniem, morfogenezą i różnicowaniem. W czasopiśmie tym szczególnie prezentowane są badania nad organizacją i ekspresją genów oraz procesami rozwojowymi na poziomie komórkowym, subkomórkowym i molekularnym. Czasopismo publikuje również badania eksperymentalne dotyczące cytologii grzybów, biochemii, fizjologii, genetyki i filogenezy.
Autorzy publikujący artykuły mają możliwość wyboru licencji; może to być otwarty dostęp, albo licencja zamknięta. Artykuły publikowane na licencji zamkniętej są dostępne tylko dla abonentów, artykuły publikowane na licencji otwarty dostęp ("open access") są dostępne również online.

</doc>
<doc id="5002409" url="https://pl.wikipedia.org/wiki?curid=5002409" title="Nigella hispanica">
Nigella hispanica



</doc>
<doc id="5002411" url="https://pl.wikipedia.org/wiki?curid=5002411" title="Linia kolejowa nr 656">
Linia kolejowa nr 656

Linia kolejowa nr 656 - linia kolejowa łącząca stację Katowice ze stacją - Katowice Brynów.

</doc>
<doc id="5002414" url="https://pl.wikipedia.org/wiki?curid=5002414" title="Aronești">
Aronești

Aronești – wieś w Rumunii, w okręgu Alba, w gminie Bistra. W 2011 roku liczyła 9 mieszkańców.

</doc>
<doc id="5002417" url="https://pl.wikipedia.org/wiki?curid=5002417" title="Bălești (okręg Alba)">
Bălești (okręg Alba)

Bălești – wieś w Rumunii, w okręgu Alba, w gminie Bistra. W 2011 roku liczyła 23 mieszkańców.

</doc>
<doc id="5002418" url="https://pl.wikipedia.org/wiki?curid=5002418" title="Bălești-Cătun">
Bălești-Cătun

Bălești-Cătun – wieś w Rumunii, w okręgu Alba, w gminie Bistra. W 2011 roku liczyła 69 mieszkańców.

</doc>
<doc id="5002420" url="https://pl.wikipedia.org/wiki?curid=5002420" title="Bârlești (gmina Bistra)">
Bârlești (gmina Bistra)

Bârlești – wieś w Rumunii, w okręgu Alba, w gminie Bistra. W 2011 roku liczyła 38 mieszkańców.

</doc>
<doc id="5002422" url="https://pl.wikipedia.org/wiki?curid=5002422" title="Bistra (okręg Alba)">
Bistra (okręg Alba)

Bistra – wieś w Rumunii, w okręgu Alba, w gminie Bistra. W 2011 roku liczyła 1988 mieszkańców.

</doc>
<doc id="5002424" url="https://pl.wikipedia.org/wiki?curid=5002424" title="Cheleteni">
Cheleteni

Cheleteni – wieś w Rumunii, w okręgu Alba, w gminie Bistra. W 2011 roku liczyła 13 mieszkańców.

</doc>
<doc id="5002425" url="https://pl.wikipedia.org/wiki?curid=5002425" title="Ciuldești">
Ciuldești

Ciuldești – wieś w Rumunii, w okręgu Alba, w gminie Bistra. W 2011 roku liczyła 256 mieszkańców.

</doc>
<doc id="5002426" url="https://pl.wikipedia.org/wiki?curid=5002426" title="Crețești (okręg Alba)">
Crețești (okręg Alba)

Crețești – wieś w Rumunii, w okręgu Alba, w gminie Bistra. W 2011 roku liczyła 188 mieszkańców.

</doc>
<doc id="5002429" url="https://pl.wikipedia.org/wiki?curid=5002429" title="Dâmbureni">
Dâmbureni

Dâmbureni – wieś w Rumunii, w okręgu Alba, w gminie Bistra. W 2011 roku liczyła 48 mieszkańców.

</doc>
<doc id="5002430" url="https://pl.wikipedia.org/wiki?curid=5002430" title="Shooting Brake">
Shooting Brake



</doc>
<doc id="5002431" url="https://pl.wikipedia.org/wiki?curid=5002431" title="Dealu Muntelui">
Dealu Muntelui

Dealu Muntelui – wieś w Rumunii, w okręgu Alba, w gminie Bistra. W 2011 roku liczyła 77 mieszkańców.

</doc>
<doc id="5002432" url="https://pl.wikipedia.org/wiki?curid=5002432" title="Durăști">
Durăști

Durăști – wieś w Rumunii, w okręgu Alba, w gminie Bistra. W 2011 roku liczyła 42 mieszkańców.

</doc>
<doc id="5002433" url="https://pl.wikipedia.org/wiki?curid=5002433" title="Gănești (okręg Alba)">
Gănești (okręg Alba)

Gănești – wieś w Rumunii, w okręgu Alba, w gminie Bistra. W 2011 roku liczyła 72 mieszkańców.

</doc>
<doc id="5002434" url="https://pl.wikipedia.org/wiki?curid=5002434" title="Gârde">
Gârde

Gârde – wieś w Rumunii, w okręgu Alba, w gminie Bistra. W 2011 roku liczyła 360 mieszkańców.

</doc>
<doc id="5002436" url="https://pl.wikipedia.org/wiki?curid=5002436" title="Hodișești">
Hodișești

Hodișești – wieś w Rumunii, w okręgu Alba, w gminie Bistra. W 2011 roku liczyła 296 mieszkańców.

</doc>
<doc id="5002438" url="https://pl.wikipedia.org/wiki?curid=5002438" title="Hudricești">
Hudricești

Hudricești – wieś w Rumunii, w okręgu Alba, w gminie Bistra. W 2011 roku liczyła 98 mieszkańców.

</doc>
<doc id="5002439" url="https://pl.wikipedia.org/wiki?curid=5002439" title="Lipaia">
Lipaia

Lipaia – wieś w Rumunii, w okręgu Alba, w gminie Bistra. W 2011 roku liczyła 135 mieszkańców.

</doc>
<doc id="5002440" url="https://pl.wikipedia.org/wiki?curid=5002440" title="Lunca Largă (gmina Bistra)">
Lunca Largă (gmina Bistra)

Lunca Largă – wieś w Rumunii, w okręgu Alba, w gminie Bistra. W 2011 roku liczyła 108 mieszkańców.

</doc>
<doc id="5002441" url="https://pl.wikipedia.org/wiki?curid=5002441" title="Lunca Merilor">
Lunca Merilor

Lunca Merilor – wieś w Rumunii, w okręgu Alba, w gminie Bistra. W 2011 roku liczyła 142 mieszkańców.

</doc>
<doc id="5002442" url="https://pl.wikipedia.org/wiki?curid=5002442" title="Mihăiești (okręg Alba)">
Mihăiești (okręg Alba)

Mihăiești – wieś w Rumunii, w okręgu Alba, w gminie Bistra. W 2011 roku liczyła 47 mieszkańców.

</doc>
<doc id="5002443" url="https://pl.wikipedia.org/wiki?curid=5002443" title="Nămaș">
Nămaș

Nămaș – wieś w Rumunii, w okręgu Alba, w gminie Bistra. W 2011 roku liczyła 52 mieszkańców.

</doc>
<doc id="5002444" url="https://pl.wikipedia.org/wiki?curid=5002444" title="Novăcești (okręg Alba)">
Novăcești (okręg Alba)

Novăcești – wieś w Rumunii, w okręgu Alba, w gminie Bistra. W 2011 roku liczyła 22 mieszkańców.

</doc>
<doc id="5002445" url="https://pl.wikipedia.org/wiki?curid=5002445" title="Perjești">
Perjești

Perjești – wieś w Rumunii, w okręgu Alba, w gminie Bistra. W 2011 roku liczyła 8 mieszkańców.

</doc>
<doc id="5002446" url="https://pl.wikipedia.org/wiki?curid=5002446" title="Poiana (gmina Bistra)">
Poiana (gmina Bistra)

Poiana – wieś w Rumunii, w okręgu Alba, w gminie Bistra. W 2011 roku liczyła 63 mieszkańców.

</doc>
<doc id="5002447" url="https://pl.wikipedia.org/wiki?curid=5002447" title="Poiu">
Poiu

Poiu – wieś w Rumunii, w okręgu Alba, w gminie Bistra. W 2011 roku liczyła 16 mieszkańców.

</doc>
<doc id="5002448" url="https://pl.wikipedia.org/wiki?curid=5002448" title="Parasola plicatilis">
Parasola plicatilis

Parasola plicatilis (Curtis) Redhead, Vilgalys &amp; Hopple, tzw. czernidłak fałdowany – gatunek grzybów należący do rodziny kruchaweczkowatych ("Psathyrellaceae").
Systematyka i nazewnictwo.
Pozycja w klasyfikacji według Index Fungorum: "Parasola, Psathyrellaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy opisał go w 1787 r. William Curtis nadając mu nazwę "Agaricus plicatilis". W 1838 r. Elias Fries przeniósł go do rodzaju "Coprinus"ref name=if/&gt;. W wyniku badań filogenetycznych prowadzonych na przełomie XX i XXI wieku mykolodzy ustalili, że jest on polifiletyczny i rozbili go na kilka rodzajów. Obecną, uznaną przez Index Fungorum nazwę nadali temu gatunkowi Redhead, Vilgalys i Hopple w 2001 r.
Synonimy:
Franciszek Błoński w 1890 r. i Józef Jundziłł w 1830 r. opisywali go jako bedłka fałdowa. Władysław Wojewoda w 2003 r. zaproponował nazwę czernidłak fałdowany (wówczas gatunek ten był znany jako "Coprinus plicatus"). Po przeniesieniu do rodzaju "Parasola" nazwa ta stała się niespójna z obecną nazwą naukową.
Morfologia.
Kapelusz początkowo cylindryczny o średnicy 5–10 mm, potem kolejno elipsoidalny lub jajowaty, półkuliście wypukły, poziomo spłaszczony, płasko wypukły, z lekko wklęśniętym środkiem. Po dojrzeniu osiąga średnicę do 3,5 cm. Początkowo gładki, potem głęboko rowkowany od brzegu prawie do środka. Widoczne są przeświecające blaszki, w dojrzałych okazach w postaci głębokich, promienistych i równoległych bruzd. Powierzchnia początkowo o barwie od żółtawomiodowej do bladobrązowej, później szara, tylko środek ma cynamonowe zabarwienie. Brzeg szybko staje się karbowany.
Wysokość 3–7 cm, grubość 1–2 mm, cylindryczny, delikatny i wewnątrz pusty. Podstawa lekko zgrubiała i nieco kutnerowata. Powierzchnia gładka, czasami nieco podłużnie jedwabista. Barwa początkowo biaława, potem bladoochrowa. Pierścienia brak.
Dość rzadkie, wykrojone, cienkie, o szerokości do 2 mm, czasami nieco wybrzuszone. W młodych owocnikach ostrza frędzelkowate. Początkowo białe, potem od zarodników szare, w końcu rozpływające się.
Bardzo cienki i kruchy, biały. Bez wyraźnego zapachu i smaku.
Wysyp zarodników czarny. Zarodniki w kształcie cytryny, rzadziej nieco elipsoidalne lub kątowo-jajowate, z widoczną ekscentryczną porą rostkową, gładkie, ciemnoczerwonobrązowe, o wymiarach 10–15,5 × od 8–11 µm, średnio grubościenne. Podstawki 4-sterygmowe. Pleurocystydy workowate lub szeroko cylindryczne o wymiarach do około 100 × 35 µm. Cheilocystydy workowatedo szeroko wrzecionowato-komorowatych i wymiarach do około 90 × 30 µm. Skórka zbudowana ze sferoidalnych komórek o zwężających się podstawach. Występują sprzążki.
Występowanie.
Gatunek szeroko rozprzestrzeniony. Występuje na wszystkich kontynentach poza Ameryką Południową i Antarktydą. Władysław Wojewoda w swoim zestawieniu grzybów wielkoowocnikowch Polski w 2003 r. nie podaje jego stanowisk, gdyż gatunek ten w Polsce jest pospolity na całym obszarze.
Saprotrof. Występuje w lasach liściastych, parkach, ogrodach, na obrzeżach lasów, przy drogach. Owocniki na ziemi, wśród traw, od kwietnia do października. Preferuje podłoża bogate w materię organiczną, zwłaszcza związki azotu. Przeważnie pojawiają się po dłuższych opadach deszczu.
Gatunki podobne.
Najbardziej podobne są: "Parasola auricoma" (tzw. czernidłak złotawy), "Pseudocoprinus lacteus", "Parasola leiocephala" (tzw. czernidłak cienisty) i "Parasola lilatincta". Pewne ich rozróżnienie możliwe jest tylko poprzez analizę mikroskopowych cech budowy. Charakterystyczną cechą "P. plicatilis" są duże i kanciaste zarodniki z ekscentrycznymi porami rostkowymi. "P. leiocephala" jest morfologicznie praktycznie identyczna. Mikroskopowo odróżnia się mniejszymi i bardziej kanciastymi zarodnikami.

</doc>
<doc id="5002449" url="https://pl.wikipedia.org/wiki?curid=5002449" title="Czernidłak fałdowany">
Czernidłak fałdowany



</doc>
<doc id="5002450" url="https://pl.wikipedia.org/wiki?curid=5002450" title="Rătitiș">
Rătitiș

Rătitiș – wieś w Rumunii, w okręgu Alba, w gminie Bistra. W 2011 roku liczyła 77 mieszkańców.

</doc>
<doc id="5002451" url="https://pl.wikipedia.org/wiki?curid=5002451" title="Coprinus plicatilis">
Coprinus plicatilis



</doc>
<doc id="5002453" url="https://pl.wikipedia.org/wiki?curid=5002453" title="Runcuri">
Runcuri

Runcuri – wieś w Rumunii, w okręgu Alba, w gminie Bistra. W 2011 roku liczyła 13 mieszkańców.

</doc>
<doc id="5002454" url="https://pl.wikipedia.org/wiki?curid=5002454" title="Sălăgești">
Sălăgești

Sălăgești – wieś w Rumunii, w okręgu Alba, w gminie Bistra. W 2011 roku liczyła 18 mieszkańców.

</doc>
<doc id="5002455" url="https://pl.wikipedia.org/wiki?curid=5002455" title="Ștefanca (okręg Alba)">
Ștefanca (okręg Alba)

Ștefanca – wieś w Rumunii, w okręgu Alba, w gminie Bistra. W 2011 roku liczyła 28 mieszkańców.

</doc>
<doc id="5002457" url="https://pl.wikipedia.org/wiki?curid=5002457" title="Fabian Klos">
Fabian Klos

Fabian Klos (ur. 2 grudnia 1987 w Gifhorn) – niemiecki piłkarz występujący na pozycji napastnika w niemieckim klubie Arminia Bielefeld.
Kariera klubowa.
MTV Gifhorn.
1 lipca 2007 podpisał kontrakt z klubem MTV Gifhorn. Zadebiutował 26 sierpnia 2007 w meczu Oberligi przeciwko VfB Fallersleben (4:0), w którym zdobył swoją pierwszą bramkę. Pierwszego hat tricka zdobył 22 marca 2008 w meczu przeciwko TuS Celle FC (6:2).
VfL Wolfsburg.
1 lipca 2009 przeszedł do drużyny rezerw zespołu VfL Wolfsburg. Zadebiutował 7 sierpnia 2009 w meczu Fußball-Regionalligi przeciwko VFC Plauen (0:4). Pierwszą bramkę zdobył 1 września 2009 w meczu ligowym przeciwko Hallescher FC (2:2).
Arminia Bielefeld.
1 lipca 2011 podpisał kontrakt z klubem Arminia Bielefeld. Zadebiutował 23 lipca 2011 w meczu 3. Fußball-Ligi przeciwko VfB Stuttgart II (1:2). Pierwszą bramkę zdobył 24 sierpnia 2011 w meczu Pucharu Westfalii przeciwko TSV Rischenau (0:10), w którym zdobył hat tricka. Pierwszą bramkę w 3. Fußball-Lidze zdobył 21 października 2011 w meczu przeciwko SpVgg Unterhaching (2:1). W sezonie 2012/13 został królem strzelców 3. Fußball-Ligi, a jego zespół zajął drugie miejsce w tabeli i awansował do wyższej ligi. W 2. Bundeslidze zadebiutował 21 lipca 2013 w meczu przeciwko SpVgg Greuther Fürth (2:0). Pierwszą bramkę w nowej lidze zdobył 26 lipca 2013 w meczu przeciwko 1. FC Union Berlin (1:1). W sezonie 2013/14 jego zespół spadł z ligi po porażce w dwumeczu barażowym z SV Darmstadt 98 (1:3) i (2:4). W sezonie 2014/15 ponownie został królem strzelców ligi, a jego zespół powrócił do 2. Bundesligi. W sezonie 2019/20 zdobył koronę króla strzelców 2. Bundesligi, a jego zespół zdobył mistrzostwo i awansował do najwyższej ligi. W Bundeslidze zadebiutował 19 września 2020 w meczu przeciwko Eintrachtowi Frankfurt (1:1). Pierwszą bramkę w lidze zdobył 28 listopada 2020 w meczu przeciwko RB Leipzig (2:1).

</doc>
<doc id="5002463" url="https://pl.wikipedia.org/wiki?curid=5002463" title="Țărănești">
Țărănești

Țărănești – wieś w Rumunii, w okręgu Alba, w gminie Bistra. W 2011 roku liczyła 55 mieszkańców.

</doc>
<doc id="5002464" url="https://pl.wikipedia.org/wiki?curid=5002464" title="Tolăcești">
Tolăcești

Tolăcești – wieś w Rumunii, w okręgu Alba, w gminie Bistra. W 2011 roku liczyła 16 mieszkańców.

</doc>
<doc id="5002465" url="https://pl.wikipedia.org/wiki?curid=5002465" title="Tomnatec (okręg Alba)">
Tomnatec (okręg Alba)

Tomnatec – wieś w Rumunii, w okręgu Alba, w gminie Bistra. W 2011 roku liczyła 10 mieszkańców.

</doc>
<doc id="5002466" url="https://pl.wikipedia.org/wiki?curid=5002466" title="Trișorești">
Trișorești

Trișorești – wieś w Rumunii, w okręgu Alba, w gminie Bistra. W 2011 roku liczyła 87 mieszkańców.

</doc>
<doc id="5002467" url="https://pl.wikipedia.org/wiki?curid=5002467" title="Vârși-Rontu">
Vârși-Rontu

Vârși-Rontu – wieś w Rumunii, w okręgu Alba, w gminie Bistra. W 2011 roku liczyła 7 mieszkańców.

</doc>
<doc id="5002469" url="https://pl.wikipedia.org/wiki?curid=5002469" title="Vârșii Mari">
Vârșii Mari

Vârșii Mari – wieś w Rumunii, w okręgu Alba, w gminie Bistra. W 2011 roku liczyła 10 mieszkańców.

</doc>
<doc id="5002471" url="https://pl.wikipedia.org/wiki?curid=5002471" title="Vârșii Mici">
Vârșii Mici

Vârșii Mici – wieś w Rumunii, w okręgu Alba, w gminie Bistra. W 2011 roku liczyła 49 mieszkańców.

</doc>
<doc id="5002472" url="https://pl.wikipedia.org/wiki?curid=5002472" title="Gmina Blandiana">
Gmina Blandiana



</doc>
<doc id="5002478" url="https://pl.wikipedia.org/wiki?curid=5002478" title="Overtures of Blasphemy">
Overtures of Blasphemy

Overtures of Blasphemy – dwunasty album studyjny amerykańskiego zespołu death metalowego Deicide wydany 14 września 2018 roku przez Century Media Records. Jest to pierwszy album nagrany po odejściu gitarzysty Jacka Owena, a także jedyny z udziałem gitarzysty Marka Englisha. Autorem okładki albumu jest Zbigniew Bielak.

</doc>
<doc id="5002480" url="https://pl.wikipedia.org/wiki?curid=5002480" title="Acmariu">
Acmariu

Acmariu – wieś w Rumunii, w okręgu Alba, w gminie Blandiana. W 2011 roku liczyła 347 mieszkańców.

</doc>
<doc id="5002481" url="https://pl.wikipedia.org/wiki?curid=5002481" title="Ibru">
Ibru

Ibru – wieś w Rumunii, w okręgu Alba, w gminie Blandiana. W 2011 roku liczyła 3 mieszkańców.

</doc>
<doc id="5002484" url="https://pl.wikipedia.org/wiki?curid=5002484" title="Poieni (gmina Blandiana)">
Poieni (gmina Blandiana)

Poieni – wieś w Rumunii, w okręgu Alba, w gminie Blandiana. W 2011 roku liczyła 6 mieszkańców.

</doc>
<doc id="5002485" url="https://pl.wikipedia.org/wiki?curid=5002485" title="Răcătău (okręg Alba)">
Răcătău (okręg Alba)

Răcătău – wieś w Rumunii, w okręgu Alba, w gminie Blandiana. W 2011 roku liczyła 27 mieszkańców.

</doc>
<doc id="5002490" url="https://pl.wikipedia.org/wiki?curid=5002490" title="Bucerdea Grânoasă (gmina)">
Bucerdea Grânoasă (gmina)

Bucerdea Grânoasă – gmina w Rumunii, w okręgu Alba. Obejmuje miejscowości Bucerdea Grânoasă, Cornu, Pădure i Pânca. W 2011 roku liczyła 2235 mieszkańców. 

</doc>
<doc id="5002492" url="https://pl.wikipedia.org/wiki?curid=5002492" title="Bucerdea Grânoasă">
Bucerdea Grânoasă

Bucerdea Grânoasă () – wieś w Rumunii, w okręgu Alba, w gminie Bucerdea Grânoasă. W 2011 roku liczyła 2212 mieszkańców.

</doc>
<doc id="5002493" url="https://pl.wikipedia.org/wiki?curid=5002493" title="Cornu (okręg Alba)">
Cornu (okręg Alba)

Cornu () – wieś w Rumunii, w okręgu Alba, w gminie Bucerdea Grânoasă. W 2011 roku liczyła 8 mieszkańców.

</doc>
<doc id="5002494" url="https://pl.wikipedia.org/wiki?curid=5002494" title="Pădure">
Pădure

Pădure () – wieś w Rumunii, w okręgu Alba, w gminie Bucerdea Grânoasă. W 2011 roku liczyła 11 mieszkańców.

</doc>
<doc id="5002495" url="https://pl.wikipedia.org/wiki?curid=5002495" title="Pânca">
Pânca

Pânca () – wieś w Rumunii, w okręgu Alba, w gminie Bucerdea Grânoasă. W 2011 roku liczyła 4 mieszkańców.

</doc>
<doc id="5002497" url="https://pl.wikipedia.org/wiki?curid=5002497" title="Gmina Bucium">
Gmina Bucium



</doc>
<doc id="5002498" url="https://pl.wikipedia.org/wiki?curid=5002498" title="Protochondria alaeopis">
Protochondria alaeopis

Protochondria alaeopis – gatunek widłonogów z rodziny Chondracanthidae. Nazwa naukowa tego gatunku skorupiaków została opublikowana w 1939 roku przez japońskiego zoologa-parazytologa Satyu Yamaguti.

</doc>
<doc id="5002499" url="https://pl.wikipedia.org/wiki?curid=5002499" title="Angheleşti (okręg Alba)">
Angheleşti (okręg Alba)

Angheleşti – wieś w Rumunii, w okręgu Alba, w gminie Bucium. W 2011 roku liczyła 40 mieszkańców.

</doc>
<doc id="5002503" url="https://pl.wikipedia.org/wiki?curid=5002503" title="Bisericani (okręg Alba)">
Bisericani (okręg Alba)

Bisericani – wieś w Rumunii, w okręgu Alba, w gminie Bucium. W 2011 roku liczyła 22 mieszkańców.

</doc>
<doc id="5002504" url="https://pl.wikipedia.org/wiki?curid=5002504" title="Włodzisław Kazimierz Kuzitowicz">
Włodzisław Kazimierz Kuzitowicz



</doc>
<doc id="5002505" url="https://pl.wikipedia.org/wiki?curid=5002505" title="Bucium (okręg Alba)">
Bucium (okręg Alba)

Bucium – wieś w Rumunii, w okręgu Alba, w gminie Bucium. W 2011 roku liczyła 99 mieszkańców.

</doc>
<doc id="5002506" url="https://pl.wikipedia.org/wiki?curid=5002506" title="Aušros Vartų gatvė (Wilno)">
Aušros Vartų gatvė (Wilno)



</doc>
<doc id="5002508" url="https://pl.wikipedia.org/wiki?curid=5002508" title="Protochondria neopercis">
Protochondria neopercis

Protochondria neopercis – gatunek widłonogów z rodziny Chondracanthidae. Nazwa naukowa tego gatunku skorupiaków została opublikowana w 1939 roku przez japońskiego zoologa-parazytologa Satyu Yamaguti.

</doc>
<doc id="5002509" url="https://pl.wikipedia.org/wiki?curid=5002509" title="Bucium-Sat">
Bucium-Sat

Bucium-Sat – wieś w Rumunii, w okręgu Alba, w gminie Bucium. W 2011 roku liczyła 177 mieszkańców.

</doc>
<doc id="5002514" url="https://pl.wikipedia.org/wiki?curid=5002514" title="Cerbu (okręg Alba)">
Cerbu (okręg Alba)

Cerbu – wieś w Rumunii, w okręgu Alba, w gminie Bucium. W 2011 roku liczyła 107 mieszkańców.

</doc>
<doc id="5002517" url="https://pl.wikipedia.org/wiki?curid=5002517" title="Ciuculeşti">
Ciuculeşti

Ciuculeşti – wieś w Rumunii, w okręgu Alba, w gminie Bucium. W 2011 roku liczyła 70 mieszkańców.

</doc>
<doc id="5002518" url="https://pl.wikipedia.org/wiki?curid=5002518" title="Didžioji gatvė (Wilno)">
Didžioji gatvė (Wilno)



</doc>
<doc id="5002520" url="https://pl.wikipedia.org/wiki?curid=5002520" title="Coleşeni">
Coleşeni

Coleşeni – wieś w Rumunii, w okręgu Alba, w gminie Bucium. W 2011 roku liczyła 59 mieszkańców.

</doc>
<doc id="5002521" url="https://pl.wikipedia.org/wiki?curid=5002521" title="Dogăreşti">
Dogăreşti

Dogăreşti – wieś w Rumunii, w okręgu Alba, w gminie Bucium. W 2011 roku liczyła 18 mieszkańców.

</doc>
<doc id="5002522" url="https://pl.wikipedia.org/wiki?curid=5002522" title="Fereşti (okręg Alba)">
Fereşti (okręg Alba)

Fereşti – wieś w Rumunii, w okręgu Alba, w gminie Bucium. W 2011 roku liczyła 31 mieszkańców.

</doc>
<doc id="5002523" url="https://pl.wikipedia.org/wiki?curid=5002523" title="Floreşti (gmina Bucium)">
Floreşti (gmina Bucium)

Floreşti – wieś w Rumunii, w okręgu Alba, w gminie Bucium. W 2011 roku liczyła 18 mieszkańców.

</doc>
<doc id="5002524" url="https://pl.wikipedia.org/wiki?curid=5002524" title="Gura Izbitei">
Gura Izbitei

Gura Izbitei – wieś w Rumunii, w okręgu Alba, w gminie Bucium. W 2011 roku liczyła 17 mieszkańców.

</doc>
<doc id="5002525" url="https://pl.wikipedia.org/wiki?curid=5002525" title="Protochondria longicauda">
Protochondria longicauda

Protochondria longicauda – gatunek widłonogów z rodziny Chondracanthidae. Nazwa naukowa tego gatunku skorupiaków została opublikowana w 1970 roku przez koreańskiego biologa Ju-shey Ho.

</doc>
<doc id="5002526" url="https://pl.wikipedia.org/wiki?curid=5002526" title="Heleşti">
Heleşti

Heleşti – wieś w Rumunii, w okręgu Alba, w gminie Bucium. W 2011 roku liczyła 26 mieszkańców.

</doc>
<doc id="5002527" url="https://pl.wikipedia.org/wiki?curid=5002527" title="Kocman">
Kocman



</doc>
<doc id="5002528" url="https://pl.wikipedia.org/wiki?curid=5002528" title="Most Mendoga">
Most Mendoga



</doc>
<doc id="5002530" url="https://pl.wikipedia.org/wiki?curid=5002530" title="Izbicioara">
Izbicioara

Izbicioara – wieś w Rumunii, w okręgu Alba, w gminie Bucium. W 2011 roku liczyła 10 mieszkańców.

</doc>
<doc id="5002531" url="https://pl.wikipedia.org/wiki?curid=5002531" title="Izbita">
Izbita

Izbita – wieś w Rumunii, w okręgu Alba, w gminie Bucium. W 2011 roku liczyła 51 mieszkańców.

</doc>
<doc id="5002532" url="https://pl.wikipedia.org/wiki?curid=5002532" title="Jurcuieşti">
Jurcuieşti

Jurcuieşti – wieś w Rumunii, w okręgu Alba, w gminie Bucium. W 2011 roku liczyła 6 mieszkańców.

</doc>
<doc id="5002534" url="https://pl.wikipedia.org/wiki?curid=5002534" title="Lupuleşti">
Lupuleşti

Lupuleşti – wieś w Rumunii, w okręgu Alba, w gminie Bucium. W 2011 roku liczyła 36 mieszkańców.

</doc>
<doc id="5002536" url="https://pl.wikipedia.org/wiki?curid=5002536" title="Măgura (gmina Bucium)">
Măgura (gmina Bucium)

Măgura – wieś w Rumunii, w okręgu Alba, w gminie Bucium. W 2011 roku liczyła 19 mieszkańców.

</doc>
<doc id="5002537" url="https://pl.wikipedia.org/wiki?curid=5002537" title="Muntari">
Muntari

Muntari – wieś w Rumunii, w okręgu Alba, w gminie Bucium. W 2011 roku liczyła 3 mieszkańców.

</doc>
<doc id="5002538" url="https://pl.wikipedia.org/wiki?curid=5002538" title="Petreni (okręg Alba)">
Petreni (okręg Alba)

Petreni – wieś w Rumunii, w okręgu Alba, w gminie Bucium. W 2011 roku liczyła 6 mieszkańców.

</doc>
<doc id="5002539" url="https://pl.wikipedia.org/wiki?curid=5002539" title="Poiana (gmina Bucium)">
Poiana (gmina Bucium)

Poiana – wieś w Rumunii, w okręgu Alba, w gminie Bucium. W 2011 roku liczyła 19 mieszkańców.

</doc>
<doc id="5002540" url="https://pl.wikipedia.org/wiki?curid=5002540" title="Adolphe Hélière">
Adolphe Hélière

Adolphe Hélière (ur. 10 marca 1891 w Fécamp, niektóre źródła podają 2 lutego 1888 w Rennes, zm. 14 lipca 1910 w Nicei) – francuski kolarz szosowy.
Zmarł w dniu odpoczynku po szóstym etapie z Grenoble do Nicei. Podobno został ukąszony przez meduzę podczas kąpieli w oceanie w pobliżu Nicei, chociaż przyczyna jego śmierci jest niejasna i mógł utonąć z powodu wyczerpania.
Podczas gdy trzech mężczyzn zginęło podczas samego wyścigu, Hélière jest często wymieniany w czterech całkowitych zgonach. Miał 19 lat, kiedy zmarł.

</doc>
<doc id="5002541" url="https://pl.wikipedia.org/wiki?curid=5002541" title="Agnieszka Mosór">
Agnieszka Mosór

Agnieszka Mosór (ur. 11 grudnia 1973 w Oświęcimiu) – polska dziennikarka i reporterka; była prezenterka Wydarzeń Telewizji Polsat.
Życiorys.
Ukończyła Liceum im. Stanisława Konarskiego w Oświęcimiu. Absolwentka Wydziału Romanistyki Uniwersytetu Jagiellońskiego oraz Europejskiego Studium Dziennikarstwa École Supérieure de Journalisme de Lille – Uniwersytet Warszawski.
W 1998 współpracowała z Gazetą Wyborczą oraz Inforadiem (TOK FM). W latach 2010–2013 dla RFI (Radio France Internationale) relacjonowała wydarzenia z Polski.
W Telewizji Polsat od 1998. W latach 1999–2006 relacjonowała dla stacji negocjacje Polski z Unią Europejską. W Wydarzeniach do 2016 jako reporterka zajmowała się głównie tematyką polityczną i gospodarczą. Od czerwca 2006 do maja 2012 prowadziła "Graffiti" w Polsat News. Od kwietnia 2016 prowadząca Wydarzenia o 15.50, a od października 2016 także weekendowe Wydarzenia o 18.50. Od 2016 w Polsat News prowadziła program "Gość Wydarzeń", a od 2018 – "Wydarzenia i Opinie". W lipcu 2022 roku dziennikarka poinformowała o zakończeniu współpracy z Polsatem.

</doc>
<doc id="5002542" url="https://pl.wikipedia.org/wiki?curid=5002542" title="Poieni (gmina Bucium)">
Poieni (gmina Bucium)

Poieni – wieś w Rumunii, w okręgu Alba, w gminie Bucium. W 2011 roku liczyła 103 mieszkańców.

</doc>
<doc id="5002544" url="https://pl.wikipedia.org/wiki?curid=5002544" title="Stâlnişoara">
Stâlnişoara

Stâlnişoara – wieś w Rumunii, w okręgu Alba, w gminie Bucium. W 2011 roku liczyła 19 mieszkańców.

</doc>
<doc id="5002545" url="https://pl.wikipedia.org/wiki?curid=5002545" title="Vâlcea (okręg Alba)">
Vâlcea (okręg Alba)

Vâlcea – wieś w Rumunii, w okręgu Alba, w gminie Bucium. W 2011 roku liczyła 30 mieszkańców.

</doc>
<doc id="5002546" url="https://pl.wikipedia.org/wiki?curid=5002546" title="Valea Abruzel">
Valea Abruzel

Valea Abruzel – wieś w Rumunii, w okręgu Alba, w gminie Bucium. W 2011 roku liczyła 88 mieszkańców.

</doc>
<doc id="5002547" url="https://pl.wikipedia.org/wiki?curid=5002547" title="Pseudacanthocanthopsis">
Pseudacanthocanthopsis

Pseudacanthocanthopsis – rodzaj widłonogów z rodziny Chondracanthidae. Nazwa naukowa tego rodzaju skorupiaków została opublikowana w 1959 roku przez japońskich zoologów Satyu Yamaguti i Teruhumi Yamasu.

</doc>
<doc id="5002550" url="https://pl.wikipedia.org/wiki?curid=5002550" title="Valea Albă (okręg Alba)">
Valea Albă (okręg Alba)

Valea Albă – wieś w Rumunii, w okręgu Alba, w gminie Bucium. W 2011 roku liczyła 74 mieszkańców.

</doc>
<doc id="5002551" url="https://pl.wikipedia.org/wiki?curid=5002551" title="Valea Cerbului">
Valea Cerbului

Valea Cerbului – wieś w Rumunii, w okręgu Alba, w gminie Bucium. W 2011 roku liczyła 59 mieszkańców.

</doc>
<doc id="5002552" url="https://pl.wikipedia.org/wiki?curid=5002552" title="Valea Negrilesii">
Valea Negrilesii

Valea Negrilesii – wieś w Rumunii, w okręgu Alba, w gminie Bucium. W 2011 roku liczyła 64 mieszkańców.

</doc>
<doc id="5002553" url="https://pl.wikipedia.org/wiki?curid=5002553" title="Valea Poienii (okręg Alba)">
Valea Poienii (okręg Alba)

Valea Poienii – wieś w Rumunii, w okręgu Alba, w gminie Bucium. W 2011 roku liczyła 40 mieszkańców.

</doc>
<doc id="5002554" url="https://pl.wikipedia.org/wiki?curid=5002554" title="Wołost Wiazjewskaja">
Wołost Wiazjewskaja

Wołost Wiazjewskaja () – jednostka administracyjna (osiedle wiejskie) wchodząca w skład rejonu diedowiczskiego w оbwodzie pskowskim w Rosji.
Centrum administracyjnym osiedla jest wieś (ros. деревня, trb. "dieriewnia") Pogostiszcze.
Geografia.
Powierzchnia osiedla wynosi 608,0 km².
Historia.
26 stycznia 1995 roku wszystkie sielsowiety obwodu pskowskiego zostały przemianowane na wołostie, co skutkowało również powstaniem wołosti Wiazjewskaja. Do 2015 roku centrum administracyjnym wołosti była "dieriewnia" Wiazje.
Demografia.
W 2020 roku osiedle wiejskie zamieszkiwało 1857 mieszkańców.
Miejscowości.
W skład jednostki administracyjnej wchodzi 89 miejscowości, w tym 2 osiedla przy stacjach kolejowych (Bakacz, Sudoma) i 87 dieriewni (Akulicha, Babkino, Bachnowo, Bajkowo, Bakacz, Bolszaja Chrap, Bołczino, Borok, Bronnica, Buroszkino, Charłowo, Chłopotowo, Chmielewicy, Chochłowo, Czerniecowo, Dora, Dubrowoczki, Dubrowy, Fomino, Glebowo, Gnilicy, Gorochowiszcze, Gorodnia, Gorodok, Gorodowik, Grichnowo, Griebielec, Gruzdowka, Jenarjewo, Jucharino, Jufimowo, Kiłariewo, Kipino, Kniaziewo, Kostkowo, Kozulino, Krasnosielje, Krasnyje Gorki, Kriuczkowo, Krutiec, Kuczeno, Lemtiuchowo, Łomanica, Łuka, Małaja Chrap, Muchariewo, Niwki, Nowaja Dieriewnia, Nowoje Piezowo, Pariewiczi, Parli, Patrowo, Pieski, Piestinskaja, Podguzowo, Podmyszje, Pogibłowo, Pogostiszcze, Pokołotowo, Porożek-1, Porożek-2, Prigon, Pustoszka, Rassosznia, Rieszeticha, Ruczejki, Ruczjewaja, Sażyno, Siwiczino, Skrylewo, Sosonka, Staroje Piezowo, Suchoriewo, Sworyż, Szapinka, Szapłowo, Szubino, Tiszynka, Ustje, Wiazje, Wysiełki, Wysokoje, Zachonje, Zalesje, Zapolje, Zapolje, Zujewo).

</doc>
<doc id="5002558" url="https://pl.wikipedia.org/wiki?curid=5002558" title="Francisco Cepeda">
Francisco Cepeda

Francisco Cepada (ur. 8 marca 1906 w Sopuerta, zm. 14 lipca 1935 w Grenoble) – hiszpański kolarz szosowy.
Zmarł podczas transportu do szpitala po upadku podczas Tour de France na zjeździe z Col du Galibier.
Najważniejsze wyniki.
1925
1. miejsce Circuito de Getxo
1926
2. miejsce Prueba Villafranca-Ordiziako Klasika2. miejsce Circuito de Getxo
1927
3. miejsce Spanish National Road Race Championships
1929
1. miejsce Circuito de Getxo1. miejsce GP Pascuas1. miejsce Vuelta a Alava2. miejsce GP Vizcaya
1931
2. miejsce Prueba Villafranca-Ordiziako Klasika3. miejsce GP Vizcaya
1932
3. miejsce Vuelta a Alava

</doc>
<doc id="5002560" url="https://pl.wikipedia.org/wiki?curid=5002560" title="Johann Schulz (strzelec)">
Johann Schulz (strzelec)

Johann Schulz (ur. 22 kwietnia 1897, zm. ?) – niemiecki strzelec, olimpijczyk.
Schulz wystąpił na Letnich Igrzyskach Olimpijskich 1936 w jednej konkurencji, którą był karabin małokalibrowy leżąc z 50 m. Zajął w niej 23. pozycję. 

</doc>
<doc id="5002561" url="https://pl.wikipedia.org/wiki?curid=5002561" title="Lehnice">
Lehnice

Lehnice (, ) – wieś (obec) na Słowacji, w kraju trnawskim, w powiecie Dunajská Streda. Miejscowość położona jest na Nizinie Naddunajskiej.

</doc>
<doc id="5002564" url="https://pl.wikipedia.org/wiki?curid=5002564" title="Lúč na Ostrove">
Lúč na Ostrove

Lúč na Ostrove – wieś (obec) na Słowacji, w kraju trnawskim, w powiecie Dunajská Streda. Miejscowość położona jest na Nizinie Naddunajskiej.

</doc>
<doc id="5002566" url="https://pl.wikipedia.org/wiki?curid=5002566" title="Valea Şesii (gmina Bucium)">
Valea Şesii (gmina Bucium)

Valea Şesii – wieś w Rumunii, w okręgu Alba, w gminie Bucium. W 2011 roku liczyła 134 mieszkańców.

</doc>
<doc id="5002568" url="https://pl.wikipedia.org/wiki?curid=5002568" title="Văleni (gmina Bucium)">
Văleni (gmina Bucium)

Văleni – wieś w Rumunii, w okręgu Alba, w gminie Bucium. W 2011 roku liczyła 13 mieszkańców.

</doc>
<doc id="5002570" url="https://pl.wikipedia.org/wiki?curid=5002570" title="Gmina Câlnic">
Gmina Câlnic



</doc>
<doc id="5002571" url="https://pl.wikipedia.org/wiki?curid=5002571" title="Fleher Brücke">
Fleher Brücke

Fleher Brücke – most nad Renem, oddzielający Düsseldorf i Neuss. Przez niego przebiega autostrada A46.
Historia.
Most otwarto w 1979 roku. W 1991 roku poproszono Federalne Ministerstwo Transportu o zainstalowanie ochrony przed hałasem, ale prośba nie została spełniona. W 2003 roku podczas kontroli okazało się, że niektóre liny są zardzewiałe. Prace rozpoczęto w czerwcu 2006, a zakończono na początku 2010 roku. Kolejnym etapem remontu miała być renowacja pylonu, która miała się odbyć w 2011 roku. Przerwano ją ze względu pożaru na sąsiednim moście, który był jedynym objazdem. Do końca 2012 roku zbudowano barierę akustyczną o wysokości 1.50 cm. W marcu 2013 roku zaczęto dalszy remont. W październiku tegoż roku zmniejszono liczbę pasów do dwóch. Ponadto drogę pokryto nowym asfaltem. Pod koniec maja 2013 zainstalowano system kamer monitorujących prędkość, za które zapłaciło miasto. 18 listopada 2016 roku ogłoszono, że most nie może zostać dłużej zachowany z powodu przestarzałości konstrukcji, nowy zostanie wybudowany w połowie lat 30. 21. wieku.

</doc>
<doc id="5002573" url="https://pl.wikipedia.org/wiki?curid=5002573" title="Macov">
Macov

Macov () – wieś (obec) na Słowacji, w kraju trnawskim, w powiecie Dunajská Streda. Miejscowość położona jest na Nizinie Naddunajskiej.

</doc>
<doc id="5002574" url="https://pl.wikipedia.org/wiki?curid=5002574" title="Wołost Pożeriewickaja">
Wołost Pożeriewickaja

Wołost Pożeriewickaja () – jednostka administracyjna (osiedle wiejskie) wchodząca w skład rejonu diedowiczskiego w оbwodzie pskowskim w Rosji.
Centrum administracyjnym osiedla jest wieś (ros. деревня, trb. dieriewnia) Pożeriewicy.
Geografia.
Powierzchnia osiedla wynosi 824,2 km².
Historia.
26 stycznia 1995 roku wszystkie sielsowiety obwodu pskowskiego zostały przemianowane na wołostie, co skutkowało również powstaniem wołosti Pożeriewickaja.
Demografia.
W 2020 roku osiedle wiejskie zamieszkiwało 1240 mieszkańców.
Miejscowości.
W skład jednostki administracyjnej wchodzi 159 miejscowości (wyłącznie dieriewnie): Abonieżenka, Apolicha, Artiuszkino, Artiuszkino, Bazykowo, Bolszoj Ostrowok, Bolszoje Gorodiszcze, Borisowo, Borok, Bujewo, Charitonowo, Chiłowo, Choriłowo, Chrypino, Cwień, Czegurino, Diagielcewo, Diriny Gorki, Doroganiec, Drozdowo, Dubje, Dubrowka, Filippowo, Filistowo, Gołowkino, Gorianki, Gorodno, Gorodok, Goruszka, Gory, Griebło, Guszczeno, Iwancewo, Iwańkowo, Jam, Jamok, Jewaszkowo, Jurjewo, Kamieniec, Kamienka, Kapustino, Karpowo, Karuszeno, Karzino, Kiwieriewo, Klimowo-Kisieli, Kniaziewo, Kobylak, Kolanicy, Konobrodowo, Kopylewo, Korolicha, Kostkowo, Koziulki, Kriwiec, Kriwkowo, Kryłowo, Kurowa Gora, Kustowo, Kuzniecowo, Lelanowo, Lichaczewo, Liniewo, Lipowik, Lisiczeno, Łamowo, Łukoszkowo, Łużok, Małyj Ostrowok, Markowo, Miaczkowo, Michajłowo, Michalewo, Mokrowo, Mołokowo, Morozowo, Mosznikowo, Nartowo, Nawierieżje, Niwki, Nowiny, Nowosielicy, Obłuczje, Obuchowiec, Okład, Ołochowo, Ostrije, Ostrownica, Ostrowno, Owsiannikowo, Palicy, Pieńkowo, Pieszkowo, Pietrowo, Pietrowo, Płotiszno, Pokrowskoje, Porieczje, Poszybajłowo, Pożeriewicy, Pridatkowo, Prochwotałowo, Prudy, Pustoszka, Rakitino, Riumieniec, Rownoje, Ruczji, Rybino, Rytica, Safronowo, Samsonowo, Sawino, Sidorieniec, Sidorkowo, Siekirki, Sielco, Siergowo, Sjezd, Skubiec, Sorokino, Sysojewo, Szałgino, Szarowo, Szulgino, Szurłowo, Tielatnikowo, Tielegina-Gora, Timonino, Timoszkino, Toporowo, Trofimowo, Trubieckoje, Ułazowo, Usadiszcze, Uza, Uzkaja Guba, Wialcewo, Wiazowica, Worotowo, Wyszegorod, Zabołotje, Zacharkino, Zachonje, Zagorje, Zagorje, Zagorowje, Zaklinje, Zakriuczje, Zakriuczje, Zalesje, Zamoszje, Zaniewo, Zaozierje, Zaozierje, Zieńkino, Zujkowo, Żedricy, Żeriebcowo.

</doc>
<doc id="5002575" url="https://pl.wikipedia.org/wiki?curid=5002575" title="Johann Schulz (pływak)">
Johann Schulz (pływak)

Johann Schulz (ur. ?, zm. 1942) – niemiecki pływak, olimpijczyk.
Schulz wystąpił na Letnich Igrzyskach Olimpijskich 1928 w jednej konkurencji, którą było 100 m stylem grzbietowym. Zajął ostatnie czwarte miejsce w drugim wyścigu eliminacyjnym (1:17,2), nie awansując tym samym do półfinałów. 
Zmarł w 1942 roku, prawdopodobnie w wyniku działań wojennych.

</doc>
<doc id="5002578" url="https://pl.wikipedia.org/wiki?curid=5002578" title="Mad (powiat Dunajská Streda)">
Mad (powiat Dunajská Streda)

Mad – wieś (obec) na Słowacji, w kraju trnawskim, w powiecie Dunajská Streda. Miejscowość położona jest na Nizinie Naddunajskiej.

</doc>
<doc id="5002580" url="https://pl.wikipedia.org/wiki?curid=5002580" title="Deal (okręg Alba)">
Deal (okręg Alba)

Deal – wieś w Rumunii, w okręgu Alba, w gminie Câlnic. W 2011 roku liczyła 355 mieszkańców.

</doc>
<doc id="5002583" url="https://pl.wikipedia.org/wiki?curid=5002583" title="Malé Dvorníky">
Malé Dvorníky

Malé Dvorníky () – wieś (obec) na Słowacji, w kraju trnawskim, w powiecie Dunajská Streda. Miejscowość położona jest na Nizinie Naddunajskiej.

</doc>
<doc id="5002590" url="https://pl.wikipedia.org/wiki?curid=5002590" title="Arran Hoffmann">
Arran Hoffmann

Arran Karl Hoffmann (ur. 28 sierpnia 1902, zm. 18 czerwca 1990 w Honolulu) – niemiecki strzelec, olimpijczyk.
Hoffmann wystąpił na Letnich Igrzyskach Olimpijskich 1936 w jednej konkurencji, którą był karabin małokalibrowy leżąc z 50 m. Zajął w niej 44. pozycję.
Na początku II wojny światowej wyjechał do Stanów Zjednoczonych. W 1940 roku otrzymał amerykańskie obywatelstwo, po czym przeniósł się na Hawaje.

</doc>
<doc id="5002591" url="https://pl.wikipedia.org/wiki?curid=5002591" title="Cenade (gmina)">
Cenade (gmina)

Cenade – gmina w Rumunii, w okręgu Alba. Obejmuje miejscowości Capu Dealului, Cenade i Gorgan. W 2011 roku liczyła 943 mieszkańców. 

</doc>
<doc id="5002592" url="https://pl.wikipedia.org/wiki?curid=5002592" title="Medveďov">
Medveďov

Medveďov () – wieś (obec) na Słowacji, w kraju trnawskim, w powiecie Dunajská Streda. Miejscowość położona jest na Nizinie Naddunajskiej.

</doc>
<doc id="5002594" url="https://pl.wikipedia.org/wiki?curid=5002594" title="Mierovo">
Mierovo

Mierovo (, ) – wieś (obec) na Słowacji, w kraju trnawskim, w powiecie Dunajská Streda. Miejscowość położona jest na Nizinie Naddunajskiej.

</doc>
<doc id="5002599" url="https://pl.wikipedia.org/wiki?curid=5002599" title="Cenade">
Cenade

Cenade – wieś w Rumunii, w okręgu Alba, w gminie Cenade. W 2011 roku liczyła 933 mieszkańców.

</doc>
<doc id="5002600" url="https://pl.wikipedia.org/wiki?curid=5002600" title="Capu Dealului (okręg Alba)">
Capu Dealului (okręg Alba)

Capu Dealului – wieś w Rumunii, w okręgu Alba, w gminie Cenade. W 2011 roku liczyła 10 mieszkańców.

</doc>
<doc id="5002601" url="https://pl.wikipedia.org/wiki?curid=5002601" title="Gorgan (Rumunia)">
Gorgan (Rumunia)

Gorgan – wieś w Rumunii, w okręgu Alba, w gminie Cenade. W 2011 roku liczyła 8 mieszkańców.

</doc>
<doc id="5002610" url="https://pl.wikipedia.org/wiki?curid=5002610" title="Cergău (gmina)">
Cergău (gmina)

Cergău – gmina w Rumunii, w okręgu Alba. Obejmuje miejscowości Cergău Mare, Cergău Mic i Lupu. W 2011 roku liczyła 1490 mieszkańców. 

</doc>
<doc id="5002612" url="https://pl.wikipedia.org/wiki?curid=5002612" title="Cergău Mare">
Cergău Mare

Cergău Mare – wieś w Rumunii, w okręgu Alba, w gminie Cergău. W 2011 roku liczyła 962 mieszkańców.

</doc>
<doc id="5002615" url="https://pl.wikipedia.org/wiki?curid=5002615" title="Cergău Mic">
Cergău Mic

Cergău Mic – wieś w Rumunii, w okręgu Alba, w gminie Cergău. W 2011 roku liczyła 300 mieszkańców.

</doc>
<doc id="5002616" url="https://pl.wikipedia.org/wiki?curid=5002616" title="Lupu (okręg Alba)">
Lupu (okręg Alba)

Lupu – wieś w Rumunii, w okręgu Alba, w gminie Cergău. W 2011 roku liczyła 228 mieszkańców.

</doc>
<doc id="5002619" url="https://pl.wikipedia.org/wiki?curid=5002619" title="Wołost Szełonskaja">
Wołost Szełonskaja

Wołost Szełonskaja () – jednostka administracyjna (osiedle wiejskie) wchodząca w skład rejonu diedowiczskiego w оbwodzie pskowskim w Rosji.
Centrum administracyjnym osiedla jest wieś (ros. деревня, trb. "dieriewnia") Dubiszno.
Geografia.
Powierzchnia osiedla wynosi 736,9 km².
Historia.
26 stycznia 1995 roku wszystkie sielsowiety obwodu pskowskiego zostały przemianowane na wołosti, co skutkowało również powstaniem wołosti Szełonskaja. Do 2015 roku centrum administracyjnym wołosti była "dieriewnia" Jasski.
Demografia.
W 2020 roku osiedle wiejskie zamieszkiwało 1263 mieszkańców.
Miejscowości.
W skład jednostki administracyjnej wchodzi 85 miejscowości (wyłącznie "dieriewnie"): Aleksandrowo, Aleksino, Alesznia, Aniczkowy Griwy, Aprosowo, Bielskaja Łuka, Biełozoriewo, Bieriezowiec, Bieriozowo, Bokowień, Bolszoj Kliniec, Borok, Chwierszczewka, Czerniewo, Dubieczenok, Dubiszno, Garawicy, Gawszyno, Goristaja, Gostież, Jariłowo, Jasski, Karsakowy Griwy, Kikowo, Kleniwa, Korujewo, Kostry, Kotowo, Kriuczkowo, Krutiec, Krutiec, Leszyno, Lichaczewka, Lipnia, Łamowka, Łamowy Gorki, Łbowo, Makowje, Małyj Kliniec, Mieżnik, Miszyno, Mogilewo, Mostki, Niegodicy, Niwy, Nowiki, Nowoje Zapolje, Nowyj Borok, Ostraja Łuka, Ostryj Kamień, Owiniec, Pieriekrasnaja, Pierszewo, Pleszczewka, Podsoblajewo, Pogoriełoje, Prudy, Prużkowo, Pukowo, Ramienje, Rasłowo, Riołka, Riskowo, Roi, Sieliszcze, Siewiernoje Ustje, Siewiero, Sklewo, Sojki, Sosnica, Stanki, Staryj Borok, Suchińkino, Szyłowo, Tiaguszcze, Tiurikowo, Tiućkowo, Toczki, Trietje Zapolje, Wietczi, Zamostje, Zarieczje, Zujewka, Żadinowiczi, Żarok.

</doc>
<doc id="5002622" url="https://pl.wikipedia.org/wiki?curid=5002622" title="Pseudacanthocanthopsis apogonis">
Pseudacanthocanthopsis apogonis

Pseudacanthocanthopsis apogonis – gatunek widłonogów z rodziny Chondracanthidae. Nazwa naukowa tego gatunku skorupiaków została opublikowana w 1959 roku przez japońskich zoologów Satyu Yamaguti i Teruhumi Yamasu.

</doc>
<doc id="5002624" url="https://pl.wikipedia.org/wiki?curid=5002624" title="Kocman (stacja kolejowa)">
Kocman (stacja kolejowa)



</doc>
<doc id="5002626" url="https://pl.wikipedia.org/wiki?curid=5002626" title="Ceru-Băcăinți (gmina)">
Ceru-Băcăinți (gmina)

Ceru-Băcăinți – gmina w Rumunii, w okręgu Alba. Obejmuje miejscowości Bolovănești, Bulbuc, Ceru-Băcăinți, Cucuta, Curpeni, Dumbrăvița, Fântânele, Groși, Valea Mare i Viezuri. W 2011 roku liczyła 269 mieszkańców. 

</doc>
<doc id="5002629" url="https://pl.wikipedia.org/wiki?curid=5002629" title="Sądy w Niemczech">
Sądy w Niemczech



</doc>
<doc id="5002634" url="https://pl.wikipedia.org/wiki?curid=5002634" title="Josif Prindezis">
Josif Prindezis

Josif Prindezis (ur. 6 lutego 1970 w Poseidonii na wyspie Siros) – grecki duchowny rzymskokatolicki, arcybiskup metropolita Naksos-Andros-Tinos-Mykonos i tym samym administrator apostolski diecezji Chios od 2021.
Życiorys.
Święcenia prezbiteratu otrzymał 15 lipca 1995 i został inkardynowany do diecezji sirosko-meloskiej. Pracował głównie jako duszpasterz parafialny (od 2017 w parafii katedralnej), był też diecezjalnym ceremoniarzem oraz przewodniczącym komisji liturgicznej przy greckiej Konferencji Episkopatu.
25 stycznia 2021 papież Franciszek mianował go arcybiskupem metropolitą Naksos-Andros-Tinos-Mykonos i zarazem administratorem apostolskim diecezji Chios. Sakry udzielił mu 23 maja 2021 arcybiskup Nikolaos Prindezis. Cztery dni później objął stanowisko sekretarza generalnego Konferencji Episkopatu Grecji.

</doc>
<doc id="5002643" url="https://pl.wikipedia.org/wiki?curid=5002643" title="Irma Makhinia">
Irma Makhinia



</doc>
<doc id="5002646" url="https://pl.wikipedia.org/wiki?curid=5002646" title="Josif Printezis">
Josif Printezis



</doc>
<doc id="5002647" url="https://pl.wikipedia.org/wiki?curid=5002647" title="Grobniki (osada w gminie Głubczyce)">
Grobniki (osada w gminie Głubczyce)



</doc>
<doc id="5002649" url="https://pl.wikipedia.org/wiki?curid=5002649" title="Morgan Creek Entertainment">
Morgan Creek Entertainment

Morgan Creek Entertainment (dawniej znana jako Morgan Creek Productions) – amerykańska niezależna firma produkcyjna założona w 1988 roku przez Jamesa G. Robinsona i Joe Rotha. Robinson kieruje firmą jako prezes i dyrektor generalny. Jego dwaj synowie, Brian Robinson i David C. Robinson, prowadzą codzienną działalność. Nazwa wytwórni pochodzi od ulubionego filmu Rotha, "Cud w Morgan’s Creek".
Wytwórnia wyprodukowała kasowe hity takie jak m.in. "Młode strzelby", "Nierozłączni", "Pierwsza liga", "Prawdziwy romans", ', ' i "Ostatni Mohikanin".
Morgan Creek generalnie wypuszcza swoje filmy za pośrednictwem większych studiów, zachowując prawa autorskie i podejmując autonomiczne decyzje dotyczące praw do domowego wideo i telewizji. Ich początkowa lista filmów od 1988 do 1990 została wydana przez 20th Century Fox, z wyjątkiem filmów "Renegaci" i "Niebieski Cadillac", które zostały wydane przez Universal Pictures i "Pierwsza liga", która zostały wydane przez Paramount Pictures. W 1991 roku, poczynając od "", przenieśli dystrybucję nowych filmów, jak również poprzednich tytułów katalogowych, do Warner Bros., gdzie pozostali do początku 2005 roku. Później tego samego roku, zaczynając od filmu "Podwójna gra", wydali swoje nowsze filmy za pośrednictwem Universal, chociaż poprzednie filmy były nadal obsługiwane w Stanach Zjednoczonych przez Warner.
W październiku 2014 roku firma sprzedała prawa do międzynarodowej dystrybucji i prawa autorskie do swoich filmów Revolution Studios za 36,75 miliona dolarów. We wrześniu 2015 roku Morgan Creek rozpoczęło negocjacje w sprawie sprzedaży praw do pozostałych terytoriów, chociaż zamierza zachować prawa do remake'u i telewizji do franczyz, "Ace Ventura", "Pierwsza liga", "Młode strzelby" i "Egzorcysta".

</doc>
<doc id="5002650" url="https://pl.wikipedia.org/wiki?curid=5002650" title="Morgan Creek Productions">
Morgan Creek Productions



</doc>
<doc id="5002651" url="https://pl.wikipedia.org/wiki?curid=5002651" title="Grochówka (wieś w województwie mazowieckim)">
Grochówka (wieś w województwie mazowieckim)



</doc>
<doc id="5002652" url="https://pl.wikipedia.org/wiki?curid=5002652" title="Grochówka (kolonia w województwie mazowieckim)">
Grochówka (kolonia w województwie mazowieckim)



</doc>
<doc id="5002655" url="https://pl.wikipedia.org/wiki?curid=5002655" title="Jadwiga Charzyńska">
Jadwiga Charzyńska

Jadwiga Charzyńska (ur. 3 września 1964 w Gozdowie) – menadżer kultury i muzealnik. Od 2003 dyrektor Centrum Sztuki Współczesnej „Łaźnia”.
Życiorys.
Absolwentka Wydziału Malarstwa i Grafiki Akademii Sztuk Pięknych w Gdańsku (1994). W 1992 rozpoczęła pracę na stanowisku adiunkta w Muzeum Narodowym w Gdańsku, w którym pracowała do 1994. W 1995 pełniła funkcję wicedyrektora Państwowej Galerii Sztuki w Sopocie. W 1996 ponownie związała się z Muzeum Narodowym w Gdańsku, gdzie zajmowała stanowisko kierownika Działu Promocji. Następnie w 2002 objęła stanowisko kierownika Działu Administracyjnego CSW „Łaźnia”. W 2003 po odejściu ówczesnej dyrektor Małgorzaty Lisiewicz, Charzyńska objęła to stanowisko w drodze konkursu i pełni je do dziś. Jest autorką i współautorką koncepcji wielu wystaw i projektów artystycznych. Zainicjowała m.in. powstanie Galerii Zewnętrznej Miasta Gdańska - zajmującej się tworzeniem kolekcji dzieł sztuki w przestrzeni publicznej. 

</doc>
<doc id="5002656" url="https://pl.wikipedia.org/wiki?curid=5002656" title="Maserati 4CLT">
Maserati 4CLT

Maserati 4CLT/48 oraz Maserati 4CLT/50 – samochody używane w Formule 1 stajni Maserati. Uczestniczyły w 14 wyścigach w latach 1950-1952, zaliczając jedno podium.

</doc>
<doc id="5002657" url="https://pl.wikipedia.org/wiki?curid=5002657" title="Ballady (album Andrzeja i Jerzego Rybińskich)">
Ballady (album Andrzeja i Jerzego Rybińskich)

Ballady – album kompilacyjny Andrzeja i Jerzego Rybińskich zawierający ich największe przeboje, wydany w 1995 roku.
Opis.
Na płycie znajdują się największe przeboje braci Rybińskich nagrane w nowych wersjach w latach 90., takie jak m.in.: "Nie liczę godzin i lat", "Pocieszanka", "Deszcz w obcym mieście", "Już zapominam cię".

</doc>
<doc id="5002658" url="https://pl.wikipedia.org/wiki?curid=5002658" title="Pseudacanthocanthopsis secunda">
Pseudacanthocanthopsis secunda

Pseudacanthocanthopsis secunda – gatunek widłonogów z rodziny Chondracanthidae. Nazwa naukowa tego gatunku skorupiaków została opublikowana w 1960 roku przez japońskich zoologów Satyu Yamaguti i Teruhumi Yamasu.

</doc>
<doc id="5002660" url="https://pl.wikipedia.org/wiki?curid=5002660" title="Świercze (powiat siedlecki)">
Świercze (powiat siedlecki)



</doc>
<doc id="5002662" url="https://pl.wikipedia.org/wiki?curid=5002662" title="Ludność Raciborza">
Ludność Raciborza



</doc>
<doc id="5002666" url="https://pl.wikipedia.org/wiki?curid=5002666" title="Bernd Krauß">
Bernd Krauß

Bernd Krauß (ur. 15 czerwca 1953) – niemiecki wioślarz. Złoty medalista olimpijski z Moskwy.
Urodził się w NRD i startował w barwach tego kraju. Zawody w 1980 były jego jedynymi igrzyskami olimpijskimi. Po medal sięgnął, pod nieobecność sportowców z części krajów tzw. Zachodu, w ósemce. W 1979 zdobył złoty medal mistrzostw świata w tej konkurencji, był trzeci w 1977 w dwójce bez sternika. 

</doc>
<doc id="5002667" url="https://pl.wikipedia.org/wiki?curid=5002667" title="Grodziszcze (wieś w powiecie ząbkowickim)">
Grodziszcze (wieś w powiecie ząbkowickim)



</doc>
<doc id="5002671" url="https://pl.wikipedia.org/wiki?curid=5002671" title="Lutomierz (wieś w województwie dolnośląskim)">
Lutomierz (wieś w województwie dolnośląskim)



</doc>
<doc id="5002672" url="https://pl.wikipedia.org/wiki?curid=5002672" title="Ludność Świątnik Górnych">
Ludność Świątnik Górnych



</doc>
<doc id="5002674" url="https://pl.wikipedia.org/wiki?curid=5002674" title="Wrocieeś Sneogg, wiedziaam...">
Wrocieeś Sneogg, wiedziaam...

Wrocieeś Sneogg, wiedziaam... – debiutanckie opowiadanie fantastyczne Marka S. Huberatha. Zostało napisane w 1984, ale pierwsza publikacja miała miejsce w 1987. Tekst zwyciężył w drugim konkursie miesięcznika „Fantastyka” z 1985. W formie książki po raz pierwszy pojawiło się w antologii "Pożeracz szarości" z 1991, która ukazała się pod redakcją Macieja Parowskiego. Głównym bohaterem opowiadania jest Snerg, który początkowo jest zamknięty wraz z grupą dziwnych kreatur w tajemniczym pokoju. Niektóre z nich nie są w stanie się ruszyć, inne nie słyszą, nie mają ręki lub mają inne deformacje. Po jakimś czasie okazuje się, że bohater zdał test na bycie człowiekiem i może dołączyć do społeczeństwa.

</doc>
<doc id="5002678" url="https://pl.wikipedia.org/wiki?curid=5002678" title="Stoszowice (wieś w województwie dolnośląskim)">
Stoszowice (wieś w województwie dolnośląskim)



</doc>
<doc id="5002693" url="https://pl.wikipedia.org/wiki?curid=5002693" title="Pseudacanthocanthopsis bicornutus">
Pseudacanthocanthopsis bicornutus

Pseudacanthocanthopsis bicornutus – gatunek widłonogów z rodziny Chondracanthidae. Nazwa naukowa tego gatunku skorupiaków została opublikowana w 1960 roku przez japońską zoolog Sueo M. Shiino.

</doc>
<doc id="5002695" url="https://pl.wikipedia.org/wiki?curid=5002695" title="Pożeriewicy">
Pożeriewicy

Pożeriewicy () – wieś (ros. деревня, trb. dieriewnia) w zachodniej Rosji, centrum administracyjne wołostu Pożeriewickaja (osiedle wiejskie) rejonu diedowiczskiego w obwodzie pskowskim.
Geografia.
Miejscowość położona jest nad rzeką Zachonje, przy drodze regionalnej 58K-018 (Porchow – Łoknia), 13 km od centrum administracyjnego rejonu (Diedowiczi), 96 km od stolicy obwodu (Psków).
W granicach miejscowości znajdują się ulice: Jużnaja, Nowaja, Nowosiełow, zaułek Pientgienowskij, Promyszlennaja, Sadowaja, Sowietskaja 1-ja, Sowietskaja 2-ja, Szkolnaja, Wyszegorodskaja, zaułek Wyszegorodskij.
Demografia.
W 2010 r. miejscowość zamieszkiwało 400 osób.

</doc>
<doc id="5002701" url="https://pl.wikipedia.org/wiki?curid=5002701" title="Pyrenopeziza">
Pyrenopeziza

Pyrenopeziza Fuckel – rodzaj grzybów workowych.
Charakterystyka.
Wśród gatunków rodzaju "Pyrenopeziza" są zarówno grzyby wielkoowocnikowe, jak i grzyby mikroskopijne, zarówno grzyby saprotroficzne, jak i grzyby pasożytnicze. Żyją na roślinach dwuletnich oraz na drzewach i krzewach.
Apotecja wyrastają bezpośrednio z tkanek rośliny żywicielskiej lub na powierzchni obumarłych części roślinnych; na łodygach, gałązkach, liściach. Ekscypulum dobrze rozwinięte. Worki o kształcie cylindrycznym z widocznym aparatem apikalnym. Powstają w nich w dwóch rzędach jednokomórkowe, cylindryczne lub elipsoidalne askospory o zaokrąglonych końcach.
Wśród gatunków występujących w Polsce największe znaczenie mają: "P. brassicae" powodująca białą plamistość liści rzepaku, "P. chailletii" powodująca plamistość liści świerząbka i "P. betulina" powodująca plamistość liści brzozy.
Systematyka.
"Ploettnerulaceae, Helotiales, Leotiomycetidae, Leotiomycetes, Pezizomycotina, Ascomycota, Fungi".
Synonimy:

</doc>
<doc id="5002711" url="https://pl.wikipedia.org/wiki?curid=5002711" title="Mam czas na relaks">
Mam czas na relaks

Mam czas na relaks – drugi solowy album studyjny Andrzeja Rybińskiego, wydany w 2000 roku.
Opis.
W albumie znalazł się hit, kiedy Andrzej Rybiński grał w zespole Andrzej i Eliza pt. „Czas relaksu”, który sam artysta zaśpiewał wraz z Ryszardem Rynkowskim i Zbigniewem Wodeckim.

</doc>
<doc id="5002714" url="https://pl.wikipedia.org/wiki?curid=5002714" title="Boris Zajczuk">
Boris Zajczuk

Boris Pawłowicz Zajczuk (; ur. 28 sierpnia 1947 w Kazachstanie) – kazachski lekkoatleta startujący w barwach ZSRR, specjalista rzutu młotem. Był rekordzistą świata przez prawie miesiąc w 1978 roku, kiedy jako pierwszy człowiek w historii rzucił młotem ponad 80 metrów. Podczas mistrzostw świata weteranów w lekkoatletyce w 2007 w Riccione Zajczuk (reprezentując Kanadę) uzyskał wynik 61,96 m, nowy rekord świata w klasie M60. Zajczuk mieszka w Ottawie w Kanadzie i nadal zajmuje się rzucaniem oraz trenowaniem.

</doc>
<doc id="5002716" url="https://pl.wikipedia.org/wiki?curid=5002716" title="Amblin Entertainment">
Amblin Entertainment

Amblin Entertainment, Inc. – amerykańskie niezależne przedsiębiorstwo zajmujące się produkcją filmów, założone w 1981 roku przez reżysera Stevena Spielberga i producentów filmowych, Kathleen Kennedy i Franka Marshalla. Siedziba przedsiębiorstwa mieści się w Bungalow 477 na zapleczu Universal Studios w Universal City, w Kalifornii. Firma dystrybuuje wszystkie filmy Amblin Partners pod szyldem Amblin Entertainment.
Historia.
Nazwa "Amblin" pochodzi od pierwszego komercyjnego filmu Spielberga, "Amblin’" z 1968 roku, krótkiego, niezależnego filmu o mężczyźnie i kobiecie podróżujących autostopem przez pustynię. Film, którego produkcja kosztowała 15 000 dolarów, został przedstawiony Universal Studios i zdobył dla Spielberga więcej angaży reżyserskich.
Chociaż Amblin jest niezależną firmą produkcyjną, Universal dystrybuuje wiele produkcji Amblina, a Amblin działa w budynku na parceli Universal.
Logo firmy przedstawia sylwetkę E.T. jadącego w koszu na rowerze Elliotta, lecącego przed księżycem (jest to znany kadr z filmu z 1982 roku, "E.T.").
Amblin Entertainment po raz pierwszy wyprodukowało swój film "Kontynentalne podziały" w 1981 roku, a Steven Spielberg był producentem wykonawczym. Założyciele Amblin, Steven Spielberg i Frank Marshall, zwrócili uwagę producenta filmowego Metro-Goldwyn-Mayer w 1982 roku, z którym obaj wyprodukowali film "Duch", w reżyserii Tobe’a Hoopera. W tym samym czasie Kathleen Kennedy, kolejna współzałożycielka Amblin, wyprodukowała film "E.T.", który okazał się najbardziej kasowym filmem roku. W 1983 roku powstał film "Strefa mroku". Kolejnymi produkcjami Amblin, zaliczanymi do najbardziej udanych, były "Gremliny rozrabiają", "Kto wrobił królika Rogera?" oraz trylogia "Powrót do przyszłości".
W 1989 roku firma podpisała umowę Turner Network Television na produkcję filmów telewizyjnych. W tym samym roku powstał Amblimation, oddział Amblin zajmujący się tworzeniem filmów animowanych. Został on zlikwidowany w 1997 roku.
W 1991 roku partner-założyciel Frank Marshall opuścił firmę po 10 latach. W następnym roku firmę opuściła Kathleen Kennedy.
W 1992 roku uruchomiono Amblin Imaging, studio specjalizujące się w efektach wizualnych, było kierowane przez pioniera efektów wizualnych Johna Grossa. Zostało zamknięte w 1995 roku.
W 1993 roku do Amblin dołączyli Walter Parkes i Laurie MacDonald.
21 czerwca 2021 roku Amblin zawarła kontrakt z platformą Netflix na produkcję niektórych nowych filmów fabularnych.
Atrakcje w parkach rozrywki.
Chociaż Amblin nigdy nie miało własnego parku rozrywki, parki rozrywki tworzyły atrakcje inspirowane filmami i koprodukcjami Amblin:

</doc>
<doc id="5002717" url="https://pl.wikipedia.org/wiki?curid=5002717" title="Borys Zajczuk">
Borys Zajczuk



</doc>
<doc id="5002724" url="https://pl.wikipedia.org/wiki?curid=5002724" title="Ceru-Băcăinți">
Ceru-Băcăinți

Ceru-Băcăinți – wieś w Rumunii, w okręgu Alba, w gminie Ceru-Băcăinți. W 2011 roku liczyła 60 mieszkańców.

</doc>
<doc id="5002725" url="https://pl.wikipedia.org/wiki?curid=5002725" title="Przewoźniki (województwo lubuskie)">
Przewoźniki (województwo lubuskie)



</doc>
<doc id="5002727" url="https://pl.wikipedia.org/wiki?curid=5002727" title="Bolovănești (okręg Alba)">
Bolovănești (okręg Alba)

Bolovănești – wieś w Rumunii, w okręgu Alba, w gminie Ceru-Băcăinți. W 2011 roku liczyła 20 mieszkańców.

</doc>
<doc id="5002728" url="https://pl.wikipedia.org/wiki?curid=5002728" title="Bulbuc">
Bulbuc

Bulbuc – wieś w Rumunii, w okręgu Alba, w gminie Ceru-Băcăinți. W 2011 roku liczyła 9 mieszkańców.

</doc>
<doc id="5002729" url="https://pl.wikipedia.org/wiki?curid=5002729" title="Cucuta (Rumunia)">
Cucuta (Rumunia)

Cucuta – wieś w Rumunii, w okręgu Alba, w gminie Ceru-Băcăinți. W 2011 roku liczyła 47 mieszkańców.

</doc>
<doc id="5002732" url="https://pl.wikipedia.org/wiki?curid=5002732" title="Solidarność według kobiet (film)">
Solidarność według kobiet (film)



</doc>
<doc id="5002734" url="https://pl.wikipedia.org/wiki?curid=5002734" title="Siłaczki (film)">
Siłaczki (film)



</doc>
<doc id="5002735" url="https://pl.wikipedia.org/wiki?curid=5002735" title="Petscan">
Petscan



</doc>
<doc id="5002737" url="https://pl.wikipedia.org/wiki?curid=5002737" title="Curpeni">
Curpeni

Curpeni – wieś w Rumunii, w okręgu Alba, w gminie Ceru-Băcăinți. W 2011 roku liczyła 35 mieszkańców.

</doc>
<doc id="5002738" url="https://pl.wikipedia.org/wiki?curid=5002738" title="Perełki na dnie">
Perełki na dnie



</doc>
<doc id="5002739" url="https://pl.wikipedia.org/wiki?curid=5002739" title="Dumbrăvița (okręg Alba)">
Dumbrăvița (okręg Alba)

Dumbrăvița – wieś w Rumunii, w okręgu Alba, w gminie Ceru-Băcăinți. W 2011 roku liczyła 37 mieszkańców.

</doc>
<doc id="5002740" url="https://pl.wikipedia.org/wiki?curid=5002740" title="Fântânele (okręg Alba)">
Fântânele (okręg Alba)

Fântânele – wieś w Rumunii, w okręgu Alba, w gminie Ceru-Băcăinți. W 2011 roku liczyła 8 mieszkańców.

</doc>
<doc id="5002741" url="https://pl.wikipedia.org/wiki?curid=5002741" title="Guldental (gmina)">
Guldental (gmina)



</doc>
<doc id="5002742" url="https://pl.wikipedia.org/wiki?curid=5002742" title="Groși (okręg Alba)">
Groși (okręg Alba)

Groși – wieś w Rumunii, w okręgu Alba, w gminie Ceru-Băcăinți. W 2011 roku liczyła 29 mieszkańców.

</doc>
<doc id="5002744" url="https://pl.wikipedia.org/wiki?curid=5002744" title="Valea Mare (okręg Alba)">
Valea Mare (okręg Alba)

Valea Mare – wieś w Rumunii, w okręgu Alba, w gminie Ceru-Băcăinți. W 2011 roku liczyła 19 mieszkańców.

</doc>
<doc id="5002745" url="https://pl.wikipedia.org/wiki?curid=5002745" title="Köditz (Bawaria)">
Köditz (Bawaria)



</doc>
<doc id="5002747" url="https://pl.wikipedia.org/wiki?curid=5002747" title="Rehau (Bawaria)">
Rehau (Bawaria)



</doc>
<doc id="5002748" url="https://pl.wikipedia.org/wiki?curid=5002748" title="Viezuri (okręg Alba)">
Viezuri (okręg Alba)

Viezuri – wieś w Rumunii, w okręgu Alba, w gminie Ceru-Băcăinți. W 2011 roku liczyła 5 mieszkańców.

</doc>
<doc id="5002749" url="https://pl.wikipedia.org/wiki?curid=5002749" title="Wojny chłopskie">
Wojny chłopskie

Wojny chłopskie – powstania chłopskie, skierowane przeciw systemowi feudalnemu.
Rewolty chłopskie.
Powstania chłopskie były ostatnim etapem oporu chłopskiego, skierowanego przeciw uciskowi feudalnemu. Chłopi nigdy nie buntowali się bez powodu. Do buntu dochodziło kiedy przebrała się miara niesprawiedliwości narastających przez długi czas. Zazwyczaj poprzedzał go bierny opór w postaci umyślnego przewlekania robót (uznawanego przez szlachtę za lenistwo), otwarta odmowa pracy i zbiegostwo.
Powstania chłopskie, pomimo że obejmowały wielką liczbę uczestników i stanowiły silny wstrząs dla feudalizmu, prawie zawsze kończyły się zwycięstwem feudałów i krwawymi represjami wobec chłopów. Do wojen chłopskich zalicza się między innymi:
Z uczestnikami powstań chłopskich obchodzono się okrutnie:
Kluczową przyczyną niepowodzeń powstań chłopskich była zbyt słaba współpraca z mieszczanami, przy równoczesnym sojuszu feudałów, na przykład powstanie chłopów francuskich w 1358 stłumili wspólnie feudałowie francuscy i angielscy, pomimo że byli ze sobą skonfliktowani. Według prof. Władysława Góry wpływ na upadek feudalizmu w wielu krajach europejskich miały wojny toczone przez rewolucyjną Francję na przełomie XVIII i XIX wieku.
Powstania chłopskie na ziemiach polskich.
Na ziemiach polskich walka chłopska nigdy nie przybrała charakteru wielkich powstań, tak jak we Francji, Anglii, Niemczech lub w Rosji. Prawdopodobną przyczyną tego była możliwość stosowania innych form oporu. Rozruchy chłopskie przekształciły się w formę powstań dopiero przy próbie zepchnięcia Kozaków do roli chłopów pańszczyźnianych, wywołując liczne powstania chłopsko-kozackie na kresach Rzeczypospolitej (powstanie Pawluka (1637), Chmielnickiego (1648), Paleja (1702), Perebinosa (1712)). Po rozbiorach podejmowane były próby łączenia likwidacji feudalizmu z walką o niepodległość Polski: spisek Franciszka Goszkowskiego (1796), działalność konspiracyjna ks. Piotra Ściegiennego. Zdecydowana walka chłopów z systemem feudalnym została nawet wykorzystana przez zaborcę do realizacji własnych celów: rabacja galicyjska (1846).

</doc>
<doc id="5002750" url="https://pl.wikipedia.org/wiki?curid=5002750" title="Medal Szkolny Dynastii Romanowów 1613–1913">
Medal Szkolny Dynastii Romanowów 1613–1913



</doc>
<doc id="5002751" url="https://pl.wikipedia.org/wiki?curid=5002751" title="Deni Avdija">
Deni Avdija

Deni Avdija (hebr. דני אבדיה; cyr. Дени Авдија; ur. 3 stycznia 2001 w Bet Zerze) – izraelski koszykarz, występujący na pozycji niskiego skrzydłowego, posiadający także serbskie obywatelstwo, aktualnie zawodnik Washington Wizards.

</doc>
<doc id="5002753" url="https://pl.wikipedia.org/wiki?curid=5002753" title="Münchberg (miasto)">
Münchberg (miasto)



</doc>
<doc id="5002755" url="https://pl.wikipedia.org/wiki?curid=5002755" title="Schauenstein (miasto)">
Schauenstein (miasto)



</doc>
<doc id="5002756" url="https://pl.wikipedia.org/wiki?curid=5002756" title="Cetatea de Baltă (gmina)">
Cetatea de Baltă (gmina)

Cetatea de Baltă – gmina w Rumunii, w okręgu Alba. Obejmuje miejscowości Cetatea de Baltă, Crăciunelu de Sus, Sântămărie i Tătârlaua. W 2011 roku liczyła 2930 mieszkańców. 

</doc>
<doc id="5002759" url="https://pl.wikipedia.org/wiki?curid=5002759" title="Cetatea de Baltă">
Cetatea de Baltă

Cetatea de Baltă () – wieś w Rumunii, w okręgu Alba, w gminie Cetatea de Baltă. W 2011 roku liczyła 1800 mieszkańców.

</doc>
<doc id="5002760" url="https://pl.wikipedia.org/wiki?curid=5002760" title="Baunach (miasto)">
Baunach (miasto)



</doc>
<doc id="5002762" url="https://pl.wikipedia.org/wiki?curid=5002762" title="Crăciunelu de Sus">
Crăciunelu de Sus

Crăciunelu de Sus – wieś w Rumunii, w okręgu Alba, w gminie Cetatea de Baltă. W 2011 roku liczyła 119 mieszkańców.

</doc>
<doc id="5002763" url="https://pl.wikipedia.org/wiki?curid=5002763" title="Sântămărie">
Sântămărie

Sântămărie () – wieś w Rumunii, w okręgu Alba, w gminie Cetatea de Baltă. W 2011 roku liczyła 271 mieszkańców.

</doc>
<doc id="5002764" url="https://pl.wikipedia.org/wiki?curid=5002764" title="Kościół św. Barbary w Łęknicy">
Kościół św. Barbary w Łęknicy

Kościół pw. Świętej Barbary w Łęknicy – rzymskokatolicki kościół parafialny należący do parafii pod tym samym wezwaniem (dekanat Łęknica diecezji zielonogórsko-gorzowskiej).
Jest to świątynia wzniesiona w latach 1985–1988.
Wyposażenie.
Projektantem świątyni był architekt inżynier Sławomir Grzelczak. W kościele znajduje się stary ołtarz, przeniesiony tu z dawnej kaplicy, która przez wiele lat mieściła się w zabytkowym dworku – obecnej plebanii. 
Ołtarz ma formę szafiastą i reprezentuje styl gotycki. Typ ołtarza to wieloskrzydłowy tryptyk, który składa się ze środkowej szafy stałej oraz dwóch bocznych skrzydeł. Skrzydła są zamykane i pokryte malowidłami z lewej i prawej strony – zewnętrznej i wewnętrznej. Po wewnętrznej znajdują się wizerunki świętych, proroków, męczenników oraz rycerzy, m.in. św. Jerzego u św. Sebastiana. Z kolei na zewnętrznych stronach są umieszczone postacie biblijne. Pośrodku umieszczona jest scena Zwiastowania Najświętszej Maryi Panny. Tryptyk został wykonany na początku XVI wieku. Pierwotnie ołtarz znajdował się w świątyni w Żarkach Wielkich. Po zakończeniu II wojny światowej został przeniesiony do Łęknicy.

</doc>
<doc id="5002766" url="https://pl.wikipedia.org/wiki?curid=5002766" title="Tătârlaua">
Tătârlaua

Tătârlaua () – wieś w Rumunii, w okręgu Alba, w gminie Cetatea de Baltă. W 2011 roku liczyła 740 mieszkańców.

</doc>
<doc id="5002767" url="https://pl.wikipedia.org/wiki?curid=5002767" title="Greatest Hits (album Andrzeja i Elizy)">
Greatest Hits (album Andrzeja i Elizy)

Greatest Hits – album kompilacyjny zespołu Andrzej i Eliza zawierający jego największe przeboje, wydany w 1993 roku.

</doc>
<doc id="5002773" url="https://pl.wikipedia.org/wiki?curid=5002773" title="Rząd Marka Rutte">
Rząd Marka Rutte



</doc>
<doc id="5002783" url="https://pl.wikipedia.org/wiki?curid=5002783" title="Ludwik Bielerzewski">
Ludwik Bielerzewski

Ludwik Bielerzewski (ur. 12 sierpnia 1905 w Dubinie, zm. 10 sierpnia 1999 w Poznaniu) – polski prezbiter katolicki, więzień obozów koncentracyjnych Matthausen-Gusen i Dachau, o których pozostawił wspomnienia, dyrektor Księgarni Św. Wojciecha w Poznaniu.
Święcenia kapłańskie otrzymał w 1930 po ukończeniu Arcybiskupiego Seminarium Duchownego w Poznaniu. W 1938 r. arcybiskup poznański kardynał August Hlond ustanowił go proboszczem w parafii św. Jana Bosko w Luboniu k. Poznania po zamordowaniu proboszcza ks. Stanisława Streicha.
Jako kapelan Armii Poznań uczestniczył w bitwie nad Bzurą. Aresztowany przez Gestapo w styczniu 1940, w sierpniu tego roku znalazł się w obozie koncentracyjnym Gusen. Swoje przeżycia z Gusen oraz Dachau, gdzie przewieziono go później, opisał w pamiętniku po wojnie, świadkowie mówili później o jego odwadze i zaangażowaniu w pomoc innym więźniom. Większość czasu spędził w Gusen, gdzie przez długi czas był jedynym księdzem. Po wyzwoleniu z obozu w 1945 r. do wyjazdu do Polski w drugiej połowie 1946 kierował placówką duszpasterską w Ośrodku Polskim w Ansbach w Bawarii oraz, o czym pisał w swoim pamiętniku, polskim gimnazjum im. Adama Mickiewicza w Niemczech.
Po powrocie do kraju w 1946 r. był przez 6 lat proboszczem w Brodach, po czym metropolita poznański abp Walenty Dymek powierzył mu zadanie odbudowy zniszczonego przez wojnę kościoła św. Michała Archanioła w Poznaniu, gdzie był proboszczem w latach 1952–1977.
Od 1963 do 1981 roku był dyrektorem Księgarni św. Wojciecha, gdzie odbudował drukarnię. Abp Marian Przykucki, który był przewodniczącym Rady Nadzorczej KSW do 1981, uważał, iż wykazał się na tym stanowisku zarówno kompetencją, jak i odwagą w trudnych czasach. Zmarł 10 sierpnia 1999 i został pochowany na Cmentarzu Junikowskim w Poznaniu.

</doc>
<doc id="5002786" url="https://pl.wikipedia.org/wiki?curid=5002786" title="Lista przewodniczących Tweede Kamer">
Lista przewodniczących Tweede Kamer



</doc>
<doc id="5002790" url="https://pl.wikipedia.org/wiki?curid=5002790" title="Tu'er Shen">
Tu'er Shen



</doc>
<doc id="5002792" url="https://pl.wikipedia.org/wiki?curid=5002792" title="Muranów Południowy">
Muranów Południowy



</doc>
<doc id="5002795" url="https://pl.wikipedia.org/wiki?curid=5002795" title="Patrick Duffy (brytyjski polityk)">
Patrick Duffy (brytyjski polityk)

Patrick Duffy, właśc. sir. Albert Edward Patrick Duffy (ur. 17 czerwca 1920 w Wigan) – brytyjski polityk Partii Pracy, deputowany Izby Gmin.
Działalność polityczna.
W okresie od 21 marca 1963 do 31 marca 1966 reprezentował okręg wyborczy Colne Valley, a od 18 czerwca 1970 do 9 kwietnia 1992 reprezentował okręg wyborczy Sheffield Attercliffe w brytyjskiej Izbie Gmin.

</doc>
<doc id="5002799" url="https://pl.wikipedia.org/wiki?curid=5002799" title="Ehrenfeld (dzielnica Kolonii)">
Ehrenfeld (dzielnica Kolonii)



</doc>
<doc id="5002813" url="https://pl.wikipedia.org/wiki?curid=5002813" title="Jürgen Freiwald">
Jürgen Freiwald

Jürgen Freiwald (ur. 9 września 1940 w Husum, zm. w 2014) – niemiecki siatkarz, uczestnik igrzysk olimpijskich, złoty medalista mistrzostw świata i pucharu świata.
Życiorys.
Freiwald był w składzie reprezentacji Niemiec Wschodnich podczas igrzysk 1968 w Meksyku. Zagrał we wszystkich dziewięciu meczach, po których drużyna NRD z sześcioma zwycięstwami i trzema porażkami zajęła 4. miejsce. Tryumfował z reprezentacją na rozgrywanych w jego ojczyźnie pucharze świata 1969 oraz na mistrzostwach świata 1970 w Bułgarii.
W latach 1967–1972 grał w klubie SC Leipzig, z którym sześciokrotnie wywalczył mistrzostwo kraju. Studiował zarządzanie ogrodnictwem i do czasu zjednoczenia Niemiec zarządzał firmą produkującą mrożone warzywa. Następnie kierował firmą dostarczającą posiłki dla szpitali.

</doc>
<doc id="5002814" url="https://pl.wikipedia.org/wiki?curid=5002814" title="Marcin Steczkowski">
Marcin Steczkowski

Marcin Steczkowski (ur. 30 października 1978 w Rzeszowie) – artysta, muzyk, kompozytor, dyrygent, trener biznesu. Od 3 roku życia występował na scenie, debiutował w Muzykującej Rodzinie Steczkowskich. Multiinstrumentalista, gra na saksofonach: sopranowym, altowym, tenorowym; także na EWI, fletach, sopiłkach, skrzypcach i instrumentach wirtualnych.
Edukacja.
Ukończył Akademię Muzyczną im. I. J. Paderewskiego w Poznaniu. Jest absolwentem dwóch wydziałów: Wydziału Instrumentów Smyczkowych, Harfy i Lutnictwa w specjalności lutnictwa artystycznego (2006); a także Wydziału Wokalno-Aktorskiego w specjalności śpiewu solowego (2012).
Twórczość muzyczna.
Komponuje muzykę filmową, teatralną i chóralną, tworzy autorskie projekty muzyczne. Od 2008 roku tworzy serię „Sketches” dostępną na Spotify.
Jest twórcą monodramu muzycznego „Homo Homini”, który w 2011 wystawił podczas największego na świecie festiwalu monodramu „United Solo” w Nowym Jorku. Był kierownikiem muzycznym spektaklu „Hallo Szpicbródka” w reżyserii Wojtka Kościelniaka (2012). Spektakl ten był punktem kulminacyjnym obchodów jubileuszu 65-lecia Teatru Syrena.
Stworzył muzykę do pierwszego w historii Łódzkiej Szkoły Filmowej musicalu „Cyberiada” według cyklu opowiadań Stanisława Lema.
Jest również twórcą muzyki wykorzystanej w programie „Daleko od miasta”.
Działalność popularyzatorska i edukacyjna.
Prowadzi różne grupy wokalne i instrumentalne, w tym „Chór Chór Hurra”, „Z tamtej strony”, „Chór Colliers”.
W 2016 roku został powołany na Prezesa Zarządu Fundacji WSPAK, której działania skupione są wokół promocji sztuki i zachęcania ludzi do odkrywania swoich talentów oraz czynnego uczestnictwa w tworzeniu sztuki.

</doc>
<doc id="5002816" url="https://pl.wikipedia.org/wiki?curid=5002816" title="Richard Wainwright">
Richard Wainwright



</doc>
<doc id="5002818" url="https://pl.wikipedia.org/wiki?curid=5002818" title="Mülheim (dzielnica Kolonii)">
Mülheim (dzielnica Kolonii)



</doc>
<doc id="5002819" url="https://pl.wikipedia.org/wiki?curid=5002819" title="Lindenthal (dzielnica Kolonii)">
Lindenthal (dzielnica Kolonii)



</doc>
<doc id="5002821" url="https://pl.wikipedia.org/wiki?curid=5002821" title="Langel (dzielnica Kolonii)">
Langel (dzielnica Kolonii)



</doc>
<doc id="5002823" url="https://pl.wikipedia.org/wiki?curid=5002823" title="Rodenkirchen (dzielnica Kolonii)">
Rodenkirchen (dzielnica Kolonii)



</doc>
<doc id="5002825" url="https://pl.wikipedia.org/wiki?curid=5002825" title="Gulbin (wieś w województwie podlaskim)">
Gulbin (wieś w województwie podlaskim)



</doc>
<doc id="5002826" url="https://pl.wikipedia.org/wiki?curid=5002826" title="Gulbin (gajówka w gminie Giby)">
Gulbin (gajówka w gminie Giby)



</doc>
<doc id="5002827" url="https://pl.wikipedia.org/wiki?curid=5002827" title="Gulbin (leśniczówka w gminie Giby)">
Gulbin (leśniczówka w gminie Giby)



</doc>
<doc id="5002828" url="https://pl.wikipedia.org/wiki?curid=5002828" title="K-8 (1971)">
K-8 (1971)

K-8 – polski okręt pomocniczy - poławiacz torped typu "Kormoran", w służbie od roku 1971. Nieoficjalnie nazywany „Kormoran I”. Jego bliźniaczą jednostką był K-11.
W czerwcu 1975 roku okręt uczestniczył w ćwiczeniach o kryptonimie Posejdon-75. W dniach 4–26 maja 1983 roku K-8 wziął udział w wielkich ćwiczeniach sił Marynarki Wojennej o kryptonimie Reda-83. Poławiacz torped K-8 służy w siłach 3 Flotylli Okrętów w dywizjonie Pomocniczych Jednostek Pływających. W 2017 roku podpisano umowę na remont okrętu, który trwał do 2020 roku.

</doc>
<doc id="5002830" url="https://pl.wikipedia.org/wiki?curid=5002830" title="Budwieć (wieś w województwie podlaskim)">
Budwieć (wieś w województwie podlaskim)



</doc>
<doc id="5002831" url="https://pl.wikipedia.org/wiki?curid=5002831" title="ZDPSR „Bystra”">
ZDPSR „Bystra”



</doc>
<doc id="5002833" url="https://pl.wikipedia.org/wiki?curid=5002833" title="ZDPSR „Soła”">
ZDPSR „Soła”



</doc>
<doc id="5002835" url="https://pl.wikipedia.org/wiki?curid=5002835" title="Richard Wainwright (polityk)">
Richard Wainwright (polityk)

Richard Scurrah Wainwright (ur. 11 kwietnia 1918, zm. 16 stycznia 2003) – brytyjski polityk Partii Liberalnej, deputowany Izby Gmin.
Działalność polityczna.
W okresie od 31 marca 1966 do 18 czerwca 1970 i od 28 lutego 1974 do 11 czerwca 1987 reprezentował okręg wyborczy Colne Valley w brytyjskiej Izbie Gmin.

</doc>
<doc id="5002845" url="https://pl.wikipedia.org/wiki?curid=5002845" title="Ebendorf (Barleben)">
Ebendorf (Barleben)

Ebendorf – część ("Ortsteil") gminy Barleben, w środkowych Niemczech, w kraju związkowym Saksonia-Anhalt, w powiecie Börde, nad rzeką Kleine Sülze. W 2014 roku liczyła 2096 mieszkańców.

</doc>
<doc id="5002847" url="https://pl.wikipedia.org/wiki?curid=5002847" title="Ricardo Miró">
Ricardo Miró

Ricardo Miró Denis (ur. 5 listopada 1883 w Panamie, zm. 2 marca 1940 tamże) – panamski poeta, pisarz i dyplomata.
Życiorys.
Urodził się w Panamie, wówczas wciąż jeszcze stolicy należącego do Kolumbii departamentu Panamy. Wcześnie osierocony przez ojca. Jako piętnastolatek wyjechał do Bogoty, gdzie kształcił się w zakresie malarstwa. Jego młodość przypadła na burzliwy okres panamskiej historii, od edukacji artystycznej przerwanej przez wojnę tysiąca dni, przez konstrukcję kanału panamskiego po niepodległość kraju. 
Twórczość Miró zdradza wpływy modernizmu, przewijają się przez nią motywy związane z krajem ojczystym i jego krajobrazami, hiszpańskim dziedzictwem kulturowym oraz miłością. Jego wiersz "Patria", napisany w 1909 w Barcelonie czasem określa się mianem kultowego. Pozostawił po sobie szereg książek poetyckich, dwie powieści ("Las Noches de Babel" i "Flor de María") oraz krótkie formy prozatorskie. Opublikował, między innymi, "Preludios" (1908), "Los segundos preludios" (1916), "La leyenda del Pacífico" (1925) i "Caminos silenciosos" (1929). Twórca i szef kilku pism literackich, w tym "Nuevos Ritos" (1907).
Poza rozległą działalnością literacką zaangażowany również w dyplomację i kształtowanie polityki kulturalnej kraju. Pracował w panamskich przedstawicielstwach w Londynie, Marsylii i Barcelonie. Był członkiem założycielem oraz sekretarzem panamskiej akademii języka hiszpańskiego i dyrektorem Archiwum Narodowego. Zmarł w rodzinnym mieście. Zazwyczaj uznawany za największego poetę w historii Panamy. Upamiętnia go Premio Ricardo Miró, ustanowiona w 1942, przyznawana dorocznie nagroda literacka.

</doc>
<doc id="5002849" url="https://pl.wikipedia.org/wiki?curid=5002849" title="Jürgen Kessel">
Jürgen Kessel

Jürgen Kessel (ur. 5 września 1937 w Berlinie) – niemiecki siatkarz, uczestnik igrzysk olimpijskich, złoty medalista mistrzostw świata i pucharu świata.
Życiorys.
Kessel był w składzie reprezentacji Niemiec Wschodnich podczas igrzysk 1968 w Meksyku. Zagrał w sześciu z dziewięciu meczy olimpijskiego , po których drużyna NRD z sześcioma zwycięstwami i trzema porażkami zajęła 4. miejsce. Tryumfował z reprezentacją na rozgrywanych w jego ojczyźnie pucharze świata 1969 oraz na mistrzostwach świata 1970 w Bułgarii.
Był zawodnikiem klubu SC Dynamo Berlin, z którym rozegrał 155 spotkań i zdobył mistrzostwa kraju 1961. Po zakończeniu kariery zawodniczej był trenerem w Berlinie, a po zjednoczeniu Niemiec pracował w Deutsche Post.

</doc>
<doc id="5002861" url="https://pl.wikipedia.org/wiki?curid=5002861" title="Ulrich Kons">
Ulrich Kons

Ulrich Kons (ur. 3 lutego 1955) – niemiecki wioślarz. Złoty medalista olimpijski z Moskwy.
Urodził się w NRD i startował w barwach tego kraju. Zawody w 1980 były jego jedynymi igrzyskami olimpijskimi. Po medal sięgnął, pod nieobecność sportowców z części krajów tzw. Zachodu, w ósemce. W 1977 zdobył złoty medal mistrzostw świata w tej konkurencji, był pierwszy w 1982 w czwórce ze sternikiem. 

</doc>
<doc id="5002863" url="https://pl.wikipedia.org/wiki?curid=5002863" title="Kościół Najświętszej Maryi Panny Wniebowziętej w Kierznie">
Kościół Najświętszej Maryi Panny Wniebowziętej w Kierznie

Kościół Najświętszej Maryi Panny Wniebowziętej w Kierznie – rzymskokatolicki kościół parafialny należący do parafii pod tym samym wezwaniem (dekanat Kępno diecezji kaliskiej).
Budowla została wzniesiona w XVII wieku. Świątynia była restaurowana w latach: 1871, 1948, 1980, oraz 1999–2001.
Jest to obiekt drewniany, jednonawowy, posiada konstrukcję zrębową. Budowla jest orientowana, wybudowana na planie krzyża łacińskiego z drewna modrzewiowego. Dwie kaplice umieszczone po bokach nawy tworzą pseudotransept. Są one zamknięte ścianą prostą i posiadają kalenice niższe od nawy głównej. Prezbiterium jest mniejsze w stosunku do nawy, zamknięte trójbocznie, z boku znajduje się zakrystia. Od frontu jest umieszczona wieża na planie kwadratu, wzniesiona w konstrukcji słupowej z kruchtą w przyziemiu. Jest ona zwieńczona blaszanym, cebulastym dachem hełmowym z latarnią. Na wieży znajduje się dzwon gotycki odlany w XVI wieku. Budowlę nakrywa dach dwukalenicowy, pokryty gontem, na dachu jest umieszczona wieżyczka na sygnaturkę. Jest ona nakryta blaszanym dachem hełmowym z latarnią. Wnętrze jest wyłożone boazerią przykrywającą polichromiamię na suficie. Strop posiada formę pozornego sklepienia kolebkowego. Chór muzyczny drewniany jest podparty dwoma słupami i w części centralnej charakteryzuje się prostokątną wystawką. Prospekt organowy został wykonany około połowy XIX wieku i jest dziełem Spiegla. Belka tęczowa jest ozdobiona krucyfiksem, wykonanym w połowie XVII wieku i barokowymi figurami Matki Bożej i Świętego Jana. Wyjątkowy ich charakter wiąże się tym, że są dwustronne. Ołtarz główny w stylu późnorenesansowym powstał w połowie XVII wieku. Dwa ołtarze boczne i dwa w kaplicach w stylu barokowo – ludowym pochodzą z końca XVIII wieku. Ambona i kamienna chrzcielnica zostały wykonane w 1 połowie XIX wieku. Witraże w oknach powstały w 2001 roku.

</doc>
<doc id="5002869" url="https://pl.wikipedia.org/wiki?curid=5002869" title="Qualitätswege Wanderbares Deutschland">
Qualitätswege Wanderbares Deutschland

Qualitätswege Wanderbares Deutschland – niemiecki certyfikat wyznaczający standardy dla szlaków turystycznych w tym kraju, nadawany przez Niemieckie Stowarzyszenie Turystyczne (niem. "Deutschen Wanderverband").
Kryteria.
Jakość szlaku jest badana pod różnymi kątami. Ocena za pomocą kryteriów opiera się na następujących pięciu filarach:
Jeśli chodzi o certyfikację, rozróżnia się dwie grupy szlaków: wielodniowe (szlaki długodystansowe ponad 20 km długości) i jednodniowe (od 2 do 25 km długości).
Obowiązywanie.
Certyfikat wydawany jest na okres trzech lat, na wniosek zainteresowanego gestora szlaku i po ocenie przez członków "Deutschen Wanderverband". Po tym czasie jakość trasy należy ponownie sprawdzić. Znak jakości może być używany w mediach drukowanych i w internecie do promowania danego szlaku.

</doc>
<doc id="5002875" url="https://pl.wikipedia.org/wiki?curid=5002875" title="STP Karolin">
STP Karolin

Stacja techniczno-postojowa Karolin, STP Karolin (dawniej: STP Mory) – budowana stacja techniczno-postojowa metra warszawskiego dla linii M2 na Karolinie w dzielnicy Bemowo, w Warszawie, przy granicy z Morami.
Opis.
Obszar stacji techniczno–postojowej Karolin ograniczony jest infrastrukturą kolejową PKP od strony południowej, nieruchomością Instytutu Energetyki od strony północnej, al. 4 Czerwca 1989 r. (ul. Nowolazurową) od strony wschodniej oraz ul. Gierdziejewskiego od strony zachodniej (gmina Ożarów Mazowiecki).
W 2018 r. podpisano umowę z konsorcjum firm Gulermak i Astaldi.
W sierpniu 2020 roku STP wraz z ostatnim odcinkiem drugiej linii metra uzyskała komplet decyzji administracyjnych. W lutym 2021 przeprowadzono wycinkę drzew i krzewów na terenie przyszłej stacji. Spodziewany termin zakończenia prac to 2026 roku.

</doc>
<doc id="5002881" url="https://pl.wikipedia.org/wiki?curid=5002881" title="Groß Ammensleben">
Groß Ammensleben

Groß Ammensleben – dzielnica w centrum gminy Niedere Börde, w Niemczech, w kraju związkowym Saksonia-Anhalt, w powiecie Börde, nad rzeką Siegrinne oraz Kanałem Śródlądowym, na trasie drogi krajowej B71. W 2016 liczyła 1400 mieszkańców.

</doc>
<doc id="5002882" url="https://pl.wikipedia.org/wiki?curid=5002882" title="Agnieszka Katsuko Sasagawa">
Agnieszka Katsuko Sasagawa

Agnieszka Katsuko Sasagawa, właśc. Agnes Katsuko Sasagawa, znana również jako (ur. 28 maja 1931) – japońska zakonnica i wizjonerka, która była świadkiem Objawień Maryjnych objawień maryjnych w Akicie w Japonii w latach 1973–1981.
Życiorys.
Urodziła się w rodzinie buddyjskiej jako wcześniak i zawsze miała poważne problemy zdrowotne. W wieku 19 lat została sparaliżowana podczas nieudanej operacji. Przez kolejnych 16 lat przeszła wiele bezskutecznych zabiegów operacyjnych w różnych szpitalach. W klinice w Myōkō spotkała katolicką pielęgniarkę, której przykład skłonił Katsuko do przyjęcia chrztu. Następnie Katsuko wstąpiła do Zakonu Niepokalanego Serca Maryi w Nagasaki przyjmując imię zakonne Agnieszka. W 1969 na zaproszenie biskupa Johna Shojiro Ito przeniosła się do Zakonu Służebnic Eucharystii, gdzie m.in. uczyła katechizmu. Na początku 1973 całkowicie straciła słuch.
W maju 1973 przeniosła się do klasztoru Służebnic Eucharystii w Akicie. Tam w okresie od 12 czerwca 1973 do 15 września 1981 była świadkiem wielu objawień, podczas których Matka Boża miała przekazać jej swoje polecenia oraz obietnicę uzdrowienia. Uważana za cudowną drewniana figura Matki Bożej z Akity, która jakoby wówczas mówiła, krwawiła i płakała, co zarejestrowała m.in. japońska telewizja, i jest do dzisiaj obiektem kultu w klasztorze. Siostra Agnieszka otrzymała stygmat na dłoni, miała też wizje aniołów, przekazujących jej m.in. treść modlitwy, która potem okazała się identyczna z modlitwą przekazaną podczas objawień fatimskich. Siostra Agnieszka miała też wizje atakujących ją diabłów, cierpiała również z powodu niedowiarstwa i sceptycyzmu wobec jej przekazów. Tak jak zapowiedziano jej w objawieniach, została całkowicie uzdrowiona z głuchoty. Do Akity pielgrzymowali katolicy z całego świata.
Z uwagi na rosnącą popularność objawień i akitiańskiego sanktuarium, biskup Jan Shojiro Ito z diecezji Niigaty zwrócił się o ekspertyzę do hiszpańskiego jezuity Garcii Evangelisty posługującego wówczas w Tokio, który po przybyciu do Akity próbował podważyć autentyczność objawień, powołując się na pseudonaukową teorię ektoplazmy. Siostrze Sasagawie zarzucił chorobę psychiczną, a wobec innych zakonnic w klasztorze stosował zastraszanie i szantaż. Wskutek tych działań siostrę Sasagawę przeniesiono do innego klasztoru i zakazano wypowiadania się na temat objawień. Po dwóch latach komisja o. Evangelisty wydała oświadczenie o braku znamion zdarzenia nadprzyrodzonego w Akicie, jednak nigdy nie opublikowała wyników swoich badań. Biskup Jan Shojiro Ito odwołał się od tej decyzji do Stolicy Apostolskiej, gdzie sekretarz Kongregacji Nauki Wiary abp Jean Jérôme Hamer poinformował go, że ostateczną instancją w sprawie badania objawień jest zawsze biskup miejsca. Ito powołał więc własną komisję, która w kwietniu 1984 roku potwierdziła autentyczność objawień w Akicie oraz zezwoliła na lokalny kult Matki Bożej z Akity w diecezji Niigaty.
W 1983 roku Koreanka Theresa Chun, będąca w terminalnym stadium nowotworu mózgu, została w klasztorze w Akicie w niewytłumaczalny sposób całkowicie wyleczona z choroby.
W 2013 papież Franciszek wybrał sanktuarium w Akicie, jako jedno z dziesięciu na całym świecie, do specjalnego włączenia się w ogólnoświatowe czuwanie modlitewne związane z Rokiem Wiary.

</doc>
<doc id="5002893" url="https://pl.wikipedia.org/wiki?curid=5002893" title="Tryttttony">
Tryttttony



</doc>
<doc id="5002899" url="https://pl.wikipedia.org/wiki?curid=5002899" title="Trytonnnn">
Trytonnnn



</doc>
<doc id="5002902" url="https://pl.wikipedia.org/wiki?curid=5002902" title="Daelim Motor Company">
Daelim Motor Company

Daelim Motor Company – koreańska marka motocykli, powstała w 1962 roku. Jeden z największych producentów motocykli na świecie. Bazuje głównie na motocyklach typu cruiser, skuterach i pojazdach o niedużej pojemności silnika (do 125 cm3).
Historia.
Marka Daelim wywodzi się z konglomeratu Daelim Group, który jest właścicielem producenta motocykli – Daelim Motor Company. Firma zaczęła produkować motocykle, aby pomóc pracownikom z dojazdem do pracy. Aktualnie produkuje rocznie ponad 300 000 egzemplarzy jednośladów, które wysyłane są głównie na rynek niemiecki, do Izraela, Jemenu czy Sudanu.
W Korei Południowej motocykle Daelim to jedna z najpopularniejszych marek motocyklowych. Flotą takich pojazdów dysponuje między innymi koreańska policja. Daelim produkuje motocykle na bazie licencji Hondy.
Modele.
Daelim wypuścił łącznie ponad 9 typów skuterów, które posiadają silniki pojemności do 125 cm3. Poza tym, koreańska marka posiada też szeroką gamę motocykli (tzw. cruiserów i wersji turystycznych), z których dużą popularnością cieszą się te, oznaczone symbolami VT, VL i VC. Daelim w ofercie ma również dwie wersje ATV.
Daelim w Polsce.
Aktualnie Daelim nie posiada oficjalnego przedstawiciela w Polsce. Najbliższe salony znajdują się w Niemczech. Społeczność fanów motocykli w Polsce organizuje natomiast regularne zloty miłośników Daelima, a miejscem wymiany informacji na temat marki jest oficjalne forum internetowe.

</doc>
<doc id="5002910" url="https://pl.wikipedia.org/wiki?curid=5002910" title="Vahldorf">
Vahldorf

Vahldorf – dzielnica niemieckiej gminy Niedere Börde, w kraju związkowym Saksonia-Anhalt, w powiecie Börde. W pobliżu Vahldorfu przechodzi droga krajowa B71 oraz Kanał Śródlądowy. W dzielnicy znajduje się stacja kolejowa o tej samej nazwie. W 2015 roku liczyła 562 mieszkańców. Jest oddalona o około 6,5 km od centrum miasta Haldensleben.

</doc>
<doc id="5002914" url="https://pl.wikipedia.org/wiki?curid=5002914" title="Osiedle Alexandrowka">
Osiedle Alexandrowka



</doc>
<doc id="5002919" url="https://pl.wikipedia.org/wiki?curid=5002919" title="Czarcia miotła brzozy">
Czarcia miotła brzozy

Czarcia miotła brzozy () – grzybowa choroba roślin wywołana przez "Taphrina betulina". Jest to grzyb workowy z rodziny szpetkowatych ("Taphrinaceae").
Czarcia miotła brzozy to jedna z wielu tzw. czarcich mioteł. Jest to skupisko zagęszczonych pędów, które nie wykazują geotropizmu, albo jest on ujemny. Czarcie miotły brzozy żyją kilka lat i szczególnie dobrze widoczne są w okresie bezlistnym. Część ich pędów obumiera, na pozostałych, żywych liście są bladozielone i pokryte woskowym, żółtawym nalotem. Jest to skupisko gęsto, palisadowo upakowanych worków grzyba. Powstają w nich zarodniki płciowe (askospory) rozprzestrzeniające chorobę.
Badania brzóz omszonych ("Betula pubescens") wykazały, że u zainfekowanych okazów"Taphrina betulina" następuje znaczne zmniejszenie przyrostu ich masy, gorszy rozwój, wigor i jakość pnia. Wysokość drzew zmniejszyła się średnio o 25% we wszystkich klasach średnicy, najbardziej w przypadku drzew mniejszych.

</doc>
<doc id="5002920" url="https://pl.wikipedia.org/wiki?curid=5002920" title="Stacja Techniczno-Postojowa Karolin">
Stacja Techniczno-Postojowa Karolin



</doc>
<doc id="5002922" url="https://pl.wikipedia.org/wiki?curid=5002922" title="STP Mory">
STP Mory



</doc>
<doc id="5002924" url="https://pl.wikipedia.org/wiki?curid=5002924" title="Stacja Techniczno-Postojowa Mory">
Stacja Techniczno-Postojowa Mory



</doc>
<doc id="5002928" url="https://pl.wikipedia.org/wiki?curid=5002928" title="Anna Wierzchowska">
Anna Wierzchowska

Anna Lidia Wierzchowska – polska politolożka, doktor habilitowana nauk społecznych, adiunkt na Wydziale Nauk Politycznych i Studiów Międzynarodowych Uniwersytetu Warszawskiego, sekretarz naukowa Komitetu Nauk Politycznych Polskiej Akademii Nauk. Specjalistka w zakresie europeistyki. 
Kariera naukowa.
W dniu 15 grudnia 2004 r. uzyskała na ówczesnym Wydziale Dziennikarstwa i Nauk Politycznych stopień doktora nauk humanistycznych w zakresie nauk o polityce na podstawie pracy "Istota, zakres i funkcje demokracji konsensualnej w Unii Europejskiej", której promotorką była Grażyna Ulicka. 30 listopada 2016 r. uzyskała na tym samym wydziale, noszącym już wówczas nazwę Wydziału Nauk Politycznych i Studiów Międzynarodowych, stopień doktora habilitowanego nauk społecznych w dyscyplinie nauk o polityce na podstawie dorobku naukowego i rozprawy "Wpływ modernizacji i kryzysu na dynamikę zmiany w Unii Europejskiej". 
Należała do kadry naukowo-dydaktycznej Instytutu Nauk Politycznych UW, a po jego likwidacji w ramach reorganizacji wydziału w 2019 r. znalazła się w zespole Katedry Prawa i Instytucji Unii Europejskiej. Od 2000 r. piastuje stanowisko sekretarza naukowego Komitetu Nauk Politycznych PAN, od 2012 r. jest także członkiem specjalistą Komitetu. 

</doc>
<doc id="5002931" url="https://pl.wikipedia.org/wiki?curid=5002931" title="Uchtdorf">
Uchtdorf

Uchtdorf – dawna gmina w Niemczech, od 31 maja 2010 roku dzielnica miasta Tangerhütte, w kraju związkowym Saksonia-Anhalt, w powiecie Stendal. Liczy 293 mieszkańców.

</doc>
<doc id="5002933" url="https://pl.wikipedia.org/wiki?curid=5002933" title="Aquarius Musikindo">
Aquarius Musikindo

Aquarius Musikindo – indonezyjskie przedsiębiorstwo muzyczne z siedzibą w Dżakarcie.
Powstało w 1969 roku pod nazwą Aquarius Music, a w 1988 roku zostało przekształcone w Aquarius Musikindo. Wówczas stało się także oficjalnym licencjobiorcą WEA International, EMI, JVC i Pony Canyon.

</doc>
<doc id="5002934" url="https://pl.wikipedia.org/wiki?curid=5002934" title="Taphrina betulina">
Taphrina betulina

Taphrina betulina Rostr. – gatunek grzybów z klasy szpetczaków ("Taphrinomycetes"). Grzyb mikroskopijny, pasożyt rozwijający się na liściach brzóz ("Betula"). Powoduje powstawanie czarcich mioteł brzóz.
Charakterystyka.
Grzyb mikroskopijny dimorficzny, to znaczy tworzący dwie morfy. Postać płciowa (teleomorfa) jest pasożytem występującym w postaci strzępkowej pod skórką lub kutykulą porażonych brzóz. Tworzy dikariotyczne komórki wytwarzające worki. Worki te ułożone są palisadowo, zazwyczaj są cylindryczne i są trwałe, tzn. w miarę dojrzewania zarodników nie zanikają. Powstaje w nich po 8 askospor uwalnianych równocześnie. Askospory są szkliste, kuliste lub elipsoidalne, bezprzegrodowe. Postać bezpłciowa (anamorfa jest drożdżopodobnym saprotrofem. Powstaje z askospor przez pączkowanie.
Dokonano rozszyfrowania genomu "T. betulina" ze szczepu UCD315, wyizolowanego z gleby w Irlandii. Genom jest haploidalny i ma długość 12,5 Mb. 
Systematyka i nazewnictwo.
Pozycja w klasyfikacji według Index Fungorum: "Taphrina, Taphrinaceae, Taphrinales, Taphrinomycetidae, Taphrinomycetes, Taphrinomycotina, Ascomycota, Fungi".
Synonimy:

</doc>
<doc id="5002936" url="https://pl.wikipedia.org/wiki?curid=5002936" title="Aquarius Music">
Aquarius Music



</doc>
<doc id="5002939" url="https://pl.wikipedia.org/wiki?curid=5002939" title="3 Pułk Piechoty OW Grodno">
3 Pułk Piechoty OW Grodno

3 Pułk Piechoty Grupy Grodzieńskiej (Obszaru Warownego „Grodno”) (3 pp OWar. „Grodno”) – oddział piechoty Wojska Polskiego, improwizowany w trakcie kampanii wrześniowej.
Pułk utworzony w Grodnie z pododdziałów marszowych i pododdziałów Ośrodka Zapasowego 29 DP wchodzących w skład OK III. Przewieziony transportem kolejowym do Lwowa, wziął czynny udział w obronie Lwowa w okresie 12 - 22 września 1939 roku.
Formowanie i zmiany organizacyjne pułku.
Po zmobilizowaniu w ramach mobilizacji alarmowej jednostek 29 Dywizji Piechoty i jej wyjeździe na front w zmobilizowanych pułkach pozostały nadwyżki rezerwistów z których w Kadrze Zapasowej Piechoty Grodno zmobilizowano bataliony marszowe dla 41 pułku piechoty i 76 pułku piechoty. Natomiast z przybywających rezerwistów w ramach mobilizacji powszechnej w KZP Grodno utworzono Ośrodek Zapasowy 29 DP. Z tych pododdziałów na rozkaz dowódcy OK III gen. bryg. Józefa Olszyny-Wilczyńskiego rozpoczęto od 7 września tworzenie improwizowanych jednostek piechoty do obrony umocnień obszaru Grodna i Wilna. Zgodnie z tym utworzono improwizowany związek taktyczny nazywany Obszarem Warownym „Grodno” lub Grupą „Grodno” pod faktycznym dowództwem płk. dypl. Bohdana Hulewicza. Wchodzący w skład grupy 3 pułk piechoty (zwany też „grodzieńskim”) utworzono w następujący sposób:
Dowódcą pułku mianowano ppłk. Stefana Mrozka. Pułk został praktycznie sformowany 10 września 1939 roku. Pułk nie posiadał pododdziałów specjalnych, broni ppanc., posiadał braki w zespołowej broni strzeleckiej rkm, ckm, granatnikach, moździerzach. W wyposażeniu bojowym nie posiadał hełmów, częściowo łopatek piechoty, częściowo bagnetów, brakowało masek pgaz., opatrunków, kuchni polowych, mundury stare z użytku bieżącego, częściowo czapki garnizonowe z otokami. Część rezerwistów wywodziła się ze starych roczników pełniących służbę czynną w latach dwudziestych, nie obeznanych z bronią nowszych systemów. Bataliony zmobilizowane jako marszowe na swój pierwotny stan otrzymały wyposażenie ze składnic mobilizacyjnych nieco lepsze. W niektórych kompaniach nie wszyscy żołnierze posiadali karabiny.
Działania bojowe 3 pułku piechoty OW "Grodno".
3 pułk piechoty OW Grodno został przewieziony z Grodna do Lwowa transportem kolejowym w dniach 10-13 września 1939 roku. Po rozładowaniu z transportu kolejowego w Barszczowicach przemieszczono go w dniach 12-13 września na odcinek południowy obrony Lwowa. Dowództwo tego odcinka objął dowódca pułku ppłk Stefan Mrozek, obronę na odcinku południowym zajęły II i III bataliony 3 pułku grodzieńskiego. Sztab mieścił się w koszarach Korpusu Kadetów Nr 1. Pułk był wspierany przez 42 dywizjon artylerii lekkiej i jedną z baterii 33 pułku artylerii lekkiej. Na pozycjach obronnych na odcinku południowym prowadzone były walki patroli, pozycje pułku były ostrzeliwane przez artylerię niemiecką, atakowane przez lotnictwo niemieckie, działania te przysparzały strat pododdziałom pułku. 17 września prowadzono dwa lokalne natarcia siłą dwóch i jednej kompanii celem poprawy położenia i opanowania ważnych ogniowo punktów terenowych. W dniach 18-20 września toczono dalszą walkę patroli z obsadą niemiecką z jednostek 2 Dywizji Górskiej. Kompanie 3 pułku grodzieńskiego osłaniały rozpoznawcze wypady wileńskiego dywizjonu kawalerii na tyły oblegających Lwów jednostek niemieckich. W dniach 21-22 września na odcinku pułku doszło do potyczek z sowiecką piechotą i kawalerią stwierdzono odwrót jednostek niemieckich. Doszło też do rozbrajania pododdziałów i żołnierzy, w tym 7 kompanii strzeleckiej przez piechotę sowiecką i dezercję na stronę wojsk ACz. 22 września w związku z kapitulacją Lwowa i jego garnizonu i 3 pułk grodzieński zaprzestał działań bojowych.

</doc>
<doc id="5002943" url="https://pl.wikipedia.org/wiki?curid=5002943" title="Ignacy Dominik Fijałkowski">
Ignacy Dominik Fijałkowski

Ignacy Dominik Fijałkowski (ur. 13 lipca 1783 w Andrychowie, zm. 26 sierpnia 1855 w Zawidzu) – polski lekarz, profesor Królewskiego Uniwersytetu Warszawskiego.
Życiorys.
Urodził się 13 lipca 1783 jako syn Bartłomiej i Magdaleny (z d. Zagórska) w Andrychowie. Dzieciństwo i pierwsze nauki pobierał w rodzinnym mieście. Na dalsze nauki został wysłany do Kolegium Pijarów w Podolińcu a następnie do Królewskiego Liceum w Zamościu. W 1801 rozpoczyna studia filozofii i teologii na Uniwersytecie Wiedeńskim by ostatecznie uzyskać tytuł doktora na wydziale medycyny na podstawie publicznie obronionej pracy "De fistula ani et castratione".
W 1809 przybywa do Warszawy i rozpoczyna praktykę lekarską w Szpitalu Św.Rocha. W lipcu następnego roku zostaje mianowany naczelnym lekarzem w 1 Dywizji Wojska Polskiego Księstwa Warszawskiego. W 1813 rozpoczyna pracę w Szpitalu Dzieciątka Jezus i pracuje w nim jako naczelny lekarz do 1840.
Stanowisko profesora Kliniki Położniczej Królewskiego Uniwersytetu Warszawskiego obejmuje w 1823 oraz kieruje szkołą akuszerek. W trakcie powstania listopadowego prowadzi z zaangażowaniem i poświęceniem lazaret wojskowy, i podziękowaniu został publicznie wyróżniony w prasie warszawskiej przez ówczesnego gubernatora Warszawy gen. Krukowieckiego.
W 1834 Fijałkowski zostaje dyrektorem oraz wykładowcą reaktywowanego Instytutu Położnictwa w Warszawie. Od 1838 zasiada w Radzie Lekarskiej Królestwa Polskiego i w następnym roku zostaje członkiem honorowym Paryskiego Towarzystwa Naukowego Fizyki i Chemii. Był współzałożycielem Towarzystwa Lekarskiego Warszawskiego i członkiem Towarzystwa Lekarskiego Wileńskiego, Towarzystwa Królewskiego Przyjaciół Nauk w Warszawie, Towarzystwa Dobroczynności.
W uznaniu zasług w 1829 Izydor Fijałkowski został odznaczony Orderem św. Stanisława a następnie św. Włodzimierza IV klasy. W roku 1840 zostało mu nadane szlachectwo i prawo do herbu Czarnowron.
Po przejściu na emeryturę zakupuje w 1851 majątek Zawidz i w następnym roku wyprowadza się z Warszawy. Przenosi się tam razem ze swoją drugą żoną Marianną Barbarą (z d. Mariańska) oraz trójką dzieci: Zygmuntem, Tytusem i córką Lojolą Wandą.
W czerwcu 1853 umiera jego żona i w dwa lata później, 26 sierpnia 1855 w swoim majątku umiera Ignacy Dominik Fijałkowski. Pochowany został na cmentarzu w Zawidzu Kościelnym.
Publikacje.
W swojej pierwszej publikacji "Początki chirurgii" zawarł doświadczenia z pracy w wojsku: klasyfikację ran, sposoby usuwania ciał obcych, opatrywania i leczenia ran. 

</doc>
<doc id="5002949" url="https://pl.wikipedia.org/wiki?curid=5002949" title="Noah (zespół muzyczny)">
Noah (zespół muzyczny)

Noah (dawniej Peterpan, zapis stylizowany: NOAH) – indonezyjski zespół pop-rockowy z Bandungu. Został założony w 2000 roku.
Grupa liczy trzech stałych członków, są nimi: Nazril Irham (Ariel), Loekman Hakim i David Kurnia Albert.
Od 2015 roku formacja sprzedała ponad 9 mln albumów w Indonezji (doniesienia z 2020 roku), a dwa spośród ich albumów znalazły się w zestawieniu najlepiej sprzedających się indonezyjskich albumów wszech czasów ("Bintang di Surga" na pozycji 3., "Seperti Seharusnya" na pozycji 6.).
Zespół zyskał szeroką popularność w sąsiedniej Malezji (wówczas jeszcze pod nazwą Peterpan).

</doc>
<doc id="5002953" url="https://pl.wikipedia.org/wiki?curid=5002953" title="Osaczony">
Osaczony



</doc>
<doc id="5002956" url="https://pl.wikipedia.org/wiki?curid=5002956" title="Osaczony (film)">
Osaczony (film)



</doc>
<doc id="5002958" url="https://pl.wikipedia.org/wiki?curid=5002958" title="Noah">
Noah



</doc>
<doc id="5002959" url="https://pl.wikipedia.org/wiki?curid=5002959" title="Graham Riddick">
Graham Riddick

Graham Edward Galloway Riddick (ur. 26 sierpnia 1955 w Long Preston) – brytyjski polityk Partii Konserwatywnej, deputowany Izby Gmin.
Działalność polityczna.
W okresie od 11 czerwca 1987 do 1 maja 1997 reprezentował okręg wyborczy Colne Valley w brytyjskiej Izbie Gmin.

</doc>
<doc id="5002962" url="https://pl.wikipedia.org/wiki?curid=5002962" title="Dream League Soccer">
Dream League Soccer

Dream League Soccer – komputerowa gra sportowa o tematyce piłki nożnej, opracowana przez brytyjskie studia X2 Games i First Touch Games i wydana na platformach Android oraz iOS.
Odbiór.
Gra, której głównym komentatorem jest Gary Bloom, ma ocenę 90% w serwisie Metacritic, opartą na 8 recenzjach krytyków.
AppSmile napisał: „Gra ma niezłą wartość, ponieważ ma tryb wieloosobowy, w którym można konkurować między internautami, ale sztuczna inteligencja nie w pełni za tym nadąża”.
AppSpy napisał: „Ta gra przynosi postęp w symulatorach piłkarskich na App Store i chociaż może nie mieć dokładnie takich samych funkcji jak tytuły konsolowe, nadrabia to przez dobre wykorzystanie rynku mobilnego”.
PocketGamerUK napisał: „W profesjonalnym wykonaniu gra zapewnia doskonałe wrażenia piłkarskie, stanowiąc nowy znak jakości dla gier na iPhonie”.
AppGamer napisał: „Myślę, że jest to najlepsza aplikacja piłkarska, jaką możesz w tej chwili pobrać”.
Multiplayer.it napisał: „Ta gra jest kontynuacją X2 Football 10/11 z lepszą grafiką, lepszą liczbą klatek na sekundę (tylko na urządzeniach nowej generacji iOS) i ogólnie zwiększoną jakością; przy cenie 0,79 EUR / 0,99 USD jest obowiązkowa dla fanów piłki nożnej”.
Tap! napisał: „Prawdziwą radość daje płynna rozgrywka. Gra jest kontrolowana po prostu za pomocą analogowego drążka do ruchu i trzech przycisków do ataku i działań obronnych. Możesz także dwukrotnie dotknąć prawej strony ekranu, aby wykonać niektóre kontekstowe ruchy specjalne”.
Rozgrywka.
Gra oferuje zarówno tryb kariery, jak i tryb online, w którym gracze mogą rozgrywać mecze, aby zdobyć awans do wyższych dywizji i poziomów w obu trybach jednocześnie. Gracze mają także do wyboru mecze towarzyskie offline, w których mogą rozgrywać jednorazowe mecze przeciwko drużynom kontrolowanym przez sztuczną inteligencję, które są bazowane na drużynach w prawdziwym świecie. Dostępny jest również lokalny tryb wieloosobowy, w którym można rozgrywać mecze 1 na 1 ze znajomymi. Głównym celem rozgrywki jest zakup coraz lepszych zawodników i wzmacnianie swojej drużyny do gry przeciwko najlepszym drużynom w świecie "DLS".

</doc>
<doc id="5002966" url="https://pl.wikipedia.org/wiki?curid=5002966" title="Malay Mail">
Malay Mail

Malay Mail – malezyjska gazeta ukazująca się w języku angielskim, należąca do najstarszych pism w kraju. Została założona w 1896 roku.

</doc>
<doc id="5002967" url="https://pl.wikipedia.org/wiki?curid=5002967" title="Parafia Matki Boskiej Nieustającej Pomocy w Mlecznie">
Parafia Matki Boskiej Nieustającej Pomocy w Mlecznie



</doc>
<doc id="5002969" url="https://pl.wikipedia.org/wiki?curid=5002969" title="The Malay Mail">
The Malay Mail



</doc>
<doc id="5002970" url="https://pl.wikipedia.org/wiki?curid=5002970" title="Maksim Ignatowicz">
Maksim Ignatowicz

Maksim Andriejewicz Ignatowicz, ros. Максим Андреевич Игнатович (ur. 7 kwietnia 1991 w Nowosybirsku) – rosyjski hokeista, reprezentant Rosji.
Kariera.
Wychowanek Sibira Nowosybirsk. W seniorskiej drużynie grał w rozgrywkach KHL z przerwami od 2009 do 2019. Ponadto występował w juniorskich rozgrywkach MHL w barwach Sibirskich Snajpierów Nowosybirsk oraz Stalnych Lisów z Magnitogorska. W tych latach był też przekazywany czasowo do innych klubów: w sezonie 2011/2012 do Kristałła Saratów, a od stycznia do maja 2014 do kazachskiego Bejbarysa Atyrau. W Sibirze przedłużał kontrakt: wiosną 2012 o dwa lata, wiosną 2015 o dwa lata, wiosną 2016 o dwa lata, wiosną 2018 o rok. Latem 2019 został zaangażowany przez Nieftiechimik Niżniekamsk, w barwach którego zagrał w jednym meczu w edycji KHL (2019/2020), a po przeniesieniu na listę "waivers" na początku października 2019 został pozyskany przez Amur Chabarowsk. Tam w marcu 2020 prolongował umowę o rok. Na początku grudniu 2020 jego kontrakt został rozwiązany za porozumieniem stron. Pod koniec stycznia 2021 ogłoszono jego transfer do Cracovii w rozgrywkach Polskiej Hokej Ligi. Tam dokończył sezon 2020/2021 i w sierpniu 2021 przedłużył umowę. Na początku nowego sezonu pod koniec września 2021 odniósł kontuzję, po której już nie wrócił do gry w barwach krakowskiego klubu. W grudniu 2021 ogłoszono jego angaż w Dizelu Penza.
Uczestniczył w turnieju mistrzostw świata juniorów do lat 20 edycji 2011. W sezonie 2011/2012 występował w barwach seniorskiej kadry Rosji w turniejach z cyklu Euro Hockey Tour.

</doc>
<doc id="5002973" url="https://pl.wikipedia.org/wiki?curid=5002973" title="Jason McCartney">
Jason McCartney



</doc>
<doc id="5002976" url="https://pl.wikipedia.org/wiki?curid=5002976" title="Paweł Orzechowski (młodszy)">
Paweł Orzechowski (młodszy)

Paweł Orzechowski (młodszy) herbu Rogala (zm. 1632) – działacz kalwiński, poseł na sejmy. W latach 1617–1632 należał do najbardziej wpływowych działaczy i obrońców kalwinizmu małopolskiego.
Życiorys.
Urodził się w Dorohusku. Był synem Pawła Orzechowskiego i jego pierwszej żony Zofii ze Spinków. W 1603 pod opieką Jana i Pawła Krokierów, wspólnie z bratem Stanisławem, wyjechał na studia zagraniczne. Studiował w Marburgu i w Orleanie (1606–1608). Następnie wrócił do kraju. Ponownie wyjechał do Marburga w 1616. Studiował chemiatrię (chemię lekarską) pod kierunkiem Johannesa Hartmanna.
Był wyznawcą kalwinizmu wychowanym w tradycjach ariańskich. Popierał projekt porozumienia z braćmi polskimi. Udzielał pomocy materialnej różnym zborom kalwińskim (m.in. zborowi w Bełżycach), był scholarchą i protektorem szkoły bełżyckiej. Uczestniczył w synodach i zjazdach protestanckich (Lublin, Kock, Bełżyce). W 1617 synod lubelski obrał go na świeckiego seniora dystryktu lubelskiego i chełmskiego. Sprawował tę funkcję również w latach 1622 i 1627.
Brał udział w życiu politycznym województwa lubelskiego. Posłował na sejm warszawski w 1618, gdzie został deputowany do Trybunału Radomskiego. W latach 1626–1628 trzykrotnie obierano go marszałkiem sejmiku lubelskiego. Posłował również na sejm nadzwyczajny w Toruniu (1626) oraz sejmy zwyczajne (1627, 1629, 1631). Na sejmiku lubelskim (3 stycznia 1628) wybrano go szafarzem poborów w województwie lubelskim.
W 1626 był właścicielem Bełżyc i 12 wsi, miał także części w 9 wsiach, a jedną trzymał w dzierżawie.
W 1613 został przyjęty do Rzeczypospolitej Babińskiej. Jakub Zaborowski dedykował mu swój traktat pt. "Ogień z wodą..." (1619), a w 1620 Michał Mylius zadedykował mu wydaną w Rakowie pracę pt. "Disputatio rhetorica profectus Keckermaniani". Wojciech Węgierski napisał po jego śmierci utwór "Threnodia carmine lugubri super immaturo fato Pauli Orzechowski" (1632).
Żonaty z Zofią z Konar Słupecką, miał czworo dzieci. Zmarł w 1632, najprawdopodobniej w Bełżycach.

</doc>
<doc id="5002978" url="https://pl.wikipedia.org/wiki?curid=5002978" title="Wysokie (rejon piński)">
Wysokie (rejon piński)

Wysokie (; ) – wieś na Białorusi, w obwodzie brzeskim, w rejonie pińskim, w sielsowiecie Horodyszcze, nad Piną. Położone jest przy linii kolejowej Łuniniec – Żabinka i przy drodze republikańskiej R8.
W dwudziestoleciu międzywojennym leżało w Polsce, w województwie poleskim, w powiecie pińskim, w gminie Pinkowicze. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5002980" url="https://pl.wikipedia.org/wiki?curid=5002980" title="Stanisław Adamski (biskup)">
Stanisław Adamski (biskup)



</doc>
<doc id="5002981" url="https://pl.wikipedia.org/wiki?curid=5002981" title="Zajezierze (obwód brzeski)">
Zajezierze (obwód brzeski)

Zajezierze (; ) – wieś na Białorusi, w obwodzie brzeskim, w rejonie pińskim, w sielsowiecie Horodyszcze, przy drodze republikańskiej R8.
Warunki naturalne.
Wieś położona jest pomiędzy Jeziorem Horodyskim a Jasiołdą. Graniczy z Rezerwatem Krajobrazowym Środkowa Prypeć.
Historia.
W dwudziestoleciu międzywojennym leżało w Polsce, w województwie poleskim, w powiecie pińskim, w gminie Pinkowicze. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5002983" url="https://pl.wikipedia.org/wiki?curid=5002983" title="Poligon Wędrzyn">
Poligon Wędrzyn



</doc>
<doc id="5002985" url="https://pl.wikipedia.org/wiki?curid=5002985" title="Kali Mountford">
Kali Mountford

Kali Mountford właściwie Carol Jean Mountford wcześniej Carol Jean Newton (ur. 12 stycznia 1954 w Crewe) – brytyjska polityczka Partii Pracy, deputowana Izby Gmin.
Działalność polityczna.
W okresie od 1 maja 1997 do 12 kwietnia 2010 reprezentowała okręg wyborczy Colne Valley w brytyjskiej Izbie Gmin.

</doc>
<doc id="5002989" url="https://pl.wikipedia.org/wiki?curid=5002989" title="Brama Portowa II">
Brama Portowa II

Brama Portowa II – szczeciński budynek biurowy klasy A, zlokalizowany na narożniku alei Niepodległości z placem Brama Portowa, na terenie osiedla Centrum, w dzielnicy Śródmieście. Brama Portowa II jest obiektem wyróżnionym certyfikatem LEED Platinum.
Historia.
Od lat 80. XX wieku do 2008 r. na miejscu dzisiejszego biurowca znajdowały się prowizoryczne pawilony i kioski handlowe, zwane „Kogucikami”. W grudniu 2008 r. spółka CR Group sprzedała działkę firmie Inter IKEA Centre Polska. Nowy właściciel rozpoczął prace budowlane w styczniu 2011 r. Ukończony budynek oddano do użytku w listopadzie 2012 r. 
Pod koniec stycznia 2021 r. biurowiec Brama Portowa II wraz z sąsiednim Brama Portowa I sprzedano austriackiemu funduszowi FLE SICAV FIS. 
Opis.
Brama Portowa I to siedmiokondygnacyjny, wolnostojący, modernistyczny budynek biurowy. Kondygnacja podziemna mieści parking. Na parterze zlokalizowano przestrzeń usługową, natomiast na wyższych piętrach pomieszczenia biurowe. Elewacja budynku od strony alei Niepodległości 12-osiowa. 

</doc>
<doc id="5002992" url="https://pl.wikipedia.org/wiki?curid=5002992" title="Richard Marko">
Richard Marko

Richard Marko (ur. 6 marca 1973 w Bratysławie) – słowacki przedsiębiorca, dyrektor generalny i współwłaściciel przedsiębiorstwa informatycznego ESET. Ukończył studia na Wydziale Elektrotechniki i Informatyki Uniwersytetu Technicznego w Koszycach, gdzie uzyskał czerwony dyplom i nagrodę rektora. Jest współautorem metod heurystyki, które znacząco wpłynęły na rozwój technik wykrywania szkodliwego kodu. W firmie ESET pracuje od roku 1996, jej dyrektorem generalnym został w 2011 roku, następnie otrzymał tytuł „Osobowość IT roku”, a cztery lata później nagrodę „Najrešpektovanejší CEO”. Tytuł ten zdobył również w latach 2018 i 2019. W kwietniu 2020 roku został honorowym prezesem stowarzyszenia "Business Leaders Forum".

</doc>
<doc id="5002993" url="https://pl.wikipedia.org/wiki?curid=5002993" title="Ruch drogowy na skrzyżowaniu w Leeds Bridge">
Ruch drogowy na skrzyżowaniu w Leeds Bridge



</doc>
<doc id="5002999" url="https://pl.wikipedia.org/wiki?curid=5002999" title="Sieligierskaja">
Sieligierskaja

Sieligierskaja () – stacja końcowa linii Lublinsko-Dmitrowskiej moskiewskiego metra, znajdująca się w północnym okręgu administracyjnym Moskwy w rejonie Bieskudnikowskim (Бескудниковский район), przy skrzyżowaniu Szosy Dmitrowskiej (Дмитровское шоссе) i Szosy Korowinskiej (Коровинское шоссе). Otwarcie miało miejsce 22 marca 2018 roku. Stacja typu płytkiego kolumnowego z peronem wyspowym położona jest na głębokości 20 m. 

</doc>
<doc id="5003002" url="https://pl.wikipedia.org/wiki?curid=5003002" title="Rudolf Sigl">
Rudolf Sigl

Rudolf „Rudi” Sigl (ur. 12 października 1937 w Neubeuern) – niemiecki strzelec, olimpijczyk, medalista mistrzostw świata i Europy. Syn Alberta, również strzelca.
Sigl wystąpił wraz z ojcem podczas Letnich Igrzysk Olimpijskich 1956 w dwóch konkurencjach. Jako reprezentant Wspólnej Reprezentacji Niemiec wystartował w karabinie małokalibrowym w trzech postawach z 50 m, w którym był na 9. miejscu, oraz w karabinie małokalibrowym leżąc z 50 m, w którym zajął 11. lokatę. Za każdym razem zajmował wyższą lokatę niż ojciec, który był odpowiednio na 11. i 27. pozycji.
Rudolf Sigl raz zdobył medal na mistrzostwach świata. W 1958 roku został drużynowym wicemistrzem w strzelaniu z karabinu małokalibrowego w trzech postawach (skład zespołu: Hans Harbeck, Peter Kohnke, Bernd Klingner, Helmut Schlenker, Rudolf Sigl). Sigl jest także trzykrotnym drużynowym medalistą mistrzostw Europy z 1959 roku, a także indywidualnym juniorskim mistrzem Europy z 1957 roku w karabinie standardowym w trzech postawach z 50 m. Był również wielokrotnym mistrzem Niemiec.
Wyniki.
Medale mistrzostw świata.
"Opracowano na podstawie materiałów źródłowych:"
Medale mistrzostw Europy.
"Opracowano na podstawie materiałów źródłowych:"

</doc>
<doc id="5003005" url="https://pl.wikipedia.org/wiki?curid=5003005" title="Peterpan">
Peterpan



</doc>
<doc id="5003006" url="https://pl.wikipedia.org/wiki?curid=5003006" title="Thelma Walker">
Thelma Walker

Thelma Doris Walker (ur. 7 kwietnia 1957) – brytyjska polityczka do 2020 Partii Pracy, deputowana Izby Gmin.
Działalność polityczna.
W okresie od 8 czerwca 2017 do 6 listopada 2019 reprezentowała okręg wyborczy Colne Valley w brytyjskiej Izbie Gmin.

</doc>
<doc id="5003011" url="https://pl.wikipedia.org/wiki?curid=5003011" title="Teoria wartości (ekonomia)">
Teoria wartości (ekonomia)

Teoria wartości to dowolna teoria ekonomiczna, która próbuje wyjaśnić wartość wymiany lub cenę towarów i usług. Kluczowe pytania w teorii ekonomii to dlaczego towary i usługi są wyceniane w niezmienionej formie, w jaki sposób powstaje wartość towarów i usług oraz - w przypadku normatywnych teorii wartości - jak obliczyć "prawidłową" cenę towarów i usług (jeśli takowa wartość istnieje).
Historia.
Główną kwestią która od najwcześniejszych publikacji umykała ekonomistom była cena. Gdy zaczęto wymieniać towary na walutę, ekonomiści nieustannie próbowali rozszyfrować, w jaki sposób ustalane są ceny. "Wartość" była ogólnym terminem używanym do wskazania względnej ceny towaru lub usługi. Jeden z najwcześniejszych klasycznych poglądów na teorię wartości pochodzi z pamfletu, który ukazał się w 1738 roku. W tym pamflecie omówiono, w jaki sposób praca jest najważniejszym narzędziem pomiaru przy rozważaniu wartości. Idea ta wywodzi się z przedmonetarnych poglądów na cenę, gdzie praca była wymieniana na inne usługi pracy. Chociaż pomysł był akceptowalny, nie obyło się bez krytyków.
Adam Smith zgadzał się z niektórymi aspektami teorii wartości pracy, ale uważał, że nie wyjaśnia ona w pełni cen i zysku. Zamiast tego zaproponował teorię wartości kosztów produkcji (później przekształciła się w teorię wartości wymiany), która wyjaśniała, że wartość jest określana przez kilka różnych czynników, w tym płace i czynsze. Według Smitha ta teoria wartości najlepiej wyjaśnia naturalne ceny na rynku. Choć w owym czasie była to teoria słabo rozwinięta, stanowiła alternatywę dla innej popularnej w owym czasie teorii wartości.
Teoria wartości użyteczności polegała na przekonaniu, że cena i wartość opierają się wyłącznie na tym, ile "pożytku" jednostka otrzymuje z danego towaru. Jednak teoria ta została odrzucona w pracy Smitha "The Wealth of Nations" . Słynny paradoks wody i diamentu kwestionuje to badając użycie tych towarów w stosunku do ceny. Woda, choć niezbędna do życia, jest znacznie tańsza niż diamenty, które w zasadzie nie mają zastosowania. Kwestia, która teoria wartości jest prawdziwa, dzieli myślicieli ekonomicznych i jest podstawą wielu społeczno-ekonomicznych i politycznych przekonań.
Silvio Gesell zaprzeczył teorii wartości w ekonomii. Uważał, że teoria wartości jest bezużyteczna i nie pozwala ekonomii stać się nauką, a administracja walutowa kierująca się teorią wartości skazana jest na jałowość i bezczynność.
Teorie.
Wewnętrzna teoria wartości.
Zgodnie z wewnętrzną teorią wartości (zwaną również „teorią wartości obiektywnej”), wartość wewnętrzna charakteryzuje się - w kategoriach wartości - że coś "samo w sobie", lub "samo dla siebie" ma wartość. Jest to wyraz innej koncepcji niż ta, która była wcześniej opisana. Jest to wartość, którą podmiot posiada również sam w sobie, jako to, czym jest, lub jaki ma cel. Ta wartość nie jest fizyczna. Mówienie, że wartość jest fizyczna jest tym sam co mówienie że nasze umysły są fizyczne. Wartość nie istnieje jako obiekt, ale jest właściwością obiektu.
Wartość jest tworzona przez osąd lub stanowisko rzeczoznawcy. Osąd i decyzje moralne są kluczową częścią tej wartości. Wartość wewnętrzna faktycznie odcina naszą logiczną decyzję i sprawia, że myślimy tylko o tym, co jest właściwe dla nas, a nie dla kogokolwiek innego, ponieważ jest to czymś co my chcemy aby było. Jeśli coś ma wewnętrzną wartość, to posiada właściwości lub cechy, przez które jest wartościowe, niezależnie od kogokolwiek osądu bądź stanowiska. Obejmuje ona inne zmienne, takie jak nazwa marki, znaki towarowe i prawa autorskie, które są zazwyczaj trudne do obliczenia i czasami nie są dokładnie odzwierciedlone w cenie rynkowej. Wartość wewnętrzna nie jest tym, jaką cenę są skłonni zapłacić inwestorzy, ale tym, co obiekt jest naprawdę wart.
Teoria wartości oparta na pracy.
W ekonomii klasycznej laborystyczna teoria wartości twierdzi, że wartość ekonomiczna dobra lub usługi jest określona przez całkowitą ilość społecznie niezbędnej pracy potrzebnej do ich wytworzenia. Mówiąc w kategoriach teorii pracy, wartość bez żadnego przymiotnika teoretycznie odnosi się do ilości pracy niezbędnej do wytworzenia towaru rynkowego, w tym pracy niezbędnej do rozwoju kapitału użytego w procesie produkcji. Zarówno David Ricardo jak i Karol Marks próbowali określić ilościowo i ująć wszystkie składniki pracy, aby rozwinąć teorię rzeczywistej lub naturalnej ceny towaru.
W obu przypadkach chodzi o ceny ogólne - tzn. ceny łączne, a nie o konkretną cenę danego towaru lub usługi w danych okolicznościach. Teorie należące do obu kategorii dopuszczają odchylenia, gdy określona cena jest ustalana w rzeczywistych transakcjach rynkowych lub gdy cena jest ustalana w ramach jakiegoś systemu ustalania cen.
Wymienna teoria wartości.
W ekonomii marksistowskiej wymienna teoria wartości, zaproponowana przez Isaaka Illicha Rubina w 1927r. jest opisem podwójnie przeciwnej natury pracy zawartej w towarze. Towar ma jednocześnie subiektywną materialną wartość użytkową i obiektywną wartość wymienną lub wartość społeczną.
Wartość użytkowa to wartość materiału według użyteczności, użytkowania lub konsumpcji, w której rzecz spełnia ludzkie potrzeby. Przykładem tego jest to, że jeśli ktoś chce zbudować drewnianą szopę, potrzebowałby określonej ilości i jakości drewna i gwoździ. Niektóre wartości użytkowe nie wymagają wysiłku aby je osiągnąć, na przykład światło słoneczne lub coś w rodzaju grawitacji, której ludzie potrzebują, aby przetrwać, ale nie muszą robić nic, aby ją uzyskać i nadal mieć wartość. Inne wartości użytkowe wymagają wysiłku, aby je osiągnąć, zwiększając ich wartość użytkową. Potrzeby, które spełnia przedmiot, oraz właściwości fizyczne, jak w zastosowaniach, do jakich można wykorzystać przedmiot, również wiążą się z wartością użytkową.
Monetarna teoria wartości.
Marksowski ekonomista John Milios (2003) opowiada się za monetarną teorią wartości, w której "pieniądz jest konieczną formą pojawienia się wartości (i kapitału) w tym sensie, że ceny stanowią jedyną formę pojawienia się wartości towarów." Zgodnie z tą analizą, kiedy pieniądz włącza produkcję do swojego obiegu M-C-M', funkcjonuje on jako kapitał realizujący stosunek kapitalistyczny, a eksploatacja siły roboczej stanowi faktyczne założenie tej integracji.
Teoria władzy nad wartością.
Radykalni ekonomiści instytucjonalni Jonathan Nitzan i Shimshon Bichler (2009) argumentują, że nigdy nie było możliwe oddzielenie ekonomii od polityki. To oddzielenie jest wymagane, aby ekonomia neoklasyczna mogła oprzeć swoją teorię na wartości użytkowej, a marksistom na oparciu teorii wartości opartej na pracy na podstawie ilościowej pracy abstrakcyjnej. Zamiast teorii wartości użyteczności (jak ekonomia neoklasyczna) lub teorii wartości opartej na pracy (jak w ekonomii marksistowskiej), Nitzan i Bichler proponują teorię władzy nad wartością. Struktura cen ma niewiele wspólnego z tak zwaną "materialną" sferą produkcji i konsumpcji. Kwantyfikacja siły w cenach nie jest konsekwencją zewnętrznych praw - czy to naturalnych, czy historycznych - ale jest całkowicie wewnętrzna dla społeczeństwa.
W kapitalizmie władza jest rządzącą zasadą zakorzenioną w centralnym miejscu własności prywatnej. Własność prywatna jest w całości i tylko aktem instytucjonalnego wykluczenia, a instytucjonalne wykluczenie jest kwestią zorganizowanej władzy. A ponieważ siła stojąca za prywatną własnością jest wyrażona w cenach, Nitzan i Bichler argumentują, że istnieje potrzeba stworzenia teorii wartości opartej na sile władzy. Istnieje jednak dylemat przyczynowości w ich argumencie, który przyciągnął krytykę; władza opiera się na zdolności firm do ustalania cen monopolistycznych, ale zdolność do ustalania cen opiera się na firmach posiadających pewien stopień władzy na rynku.
Kapitalizacja, w ich teorii, jest miarą potęgi, co ilustruje obecna zdyskontowana wartość przyszłych zysków (przy jednoczesnym uwzględnieniu zmian i ryzyka). Ta formuła jest podstawowa dla finansów, które są nadrzędną logiką kapitalizmu. Logika jest również z natury zróżnicowana, ponieważ każdy kapitalista stara się zgromadzić większe dochody niż ich konkurenci (ale nie maksymalizuje zysku). Nitzan i Bichler określają ten proces jako akumulację różnicową. Aby można było mówić o teorii władzy nad wartością, musi istnieć akumulacja różnicowa, w której tempo wzrostu kapitalizacji niektórych właścicieli jest szybsze niż tempo wzrostu kapitalizacji przeciętnej.
Subiektywna teoria wartości i marginalizm.
Subiektywna teoria wartości to teoria wartości, która zakłada, że wartość przedmiotu zależy od konsumenta. Teoria ta zakłada, że wartość przedmiotu nie jest zależna od pracy włożonej w dobro, ani od żadnej wewnętrznej właściwości tego dobra. Zamiast tego subiektywna teoria wartości zakłada, że wartość dobra zależy od pragnień i potrzeb konsumentów. Konsument nadaje wartość danemu przedmiotowi poprzez określenie użyteczności krańcowej, czyli dodatkowej satysfakcji z jednego dodatkowego dobra tego przedmiotu i podjęcia decyzji, co dla nich to dobro oznacza.
Nowoczesna subiektywna teoria wartości została stworzona przez Williama Stanleya Jevonsa, Léona Walrasa i Carla Mengera pod koniec XIX wieku. Subiektywna teoria wartości zaprzeczała teorii pracy Karola Marksa, która głosiła, że wartość przedmiotu zależy od pracy włożonej w produkcję, a nie od zdolności zadowolenia konsumenta.
Subiektywna teoria wartości pomogła odpowiedzieć na „paradoks diamentu i wody”, który wielu uważało za nierozwiązywalny. Paradoks diamentu i wody stawia pytanie, dlaczego diamenty są o wiele cenniejsze niż woda, skoro woda jest niezbędna do życia. Odpowiedzią na ten paradoks była subiektywna teoria wartości, zdając sobie sprawę, że w sumie woda jest cenniejsza niż diamenty, ponieważ kilka pierwszych jednostek jest niezbędnych do życia. Kluczowa różnica między wodą a diamentami polega na tym, że wody jest więcej, a diamenty są rzadkie. Ze względu na dostępność jedna dodatkowa jednostka diamentów przekracza wartość jednej dodatkowej jednostki wody. Teoria subiektywna jest przydatna do wyjaśnienia podaży i popytu.
Marginalizm odnosi się do badania teorii marginalnych i studiów w ramach ekonomii. Tematy zawarte w marginalizmie to krańcowa użyteczność, krańcowa stopa substytucji i koszty alternatywne. Marginalizm można zastosować do subiektywnej teorii wartości, ponieważ subiektywna teoria bierze pod uwagę krańcową użyteczność przedmiotu, aby nadać mu wartość.

</doc>
<doc id="5003018" url="https://pl.wikipedia.org/wiki?curid=5003018" title="Jason McCartney (polityk)">
Jason McCartney (polityk)

Jason Alexander McCartney (ur. 29 stycznia 1968 w Harrogate) – brytyjski polityk Partii Konserwatywnej, deputowany Izby Gmin.
Działalność polityczna.
W okresie od 6 maja 2010 do 3 maja 2017 i od 12 grudnia 2019 reprezentuje okręg wyborczy Colne Valley w brytyjskiej Izbie Gmin.

</doc>
<doc id="5003019" url="https://pl.wikipedia.org/wiki?curid=5003019" title="Ubóstwo menstruacyjne">
Ubóstwo menstruacyjne

Ubóstwo menstruacyjne – ograniczenie z powodów ekonomicznych dostępu do produktów higienicznych tj. tamponów, podpasek czy kubeczków menstruacyjnych, ale także do edukacji związanej z okresem, czy odpowiednich warunków umożliwiających dbanie o higienę.
Według danych UNICEF-u z 2015, na całym świecie z 1,9 miliarda osób menstruujących, 500 milionów nie może w pełni dbać o higienę podczas okresu, natomiast 130 milionów opuszcza z tego powodu lekcje w szkole. Statystycznie kobieta przechodzi w życiu od 350 do 450 miesiączek, co dla Polki wiąże się z wydatkami wynoszącymi łącznie od 6 do nawet 36 tysięcy złotych.
Od 2014, w dniu 28 maja na całym świecie obchodzony jest Dzień Higieny Menstruacyjnej, dzień miesiąca został wybrany na 28., gdyż średnia długość cyklu miesiączkowego trwa 28 dni.
Ubóstwo menstruacyjne w poszczególnych krajach Europy.
Polska.
Z raportu Kulczyk Foundation i Founders Pledge wynika, że co piąta Polka nie ma środków na zakup odpowiednich środków menstruacyjnych. Zamiennie wykorzystują one watę, skarpetki, tekturę czy foliowe reklamówki.
W 2019 w Polsce stawka podatku VAT na środki menstruacyjne została obniżona z 8% do 5%. W 2020 powstała fundacja Akcja Menstruacja, która walczy z ubóstwem menstruacyjnym poprzez zbiórki produktów higienicznych, zaopatrza w nie szkoły średnie w ramach programu "Hej, Dziewczyny!", a także zakłada "Punkty Pomocy Okresowej", w których znajdują się darmowe podpaski i tampony.
W 2021 powstała Okresowa Koalicja – zrzeszenie organizacji oraz osób aktywistycznych i eksperckich, zajmujących się tematem miesiączki. 8 marca 2021 Koalicja ogłosiła manifest na rzecz przeciwdziałania problemowi ubóstwa i wykluczenia menstruacyjnego. Został on podpisany przez: Fundację „Akcja Menstruacja”, dr n. hum. Alicję Długołęcką (terapeutkę i edukatorkę seksualną), dr hab. Iwonę Chmurę-Rutkowską (Uniwersytet im. Adama Mickiewicza w Poznaniu/Fundacja Ja, Nauczyciel), Fundację „One Day”, Fundację „Pokonać Endometriozę”, Grupę Ponton, Natalię Miłuńską (miesiaczka.com), Kulczyk Foundation, moonka, Panią Miesiączkę, Polski Czerwony Krzyż, Różową Skrzyneczkę, Stowarzyszenie „Pogotowie Społeczne” oraz Szajn.
8 października 2022 podczas Kongresu Kobiet we Wrocławiu, Dominika Kulczyk zapowiedziała powstanie pierwszego obywatelskiego projektu ustawy o darmowych podpaskach w polskich szkołach, nad którego założeniami pracuje Okresowa Koalicja.
Niemcy.
W 2019 berlińska agencja Scholz&amp;Friends wydała "The Period Book". Jej celem było ukazanie różnic w stawkach podatku VAT, który w Niemczech w przypadku środków menstruacyjnych wynosi 19%, a w przypadku książek 7%. W książce oprócz 46 zabawnych historii o menstruacji znajdowało się także 15 sztuk tamponów organicznych.
W listopadzie 2019, w wyniku rozgłosu medialnego i nacisku opinii publicznej, w Bundestagu przegłosowano ustawę, kwalifikującą tampony, podpaski i wkładki do grupy produktów niezbędnych, tym samym obniżając ich opodatkowanie do 7%. Ustawa weszła w życie 1 stycznia 2020.
Szkocja.
Od 2018 w Szkocji obowiązują przepisy nakazujące umieszczanie bezpłatnych środków menstruacyjnych w szkołach oraz na uczelniach wyższych. Z badania przeprowadzonego na zlecenie rządowej organizacji młodzieżowej "Young Scot" wynika, że 25% młodych Szkotek przynajmniej raz nie miało pieniędzy na zakup menstruacyjnych środków higienicznych, natomiast 10% Szkotek doświadcza tego regularnie.
26 listopada 2020, z inicjatywy Partii Pracy, na terenie całej Szkocji wprowadzono powszechny dostęp do darmowych środków higienicznych dla osób menstruujących. Roczny koszt tego przedsięwzięcia to około 24 miliony funtów.
Od 1 stycznia 2021 stawka podatku VAT na środki higieniczne do menstruacji została obniżona w Wielkiej Brytanii z 5% do 0%..
Francja.
Według badań Francuskiego Instytutu Opinii Publicznej aż 1,7 milionów Francuzek nie ma dostępu do podstawowych środków higienicznych.
W lipcu 2019 powstał kolektyw "Ça va saigner". Swoimi działaniami wzywał kobiety do walki ze zbyt wysokimi cenami produktów menstruacyjnych, a także normalizował miesiączkę w przestrzeni publicznej, poprzez zamieszczanie w mediach społecznościowych zdjęć zakrwawionej bielizny. 
23 lutego 2021 minister szkolnictwa wyższego Frédérique Vidal ogłosiła, że w ciągu kilku tygodni maszyny zawierające bezpłatne tampony, podpaski oraz inne produkty sanitarne zostaną zainstalowane w akademikach i uniwersyteckich punktach zdrowotnych.
Ubóstwo menstruacyjne w poszczególnych krajach Azji.
Indie.
Szacuje się, że w Indiach zaledwie 10% osób menstruujących ma dostęp do produktów higienicznych podczas miesiączkowania.
W 2013 powstał The Pad Project, w ramach którego nakręcono krótkometrażowy film dokumentalny "Okresowa rewolucja" (w 2018 nagrodzony Oscarem w kategorii "Najlepszy krótkometrażowy film dokumentalny"). Opowiada on o grupie dhakijek, które postanowiły zawalczyć z ubóstwem menstruacyjnym, własnoręcznie produkując podpaski z celulozy, korzystając z urządzenia Arunchalama Murungananthama.
W lipcu 2017 stawka opodatkowania VAT na produkty menstruacyjne została podniesiona do 12%, co wywołało liczne protesty. Po uruchomieniu internetowej petycji, pod którą podpisało się 400 tysięcy osób, 21 lipca 2020 podatek został zniesiony. 
Korea Południowa.
Korea Południowa jest z jednym z niewielu krajów, w których na produkty menstruacyjne nałożona jest najniższa stawka opodatkowania VAT, jednak mimo to ich ceny są jednymi z najwyższych na świecie (cena produktów menstruacyjnych, potrzebnych kobiecie w trakcie jednego okresu jest równa wynagrodzeniu za godzinę pracy za płacę minimalną). 
W 2017 fundacja "Good Neighbours" nagłośniła historię 16-letniej dziewczynki, która z powodu braku pieniędzy na zakup odpowiednich produktów higienicznych, owijała podeszwę buta w chusteczki, co po pewnym czasie spowodowało powstanie niebezpiecznego dla jej zdrowia guzka w macicy. Reakcją rządu na tę sprawę było wprowadzenie w listopadzie 2017 poprawki do "ustawy o pomocy społecznej dla młodzieży", która zagwarantowała bezpłatny dostęp do środków higienicznych dla dzieci i młodzieży. 
Japonia.
W 2019 podatek VAT na produkty menstruacyjne w Japonii został podniesiony z 8% do 10%. W październiku 2019 organizacja "#menstruation for everyone" uruchomiła petycję, która ma na celu redukcję tej stawki. 
Aby walczyć z tabuizacją menstruacji, w 2017 powstała manga "Seiri-chan", w której główną postacią jest Pani Miesiączka.
Tajlandia.
W grudniu 2019 tajlandzka parlamentarzystka Ketpreeya Kaewsanmuang nagłośniła problem klasyfikacji środków menstruacyjnych, jako produktów "luksusowych", co powoduje, że nałożony na nie podatek VAT wynosi 40%. 
Z wyliczeń firmy "Citron Hygiene" wynika, że koszt produktów higienicznych, które przeciętna osoba menstruująca zużywa w trakcie jednej miesiączki, to ponad 12% dziennego wynagrodzenia minimalnego. Co więcej, w Tajlandii nie istnieją żadne organizacje zajmujące się problemem ubóstwa menstruacyjnego, przez co badania, które pomogłyby określić skalę problemu, nie zostały jeszcze przeprowadzone. 
Nepal.
83% Nepalek jest w pewien sposób wykluczonych z życia publicznego w trakcie okresu. Pomimo zakazu wprowadzonego w 2005, praktykowana jest tradycja Chhaupadi – na czas miesiączki kobiety są izolowane od reszty rodziny, nie wolno im dotykać mężczyzn, ani z nimi przebywać, a ich dieta może się składać wyłącznie z ryżu. Wynika to z przekonania, że menstruujące kobiety są nieczyste, dlatego w trakcie okresu przebywają one w specjalnych chatach menstruacyjnych, w których są narażone na śmiertelne ukąszenia węży, przemoc fizyczną i seksualną oraz zatrucie tlenkiem węgla z powodu niedostatecznej wentylacji chaty. 
Badania przeprowadzone w 2018 przez Prabishę Amatyę ukazały, że 72% nastolatek jest zmuszanych do życia w chatach menstruacyjnych w trakcie miesiączki, 70% owych chat nie posiada toalet, 38% nie posiada materaca, ani koca, a 26% wentylacji. Z tych powodów zarejestrowano co najmniej kilkanaście zgonów, jednak dopiero w grudniu 2019 po raz pierwszy skazano osobę, zmuszającą do tego członkinię swojej rodziny, której pobyt w chacie w trakcie okresu zakończył się śmiercią. 
Ubóstwo menstruacyjne w poszczególnych krajach Afryki.
Kenia.
80% osób menstruujących w Afryce Wschodniej nie stać na środki higieniczne, a 60% uczennic, po rozpoczęciu miesiączkowania, rezygnuje z edukacji.
W 2019 za sprawą fundacji "Zana Africa" w Kenii przyjęto ustawę, na mocy której podpaski zostały uznane za podstawowe wyposażenie szkół, a rząd zobowiązał się do zabezpieczenia środków na ten cel.
Ubóstwo menstruacyjne w poszczególnych krajach Australii i Oceanii.
Nowa Zelandia.
Według badań organizacji pozarządowej Dignity, walczącej z ubóstwem menstruacyjnym, w Nowej Zelandii 95 tysięcy dzieci w wieku 9-18 lat regularnie opuszcza lekcje w szkole, ze względu na brak środków na zakup produktów higienicznych. 
Premierka Nowej Zelandii Jacinda Ardern zapowiedziała, że w czerwcu 2021 w nowozelandzkich szkołach zostanie uruchomiony program, mający na celu zaopatrzenie ich w darmowe produkty menstruacyjne.
Australia Południowa.
11 lutego 2021 w ramach strategii "Attendance Matters" samorząd Australii Południowej ogłosił wprowadzenie trzyletniego programu, mającego zapewnić dostęp do bezpłatnych produktów higienicznych w południowoaustralijskich szkołach wszystkim dzieciom uczęszczających do klasy 5 i wyższych.
Ubóstwo menstruacyjne w poszczególnych krajach Ameryki Północnej.
Kanada.
Z badań przeprowadzonych w 2018 przez Plan International Canada wynika, że 83% osób menstruujących poniżej 25 roku życia w Kanadzie odczuwa, iż okres ogranicza je w codziennych aktywnościach, natomiast 70% opuściło z tego powodu lekcje w szkole, czy dzień w pracy. W dużo większym stopniu problem ubóstwa menstruacyjnego dotyka ludy tubylcze, które zamieszkują północną część kraju, gdzie ceny produktów higienicznych są najwyższe (do $18, podczas gdy w innych regionach cena wynosi około $5). Od 2017 działa kolektyw Moon Time Sisters, który ma na celu zmniejszyć ubóstwo menstruacyjne w tych rejonach Kanady.
W czerwcu 2015 na terenie Kanady podatek VAT od produktów menstruacyjnych został zniesiony. W kwietniu 2019 rząd Kolumbii Brytyjskiej, jako pierwszy w kraju, wprowadził ogólnodostępne produkty menstruacyjne do szkolnych łazienek.
Ubóstwo menstruacyjne w poszczególnych krajach Ameryki Południowej.
Wenezuela.
W 2016 w Wenezueli z powodu hiperinflacji i braku podstawowych dóbr, ceny tamponów wzrosły o 1800%. Rezultatem tego zjawiska było powstanie czarnego rynku produktów menstruacyjnych, na którym ich ceny wynoszą około 1/3 miesięcznych zarobków przeciętnej kobiety. W roku 2021 cena jednego opakowania tamponów wynosiła równowartość wynagrodzenia za 3 miesiące pracy za płacę minimalną. 
Według badań Narodowego Instytutu Statystyki w Wenezueli, 28% dziewczynek opuszcza szkołę ze względu na brak dostępu do bieżącej i czystej wody. Z tego samego powodu, mimo braku oficjalnych danych, szacuje się, że Wenezuela jest krajem z największą ilością infekcji i zakażeń ginekologicznych na świecie. 
Deficyt lekarstw i środków higienicznych w Wenezueli sięga 90%, przez co wiele kobiet musi polegać na własnoręcznie produkowanych podpaskach, często wykonywanych ze starych koszulek, szmat i skarpet. Pomoc dostarczana przez organizacje pozarządowe wystarcza zaledwie 22% populacji. 

</doc>
<doc id="5003021" url="https://pl.wikipedia.org/wiki?curid=5003021" title="Kamienica przy ul. św. Wojciecha 1 w Szczecinie">
Kamienica przy ul. św. Wojciecha 1 w Szczecinie



</doc>
<doc id="5003032" url="https://pl.wikipedia.org/wiki?curid=5003032" title="Jerzy Ignacy Skowroński">
Jerzy Ignacy Skowroński

Jerzy Ignacy Skowroński (ur. 5 września 1901 w Humaniu, zm. 11 grudnia 1986 we Wrocławiu) – polski naukowiec. Specjalizował się w zagadnieniach z zakresu techniki wysokich napięć, oraz materiałoznawstwa elektrotechnicznego. Wykładowca i profesor Politechniki Wrocławskiej, doktor honoris causa tej uczelni. Wykładał również w Szkole Inżynierskiej im. Hipolita Wawelberga i Stanisława Rotwanda i w Państwowej Szkole Technicznej Samolotowo-Lotniczej. Członek korespondent Polskiej Akademii Nauk od 1952 roku, a od 1964 członek rzeczywisty. Należał do wielu organizacji naukowych, w tym Towarzystwa Naukowego Warszawskiego i Wrocławskiego Towarzystwa Naukowego. Członek Honorowy SEP. 
Życiorys.
Syn Ignacego i Marii ze Skrzypkowskich. Po przeprowadzce do Warszawy uczył się w gimnazjum Rady Głównej Opiekuńczej, gdzie zdał egzamin dojrzałości. Studiował początkowo na Wydziale Filozoficznym Uniwersytetu Warszawskiego, podjętych studiów jednak nie ukończył ze względu na chęć udziału w wojnie polsko-bolszewickiej. Absolwent Wydziału Elektrycznego Politechniki Warszawskiej (rocznik 1926). Jeszcze w czasie studiów podjął pracę w Zakładzie Wysokich Napięć pod kierunkiem profesora i inżyniera Kazimierza Drewnowskiego. Doktoryzował się w 1938 na podstawie pracy zatytułowanej "O przydatności krajowych szkieł do wyrobu izolatorów liniowych". Przygotowywał się również do uzyskania stopnia doktora habilitowanego, jednak jego rozprawa zaginęła w niewyjaśnionych okolicznościach podczas działań wojennych prowadzonych w ramach II wojny światowej. W 1949 wstąpił do ZSL. Po zakończeniu wojny przez 26 lat pracował na Politechnice Wrocławskiej. Na emeryturę przeszedł w 1971.
Zmarł 11 grudnia 1986 we Wrocławiu, pochowany na miejscowym cmentarzu św. Wawrzyńca przy ul. Bujwida.
Był żonaty z Zofią z Żurakowskich (nauczycielką), miał syna Marka (architekta), który zginął tragicznie, uprawiając lotniarstwo 14 maja 1981.
Ordery, odznaczenia i wyróżnienia.
Na podstawie:
Upamiętnienie.
Uchwałą Zarządu Głównego Stowarzyszenia Elektryków Polskich nr 124/2018-2022 z dnia 23 września 2020 Jerzy Ignacy Skowroński został Patronem Roku SEP 2021 (w 120. rocznicę urodzin).

</doc>
<doc id="5003036" url="https://pl.wikipedia.org/wiki?curid=5003036" title="Martina Ambrosi">
Martina Ambrosi

Martina Ambrosi (ur. 7 kwietnia 2001) – włoska skoczkini narciarska reprezentująca klub U.S. Dolomitica. Dwukrotna uczestniczka mistrzostw świata juniorów (2018, 2020).
Przebieg kariery.
W międzynarodowych zawodach organizowanych przez FIS zadebiutowała 7 sierpnia 2016 roku w Klingenthal podczas konkursu rozgrywanego w ramach Alpen Cup, gdzie zajęła trzydziestą ósmą lokatę.
Na początku lutego 2018 roku wystąpiła na mistrzostwach świata juniorów rozgrywanych w Kanderstegu. Konkurs indywidualny zakończyła na pierwszej serii, będąc sklasyfikowaną na czterdziestej drugiej pozycji. Dzień później w konkursie drużynowym wraz z Alice Puntel, Jessicą Malsiner i Larą Malsiner zajęła dziesiąte miejsce. W konkursie drużyn mieszanych była trzynasta. W lutym 2018 zadebiutowała też w zawodach FIS Cup. W obu konkursach w niemieckim Rastbüchl plasowała się na przełomie drugiej i trzeciej dziesiątki. W ostatnim konkursie Alpen Cup stanęła na podium cyklu, zajmując trzecie miejsce we francuskim Chaux-Neuve.
18 stycznia 2020 roku wystartowała w konkursie drużynowym rozgrywanym w ramach Pucharu Świata w japońskim Zaō. Wraz z reprezentacją Włoch zajęła siódme miejsce, zdobywając tym samym dożywotnie prawo do startów w zawodach tej rangi. Dzięki niemu następnego dnia wystartowała w kwalifikacjach do drugiego konkursu indywidualnego rozgrywającego się w tej miejscowości, lecz po zajęciu 44. miejsca nie uzyskała do niego awansu. W marcu 2020 roku pojawiła się na starcie swojego kolejnego juniorskiego czempionatu, który miał miejsce w niemieckim Oberwiesenthal. Tam w konkursie indywidualnym sklasyfikowana została na miejscu czterdziestym. Rywalizację w konkursie drużynowym zaś zakończyła na miejscu szóstym.

</doc>
<doc id="5003038" url="https://pl.wikipedia.org/wiki?curid=5003038" title="Budwieć (osada leśna w województwie podlaskim)">
Budwieć (osada leśna w województwie podlaskim)



</doc>
<doc id="5003039" url="https://pl.wikipedia.org/wiki?curid=5003039" title="Wiłkokuk (gajówka w gminie Giby)">
Wiłkokuk (gajówka w gminie Giby)



</doc>
<doc id="5003040" url="https://pl.wikipedia.org/wiki?curid=5003040" title="Wiłkokuk (leśniczówka w gminie Giby)">
Wiłkokuk (leśniczówka w gminie Giby)



</doc>
<doc id="5003041" url="https://pl.wikipedia.org/wiki?curid=5003041" title="Pseudacanthocanthopsis rohdei">
Pseudacanthocanthopsis rohdei

Pseudacanthocanthopsis rohdei – gatunek widłonogów z rodziny Chondracanthidae. Nazwa naukowa tego gatunku skorupiaków została opublikowana w 1976 roku przez biologów Ju-Shey Ho i Masahiro Dojiri.

</doc>
<doc id="5003042" url="https://pl.wikipedia.org/wiki?curid=5003042" title="Václav Lebeda">
Václav Lebeda

Václav Lebeda, znany pod pseudonimem Voxel (ur. 22 lipca 1992 w Kopřivnicy) – czeski piosenkarz i twórca piosenek. Od 2019 r. występuje jako kapela „VOXEL &amp; Spol.“.
Kariera muzyczna.
Od dzieciństwa grał na flecie i klawiszach, później przeszedł na fortepian i stopniowo uczył się gry na innych instrumentach. Jest absolwentem Uniwersytetu Zachodnioczeskiego w Pilźnie, gdzie studiował na kierunku „popularyzacja kultury muzycznej”. Brał udział w kilku seriach telewizyjnego konkursu Česko Slovenská SuperStar, nie odniósł jednak sukcesu. Ponadto śpiewał i grał na gitarze w formacji Burnout.
Na początku 2012 r. opublikował singiel "V síti" z tekstem Xindla X. Zaraz potem do utworu został wydany wideoklip. Teksty dalszych singli "Hitmaker" (z lipca 2012) i "Superstar" (ze stycznia 2013) napisał Pokáč, z którym Voxel od czasu do czasu występuje w duecie. W marcu 2013 został ogłoszony objawieniem roku na ceremonii nagród muzycznych Óčka, od publiczności otrzymał 19 422 głosów. Jesienią 2013 zajął drugie miejsce w kategorii „Gwiazda internetu” w ramach nagród Český slavík Mattoni 2013 (po tym, jak z konkursu wyłączono pierwotnego zwycięzcę, rapera Řezníka).
W maju 2014 wydał swój debiutancki album „All Boom!”, który reprezentuje starszy repertuar muzyczny artysty. W ciągu dwóch lat kariery solowej przeszedł z oryginalnego electropopu w stronę tworzenia piosenek na gitarę, w związku z czym nowy album zaplanował bardziej akustycznie. Album ukazał się we wrześniu 2015 pod tytułem „Butterfly Effect”. W czerwcu został poprzedzony singlem zatytułowanym "Jednou". W ramach nagród Český slavík Mattoni 2014 został laureatem w kategorii „Gwiazda internetu” oraz otrzymał nominację w kategorii objawienie roku.
Na początku 2019 roku stworzył wokół siebie grupę muzyczną, z którą regularnie występuje pod nazwą „VOXEL &amp; Spol.”. Jej skład przedstawia się następująco:

</doc>
<doc id="5003046" url="https://pl.wikipedia.org/wiki?curid=5003046" title="Zakaz ukrywania">
Zakaz ukrywania

Zakaz ukrywania (ang. "no-hiding theorem") – twierdzenie mówiące, że jeśli informacja kwantowa zostanie utracona z systemu poprzez dekoherencję, to przemieszcza się ona do podprzestrzeni środowiska i nie może pozostawać w korelacji między systemem a środowiskiem. Wynika to z liniowości i unitatrności mechaniki kwantowej. W ten sposób informacja kwantowa nie podlega utracie. Ma to konsekwencje dla paradoksu informacji czarnych dziur, a właściwie dla każdego procesu, który zmierza do całkowitej "utraty" informacji kwantowej. Twierdzenie o zakazie ukrywania jest odporne na niedoskonałości procesu fizycznego, który pozornie niszczy oryginalną informację kwantową.
Jest dopełnieniem zakazu klonowania, zgodnie z którym nie można skopiować nieznanego stanu kwantowego, jak i zakazu usuwania mówiącego, że mając dwie kopie nieznanego stanu kwantowego, nie można usunąć jednej z nich.
Twierdzenie o zakazie ukrywania zostało postawione i udowodnione przez Samuela L. Braunsteina i Aruna K. Pati (twórcy zakazu usuwania) w 2007 r. W 2011 r. zakaz ukrywania został eksperymentalnie potwierdzony przy użyciu urządzeń do magnetycznego rezonansu jądrowego, w których pojedynczy kubit poddano całkowitej randomizacji, tj. jego stan czysty przekształcono w losowy stan mieszany. Następnie odzyskano utracone informacje z kubitów pomocniczych przy zastosowaniu odpowiedniej lokalnej transformacji unitarnej w przestrzeni Hilberta środowiska zgodnie z twierdzeniem o zakazie ukrywania. Ten eksperyment po raz pierwszy potwierdził zachowanie informacji kwantowej.
Twierdzenie.
Rozważmy pewien proces fizyczny, który transformuje dowolny stan kwantowy określony macierzą gęstości formula_1 z podprzestrzeni "I" (wejście) do większej przestrzeni Hilberta. Proces ten będzie procesem "ukrywającym", jeżeli istnieje pewna podprzestrzeń "O" (wyjście), tej większej przestrzeni Hilberta, której stan kwantowy określony macierzą gęstości formula_2 jest niezależny od stanu wejściowego, co można zapisać jako
Pozostałą część tej większej przestrzeni Hilberta można potraktować jako zbiór kubitów pomocniczych (ang. "Ancilla") "A".
Aby rozważany proces był fizyczny, musi być liniowy i unitarny. Z uwagi na liniowość wystarczające jest rozważenie działania tego procesu dla dowolnego czystego stanu kwantowego formula_4 Unitarność pozwala z kolei na odpowiednie zwiększenie liczby kubitów pomocniczych, dzięki czemu rozważany proces "ukrywający" można uznać za przekształcenie liniowe stanów czystych w stany czyste, co można wyrazić za pomocą rozkładu Schmidta stanu wyjściowego, jako
gdzie formula_6 to niezerowe wartości własne macierzy gęstości formula_7 formula_8 to wektory własne tej macierzy i zarówno formula_9 jak i stan pomocniczy formula_10 stanowią bazy ortonormalne. Powyższe przekształcenie zakłada zależność stanu pomocniczego formula_11 od stanu wejściowego formula_12 (tj. możliwość ukrycia w tej zależności informacji o stanie wejściowym), jednak z uwagi na zakładaną liniowość procesu "ukrywającego" stan pomocniczy będzie się składał z ortonormalnego zbioru stanów nawet przy superpozycji stanu wejściowego
gdzie formula_14 oznacza dowolny stan ortogonalny do formula_15 Iloczyn skalarny takich dwóch stanów pomocniczych "k", "l"
a zatem dla dowolnych amplitud prawdopodobieństwa formula_17 formula_18 wszystkie elementy pozadiagonalne muszą być zerowe. Przyjmując ortonormalną bazę formula_19 stanu wejściowego, można zdefiniować ortonormalną bazę formula_20 rozpiętą na "Kd"-wymiarowej przestrzeni Hilberta, która w pełni opisuje zredukowany stan pomocniczy. Ponieważ unitarność pozwala na przekształcenie dowolnej bazy ortonormalnej w inną, tak zdefiniowaną bazę możemy zapisać jako
gdzie formula_22 jest bazą ortonormalną formula_23 stanów, a formula_24 odzwierciedla fakt, że niewykorzystane wymiary przestrzeni Hilberta środowiska można powiększyć o wektory zerowe. Tym samym proces fizyczny nie ukrywa stanu wejściowego w zakładanych zależnościach stanu pomocniczego od stanu wejściowego, lecz jedynie zamienia stan wejściowy formula_25 ze stanem pomocniczym formula_26 Rozważany proces "ukrywający" ma zatem postać
Dowód zakazu ukrywania opiera się na liniowości i unitarności mechaniki kwantowej. Oryginalna informacja, której brakuje w stanie końcowym, pozostaje w podprzestrzeni przestrzeni Hilberta środowiska. Ponadto informacja poddana transformacji przez ten proces fizyczny nie może pozostawać w korelacji pomiędzy systemem a środowiskiem, co stanowi istotę zakazu ukrywania.
Ukrywanie informacji klasycznej.
Zakaz ukrywania nie dotyczy informacji klasycznej, czego przykładem jest szyfr z kluczem jednorazowym. W swojej najprostszej formie, wiadomość binarna jest szyfrowana przy użyciu losowego klucza binarnego, który określa, czy odwrócić każdy bit wiadomości (0 na 1, 1 na 0). Wiadomość może odkodować każdy, kto ma dostęp do zakodowanej wiadomości oraz (tajnego) klucza. Ponieważ zakodowana wiadomość nadal zawiera bity nieodwrócone pojawia się pytanie czy można z niej wyodrębnić fragmenty wiadomości niezakodowanej. W 1949 r. Claude E. Shannon udowodnił jednak, że zakodowany ciąg bitów nie zawiera żadnych informacji o wiadomości niezakodowanej – jest on nie do odróżnienia od losowego ciągu bitów. Skoro ani zakodowana wiadomość ani klucz kodujący, jako takie, nie zawierają żadnych informacji o wiadomości niezakodowanej, są one przechowywane (ukryte) w korelacjach między tymi dwoma ciągami.

</doc>
<doc id="5003048" url="https://pl.wikipedia.org/wiki?curid=5003048" title="Klasztor norbertanów w Obermarchtalu">
Klasztor norbertanów w Obermarchtalu

Klasztor norbertanów w Obermarchtalu (właściwie Opactwo norbertańskie śś. Apostołów Piotra i Pawła) – rzymskokatolickie opactwo w miejscowości Obermarchtal, pierwotnie należące do zakonu norbertanów. 
Historia.
Budowę klasztoru rozpoczęli benedyktyni w VIII wieku.
W 1171 dwunastu norbertanów przybyło do klasztoru zakładając tam własną placówkę zakonną, w związku z czym obiekt był siedzibą kapituły. W 1500 roku kościół podniesiono do rangi opactwa.
W XVII wieku rozpoczęły się plany zbarokizowania obiektu. Przebudowa klasztoru trwała w latach 1686-1770, w wyniku czego opactwo zyskało zbliżony do obecnego wygląd. 11 września 1701 nastąpiła konsekracja kolegiaty, nowo otwartej po remoncie. 
W 1803 roku klasztor odebrano zakonowi, kościół opacki stracił rangę kolegiaty, którą uzyskał jednak ponownie w 2001 roku.
Od 1973 roku jest podległy bezpośrednio diecezji Rottenburga-Stuttgartu. 
Kolegiata.
Kolegiata stanowi najbardziej wychyloną na zachód część kompleksu klasztornego. Posiada dwuwieżową fasadę, obie przykryte dachami cebulastymi z zabudowanymi latarniami. Wewnętrzne ściany kościoła nie są pokryte freskami, widoczna jedynie biała warstwa tynku. Organy kościoła wykonał Johann Nepomuk Holzhey.
Dzwony.
Na wieżach kolegiaty zawieszone jest łącznie 13 dzwonów:

</doc>
<doc id="5003051" url="https://pl.wikipedia.org/wiki?curid=5003051" title="Frącki (województwo podlaskie)">
Frącki (województwo podlaskie)



</doc>
<doc id="5003054" url="https://pl.wikipedia.org/wiki?curid=5003054" title="Giby (leśniczówka w gminie Giby)">
Giby (leśniczówka w gminie Giby)



</doc>
<doc id="5003055" url="https://pl.wikipedia.org/wiki?curid=5003055" title="Giby (wieś w województwie podlaskim)">
Giby (wieś w województwie podlaskim)



</doc>
<doc id="5003057" url="https://pl.wikipedia.org/wiki?curid=5003057" title="Giby (gajówka w gminie Giby)">
Giby (gajówka w gminie Giby)



</doc>
<doc id="5003059" url="https://pl.wikipedia.org/wiki?curid=5003059" title="Kingsoft">
Kingsoft



</doc>
<doc id="5003062" url="https://pl.wikipedia.org/wiki?curid=5003062" title="Gibasówka (województwo podlaskie)">
Gibasówka (województwo podlaskie)



</doc>
<doc id="5003063" url="https://pl.wikipedia.org/wiki?curid=5003063" title="Sebastian Walda">
Sebastian Walda

Sebastian Walda (ur. 28 lipca 2000 w Tczewie) – polski koszykarz, występujący na pozycji niskiego skrzydłowego, obecnie zawodnik Polskiego Cukru Pszczółki Start Lublin.
11 czerwca 2021 został zawodnikiem Polskiego Cukru Pszczółki Start Lublin.

</doc>
<doc id="5003064" url="https://pl.wikipedia.org/wiki?curid=5003064" title="Okółek (województwo podlaskie)">
Okółek (województwo podlaskie)



</doc>
<doc id="5003065" url="https://pl.wikipedia.org/wiki?curid=5003065" title="Pseudoblias">
Pseudoblias

Pseudoblias – rodzaj widłonogów z rodziny Chondracanthidae. Nazwa naukowa tego rodzaju skorupiaków została opublikowana w 1962 roku przez duńskiego zoologa Poula Heegaarda.

</doc>
<doc id="5003066" url="https://pl.wikipedia.org/wiki?curid=5003066" title="Posejnele (wieś w województwie podlaskim)">
Posejnele (wieś w województwie podlaskim)



</doc>
<doc id="5003067" url="https://pl.wikipedia.org/wiki?curid=5003067" title="Posejnele (osada leśna w województwie podlaskim)">
Posejnele (osada leśna w województwie podlaskim)



</doc>
<doc id="5003069" url="https://pl.wikipedia.org/wiki?curid=5003069" title="Tartaczysko (wieś w województwie podlaskim)">
Tartaczysko (wieś w województwie podlaskim)



</doc>
<doc id="5003070" url="https://pl.wikipedia.org/wiki?curid=5003070" title="Tartaczysko (osada leśna w województwie podlaskim)">
Tartaczysko (osada leśna w województwie podlaskim)



</doc>
<doc id="5003072" url="https://pl.wikipedia.org/wiki?curid=5003072" title="Stanowisko (województwo podlaskie)">
Stanowisko (województwo podlaskie)



</doc>
<doc id="5003073" url="https://pl.wikipedia.org/wiki?curid=5003073" title="Wierśnie (wieś w województwie podlaskim)">
Wierśnie (wieś w województwie podlaskim)



</doc>
<doc id="5003074" url="https://pl.wikipedia.org/wiki?curid=5003074" title="Wierśnie (osada leśna w województwie podlaskim)">
Wierśnie (osada leśna w województwie podlaskim)



</doc>
<doc id="5003075" url="https://pl.wikipedia.org/wiki?curid=5003075" title="Pseudoblias lyrifera">
Pseudoblias lyrifera

Pseudoblias lyrifera – gatunek widłonogów z rodziny Chondracanthidae. Nazwa naukowa tego gatunku skorupiaków została opublikowana w 1962 roku przez duńskiego zoologa Poula Heegaarda.

</doc>
<doc id="5003077" url="https://pl.wikipedia.org/wiki?curid=5003077" title="Czarna Hańcza (województwo podlaskie)">
Czarna Hańcza (województwo podlaskie)



</doc>
<doc id="5003079" url="https://pl.wikipedia.org/wiki?curid=5003079" title="Wuhan University">
Wuhan University

 () – uczelnia publiczna zlokalizowana w Wuhanie w Chinach. Została założona w 1893 roku.

</doc>
<doc id="5003080" url="https://pl.wikipedia.org/wiki?curid=5003080" title="Uniwersytet w Wuhanie">
Uniwersytet w Wuhanie



</doc>
<doc id="5003081" url="https://pl.wikipedia.org/wiki?curid=5003081" title="Puchar Niemiec w piłce siatkowej mężczyzn (2020/2021)">
Puchar Niemiec w piłce siatkowej mężczyzn (2020/2021)

Puchar Niemiec w piłce siatkowej mężczyzn 2020/2021 (niem. DVV-Pokal der Männer 2020/2021) – 49. sezon rozgrywek o siatkarski Puchar Niemiec zorganizowany przez Niemiecki Związek Piłki Siatkowej oraz Volleyball-Bundesliga. Zainaugurowany został 8 listopada 2020 roku. Decyzją organizatorów brały w nim udział wyłącznie kluby z 1. Bundesligi.
Rozgrywki składały się z 1/8 finału, ćwierćfinałów, półfinałów oraz finału.
Finał odbył się 28 lutego 2021 roku w SAP Arena w Mannheim. Po raz pierwszy Puchar Niemiec zdobył klub , który w finale pokonał . MVP finału wybrany został Argentyńczyk Facundo Imhoff.
System rozgrywek.
W związku z pandemią COVID-19 w Pucharze Niemiec w sezonie 2020/2021 mogły brać udział wyłącznie kluby z 1. Bundesligi. W rozgrywkach nie uczestniczyły jednak dwa kluby z 1. Bundesligi: , ponieważ otrzymał licencję na grę w 1. Bundeslidze po losowaniu Pucharu Niemiec oraz młodzieżowa drużyna .
Rozgrywki składały się z 1/8 finału, ćwierćfinałów, półfinałów i finału. Nie był rozgrywany mecz o 3. miejsce. W drodze losowania, które odbyło się 12 czerwca 2020 roku, powstały pary meczowe oraz drabinka turniejowa.
W każdej rundzie w ramach pary rozgrywane było jedno spotkanie decydujące o awansie.

</doc>
<doc id="5003089" url="https://pl.wikipedia.org/wiki?curid=5003089" title="Ryota Yamamoto">
Ryota Yamamoto



</doc>
<doc id="5003090" url="https://pl.wikipedia.org/wiki?curid=5003090" title="Paweł Bogusław Orzechowski">
Paweł Bogusław Orzechowski

Paweł Bogusław Orzechowski herbu Rogala (ur. ok. 1626 – zm. 1694) – chorąży lubelski, działacz kalwiński, poseł na sejmy. 
Życiorys.
Był synem Pawła Orzechowskiego i Zofii z Konar Słupeckiej. Ukończył Gimnazjum Elbląskie (1644), a następnie wyjechał pod opieką Henryka von Schöllena za granicę. Studiował w Lejdzie i we Franeker (1646), a także w kolegium książąt orańskich w Bredzie, gdzie ogłosił "Panegirycus in solemnem festivitatem post Bredam expugnatam". W tym samym roku wydał tam również rozprawę "De origine ac iure magistratus", dedykowaną biskupowi warmińskiemu Wacławowi Leszczyńskiemu i staroście pilzneńskiemu Jerzemu Słupeckiemu. W 1647 opublikował w Bredzie podręcznik prawa rzymskiego i polskiego pt. "Manuale fundamentorum iuris civilis ac Poloni". 
Po powrocie do kraju (1648) brał czynny udział w życiu politycznym. Wziął udział w elekcji Jana Kazimierza. W 1649 walczył w chorągwi generalnej województwa lubelskiego przeciwko Bohdanowi Chmielnickiemu. W lipcu 1650 został wybrany marszałkiem sejmiku lubelskiego (był nim także ponownie w 1678 i 1682 roku), a w 1653 deputatem województwa lubelskiego do komputu wojska. Wielokrotnie obierano go posłem na sejmy (m.in. w latach 1654, 1655, 1666, 1674 i 1676). 
W okresie potopu szwedzkiego współpracował z siłami Karola X Gustawa, urządzał też zajazdy na okoliczne wsie. Od maja 1657 działał na Pogórzu, gdzie miał zniszczyć i spalić Gorlice. W 1668 został deputatem do sądów skarbowych, a w 1669 delegatem na sejmik generalny w Nowym Mieście Korczynie. Uczestniczył w elekcji Michała Korybuta Wiśniowieckiego oraz Jana Sobieskiego.
Był protektorem kalwinów małopolskich (m.in. w 1681 brał udział w komisji wyjaśniającej nieporozumienia między gminą luterańską i kalwińską w Piaskach) oraz seniorem świeckim dystryktu lubelskiego i chełmskiego. Uczestniczył w obradach wielu zjazdów oraz synodów okręgowych i prowincjonalnych. Opiekował się szkołą bełżycką
W latach 1654–1656 popadł w szereg zatargów z proboszczami w Bełżycach, a w 1688 oskarżono go przed Trybunałem Koronnym w Lublinie o współudział w pozyskaniu 3 osób dla zboru kalwińskiego (ostatecznie został od tego zarzutu uwolniony). 
Jego żoną była Teodora z Męcińskich. Miał z nią trzech synów: Jana Karola (zm. 1701), Krzysztofa Władysława i Teodora Konstantego, oraz trzy córki: Małgorzatę, Annę (żonę Teodora Suchodolskiego) i Teodorę (żonę Bogusława Bobrownickiego, starosty przedborskiego). Zmarł w 1694. 

</doc>
<doc id="5003092" url="https://pl.wikipedia.org/wiki?curid=5003092" title="Aniela Wolnik">
Aniela Wolnik

Aniela Wolnik (ur. 15 stycznia 1900 w Rybniku, zm. 22 lipca 1957) – polska działaczka okresu powstań śląskich i plebiscytu na Górnym Śląsku, sanitariuszka, harcerka i nauczycielka.
Życiorys.
Urodziła się w Paruszowcu (dzielnicy Rybnika), w rodzinie polskiego listonosza. Pochodziła z patriotycznej rodziny, której dom był miejscem spotkań Polskiej Organizacji Wojskowej. Ojciec i bracia organizowali broń dla polskich oddziałów, z kolei Aniela z siostrą Heleną utworzyła polską szkołę dla dzieci. Aniela angażowała się w I powstanie śląskie, za co w sierpniu 1919 roku została aresztowana. Podczas zajścia miała klęknąć i powiedzieć matce: „Pobłogosław mię, Matko, na śmierć za Polskę”, co przyniosło jej później przydomek „śląska Inka”. Uniknęła rozstrzelania dzięki wprowadzeniu stanu oblężenia, przez co Niemcy nie mogli działać bez wyroku. Wolnik została przeniesiona do więzienia w Raciborzu, gdzie spędziła sześć miesięcy. Była jedyną kobietą oskarżoną o zdradę stanu. Dzięki wstawiennictwu polskich adwokatów odzyskała wolność w lutym 1920 roku.
Po dojściu do zdrowia Wolnik odbyła kurs sanitarny zorganizowany przez Polski Czerwony Krzyż. Założyła pierwszą żeńską drużynę harcerską ziemi rybnickiej (1920), zajęła się organizacją Towarzystw Polek i dyrygowała chórem o nazwie „Seraf” lub „Serafin”. W okresie plebiscytu na Górnym Śląsku angażowała się w działalność komitetu plebiscytowego w Rybniku, agitując przede wszystkim wśród kobiet, a także pracowała dla PCK. Podczas II powstania śląskiego przeżyła masakrę w Rybniku.
Podczas III powstania śląskiego pełniła funkcję sanitariuszki. Założyła drużynę sanitariuszek i działała u boku 5 Rybnickiego Pułku Piechoty na szlaku bojowym Ruda – Sławięcice – Koźle – Pogorzelec – Kłodnica – Góra Świętej Anny. Opiekowała się rannymi, których zabierała z pola walki, w szpitalu w Kłodnicy. Choć powszechnie powtarzana jest informacja, że za bohaterstwo w trakcie powstań otrzymała order Virtuti Militari, dr Małgorzata Tkacz-Janik nie znalazła potwierdzenia tej informacji w archiwach. W 1932 roku Wolnik została odznaczona Medalem Niepodległości oraz wybrana na członka zarządu Związku Byłych Politycznych Więźniów Narodowych na województwo śląskie.
We wrześniu 1939 roku aresztowano ją i wywieziono do obozu KL Ravensbrück. Została uwolniona w 1945 roku podczas wyzwolenia obozu. Po wojnie uczyła muzyki w Zakładzie Sióstr Urszulanek w Rybniku, udzielała się także w harcerstwie. W 1946 roku została odznaczona Orderem Odrodzenia Polski V klasy.
Zmarła 22 lipca 1957. Została pochowana w Rybniku.
Upamiętnienie.
Jej postać została przypomniana w ramach wystaw "Śląskie kobiety – polskie twierdze" (2018, opracowanie: Joanna Banik, Narodowy Instytut Dziedzictwa) i "60 na 100. SĄSIADKI. Głosem Kobiet o powstaniach śląskich i plebiscycie" (2019, Instytut Myśli Polskiej im. Wojciecha Korfantego, ilustracje Marta Frej). Pierwszej wystawie towarzyszył film dokumentalny "Śląskie kobiety – polskie twierdze" w reżyserii Krzysztofa Korwina-Piotrowskiego, w którym także pojawiła się Aniela Wolnik. Sanitariuszka została również jedną z bohaterek cyklu "Bohaterowie powstań śląskich. Ich marzenia o Polsce" przygotowanego przez Polskie Radio Katowice.

</doc>
<doc id="5003098" url="https://pl.wikipedia.org/wiki?curid=5003098" title="Nims Purja">
Nims Purja



</doc>
<doc id="5003101" url="https://pl.wikipedia.org/wiki?curid=5003101" title="Mingma G">
Mingma G



</doc>
<doc id="5003102" url="https://pl.wikipedia.org/wiki?curid=5003102" title="Mingma G.">
Mingma G.



</doc>
<doc id="5003104" url="https://pl.wikipedia.org/wiki?curid=5003104" title="Cheetah Mobile">
Cheetah Mobile

Cheetah Mobile Inc. () – chińskie przedsiębiorstwo z siedzibą w Pekinie zajmujące się tworzeniem oprogramowania. Przedsiębiorstwo powstało w 2009 roku.
Cheetah Mobile tworzy aplikacje mobilne, z których miesięcznie korzysta ponad 600 mln użytkowników (doniesienia z 2017 roku). Jest m.in. producentem narzędzia do optymalizacji systemu (Clean Master), oprogramowania zabezpieczającego (Security Master) czy przeglądarki internetowej (Cheetah Browser).
Dawniej funkcjonowało pod nazwą Kingsoft Internet Software Holdings Limited.

</doc>
<doc id="5003105" url="https://pl.wikipedia.org/wiki?curid=5003105" title="Dalane">
Dalane

Dalane – obszar w Norwegii, najbardziej wysunięta na południe część okręgu Rogaland; obejmuje gminy Eigersund, Sokndal, Lund i Bjerkreim, ma powierzchnię łącznie 1786 kilometrów kwadratowych, liczy sobie 24 080 mieszkańców (2020 r.), co stanowi odpowiednio 19,1% powierzchni i 5,0% ludności Rogalandu.
W sprawiającym wrażenie jałowego (co jest spowodowane skalnym podłożem) krajobrazie Dalane dominują wrzosowiska (na których znajdują się duże pastwiska owiec), często prawie nagie, oraz liczne, silnie rozgałęzione cieki oraz zbiorniki wodne. Na południu regionu podłoże skalne ulegające erozji atmosferycznej tworzy gruboziarnistą glebę, na północy i wschodzie natomiast w dolinach występują luźne osady i krajobraz jest bardziej zróżnicowany. Wysokości wzdłuż wybrzeża na południu są niewielkie, podczas gdy na obszarach północnych występują wzniesienia ponad 900 metrów nad poziomem morza. Najwyższe z nich to Stora Skykula na granicy między Eigersund i Bjerkreim oraz Vinjekula na granicy między Bjerkreim i Gjesdal (odpowiednio 906 i 907 m n.p.m.).
Największymi miejscowościami w regionie są: miasto Egersund oraz wsie Moi (gmina Lund), Hauge (gmina Sokndal) i Vikeså (gmina Bjerkreim). W tych czterech osadach mieszka 69 procent populacji Dalane (2020). Poza tym większość osad znajduje się wzdłuż wybrzeża i miejscami w dużych dolinach w głębi kraju. Wrzosowiska i obszary górskie regionu w dużej mierze pozostają niezamieszkane.
Dalane ma duże zasoby mineralne. W Sokndal zlokalizowana jest największa kopalnia w Norwegii (Titania AS), w której się wydobywa rudę ilmenit, a w Ørsdalen znajdują się także złoża wolframu, które obecnie nie są eksploatowane. W okolicy znajdują się również kamieniołomy, w tym między innymi zakład dostarczający biały labradoryt (położony na północny zachód od miejscowości Hellvik w Eigersund), a także złoża fosforu, wanadu i tytanu.

</doc>
<doc id="5003116" url="https://pl.wikipedia.org/wiki?curid=5003116" title="Puszkary (rejon postawski)">
Puszkary (rejon postawski)

Puszkary (; ) – wieś na Białorusi, w obwodzie witebskim, w rejonie postawskim, w sielsowiecie Kuropole.
Historia.
W czasach zaborów w gminie Postawy, w powiecie dzisieńskim, w guberni wileńskiej Imperium Rosyjskiego.
W dwudziestoleciu międzywojennym wieś leżała w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Postawy.
Według Powszechnego Spisu Ludności z 1921 roku zamieszkiwały tu 53 osoby, 25 było wyznania rzymskokatolickiego, a 28 prawosławnego. Jednocześnie 1 mieszkaniec zadeklarował polską, a 52 białoruską przynależność narodową. Było tu 12 budynków mieszkalnych. W 1931 w 17 domach zamieszkiwały 73 osoby.
Wierni należeli do parafii rzymskokatolickiej w Postawach i prawosławnej w Andronach. Miejscowość podlegała pod Sąd Grodzki w Postawach i Okręgowy w Wilnie; właściwy urząd pocztowy mieścił się w m. Kuropole.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.
Do 2002 roku wieś wchodziła w skład sielsowietu Juńki.

</doc>
<doc id="5003121" url="https://pl.wikipedia.org/wiki?curid=5003121" title="John Hynd">
John Hynd

John Burns Hynd (ur. 4 kwietnia 1902, zm. 8 listopada 1971) – brytyjski polityk Partii Pracy, deputowany Izby Gmin.
Działalność polityczna.
W okresie od 21 lutego 1944 do 18 czerwca 1970 reprezentował okręg wyborczy Sheffield Attercliffe w brytyjskiej Izbie Gmin. Od 1945 do 1947 był też kanclerzem Księstwa Lancaster, a następnie w 1947 ministrem emerytur w pierwszym rządzie premiera Attleego.

</doc>
<doc id="5003122" url="https://pl.wikipedia.org/wiki?curid=5003122" title="Rabieki">
Rabieki

Rabieki (; ) – wieś na Białorusi, w obwodzie witebskim, w rejonie postawskim, w sielsowiecie Kuropole.
Historia.
W czasach zaborów w gminie Postawy, w powiecie dzisieńskim, w guberni wileńskiej Imperium Rosyjskiego.
W dwudziestoleciu międzywojennym wieś leżała w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Postawy.
Według Powszechnego Spisu Ludności z 1921 roku zamieszkiwały tu 184 osoby, 1 była wyznania rzymskokatolickiego, a 183 prawosławnego. Jednocześnie wszyscy mieszkańcy zadeklarowali białoruską przynależność narodową. Były tu 33 budynki mieszkalne. W 1931 w 43 domach zamieszkiwało 205 osób.
Wierni należeli do parafii rzymskokatolickiej w Postawach i prawosławnej w Andronach. Miejscowość podlegała pod Sąd Grodzki w Postawach i Okręgowy w Wilnie; właściwy urząd pocztowy mieścił się w m. Kuropole.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.
Do 2002 roku wieś wchodziła w skład sielsowietu Juńki.

</doc>
<doc id="5003123" url="https://pl.wikipedia.org/wiki?curid=5003123" title="Pseudochondracanthus">
Pseudochondracanthus

Pseudochondracanthus – rodzaj widłonogów z rodziny Chondracanthidae. Nazwa naukowa tego rodzaju skorupiaków została opublikowana w 1962 roku przez amerykańskiego biologa Charlesa Brancha Wilsona.

</doc>
<doc id="5003127" url="https://pl.wikipedia.org/wiki?curid=5003127" title="Heinz Franke (strzelec)">
Heinz Franke (strzelec)

Heinz Franke (ur. 4 sierpnia 1928 w Wurzen) – wschodnioniemiecki strzelec, olimpijczyk.
Franke wystąpił na Letnich Igrzyskach Olimpijskich 1960 jako członek Wspólnej Reprezentacji Niemiec. Wystartował w pistolecie szybkostrzelnym z 25 m, w którym uplasował się na 14. miejscu – był to najlepszy wynik wśród Niemców.
W 1959 roku zwyciężył w pistolecie szybkostrzelnym z 25 m na mistrzostwach NRD. Trzy lata później zdobył brąz.

</doc>
<doc id="5003128" url="https://pl.wikipedia.org/wiki?curid=5003128" title="III liga polska w piłce siatkowej mężczyzn (2011/2012)">
III liga polska w piłce siatkowej mężczyzn (2011/2012)

III liga polska w piłce siatkowej mężczyzn jest czwartą w hierarchii – po PLPS - PlusLidze (od sezonu 2018/2019 pod nazwą PLS), I lidze i II lidze – klasą męskich ligowych rozgrywek siatkarskich w Polsce. Rywalizacja w niej toczy się – co sezon, systemem ligowym - o awans do II ligi, a za jej prowadzenie odpowiadają Wojewódzkie Związki Piłki Siatkowej. W niektórych województwach gra się rundy play-off. Najlepsze dwie drużyny każdego z województw miały prawo wystąpić w turniejach o awans do II ligi organizowanych przez Polski Związek Piłki Siatkowej - półfinałowych i finałowych. W każdym turnieju udział brały 4 drużyny. W półfinałowych 2 najlepsze z każdego z nich awansowały dalej, a w turniejach finałowych tylko najlepsza drużyna każdego z turniejów awansowała bezpośrednio do II ligi, natomiast drużyny z drugich miejsc rozgrywały z drużynami z II ligi dwumecz barażowy o awans. W niektórych województwach najsłabsze drużyny są relegowane do IV ligi, jeśli w danym województwie ona funkcjonuje.

</doc>
<doc id="5003134" url="https://pl.wikipedia.org/wiki?curid=5003134" title="Heinz Franke">
Heinz Franke



</doc>
<doc id="5003136" url="https://pl.wikipedia.org/wiki?curid=5003136" title="Rogowskie">
Rogowskie

Rogowskie (; ) – wieś na Białorusi, w obwodzie witebskim, w rejonie postawskim, w sielsowiecie Woropajewo.
Historia.
W czasach zaborów w gminie Postawy, w powiecie dzisieńskim, w guberni wileńskiej Imperium Rosyjskiego.
W dwudziestoleciu międzywojennym wieś leżała w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Postawy, a następnie w gminie Woropajewo.
Według Powszechnego Spisu Ludności z 1921 roku zamieszkiwały tu 53 osoby, 9 było wyznania rzymskokatolickiego a 44 prawosławnego. Jednocześnie wszyscy mieszkańcy zadeklarowali białoruską przynależność narodową. Było tu 12 budynków mieszkalnych. W 1931 w 11 domach zamieszkiwało 65 osób.
Wierni należeli do parafii rzymskokatolickiej w Drozdowszczyźnie i prawosławnej w Rymkach. Miejscowość podlegała pod Sąd Grodzki w Postawach i Okręgowy w Wilnie; właściwy urząd pocztowy mieścił się w Woropajewie.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.
Do 2009 wieś w składzie sielsowietu Bielki.

</doc>
<doc id="5003140" url="https://pl.wikipedia.org/wiki?curid=5003140" title="Romelki">
Romelki

Romelki (; ) – wieś na Białorusi, w obwodzie witebskim, w rejonie postawskim, w sielsowiecie Juńki.
Historia.
W czasach zaborów w gminie Postawy, w powiecie dzisieńskim, w guberni wileńskiej Imperium Rosyjskiego.
W dwudziestoleciu międzywojennym wieś leżała w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Postawy.
Według Powszechnego Spisu Ludności z 1921 roku zamieszkiwało tu 127 osób, wszystkie były wyznania prawosławnego i zadeklarowały białoruską przynależność narodową. Było tu 28 budynków mieszkalnych. W 1931 w 38 domach zamieszkiwały 184 osoby.
Wierni należeli do parafii rzymskokatolickiej i prawosławnej w Postawach. Miejscowość podlegała pod Sąd Grodzki w Postawach i Okręgowy w Wilnie; właściwy urząd pocztowy mieścił się w Postawach.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.
Do 2013 wieś w składzie sielsowietu Szyrki.

</doc>
<doc id="5003143" url="https://pl.wikipedia.org/wiki?curid=5003143" title="Nejka Repinc Zupančič">
Nejka Repinc Zupančič

Jerneja „Nejka” Repinc Zupančič (ur. 27 października 2002) – słoweńska skoczkini narciarska reprezentująca klub NSK Tržič FMG. Medalistka mistrzostw świata juniorów. Zwyciężczyni klasyfikacji generalnej FIS Cup w sezonie 2020/2021.
Przebieg kariery.
Jej debiut na arenie międzynarodowej miał miejsce 9 stycznia 2016 roku w Kranju w zawodach rozgrywanych w ramach Alpen Cup, w których zajęła dziesiąte miejsce. 18 lutego 2018 roku po raz pierwszy stanęła na podium zawodów tego cyklu, które odbywały się w niemieckim Baiersbronn zajmując drugie miejsce. W dniach 7–8 lipca 2018 zadebiutowała w FIS Cupie, biorąc udział w inaugurujących sezon konkursach w Villach, gdzie zajmowała kolejno 26. i 37. miejsce. 9 sierpnia 2018 roku w Pöhli wygrała swoje pierwsze zawody Alpen Cup. 19 stycznia 2019 roku zadebiutowała w Pucharze Kontynentalnym startując w Planicy, gdzie sklasyfikowana została na trzydziestym drugim miejscu. Dzień później była dziewiętnasta. Pod koniec stycznia 2019 roku wystartowała w mistrzostwach świata juniorów rozgrywanych w Lahti. Indywidualnie zajęła dwudzieste trzecie miejsce, a drużynowo piąte.
8 lutego 2020 roku po raz pierwszy zajęła miejsce na podium zawodów Pucharu Kontynentalnego, podczas konkursu w Brotterode zajmując 3. miejsce. Podczas kolejnego juniorskiego czempionatu mającego miejsce w marcu 2020 roku w niemieckim Oberwiesenthal zdobyła srebrny medal w drużynie. Indywidualnie była dziewiętnasta. 20 stycznia 2021 roku stanęła na podium zawodów FIS Cup, zajmując trzecie miejsce w Szczyrku. Dwa dni później zadebiutowała w Pucharze Świata. W zawodach w Ljubnie uplasowała się na 36. miejscu. 

</doc>
<doc id="5003145" url="https://pl.wikipedia.org/wiki?curid=5003145" title="Marsha Milan">
Marsha Milan

Marsha Milan Londoh (ur. 6 grudnia 1985 w Berrien Springs) – malezyjska piosenkarka i aktorka.
Popularność zdobyła po wzięciu udziału w malezyjskim programie reality show Akademi Fantasia (sezon 3.), gdzie zajęła czwarte miejsce.
W 2013 roku Marsha podłożyła głos pod Elsę w malezyjskiej wersji językowej "Krainy lodu" i wykonała utwór „Bebaskan” (malezyjska wersja „Let It Go”).

</doc>
<doc id="5003148" url="https://pl.wikipedia.org/wiki?curid=5003148" title="Wojciech Dyduch">
Wojciech Dyduch

Wojciech Tadeusz Dyduch (ur. 2 czerwca 1974 w Krakowie) – profesor nauk ekonomicznych specjalizujący się w naukach o zarządzaniu, dziekan Wydziału Zarządzania Uniwersytetu Ekonomicznego w Katowicach, Przewodniczący Komitetu Nauk Organizacji i Zarządzania Polskiej Akademii Nauk, członek Rady Doskonałości Naukowej, członek Komisji Nadzoru Finansowego.
Życiorys.
Wojciech Dyduch mieszka w Tychach, gdzie ukończył klasę biologiczno-chemiczną II Liceum Ogólnokształcącego im. C.K. Norwida (1989–1993). W okresie szkolnym był stypendystą Krajowego Funduszu na rzecz Dzieci. Absolwent Nauczycielskiego Kolegium Języków Obcych w Tychach oraz Śląskiej Międzynarodowej Szkoły Handlowej w Katowicach (Business School Uniwersytetu Śląskiego i Akademii Ekonomicznej). Stypendysta Northampton University College, UK. Doktorat z nauk o zarządzaniu uzyskał w 2003 na Akademii Ekonomicznej w Katowicach na podstawie rozprawy "Kapitał społeczny organizacji a przedsiębiorczość" (promotor – Mariusz Bratnicki). W 2009 uzyskał stopień doktora habilitowanego z nauk ekonomicznych, w dyscyplinie nauki o zarządzaniu, w specjalności przedsiębiorczość organizacyjna, przedstawiając osiągnięcie naukowe pt. "Pomiar przedsiębiorczości organizacyjnej". W 2014 uzyskał tytuł naukowy profesora nauk ekonomicznych na podstawie dorobku naukowego i osiągnięcia naukowego "Twórcza strategia organizacji", w którym podkreślał istotę wspierania twórczości pracowników, ożywiania innowacyjności i strategicznego wzmacniania talentów w organizacjach a także formułowania strategii opartej na twórczości organizacyjnej w celu uzyskiwania mnogich, sytuacyjnych, opartych na elastyczności i responsywności trwałych, docelowych przewag konkurencyjnych, w miejsce postulowanej do tej pory trwałej przewagi konkurencyjnej.
Od 2000 związany zawodowo z Akademią Ekonomiczną w Katowicach (obecnie Uniwersytet Ekonomiczny w Katowicach). W kadencji 2008–2012 pełnił funkcję prodziekana Wydziału Zarządzania, a następnie prorektora ds. edukacji i współpracy międzynarodowej. Obecnie dziekan Wydziału Zarządzania oraz kierownik Katedry Przedsiębiorczości.
Jego zainteresowania naukowe obejmują problematykę zarządzania strategicznego i przedsiębiorczości organizacyjnej; tworzenia i przechwytywania wartości przez organizacje przedsiębiorcze, strategicznego wzmacniania twórczości w organizacjach, pomiaru przedsiębiorczości i efektywności funkcjonowania organizacji, a także wpływu decyzji menedżerskich podejmowanych w czasie koronawirusa na przetrwanie organizacji.
Przewodniczący Komitetu Nauk Organizacji i Zarządzania Polskiej Akademii Nauk w kadencji 2020–2024, członek Rady Doskonałości Naukowej. 
Od 30 października 2020 zasiada w Komisji Nadzoru Finansowego jako przedstawiciel Prezydenta RP. Wcześniej był członkiem Rady ds. Przedsiębiorczości przy Prezydencie RP.
Jego pasje to astronomia, mikrobiologia, makrofotografia, snowboard.
Wyróżnienia.
W 2012 za zasługi w działalności na rzecz rozwoju nauki został odznaczony Srebrnym Krzyżem Zasługi.
W 2021 został odznaczony Medalem 90-lecia Uniwersytetu Ekonomicznego w Krakowie.
W 2023 został odznaczony przez TNOiK Medalem im. Karola Adamieckiego za wybitny dorobek naukowy w zakresie organizacji i zarządzania.

</doc>
<doc id="5003155" url="https://pl.wikipedia.org/wiki?curid=5003155" title="Clive Betts">
Clive Betts

Clive James Charles Betts (ur. 13 stycznia 1950 w Sheffield) – brytyjski polityk Partii Pracy, deputowany Izby Gmin.
Działalność polityczna.
W okresie od 9 kwietnia 1992 do 12 kwietnia 2010 reprezentował okręg wyborczy Sheffield Attercliffe, a od 6 maja 2010 reprezentuje okręg wyborczy Sheffield South Eastw brytyjskiej Izbie Gmin.
Życie prywatne.
Jest jawnym homoseksualistą.

</doc>
<doc id="5003156" url="https://pl.wikipedia.org/wiki?curid=5003156" title="Kościół św. Switberta we Wriedel">
Kościół św. Switberta we Wriedel

Kościół św. Switberta (niem. "Suidbert-Kirche") – protestancka, neogotycka świątynia parafialna w miejscowości Wriedel, w Dolnej Saksonii.
Historia.
Pierwsza wzmianka o kościele we Wriedel pochodzi z 1345 roku, opisywany jest jako "Capella sancti Swiberti" (pl. Kaplica św. Switberta). W 1544 roku Wriedel otrzymał zgodę na założenie własnej parafii i rozbudowę kościoła. W 1827 zburzono ówczesny kościół, nowy, większy konsekrowano pod koniec 1829 roku. Organy przekazała jedna z rodzin z Wulfsode, obecnie dzielnicy Wriedel. Kościół wznosił się na konstrukcji drewnianej, nowa budowla miała negatywną opinię miejscowej ludności. Postanowiono kolejny raz podjąć próbę budowy świątyni. Nową budowlę ukończono w 1913 roku, wznosi się w tym samym miejscu co średniowieczna kaplica. Zakupiono nowe organy, na wieży kościoła zawieszono trzy dzwony.

</doc>
<doc id="5003159" url="https://pl.wikipedia.org/wiki?curid=5003159" title="Księstwo Bawarii-Ingolstadt">
Księstwo Bawarii-Ingolstadt

Księstwo Bawarii-Ingolstadt (, też: "Oberbayern-Ingolstadt") – niemieckie księstwo istniejące w latach 1392–1447 w ramach Świętego Cesarstwa Rzymskiego, rządzone przez przedstawicieli dynastii Wittelsbachów.
Powstało, podobnie jak Księstwo Bawarii-Monachium, w 1392 roku w wyniku tzw. trzeciego podziału Bawarii, podczas którego oba te księstwa wydzielono z istniejącego od 1353 r. Księstwa Bawarii-Landshut. Nie stanowiło jednolitej całości i składało się z kilkunastu rozłącznych obszarów rozsianych w dolinach rzek Dunaj, Lech i Inn oraz w rejonie Nordgau. Miastem rezydencjalnym było Ingolstadt.
Historia.
Po śmierci Stefana II w 1375 r. jego synowie Stefan III, Fryderyk i Jan II wspólnie rządzili Księstwem Bawarii-Landshut. Po siedemnastu latach bracia zdecydowali się jednak na formalny podział spadku. W 1392 r. Jan otrzymał Księstwo Bawarii-Monachium, Stefan otrzymał Księstwo Bawarii-Ingolstadt, a Fryderyk zachował to, co pozostało z Księstwa Bawarii-Landshut.
Po śmierci Stefana III w 1413 r. księstwo było rządzone przez jego syna Ludwika VII Brodatego. Za czasów tych dwóch władców rozbudowane zostało Ingolstadt. M.in. zbudowany został Nowy Zamek i kościół Najświętszej Marii Panny (niem. "Liebfrauenmünster"). Ludwik promował sztukę i unowocześniał administrację, ale był też zaangażowany w liczne spory z sąsiadami, z którymi poniósł poważną klęskę w wojnie bawarskiej w latach 1420–1422.
W 1429 roku, kilka lat po bezpotomnej śmierci Jana III, władcy księstwa Bawarii-Straubing, jego ziemie decyzją króla Niemiec Zygmunta Luksemburskiego (tzw. sąd arbitrażowy w Preszburgu – niem. "Preßburger Schiedsspruch") zostały rozdzielone pomiędzy pozostałe księstwa bawarskie, w tym i księstwo Bawarii-Ingolstadt.
Ludwik Brodaty zmarł jako więzień swojego długoletniego rywala Henryka XVI Bogatego z Bawarii-Landshut, który w 1447 roku ponownie zjednoczył ziemie Bawarii-Ingolstadt z księstwem Bavaria-Landshut.

</doc>
<doc id="5003163" url="https://pl.wikipedia.org/wiki?curid=5003163" title="Kampania o Borneo">
Kampania o Borneo

Kampania o Borneo – ostatnia duża kampania aliantów na południowo-zachodnim Pacyfiku podczas II wojny światowej, mająca na celu wyzwolenie wyspy Borneo okupowanej przez Japończyków. Pomiędzy 1 maja a 21 lipca miała miejsce seria desantów morskich określana zbiorczo jako operacja Oboe, przeprowadzona przez australijski I Korpus pod dowództwem gen. por. Lesliego Morsheada przeciwko imperialnym siłom japońskim, które okupowały wyspę od przełomu 1941 i 1942 roku. Główną formacją japońską na wyspie była 37 Armia pod dowództwem gen. por. Masao Baby, podczas gdy garnizonem morskim dowodził wiceadm. Michiaki Kamada. Australijskie siły lądowe były wspierane przez amerykańskie i inne alianckie siły powietrzne i morskie, przy czym to Stany Zjednoczone zapewniały większość transportu i wsparcia logistycznego niezbędnego do przeprowadzenia operacji. Początkowo kampania miała obejmować sześć etapów, ale ostatecznie lądowania podjęto w czterech lokalizacjach: Tarakan, Labuan, Borneo Północne i Balikpapan. Były również prowadzone działania partyzanckie przez członków plemienia Dajaków i niewielką liczbę personelu alianckiego w głębi wyspy. Podczas gdy główne operacje bojowe zostały zakończone do połowy lipca, akcje wymiatania japońskich maruderów trwały na całym Borneo aż do zakończenia wojny w sierpniu. Początkowo mające na celu zabezpieczenie ważnych lotnisk i obiektów portowych w celu wsparcia przyszłych operacji, bombardowanie przygotowawcze spowodowało poważne uszkodzenia infrastruktury wyspy, w tym jej rafinerii ropy naftowej. W rezultacie korzyści strategiczne, jakie alianci odnieśli z kampanii, były znikome.
Tło sytuacyjne.
Przed II wojną światową wyspa Borneo była podzielona pomiędzy brytyjskie Borneo Północne i Borneo Holenderskie w południowej oraz środkowej części wyspy; to drugie stanowiło część Holenderskich Indii Wschodnich (obecnie w tym samym miejscu, co granica dawnych kolonii, przebiega granica pomiędzy indonezyjską, a malezyjską częścią Borneo). W 1941 roku ludność wyspy szacowano na 3 miliony. Ogromna większość z nich mieszkała w małych wioskach, a Borneo miało mniej niż tuzin miast. Na wyspie panuje klimat tropikalny. W czasie II wojny światowej pokrywała je głównie gęsta dżungla, a większość linii brzegowej była pokryta namorzynami lub bagnami.
Borneo miało znaczenie strategiczne podczas II wojny światowej. Europejscy kolonizatorzy rozwinęli pola naftowe na wyspie, a ich przedsiębiorca eksportowały w dużych ilościach ropę i inne surowce. Istotne było również położenie wyspy, ponieważ leżała ona na skrzyżowaniu głównych szlaków morskich pomiędzy Azją Północną, Malajami i Holenderskimi Indiami Wschodnimi. Mimo to Borneo było słabo rozwinięte, miało tylko kilka dróg i jedną linię kolejową. Większość podróży odbywała się statkami wodnymi lub wąskimi ścieżkami. Brytyjczycy i Holendrzy utrzymywali na wyspie tylko niewielkie siły do ochrony swoich posiadłości.
Borneo zostało szybko podbite przez Japończyków w pierwszych tygodniach wojny na Pacyfiku. Celem tej operacji było zdobycie pól naftowych oraz ochrona flank natarcia na Malaje i Holenderskie Indie Wschodnie. Wojska japońskie wylądowały w Sarawaku 16 grudnia 1941 roku, gdzie jeden batalion British Indian Army walczył przez kilka tygodni, opóźniając nieprzyjaciela i uszkadzając ważne instalacje naftowe. 11 stycznia 1942 roku wojska japońskie wylądowały na wyspie Tarakan, a oddziały spadochronowe dokonały desantu na Celebes następnego dnia; mały holenderski garnizon zdołał zniszczyć część infrastruktury, zanim ostatecznie został przytłoczony przewagą wroga. Zniszczenie tych obiektów doprowadziło do surowych represji wobec ludności cywilnej, zwłaszcza w Balikpapanie, gdzie stracono od 80 do 100 Europejczyków.
W rezultacie Cesarska Armia Japońska zarządzała okupowanym brytyjskim Borneo Północnym, a Cesarska Marynarka Wojenna była odpowiedzialna za Borneo Holenderskie. Siły garnizonowe na wyspie były bardzo małe aż do połowy 1944 roku. W czasie okupacji miejscowa ludność była poddawana surowemu traktowaniu. Na przykład na Tarakanie duża liczba miejscowych została przymusowo wcielona do wojska, lokalną gospodarkę zakłóciły kontrybucje, a żywności stawało się coraz mniej. Pod koniec października 1943 roku rozpoczął się otwarty bunt lokalnych plemion Dajaków i etnicznych Chińczyków, który został brutalnie stłumiony, a setki ludzi rozstrzelano. W następstwie wielu miejscowych zmarło z powodu chorób i głodu, gdy japońska polityka okupacyjna stała się jeszcze bardziej restrykcyjna. Siły japońskie dokonały rozlicznych masakr podczas okupacji Borneo.
Planowanie.
Plany ataków aliantów były prowadzone pod kryptonimem operacja Oboe. Inwazja na Borneo była drugim etapem operacji Montclair, której celem było zniszczenie imperialnych sił japońskich i ponowne zajęcie Holenderskich Indii Wschodniej, Borneo oraz południowych Filipin. Szczególnie Borneo było wówczas uważane za strategicznie ważne z powodu jego zasobów naturalnych; ropy i kauczuku. Uważano również, że Tarakan oferuje dogodnie położoną, wysuniętą bazę lotniczą, której można użyć w celu wspierania przyszłych operacji w regionie, podczas gdy Zatoka Brunei miała służyć jako baza morska. Planowanie operacji rozpoczęło się pod koniec 1944 i na początku 1945 roku w kwaterze głównej gen. Douglasa MacArthura w rejonie południowo-zachodniego Pacyfiku. W wyniku pełnego zaangażowania sił amerykańskich w odzyskanie Filipin, zadanie odbicia Borneo zostało przydzielone głównie Australijczykom. W tym czasie australijski I Korpus, główna siła uderzeniowa Australian Army, nie brał udziału w walkach od ponad roku. Korpus został przydzielony MacArthurowi, lecz ten zdecydował się nie używać go na Filipinach, mimo nacisków ze strony rządu australijskiego.
Początkowy plan aliancki składał się z sześciu etapów: celem operacji Oboe 1 miał być Tarakan; Oboe – Balikpapan; Oboe – Banjarmasin; Oboe 4 – Surabaja lub stolicy Holenderskich Indii Wschodnich, Batavii (współczesna Dżakarta); Oboe 5 – wschodnia cześć Holenderskich Indii Wschodnich; i Oboe 6 – brytyjskie Borneo Północne. Ostatecznie tylko operacje skierowane na Tarakan, Balikpapan i Borneo Północne zostały przeprowadzone. Operacje te stanowiły ostatnią kampanię sił australijskich w II wojnie światowej. W fazie planowania dowódca australijskich sił zbrojnych, gen. Thomas Blamey, zalecił odwołanie desantu pod Balikpapan, uważając, że nie przysłuży się to celowi strategicznemu. Po długich rozważaniach rząd Australii zgodził się zapewnić siły do tej operacji za namową MacArthura. Blamey był jednak w stanie udaremnić plany MacArthura dotyczące wojsk australijskich, które miały dokonać kolejnych lądowań na Jawie, przekonując premiera Johna Curtina do wstrzymania 6 Dywizji Piechoty. Przed głównym lądowaniem w kolonach brytyjskich alianci podjęli szereg operacji zwiadowczych pod kryptonimami Agas (Borneo Północne) i Semut (Sarawak); Operacje te miały również na celu uzbrojenie, szkolenie i zorganizowanie lokalnej ludności do podjęcia wojny partyzanckiej przeciwko Japończykom w celu wsparcia operacji konwencjonalnych.
Japończycy zaczęli przygotowywać się do obrony Borneo od połowy 1944 roku, gdy siły alianckie szybko posuwały się w kierunku wyspy. Na Borneo zostały wysłane japońskie posiłki, ale dotarły dopiero między wrześniem a listopadem tego roku. Pod koniec 1944 roku japońskie dowództwo uznało, że siły australijskie prawdopodobnie zaatakują obszar Brunei, a następnie zdobędą zachodnie wybrzeże Borneo w ramach kampanii mającej na celu wyzwolenie Singapuru. W związku z tym większość jednostek japońskich w północno-wschodnim Borneo otrzymała rozkaz przeniesienia się drogą lądową na zachodnie wybrzeże; wymagało to od nich podjęcia wyczerpujących marszów po nierównym terenie. Dwa inne bataliony zostały przeniesione z północno-wschodniego Borneo drogą morską na południowe wybrzeże wyspy w okresie od lutego do marca 1945 roku. Po wyzwoleniu przez siły amerykańskie kluczowych obszarów Filipin, co odcięło od Japonii resztę Azji Południowo-Wschodniej, 27 stycznia 1945 roku Sztab Generalny Cesarskiej Armii Japońskiej nakazał siłom stacjonującym w tym regonie obronę posiadanego terytorium i nie spodziewanie się posiłków.
Siły przeciwników.
Główne siły lądowe aliantów przydzielone do kampanii pochodziły z australijskiego I Korpusu pod dowództwem gen. por. Lesliego Morsheada. Zasadnicze elementy tego związku operacyjnego to dwie dywizje piechoty: 7 i 9. Do operacji korpus australijski został przydzielony jako grupa zadaniowa bezpośrednio pod dowództwem MacArthura, a nie jako część 8 Armii, która kontrolowała operacje na Filipinach. Alianckie siły morskie i powietrzne, skupione wokół amerykańskiej 7 Floty pod dowództwem adm. Thomasa Kinkaida, Australian First Tactical Air Force i amerykańskiej 13 Armii Powietrznej również odegrały ważną rolę w nadchodzącej kampanii. W operacjach brała udział także niewielka liczba personelu holenderskiego. Do początkowych desantów kampanii przydzielono ponad 74 000 żołnierzy alianckich . Większość wsparcia logistycznego zapewniły Stany Zjednoczone, zwłaszcza transport morski potrzebny do transportu ogromnych ilości żołnierzy, zapasów i sprzętu potrzebnego do operacji.
Siłom alianckim stawiały opór oddziały Cesarskiej Armii Japońskiej i Cesarskiej Marynarki Wojennej na południowym i wschodnim Borneo pod dowództwem wiceadm. Michiaki Kamady, a na północnym zachodzie przez 37 Armię dowodzoną przez gen. por. Masao Babę z siedzibą w Jesselton. Głównymi elementami 37 Armii były 56 Samodzielna Brygada Mieszana (północne Borneo), 71 Samodzielna Brygada Mieszana (południowe Borneo) i 25 Samodzielny Pułk Mieszany; jednostki te zostały przeniesione z Japonii w drugiej połowie 1944 roku i przybyły na Borneo pod koniec tego samego roku. Na wyspie stacjonował również 2 Oddział Gwardii Cesarskiej Marynarki Wojennej. Wywiad aliancki oszacował, że na Borneo stacjonowało około 32 000 żołnierzy japońskich, z czego tylko 15 000 to siły bojowe. Większość jednostek, które zostały przeniesione z północno-wschodniego Borneo na zachodnie wybrzeże, nadal znajdowała się w tranzycie, kiedy rozpoczęły się australijskie desanty, w dodatku zostały znacznie osłabione przez trudne warunki, jakich doświadczyły podczas marszu przez wyspę. Transfery pozostawiły tylko pojedyncze bataliony na Tarakanie i pod Balikpapanem. Japońskie lotnictwo w regionie, z wyjątkiem Jawy i Sumatry, było praktycznie zneutralizowane.
Przebieg kampanii.
Tarakan.
Kampanię rozpoczęła operacja Oboe 1, która polegała na zajęciu małej wyspy Tarakan u północno-wschodniego wybrzeża Borneo, uruchomiona 1 maja 1945 roku. Głównym celem operacji było zajęcie lotniska na wyspie, aby można było je wykorzystać do obsługi kolejnych desantów na Borneo. Używając zbudowanych w Australii kajaków MK III, małe grupy zwiadowców popłynęły na Tarakan przed głównymi siłami inwazyjnymi, aby uzyskać przydatne informacje i obserwować pola naftowe Djoeta na potrzeby inwazji.
Lądowanie na Tarakanie przydzielono silnie wzmocnionej 26 Brygadzie pod dowództwem bryg. Davida Whiteheada. Trzy bataliony piechoty tej brygady zostały powiększone o dwa bataliony pionierów, a także komandosów i inżynierów. Pod dowództwem Whiteheada znaleźli się również amerykańscy inżynierowie i holenderska kompania piechoty (złożona z żołnierzy z wyspy Ambon) oraz jednostka ds. cywilnych. Ogółem 26 Brygada miała siłę prawie 12 000 żołnierzy. Atak australijski został poprzedzony ciężkim nalotem bombowym, który rozpoczął się 12 kwietnia i został przeprowadzony przez samoloty Royal Australian Air Force (RAAF) i United States Army Air Forces (USAAF) operujące z wyspy Morotai i Filipin; samoloty te sterroryzowały japońską żeglugę, atakowały lotniska, rozbijały przeszkody wzniesione przez Japończyków wokół plaż desantowych i ostrzeliwały nieprzyjacielskie pozycje obronne oraz stanowiska artylerii, ponadto grupa komandosów i bateria artylerii podjęła wstępne lądowanie na wyspie Sadau. Siły marynarki wojennej przeznaczone do zapewnienia wsparcia ogniowego podczas operacji obejmowały trzy krążowniki, siedem niszczycieli i kilka okrętów desantowych wyposażonych w rakiety i moździerze. Trzy dni przed szturmem oddział trałowców pracował nad oczyszczeniem terenu z min morskich.
Podczas głównego desantu bateria na wyspie Sadau zapewniła wsparcie ogniowe australijskim inżynierom, którzy wylądowali jako pierwsi pod Lingkas, aby usunąć przeszkody na plażach wyznaczonych do lądowania. Następnie oddziały szturmowe z 2/23. i 2/48. batalionu piechoty wyszły na brzeg pod osłoną artylerii okrętowej. Początkowo Australijczycy prawie nie napotkali oporu, dopóki nie zaczęli posuwać się na północ w kierunku miasta Tarakan. Lekki wokół Wzgórza Lingkas został szybko przełamany i pod koniec pierwszego dnia utworzono silny przyczółek. Rezerwa brygady, 2/24. batalion piechoty, była wyładowywana na brzeg następnego dnia w miarę kontynuowania natarcia na lotnisko. Japoński opór rósł, a postęp był utrudniony przez dużą liczbę min konwencjonalnych i min-pułapek, które musieli zneutralizować inżynierowie i pionierzy; ostatecznie jednak 5 maja lotnisko zostało zajęte przez Australijczyków. Działania bojowe na wyspie kontynuowano do czerwca, gdy odizolowane grupy Japończyków stawiały opór Australijczykom w tunelach i na wzniesieniach. Ostateczny cel, Wzgórze 90, został zdobyty 20 czerwca, ale jeszcze po tym trwały starcia na małą skalę. Ostatecznie lotnisko zostało tak mocno uszkodzone, że naprawa zajęła osiem tygodni, po którym to czasie wojna praktycznie się skończyła. W rezultacie większość historyków, w tym australijski oficjalny historyk II wojny światowej Gavin Long, uważa, że inwazja na Tarakan nie usprawiedliwiała strat poniesionych przez siły alianckie; wśród nich było 225 zabitych Australijczyków i 669 rannych. Straty Japończyków były jeszcze większe, 1540 zabitych i 252 schwytanych.
Północne Borneo.
Lądowanie na północno-zachodnim Borneo miało kilka celów. Obejmowały one zabezpieczenie obszaru Zatoki Brunei do wykorzystania jej jako bazy morskiej oraz przejęcie obiektów naftowych i pozyskiwania kauczuku. W sumie do operacji przydzielono 29 000 ludzi, z czego nieco ponad 1000 stanowili żołnierze amerykańscy i brytyjscy, a resztę Australijczycy. Prawie 6000 stanowił personel sił powietrznych, 18 000 żołnierze sił lądowych, a 4700 pracownicy logistyki. 9 Dywizja gen. mjr. George'a Woottena była głównym elementem tej siły i składała się z dwóch brygad piechoty: 20 i 24; trzecia brygada dywizji, 26 Brygada, została wydzielona do operacji na Tarakanie. Wojska lądowe były wspierane przez dużą liczbę amerykańskich i australijskich okrętów wojennych oraz jednostek powietrznych Przygotowując się do lądowania, grupa zwiadowcza, w skład której wchodził sierż. Jack Wong Sue, została rozmieszczona w Zatoce Kimanis w brytyjskim Północnym Borneo, w celu przeprowadzenia bliskiego rozpoznania przy użyciu wojskowego kajaku upuszczonego z samolotu Catalina.
Operacja Oboe 6 rozpoczęła się 10 czerwca jednoczesnymi atakami 24 Brygady na wyspę Labuan i 20 Brygady na wybrzeże Brunei w północno-zachodniej części Borneo. Ponieważ siły japońskie utrzymywały pozycje z dala od wybrzeża, w czasie desantu nie napotkano oporu. Po zabezpieczeniu miasta Brunei 13 czerwca 20 Brygada kontynuowała posuwanie się wzdłuż wybrzeża w kierunku południowo-zachodnim. Jej celem był obszar Miri–Lutong, z tym że 2/17. batalion przemieszczający się drogą lądową miał osiągnąć Miri, podczas gdy 2/13. batalion dokonał desantu w Lutong 20 czerwca. Siły japońskie wycofały się wraz z postępem Australijczyków, dlatego podczas tych działań stoczono niewiele walk. Patrole w głąb lądu przeprowadzone przez żołnierzy 20 Brygadę z pomocą miejscowej ludności, Dajaków, stoczyły więcej bojów niż główne siły.
Podczas gdy 24 Brygada szybko zajęła lotnisko i miasto Labuan, napotkała silny opór ze strony garnizonu japońskiego, który znajdował się w dobrze bronionej twierdzy. Po ciężkich stratach poniesionych podczas pierwszego ataku 2/28. batalionu na tę pozycję 16 czerwca, zdecydowano poddać ten obszar ciągłemu bombardowaniu. Batalion zaatakował ponownie 21 czerwca przy wsparciu czołgów i tym razem szybko pokonał siły japońskie. Walki na Labuanie kosztowały 24 Brygadę 34 zabitych i 93 rannych. Australijscy żołnierze naliczyli 389 zabitych Japończyków i wzięli 11 jeńców.
Tydzień po pierwszym lądowaniu na Labuanie Australijczycy kontynuowali ataki na pozycje japońskie wokół miasta Weston w północno-wschodniej części Zatoki Brunei. Australijczycy weszli następnie w głąb lądu wzdłuż jednotorowej linii kolejowej, która biegła z Weston w kierunku skrzyżowania w Beaufort, 23 kilometry na północny zachód od Zatoki Brunei, a następnie do Jesselton. Najcięższe walki tej operacji miały miejsce na nocy z 27 na 28 czerwca podczas bitwy pod Beaufort, w której zginęło ponad 100 japońskich obrońców. Po tym starciu 24 Brygada podjęła dalsze, ograniczone działania w celu zepchnięcia sił japońskich na wzgórza. Ograniczeniem zasięgu operacyjnego brygady była kolej Beaufort–Tenom; w tym okresie dowódcy australijscy przejawiali nadzwyczajną ostrożność i starali się ograniczać straty własne. Niemniej jednak starcia trwały przez cały sierpień; 3 sierpnia Japończycy podjęli nawet próbę kontrataku na pozycje zajmowane przez 2/28. batalion. Co najmniej 11 Japończyków zginęło w tej walce za cenę jednego, poległego Australijczyka.
Operacje na północnym Borneo obejmowały również znaczące wysiłki administracji cywilnej mające na celu dostarczenie pomocy wyzwolonej ludności cywilnej; było to największe tego typu zadanie podjęte przez siły australijskie podczas II wojny światowej. 9 Dywizja była mocno zaangażowana w pomoc miejscowej ludności oraz odbudowę domów i infrastruktury, które zostały zniszczone przez bombardowania przed inwazją oraz późniejsze walki.
Wojna partyzancka.
Konwencjonalnym operacjom wojskowym na brytyjskim Borneo Północnym towarzyszyła kampania partyzancka zorganizowana przez Special Operations Australia. Plan był podzielony na dwie operacje; operacja Agas w Borneo Północnym i operacja Semut w Sarawaku. Operacje te były kontynuacją nieudanej operacji Python, która została podjęta między październikiem 1943 a styczniem 1944 roku.
Pięć oddziałów SOA zostało umieszczonych na Borneo Północnym w okresie od marca do lipca 1945 roku. Oddziały Agas 1 i 2 utworzyły sieci agentów i partyzantów na północno-zachodnim Borneo. Grupy Agas 4 i 5 wylądowały na wschodnim wybrzeżu Borneo i nie odniosły większych sukcesów. Grupa Agas 3 zbadała obszar Ranau na zlecenie I Korpusu. Wyniki operacji Agas były różnie oceniane; oddziały SOA przejęły kontrolę nad obszarami ich działań, dostarczyły informacji wywiadowczych różnej jakości i zabiły mniej niż 100 Japończyków.
W ramach operacji Semut ponad 100 członków personelu alianckiego, zorganizowanych w cztery grupy, zostało wysłanych drogą powietrzną do Sarawaku począwszy od marca 1945 roku. Zadaniem oddziału Semut było zbieranie informacji i tworzenie sił partyzanckich. Mieszkańcy wnętrza Sarawaku, znani jako Dajakowie, entuzjastycznie dołączyli do grup partyzanckich, a personel SOA dowodził małymi, prywatnymi armiami. Nr 200 Flight RAAF i dżonki typu Snake należące do Royal Australian Navy odegrały ważną rolę w tej operacji, dostarczając personel i zaopatrzenie SOA.
Siły partyzanckie rozpoczęły ataki, aby przejąć kontrolę nad wnętrzem Sarawaku, podczas gdy 9 Dywizja skupiła się na wybrzeżu, polach naftowych, plantacjach i portach na północnym Borneo. Partyzanci operowali z baz patrolowych wokół Balai, Ridan i Marudi, a także w górach, wzdłuż kilku kluczowych dróg wodnych, w tym rzek Pandaruan i Limbang, oraz wzdłuż linii kolejowej, która biegła pomiędzy Beaufort i Tenom. Starali się zakłócić swobodę poruszania się żołnierzy japońskich i atakowali ich siły, gdy wycofywały się z głównej strefy walki. RAAF wykonywał naloty, aby wesprzeć lekko uzbrojonych partyzantów, którzy czasami musieli unikać lepiej wyposażonych jednostek japońskich. Kampania była bardzo udana i szacuje się, że ponad 1800 Japończyków zostało zabitych na północnym Borneo w wyniku działań partyzanckich.
Balikpapan.
Uwaga aliantów przeniosła się następnie z powrotem na środkowo-wschodnie wybrzeże, wraz z uruchomieniem operacji Oboe 2. Ostatni poważny desant morski II wojny światowej miał miejsce pod Balikpapanem 1 lipca 1945 roku. Lądowanie zostało poprzedzone ciężkim bombardowaniem z powietrza w ciągu 20 dni, podczas gdy trałowce pracowały nad oczyszczeniem terenu z min morskich przez 15 dni, ustanawiając bezpieczne korytarze dla floty inwazyjnej, aby ta mogła przejść, i oczyszczając prawdopodobne kotwicowiska. Operacje te zostały podjęte w zasięgu japońskich dział przybrzeżnych; do ochrony trałowców zastosowano ostrzał morski i bombardowanie z powietrza w celu zneutralizowania japońskich dział. Ze względu na uszkodzenia lotniska na Tarakanie wsparcie lotnicze dla operacji zapewniły jednostki RAAF i USAAF z południowych Filipin. Trzy trałowce zostały zatopione podczas operacji rozminowania.
Flota inwazyjna wypłynęła z wyspy Morotai 26 czerwca, docierając pod Balikpapan 29 czerwca. Wyspa została następnie poddana ostrzałowi z użyciem 45 000 pocisków z australijskich, amerykańskich i holenderskich okrętów wojennych wspierających lądowanie. W tym samym czasie rozpoczęto operację dezinformacyjną, aby odwrócić uwagę Japończyków na Manggar, gdzie Australijczycy przeprowadzili pozorowane lądowanie. Amerykańskie zespoły nurków-saperów usunęły przeszkody wzdłuż plaży desantowej, a także w okolicach Manggaru, jako kolejny element planu dezinformacji. Do operacji desantowej przydzielono w sumie 33 000 żołnierzy, z czego 21 000 pochodziło z australijskiej 7 Dywizji pod dowództwem gen. mjr. Edwarda Milforda. Formacja ta składała się z trzech brygad, 18, 21 i 25, walczących razem jako formacja po raz pierwszy od początku wojny. Do desantu wybrano trzy plaże na południowym wybrzeżu, między Klandasan na wschodzie a Stalkoedo na zachodzie. Początkowy atak podjęły trzy bataliony piechoty: 2/10. po lewej stronie, 2/12. w centrum i 2/27. batalion po prawej. Żołnierze wylądowali w niewłaściwym miejscu, ponieważ dym z ostrzału atyleryjskiego przed lądowaniem utrudniał nawigację, ale desant nie napotkał oporu, dlatego mimo błędu szybko ustalono przyczółek, gdy przybyły siły kolejnych rzutów.
Działając po lewej stronie, 18 Brygada walczyła o zdobycie kilku wzniesień wokół Klandasanu i przejęcie kontroli nad miastem oraz zabezpieczenie portu i obiektów portowych w Balikpapanie na północny zachód od plaż desantowych, podczas gdy 21 Brygada wylądowała po prawej stronie z zadaniem posuwania się na wschód w kierunku kilku japońskich lotnisk w Sepinggangu i Manggaru, wzdłuż głównej drogi przybrzeżnej. 25 Brygada była trzymana w rezerwie, ale po wylądowaniu 2 lipca ruszyła w głąb lądu w kierunku Batuchamparu, 16 km od miejsca lądowania. Miasto i port Balikpapan zostały zajęte 3 lipca, ale walki z japońskimi niedobitkami trwały do następnego dnia. Wzdłuż wybrzeża 21 Brygada przekroczyła rzekę Batakan Ketjil, gdzie 3 lipca została zatrzymana przez silny japoński opór, który został przełamany przy wsparciu artylerii okrętowej. Następnego dnia, po przekroczeniu Manggar Besar, brygada napotkała jeszcze silniejszą pozycję japońską, wspieraną przez artylerię nadbrzeżną i moździerze broniące lotniska; pomimo wsparcia czołgów operujących wzdłuż rzeki Australijczycy zostali zatrzymani jeszcze na kilka dni, aż niektóre z japońskich dział zostały zdobyte, a ciężkie naloty przytłoczyły obrońców.
W międzyczasie 5 lipca jeden z batalionów piechoty 18 Brygady, 2/9., wraz z 2/9. batalionem pionierów wylądował w Panadjamie, aby oczyścić zachodni brzeg z japońskiej artylerii, zanim alianci otworzyli port. Mimo napotkania ograniczonego oporu, teren wokół Panadjam został oczyszczony w ciągu dwóch dni. Lotniska zostały zabezpieczone do 9 lipca, ale japoński opór był coraz silniejszy, z wykorzystaniem taktyk opóźniających, takich jak miny-pułapki, miny konwencjonalne, ostrzał snajperski i kontrataki na małą skalę. Szczególnie silny opór stawili w okolicach Batuchamparu, gdzie japoński batalion założył twierdzę, podczas gdy inne oddziały walczyły zdecydowanie w tunelach wokół Manggaru. Australijscy inżynierowie otrzymali ciężkie zadanie, pracując nad zneutralizowaniem ponad 8 000 min oraz min pułapek, a także zniszczeniem ponad 100 tuneli.
Po zabezpieczeniu lotniska Manggar 21 Brygada kontynuowała natarcie w kierunku Sambodży. Poruszając się w głąb lądu północno-wschodnią drogą, nazwaną przez Australijczyków "Milford Highway", 25 Brygada zbliżyła się do japońskiej straży tylnej, która została osłabiona ostrzałem alianckiej artylerii, a następnie oskrzydlona, co spowodowało wycofanie się jej na drugorzędną pozycję 4,8 km z tyłu 9 lipca. Ataki powietrzne i artyleryjskie pomogły osłabić tę pozycję, podczas gdy piechota pracowała, aby ją otoczyć; nie udało się tego w pełni osiągnąć i w nocy z 21 na 22 lipca pozostali obrońcy wycofali się w głąb lądu. Opór na tych obszarach został w znacznym stopniu stłumiony do końca lipca, ale działania bojowe wokół Balikpapanu trwały do końca wojny w sierpniu, kiedy wojska japońskie wycofały się na nierówny teren w głębi lądu. Operacje mające na celu zabezpieczenie Balikpapanu kosztowały Australijczyków 229 zabitych i 634 rannych, podczas gdy straty japońskie wyniosły 2032 zabitych, a kolejnych 63 zostało schwytanych.
Następstwa.
W następstwie kampanii australijski personel pozostał na Borneo do końca 1945 roku, aby przywrócić administrację cywilną, nadzorować odbudowę, czuwać nad przebiegiem kapitulacji i rozbrajania wojsk japońskich oraz wyzwalać byłych alianckich jeńców wojennych przetrzymywanych w obozach wokół Borneo. Po zakończeniu wojny pojawiły się pogłoski, że siły australijskie w pobliżu Beaufort zachęcały miejscowych partyzantów do masakry japońskich jeńców w odwecie za Sandakańskie marsze śmierci, w rezultacie czego zginęło prawie 6000 Japończyków. Historyk Ooi Keat Gin twierdzi jednak, że żadne dokumenty nie potwierdzają tych relacji.
Akcje desantowe podjęte przez siły australijskie były, zdaniem historyka Eustace Keogha, „wyróżniającą cechą” kampanii i stanowiły największe tego typu operacje, jakie Australijczycy przeprowadzili podczas wojny. Wymagały one ogromnej ilości wsparcia morskiego i powietrznego, a także złożonego planowania i współpracy pomiędzy różnymi rodzajami sił zbrojnych z kilku państw. Przed operacją zainwestowano znaczną ilość czasu i zasobów w szkolenie przydzielonych sił. Historyk Peter Dennis ocenia, że operacje miały „wątpliwą wartość strategiczną [...] [ale] [...] były umiejętnie przeprowadzone”. Straty poniesione podczas kampanii po stronie aliantów wyniosły około 2100 ofiar, podczas gdy Japończycy stracili 4700 ludzi. Zginęła lub została ranna także znaczna liczba cywilów; na przykład bombardowanie Tarakanu przed inwazją spowodowało co najmniej 100 ofiar wśród cywilów.
Pomimo sukcesu desantu aliantów, ze względu na ogólną sytuację strategiczną w tym czasie, kampania na Borneo była krytykowana w Australii w czasie jej przeprowadzania i w latach następnych jako bezcelowa lub „marnotrawiąca” życia żołnierzy. Oceniając zasadność kampanii, historycy tacy jak Max Hastings stwierdzili, że atakowanie nieprzyjacielskich sił, już odciętych od Japonii, było marnowaniem zasobów. Według Hastingsa, „jakikolwiek racjonalny osąd strategiczny nakazywał pozostawienie ich izolowanych przez symboliczne siły alianckie, dopóki klęska ich państwa nie wymusiłaby ostatecznej kapitulacji”. Z drugiej strony argumentowano, że kampania przyniosła szereg lokalnych sukcesów, takich jak zwiększenie izolacji znaczących sił japońskich okupujących główną część Holenderskich Indii Wschodnich, przejęcie głównych złóż ropy naftowej i uwolnienie alianckich jeńców wojennych przetrzymywanych w coraz gorszych warunkach w obozach Sandakan i Batu Lintang.

</doc>
<doc id="5003165" url="https://pl.wikipedia.org/wiki?curid=5003165" title="Zee Avi">
Zee Avi

Zee Avi (ur. 15 grudnia 1986 w Miri) – malezyjska piosenkarka i gitarzystka pop-rockowa.
Życiorys.
Pochodzi z miasta Miri w malezyjskim stanie Sarawak na wyspie Borneo. W wieku 12 lat przeprowadziła się do Kuala Lumpur, a następnie nauczyła się gry na gitarze. Grała na gitarze rytmicznej w kilku zespołach w Kuala Lumpur, a później wyjechała do Londynu, aby studiować projektowanie mody na uczelni American InterContinental University. Po powrocie z Londynu zaczęła pisać utwory muzyczne. W 2009 r. wydała swój debiutancki album zatytułowany "Zee Avi".

</doc>
<doc id="5003167" url="https://pl.wikipedia.org/wiki?curid=5003167" title="Mapowanie strumienia wartości">
Mapowanie strumienia wartości

Mapowanie strumienia wartości (ang. "Value Stream Mapping, VSM") – narzędzie lean managementu służące do analizy i ulepszenia przepływu informacji i materiałów w przedsiębiorstwie.
Historia.
Pierwsze diagramy pokazujące przepływ materiałów i informacji pojawiły się w książce Karola Edwarda Knoeppela pt. "Installing Efficiency Methods" wydanej 1915 roku. Jednakże metoda została spopularyzowana w 1980 roku przez Taiichi Ōno i Shigeo Shingo, pracujących dla koncernu Toyota.
Opis.
Mapowanie strumienia wartości służy do graficznego przedstawienia obecnego stanu przepływu materiałów i informacji. Dzięki temu można łatwo prześledzić cały proces produkcyjny począwszy od zdobycia surowców aż do wytworzenia gotowego wyrobu. Pozwala to na szybką identyfikację wszystkich wąskich gardeł poszczególnych faz procesu. Następnym etapem jest usprawnienie lub wyeliminowanie czynności powodujących wydłużenie czasu produkcji bądź marnotrawienie zasobów. W efekcie otrzymujemy zoptymalizowany proces produkcyjny, co przekłada się na redukcję kosztów.

</doc>
<doc id="5003169" url="https://pl.wikipedia.org/wiki?curid=5003169" title="Stowarzyszenie Centrum św. Hildegardy w Polsce">
Stowarzyszenie Centrum św. Hildegardy w Polsce

Stowarzyszenie Centrum św. Hildegardy w Polsce (daw. "Krąg Przyjaciół św. Hildegardy") – stowarzyszenie o charakterze katolickim, istniejące od 14 sierpnia 2008 roku. Jego prezesem i inicjatorką jest Alfreda Walkowska. Celem stowarzyszenia jest etyczne i wierne propagowanie dzieł św. Hildegardy z Bingen.
Dziedzictwo.
Nazwa stowarzyszenia wywodzi się od św. Hildegardy z Bingen – wizjonerki, mniszki benedyktynki i reformatorki religijnej. 10 maja 2012 roku papież Benedykt XVI rozszerzył jej kult na cały Kościół poprzez kanonizację równoważną, a tym samym wpisana została na listę świętych Kościoła rzymskokatolickiego. Następnie 7 października 2012 roku decyzją papieża została ogłoszona doktorem Kościoła rzymskokatolickiego.
Działalność stowarzyszenia.
Stowarzyszenie zajmuje się m.in.:
Organy stowarzyszenia.
Władzami stowarzyszenia są: Walne Zebranie Członków, Zarząd i Komisja Rewizyjna. 
Rys historyczny.
Staraniem Alfredy Walkowskiej we wrześniu 2000 roku, w miesiącu wspomnienia św. Hildegardy z Bingen w kalendarzu liturgicznym, w legnickiej parafii pw. Najświętszego Serca Pana Jezusa zaczęły odbywać się uroczyste msze święte, a po nich, pod patronatem proboszcza, ks. Jana Gacka – spotkania sympatyków świętej. Z biegiem czasu grupa osób zaczęła się powiększać i dała początek stowarzyszeniu, które oficjalnie powstało w 2008 roku pod nazwą Krąg Przyjaciół św. Hildegardy. Początkowo działalność stowarzyszenia wiązała się ściśle z aktywnością jej założycielki i prezes, Alfredy Walkowskiej, która prowadziła spotkania, wykłady, rekolekcje z postem w Szklarskiej Porębie, a potem w Sanktuarium w Krzeszowie. W dniach 19-21 września 2014 r. podczas II Kongresu św. Hildegardy w Legnicy miało miejsce Nadzwyczajne Walne Zebranie Członków, które podjęło decyzję o nowych kierunkach działania, zmianie Statutu i nazwy stowarzyszenia z „Krąg Przyjaciół św. Hildegardy” na: „Centrum św. Hildegardy w Polsce”. 17 dzień każdego miesiąca, wspominając św. Hildegardę, członkowie stowarzyszenia i sympatycy świętej odmawiają w kościele w Legnicy litanię do świętej. 
Kongresy św. Hildegardy.
Kongresy nt. życia, twórczości i nauczania św. Hildegardy współorganizowane przez stowarzyszenie: 
Symbolika i członkostwo.
Logo stowarzyszenia to symboliczny wizerunek św. Hildegardy z podpisem „Stowarzyszenie Polskie Centrum św. Hildegardy”. Każdy z członków stowarzyszenia ma prawo nosić odznakę członkowską. Stowarzyszenie ma prawo nadać tytuł członka honorowego oraz odznakę honorową: „Zasłużony dla rozwoju Stowarzyszenia Centrum Świętej Hildegardy w Polsce”. 

</doc>
<doc id="5003173" url="https://pl.wikipedia.org/wiki?curid=5003173" title="Anugerah Industri Muzik">
Anugerah Industri Muzik

Anugerah Industri Muzik (AIM) − nagrody przyznawane przez , honorujące wyróżniające się osiągnięcia w malezyjskim przemyśle muzycznym. Przeznaczone są nie tylko dla muzyki malajskojęzycznej produkowanej w Malezji, ale także dla muzyki anglojęzycznej, chińskiej i indyjskiej. Dla dwóch ostatnich podkategorii muzyki wprowadzono odrębne nagrody, odpowiednio w 1999 i 2013 roku. Stanowią malezyjski odpowiednik nagród Grammy.
Pierwsze nagrody Anugerah Industri Muzik zostały rozdane w 1993 roku.

</doc>
<doc id="5003176" url="https://pl.wikipedia.org/wiki?curid=5003176" title="Value stream mapping">
Value stream mapping



</doc>
<doc id="5003187" url="https://pl.wikipedia.org/wiki?curid=5003187" title="Shila Amzah">
Shila Amzah

Shila Amzah, właśc. NurShahila binti Amir Amzah (ur. 13 sierpnia 1990 w Kuala Lumpur) – malezyjska piosenkarka.
Swój pierwszy album – "Terima Kasih Guru" – wydała w wieku 10 lat. W 2005 roku wyszedł jej drugi album studyjny – "Sha-Hila". Rozpoznawalność przyniósł jej singiel "Patah Seribu" (2011), który zdobył dwie nagrody na 19. ceremonii Anugerah Industri Muzik (w kategoriach najlepsza piosenka i najlepszy utwór popowy).
Piosenkarka zdobyła także popularność w sąsiednich krajach – Brunei i Singapurze – oraz w Chinach. W 2012 r. wygrała konkurs Asian Wave, który odbył się w Szanghaju.
W 2016 r. wydała swój debiutancki chińskojęzyczny album pt. "My Journey".
Dyskografia.
Dyskografia malezyjska
Dyskografia międzynarodowa

</doc>
<doc id="5003194" url="https://pl.wikipedia.org/wiki?curid=5003194" title="Sheila Majid">
Sheila Majid

Sheila Majid, właśc. Shaheila binti Abdul Majid (ur. 3 stycznia 1965 w Kuala Lumpur) – malezyjska piosenkarka, w swoim kraju nazywana „królową jazzu”.
Jej ojciec miał pochodzenie jawajskie, a matka pochodziła z ludu Mandailing. W połowie lat 80. XX wieku piosenkarka zyskała popularność w sąsiedniej Indonezji, za sprawą wykonania piosenki „Antara Anyer dan Jakarta”. Według indonezyjskiego dziennika „Republika” artystka „stała się jedną z legend muzycznych w Malezji i Indonezji”, a jej popularność rosła aż do połowy lat 90.
Do znanych jej utworów należy m.in. przebój „Sinaran”. Dzięki niemu piosenkarka odniosła sukces również w Japonii.
Dyskografia.
Źródło:

</doc>
<doc id="5003195" url="https://pl.wikipedia.org/wiki?curid=5003195" title="Freya Tingley">
Freya Tingley

Freya Tingley (ur. 26 marca 1994 w Perth) – australijska aktorka, wystąpiła m.in. w filmie "Miasto odkupienia".

</doc>
<doc id="5003208" url="https://pl.wikipedia.org/wiki?curid=5003208" title="Kazimierz Chmura">
Kazimierz Chmura

Kazimierz Chmura (ur. 2 października 1923, zm. 7 stycznia 2001 w Gliwicach) – polski geolog, profesor doktor habilitowany Politechniki Śląskiej.
Życiorys.
W 1955 ukończył studia na Akademii Górniczo-Hutniczej w Krakowie. Od 1963 był związany zawodowo z Politechniką Śląską, prowadził działalność naukowo-badawczą w ramach specjalności: geologia złóż, geotechnika, geotermodynamika. W 1967 został kierownikiem Katedry Geologii Złóż, w 1968 habilitował się, w latach 1969–1976 pełnił funkcję prodziekana Wydziału Górniczego. Od 1968 prowadził badania dotyczące właściwości cieplnych skał, na ich potrzeby stworzył na Wydziale Górniczym, laboratorium z aparaturą, której konstrukcja była jego autorstwa. W latach 1968–1973 był członkiem Rady Naukowej Państwowego Instytutu Geologicznego w Warszawie, od 1982 przez cztery lata przewodniczył Komisji Nauk Geologicznych PAN o. Katowice. Od 1980 do 1991 pełnił funkcję kierownika Zakładu Geologii Złóż Instytutu Geologii Stosowanej, zaś w latach 1991–1994 był z-cą dyrektora Instytutu. W 1994 przeszedł na emeryturę.
Zmarł w 2001, pochowany na Centralnym Cmentarzu Komunalnym w Gliwicach.

</doc>
<doc id="5003213" url="https://pl.wikipedia.org/wiki?curid=5003213" title="NurShahila binti Amir Amzah">
NurShahila binti Amir Amzah



</doc>
<doc id="5003214" url="https://pl.wikipedia.org/wiki?curid=5003214" title="Bismarck-Nationaldenkmal">
Bismarck-Nationaldenkmal

Bismarck-Nationaldenkmal, także: Bismarck-Denkmal (pol. „Pomnik Bismarcka w Berlinie”, „Pomnik Ottona von Bismarcka w Berlinie”) – pomnik znajdujący się w Berlinie, w dzielnicy Tiergarten, po północnej stronie placu Großer Stern. Upamiętnia pierwszego kanclerza zjednoczonych Niemiec Ottona von Bismarcka. Zbudowano go w latach 1897–1901 na placu Königsplatz (obecnie "Platz der Republik"), położonym przed gmachem Reichstagu. Monument zaprojektował Reinhold Begas; berliński pomnik Bismarcka jest jego ostatnim wielkim dziełem. W 1938 roku pomnik został przeniesiony w obecne miejsce ze względu na projekt urbanistyczny, będący częścią Planu Germania.
Historia.
Początkowo został ogłoszony konkurs na projekt poświęconego pierwszemu kanclerzowi Niemiec Ottonowi von Bismarckowi pomnika. Udział wzięło w nim ponad 90 artystów, jednak żaden z nich nie przedstawił propozycji, która cieszyłaby się aprobatą cesarza Wilhelma II, w związku z czym przygotowanie projektu monumentu zlecono cenionemu rzeźbiarzowi Reinholdowi Begasowi. Jako lokalizację obiektu wybrano wschodnią część placu Königsplatz (obecnie Platz der Republik), położonego przed gmachem Reichstagu. W 1897 roku rozpoczęła się budowa pomnika. Do prac rzeźbiarskich przy monumencie Begas zaangażował swoich uczniów, m.in. Augusta Gaula, który podobnie jak w przypadku zbudowanego wcześniej Narodowego Pomnika Cesarza Wilhelma I na Schloßfreiheit, pracował całkiem niezależnie nad jedną ze zdobiących cokół kompozycji rzeźbiarskich. 16 czerwca 1901 roku berliński pomnik Ottona von Bismarcka został odsłonięty. Nowo wybudowany monument był obramowany dwoma półokrągłymi zbiornikami wodnymi i wykonanymi z piaskowca przez Ludwiga Cauera kompozycjami rzeźbiarskimi, przedstawiającymi najady i trytony.
W 1938 roku, ze względu na projektowaną przez Alberta Speera oś północ-południe (niem. "Nord-Süd-Achse"), będącą częścią Planu Germania, pomnik Ottona von Bismarcka wraz z Kolumną Zwycięstwa oraz pomnikami Albrechta von Roona i Helmutha Karla Bernharda von Moltkego został przeniesiony na plac Großer Stern. Przy ustawianiu monumentu Bismarcka w nowej lokalizacji posągi towarzyszące figurze kanclerza przesunięto o około 1 m w jej kierunku, zaś podstawę monumentu ze stopniami zredukowano o kilka stopni. W przeddzień 50. urodzin Adolfa Hitlera, 19 kwietnia 1939 roku wszystkie przeniesione pomniki zostały odsłonięte w nowym miejscu.
Podczas prowadzonych w latach 1958–1960 prac restauracyjnych przy monumencie z podstawy jego cokołu zniknęło sześć wykonanych z brązu reliefów – trzy z nich przedstawiały sceny z przygotowań do założenia Cesarstwa Niemieckiego w 1871 roku. W późniejszych latach na miejscach reliefów zamontowano płyty z czerwonego granitu.
W sierpniu 2017 roku cokół i część posągu Bismarcka z pomnika zostały obrzucone workami z czerwoną farbą przez nieznanych sprawców. Niedługo później szkody zostały usunięte przez zakontraktowaną przez urząd okręgowy (niem. "Bezirksamt") firmę.
W lipcu 2020 roku posągi wchodzące w skład pomnika zostały oblane złotą i różową farbą, na cokole namalowano czarną farbą napis "Decolonize Berlin" (pol. „Zdekolonizować Berlin”), zaś na otaczającym monument ogrodzeniu zawisły podpisane przez grupę o nazwie "Decolonize Berlin" ulotki, w których autorzy domagali się „rozprawienia się ze zbrodniami niemieckiego kolonializmu”. Niemiecka Agencja Prasowa początkowo powiązała zniszczenie pomnika ze związkiem "Decolonize Berlin e.V.", którego nazwa widniała na ulotkach przy monumencie. W e-mailu, który otrzymała agencja, przedstawiciele związku mieli oświadczyć, że w nocy „upiększali” ulice obok pomnika, a także, że „będą stawiać opór, jeśli miasto będzie tolerować morderców i rasistów na cokołach oraz tablicach z nazwami ulic”. Wieczorem tego samego dnia władze związku "Decolonize Berlin e.V." zakomunikowały jednak, że ich organizacja nie była zaangażowana w akcję zniszczenia pomnika. Rzecznik berlińskiej policji oświadczył przy tym, że służba ta wie o sprawie, lecz nie powiedział, czy zostało wszczęte śledztwo. Wówczas w ramach ruchu Black Lives Matter w całych Niemczech trwała debata o niemieckiej kulturze pamięci i pomnikach przedstawicieli niemieckiego kolonializmu. Wiele osób postrzega Ottona von Bismarcka jako antydemokratę i pioniera niemieckiego kolonializmu. Kilka dni po zniszczeniu pomnik został całkowicie oczyszczony z farby.
Opis.
Pomnik ma 15 m wysokości, 20 m szerokości i 12 m głębokości. Jest otoczony ogrodzeniem. Składa się ze zbudowanego z polerowanego czerwonego granitu cokołu i stojącego na nim, mającego 6,6 m wysokości oraz wykonanego z brązu posągu Ottona von Bismarcka.
Bismarck został przedstawiony w postawie wyprostowanej. Ma on na głowie pikielhaubę i jest ubrany w mundur kirasjerów z Halberstadt, od których w 1894 roku otrzymał funkcję szefa pułku. Mundur ten zawsze miał na sobie, gdy brał udział w posiedzeniach Reichstagu. Kanclerz w lewej dłoni trzyma rękojeść, wystającego spod mundurowego surdutu, pałasza, zaś prawą ma położoną na akcie założycielskim Cesarstwa Niemieckiego, leżącym na stosie kamieni przykrytym suknem.
Na przedniej części cokołu, na którym stoi posąg, znajduje się prosty napis "BISMARCK", zaś na tylnej widnieje dedykacja "DEM ERSTEN REICHSKANZLER, DAS DEUTSCHE VOLK, 1901" (pol. „Pierwszemu kanclerzowi Rzeszy, lud niemiecki, 1901”). Dodatkowo na plincie z lewej strony jest obecne odlane oznaczenie "REINHOLD BEGAS fec". Na prawej i lewej stronie cokołu są umieszczone dwa wykonane z brązu prostokątne reliefy. Na reliefie z prawej strony znajduje się Otto von Bismarck, nad którym są dwa putta. Po lewej stronie przed nim siedzi młodzieniec trzymający łuczywo, zaś po prawej stronie stoi młodzieniec dmuchający w trąbkę. Relief z lewej strony przedstawia z kolei siedzącą na cokole sowę, przed którą leżą książki, zapieczętowana rolka papieru (akt założycielski Cesarstwa Niemieckiego) i gałązka lauru, zaś po lewej stronie znajduje się stos broni. Nad sową krążą w powietrzu kruki. Cokół spoczywa na wykonanej z polerowanego czerwonego granitu, mającej stopnie podstawie o rzucie prostokąta z wybrzuszeniami w przedniej i tylnej części – na tych wybrzuszeniach znajdowały się niegdyś zaginione w latach 1958–1960 reliefy z brązu.
Na podstawie cokołu znajdują się otaczające go cztery posągi postaci, będących alegoriami osiągnięć osoby, którą upamiętnia pomnik i symbolizujących jej bohaterstwo. Z przodu jest niosący na plecach kulę ziemską, klęczący Atlas jako symbol potęgi Bismarcka i dźwigania przez niego losu swojego ludu. Z tyłu znajduje się Sygurd wykuwający miecz jako „kowal Rzeszy”. Dawniej posąg Sygurda był zwrócony w stronę gmachu Reichstagu. Po lewej stronie cokołu jest odpoczywająca na plecach Sfinksa i czytająca książkę Sybilla, będąca symbolem mądrości państwowej. Po prawej stronie znajduje się uosabiająca władzę państwową Germania, która przydeptuje stopą lamparta, będącego symbolem buntu i niezgody.

</doc>
<doc id="5003218" url="https://pl.wikipedia.org/wiki?curid=5003218" title="Australian Open 2021 (kwalifikacje gry pojedynczej kobiet)">
Australian Open 2021 (kwalifikacje gry pojedynczej kobiet)

Australian Open 2021 – kwalifikacje gry pojedynczej kobiet – kwalifikacje do zawodów singlowych kobiet, w ramach pierwszego w sezonie wielkoszlemowego turnieju tenisowego, Australian Open. W związku z pandemią COVID-19 zmagania miały miejsce w dniach 10–13 stycznia na twardych kortach Aviation Club Tennis Centre w Dubaju.

</doc>
<doc id="5003220" url="https://pl.wikipedia.org/wiki?curid=5003220" title="Zespół wodociągu Sylwiusza">
Zespół wodociągu Sylwiusza

Zespół wodociągu Sylwiusza (ang. "the Sylvian aqueduct syndrome") - zespół objawów występujących w wodogłowiu spowodowanym zamknięciem wodociągu ze wzrostem ciśnienia wewnątrzczaszkowego 
Objawy.
- porażenie spojrzenia ku dołowi lub porażenie poziomych ruchów gałek ocznych
- zespół Parinauda - porażenie spojrzenia ku górze, oczopląs konwergencyjno-retrakcyjny, rozszczepienie odruchu źrenic na światło i spojrzenie do bliży

</doc>
<doc id="5003221" url="https://pl.wikipedia.org/wiki?curid=5003221" title="Sarah Schachner">
Sarah Schachner

Sarah Schachner (ur. 27 marca 1988 w Filadelfii) – amerykańska kompozytorka, producentka i multiinstrumentalistka tworząca ścieżki dźwiękowe do filmów, seriali telewizyjnych oraz gier komputerowych.
Biografia.
Wychowała się na przedmieściach Filadelfii, gdzie w wieku pięciu lat rozpoczęła naukę gry na fortepianie oraz na skrzypcach niedługo później. Z czasem do swojego repertuaru dodała także altówkę i wiolonczelę, na których grała z członkami rodziny, w zespole jazzowym oraz orkiestrze.
Po ukończeniu Berklee College of Music przeniosła się do Los Angeles. Swoją karierę zaczynała pomagając Brianowi Tylerowi, który tworzył muzykę do filmów, a zaczynał tworzenie muzyki do gier komputerowych. Powierzył on jej pracę nad muzyką do . Przy jej tworzeniu zaczęła stosować także muzykę symfoniczną oraz syntezatory.

</doc>
<doc id="5003222" url="https://pl.wikipedia.org/wiki?curid=5003222" title="Ausoniusweg">
Ausoniusweg

Ausoniusweg (także: "Via Ausonia", "Ausoniusstraße") – niemiecki, długodystansowy (118,3 km) pieszy szlak turystyczny łączący miasta Bingen am Rhein i Trewir poprzez płaskowyż Hunsrück, w czasach rzymskich stanowiący szlak handlowy i transportowy.
Charakterystyka.
Przebieg szlaku oparty jest na trasie przejazdu powozem, który odbył rzymski poeta i orator, Auzoniusz w 371 r. n.e. Istnieje też wariant, który prowadzi bezpośrednio z Bingen do Neumagen, który jest dłuższy o około 7 kilometrów. 
Szlak biegnie w większości szerokimi, dobrze zagospodarowanymi ścieżkami, które prowadzą po oryginalnym antycznym trakcie, przez lasy, pola i łąki, w najwyższych punktach osiągając wysokość ponad 500 m n.p.m. - kulminacją jest Salzkopf (628 m n.p.m.) pomiędzy Bingen a Rheinböllen. Na szczycie Salzkopf stoi 24-metrowa wieża widokowa Salzkopfturm. 
Na Ausoniusweg zwiedzać można również liczne zabytki, m.in. Park Archeologiczny Belginum, który znajduje się w pobliżu Morbach-Wederath. Eksponowane są tu oryginalne znaleziska z 2500 grobów z czasów rzymskich. Rekonstrukcja Römerturm znajduje się w szachulcowej wsi Dill. W samym Bingen istnieje regionalne muzeum historyczne. Mniej więcej w połowie trasy znajduje się schronisko Ausonius. Wzdłuż szlaku posadowiono tablice informacyjne dotyczące życia i twórczości patrona szlaku, Auzoniusza.
Szlak posiada certyfikat "Qualitätswege Wanderbares Deutschland".
Etapy.
Sugerowane jest podzielenie trasy na sześć dziennych etapów 

</doc>
<doc id="5003227" url="https://pl.wikipedia.org/wiki?curid=5003227" title="Proszek wielomikroelementowy">
Proszek wielomikroelementowy

Proszek wielomikroelementowy – preparat złożony, w którego podstawowy skład wchodzi żelazo, cynk oraz witamina A, stosowany w leczeniu niedożywienia u małych dzieci.
Fundusz Narodów Zjednoczonych na rzecz Dzieci (UNICEF) rozprowadza bezpłatnie proszek wielomikroelementowy i ocenia zapotrzebowanie na niego na 15–20 milionów opakowań rocznie, co pozwala na leczenie 5–7 milionów dzieci. Program jest realizowany w 54 krajach na całym świecie.
Mechanizm działania biologicznego.
W skład preparatu wchodzą: żelazo, cynk oraz witamina A, które mogą być uzupełnione o inne mikroelementy w zalecanych dziennych dawkach. UNICEF rozprowadza preparat w dwóch wersjach: pierwsza 5-składnikowa jest uzupełniona o kwas askorbinowy oraz kwas foliowy, natomiast druga zawiera 15 witamin oraz minerałów.
Witamina A – jej niedobór dotyka około jednej trzeciej dzieci (190 mln) mieszkających w krajach rozwijających się, głównie w Afryce subsaharyjskiej i Azji Południowej. Może prowadzić do osłabienia układu odpornościowego i zwiększa ryzyko zarażenia i śmierci dziecka z powodu chorób, takich jak odra i biegunki.
Żelazo – jego niedobór dotyka ponad 20 procent dzieci poniżej piątego roku życia w krajach rozwijających się. Może prowadzić do niedokrwistości i powoduje osłabienie układu odpornościowego, trudności w uczeniu się i opóźniony rozwój oraz zwiększa ryzyko wcześniactwa.
Cynk – jego niedobór szczególnie dotyka dzieci w krajach rozwijających się z powodu niskiego spożycia pokarmów bogatych w cynk i niewystarczającego wchłaniania. Może prowadzić do osłabienia układu odpornościowego oraz zwiększa ryzyko zakażeń przewodu pokarmowego oraz śmierci dziecka z powodu biegunki.
Zastosowanie medyczne.
Całkowity schemat leczenia obejmuje 90 dawek w ciągu 6 miesięcy u następujących grup dzieci:
Proszek wielomikroelementowy znajduje się na wzorcowej liście podstawowych leków Światowej Organizacji Zdrowia ("") (2020).
Działania niepożądane.
Nie zostały zaraportowane żadne działania uboczne preparatu, jednakże żelazo i cynk, zwłaszcza przyjmowane na czczo, mogą powodować objawy dyspeptyczne.

</doc>
<doc id="5003363" url="https://pl.wikipedia.org/wiki?curid=5003363" title="Całym sercem">
Całym sercem

Całym sercem – trzeci solowy album studyjny Andrzeja Rybińskiego, wydany w 2011 roku.

</doc>
<doc id="5003576" url="https://pl.wikipedia.org/wiki?curid=5003576" title="Prima Categoria (1914/1915)">
Prima Categoria (1914/1915)

Prima Categoria 1914/1915 (z wł. Pierwsza Kategoria) – 18. edycja najwyższej w hierarchii klasy mistrzostw Włoch w piłce nożnej, organizowanych przez FIGC, które odbyły się od 4 października 1914 do 23 maja 1915. Mistrzem został Genoa, zdobywając swój siódmy tytuł.
Organizacja.
Liczba uczestników w głównym turnieju została powiększona z 29 do 36 drużyn. Kluby z Północnych Włoch podzielono na sześć grup. Dwie pierwsze drużyny z każdej grupy oraz cztery najlepsze zespoły z trzecich miejsc awansowały do dalszych gier w półfinałach. Następnie zwycięzcy z czterech grup półfinałowych kwalifikowały się do turnieju finałowym.
W równoległym turnieju środkowo-południowym najpierw zostały wyłonione zwycięzcy regionów Toskania i Lacjum, które potem grali w półfinale. W drugim półfinale walczyli zespoły z Kampanii. Zwycięzca finału z Południowych Włoch grał w finale z mistrzem Północy.
Środkowo-Południowe Włochy.
Kwalifikacje.
Kampania.
Tak tylko dwie drużyny z regionu zgłosiły się do mistrzostw, Internazionale i SSC Napoli zakwalifikowały się do półfinałów.
Półfinały.
Południowe Włochy.
Internazionale – Naples 3:0
Naples – Internazionale 4:1
Mecze 18 i 25 kwietnia (Internazionale – Naples 4:1 i Naples – Internazionale 1:1) zostały anulowane i powtórzone przez FIGC w dniach 16 i 23 maja z powodu nieprawidłowości w rejestracji zawodników Pellizzoni i Steiger w Internazionale. Oba mecze zakończyły się sukcesem, co teoretycznie oznaczałoby, że mecz barażowy byłby obowiązkowy, aby wyłonić finalistę turnieju środkowo-południowego. Jednak według ówczesnych źródeł mecz z 23 maja wygrany przez Naples nie został zatwierdzony, a biorąc pod uwagę ostateczne zawieszenie mistrzostw, Internazionale zostałby ogłoszony mistrzem południa w 1919 roku.
Runda finałowa.
Runda finałowa Włoch środkowych i południowych nie została rozegrana, ponieważ Włochy przystąpiły do I wojny światowej 24 maja 1915 r. W rezultacie nie można było rozegrać nawet finałów środkowo-południowych pomiędzy Internazionale a Lazio.
Finał.
Przystąpienie Włoch do I wojny światowej uniemożliwiło dokończenie środkowo-południowych finałów krajowych.
Ostatni mecz Genoa rozegrał w składzie: Giacomo Rolla, Claudio Casanova II, Renzo De Vecchi, Pietro Pella, Alessandro Magni, Ettore Leale, Percy Walsingham, Felice Berardo, Enrico Sardi I, Aristodemo Santamaria, Edoardo Mariani.

</doc>
<doc id="5003587" url="https://pl.wikipedia.org/wiki?curid=5003587" title="I liga włoska w piłce nożnej (1914/1915)">
I liga włoska w piłce nożnej (1914/1915)



</doc>
<doc id="5003598" url="https://pl.wikipedia.org/wiki?curid=5003598" title="Europa-Park Stadion">
Europa-Park Stadion

Europa-Park Stadion – stadion piłkarski we Fryburgu Bryzgowijskim, w Niemczech. Budowa stadionu rozpoczęła się w listopadzie 2018 roku, a jego otwarcie miało miejsce w październiku 2021 roku. Swoje spotkania na stadionie rozgrywają piłkarze klubu SC Freiburg, poprzednio występujący na Schwarzwald-Stadion. Obiekt powstał w zupełnie nowej lokalizacji, obok lotniska we Fryburgu Bryzgowijskim. Jego pojemność wynosi 34 700 widzów.
Modernizacja starego stadionu lub budowa we Fryburgu Bryzgowijskim nowego obiektu piłkarskiego dla grającego przez większość sezonów w XXI wieku na najwyższym poziomie rozgrywkowym klubu SC Freiburg, była od lat przedmiotem dyskusji. Po audycie przeprowadzonym przez firmę Ernst &amp; Young, w grudniu 2012 roku ostatecznie zrezygnowano z planów przebudowy starej areny na rzecz budowy nowego stadionu. Pod uwagę brano pierwotnie trzy lokalizacje, spośród których w kwietniu 2013 roku wybrano miejsce obok lotniska we Fryburgu Bryzgowijskim. Ponieważ obiekt miał powstać przy udziale środków publicznych, 1 lutego 2015 roku przeprowadzono we Fryburgu Bryzgowijskim referendum, w którym 58,2% głosujących opowiedziało się za budową. Z pracami przygotowawczymi wystartowano w listopadzie 2018 roku, a właściwa budowa ruszyła w lutym 2019 roku. Pierwotnie stadion miał być gotowy latem 2020 roku, ale w związku z pandemią COVID-19 prace się przedłużyły. Ostatecznie 7 października 2021 roku rozegrano na stadionie pierwsze spotkanie, mecz towarzyski pomiędzy SC Freiburg i FC St. Pauli (3:0). Pierwszy mecz Bundesligi na nowym stadionie miał miejsce 16 października 2021 roku (SC Freiburg – RB Leipzig 1:1). Jeszcze przed otwarciem stadionu ogłoszono, że jego sponsorem tytularnym zostanie Europa-Park.
Obiekt ma typowo piłkarski układ, z trybunami umiejscowionymi tuż za liniami końcowymi i otaczającymi boisko ze wszystkich stron. Trybuny stadionu są w pełni zadaszone, a ich pojemność wynosi 34 700 widzów, z czego 12 400 miejsc jest stojących. Projekt areny został stworzony przez HPP Architekten GmbH. Koszt budowy wyniósł 76,5 mln €. W ramach rekompensaty przyrodniczej (na terenie inwestycyjnym przed rozpoczęciem prac rosła łąka) w czterech innych lokalizacjach utworzono stanowiska ekologiczne.

</doc>
<doc id="5003628" url="https://pl.wikipedia.org/wiki?curid=5003628" title="Od jutra już">
Od jutra już

Od jutra już – ostatni album studyjny zespołu Andrzej i Eliza, wydany w 1980 roku.

</doc>
<doc id="5003645" url="https://pl.wikipedia.org/wiki?curid=5003645" title="Pogostiszcze (rejon diedowiczski)">
Pogostiszcze (rejon diedowiczski)

Pogostiszcze () – wieś (ros. деревня, trb. dieriewnia) w zachodniej Rosji, centrum administracyjne wołostu Wiazjewskaja (osiedle wiejskie) rejonu diedowiczskiego w obwodzie pskowskim.
Geografia.
Miejscowość położona jest w dorzeczu rzeki Szełoń, 5 km od centrum administracyjnego rejonu (Diedowiczi), 96 km od stolicy obwodu (Psków).
W granicach miejscowości znajdują się ulice: Nowaja, Mira, Mołodiożnaja.
Demografia.
W 2010 r. miejscowość zamieszkiwały 193 osoby.

</doc>
<doc id="5003658" url="https://pl.wikipedia.org/wiki?curid=5003658" title="Tadeusz Rostworowski">
Tadeusz Rostworowski

Tadeusz Maria Rostworowski z Rostworowa herbu Nałęcz (ur. 21 marca 1860 , zm. 23 sierpnia 1928 w Wilnie) – polski architekt i malarz.
Życiorys.
Pochodził z wielkopolskiej rodziny ziemiańskiej i szlacheckiej wywodzącej się z dóbr Rostworowo pod Poznaniem. Był bratem malarza Stanisława Jakuba Rostworowskiego. Ukończył gimnazjum w Warszawie, później Cesarską Akademię Sztuk Pięknych w Petersburgu. Dyplom z architektury zrobił w 1885 r. Uczył się pod kierunkiem i Vasila Kennela. Później studiował w Krakowie, Monachium i Paryżu. Po studiach zamieszkał w Wilnie, gdzie szybko stał się popularną postacią w towarzystwie i modnym architektem. Wybudował, między innymi, pałac Puttkamerów w Bolcienikach w stylu angielskiego neogotyku z czerwonej cegły. Zaprojektował i sfinansował budowę reprezentacyjnego hotelu "St. Georges" w Wilnie. Otworzył go w 1894 r., a dwa lata później sprzedał spółce obywatelskiej zostawiając sobie reprezentacyjny apartament"." Był właścicielem trzech czynszowych kamienic i wytwórni ołówków "Furtuna" w Wilnie, która, jako jedna z czterech ("„St. Majewski i S-ka”" w Pruszkowie, fabryka F. Schatzmana, "Veritas" A. Goldsobla i M. Idzikowskiego z Warszawy) weszła w skład Towarzystwa Akcyjnego utworzonego w 1898 r. przez Stanisława Majewskiego – założyciela pruszkowskiej fabryki ołówków"." Posiadał majątek Leśna na Suwalszczyźnie.
W 1898 r. Rostworowski ożenił się z Zofią Oskierką, z którą miał syna Andrzeja (1899–1980), ziemianina, oficera saperów WP, i córkę Różę (1903–1961), która była dyrektorką Wydziału Ogrodnictwa w Ministerstwie Rolnictwa. Zmarł nagle na atak serca w hotelu St. Georges w Wilnie. Spoczywa na cmentarzu Rossa w Wilnie
Najbardziej znane projekty.
Rostworowski wybudował lub przebudował blisko trzydzieści kościołów na Podlasiu i Litwie, między innymi: neorenesansowy kościół w Parafianowie, kościoły w miejscowościach: Bieniakonie (1901), Landwarów (Lentvaris), Malaty (Molėtai), Krewo (Kreva), Biała Waka (Baltoji Vokė).

</doc>
<doc id="5003664" url="https://pl.wikipedia.org/wiki?curid=5003664" title="III liga polska w piłce siatkowej mężczyzn (2010/2011)">
III liga polska w piłce siatkowej mężczyzn (2010/2011)

III liga polska w piłce siatkowej mężczyzn jest czwartą w hierarchii – po PLPS - PlusLidze (od sezonu 2018/2019 pod nazwą PLS), I lidze i II lidze – klasą męskich ligowych rozgrywek siatkarskich w Polsce. Rywalizacja w niej toczy się – co sezon, systemem ligowym - o awans do II ligi, a za jej prowadzenie odpowiadają Wojewódzkie Związki Piłki Siatkowej. W niektórych województwach gra się rundy play-off. Najlepsze dwie drużyny każdego z województw miały prawo wystąpić w turniejach o awans do II ligi organizowanych przez Polski Związek Piłki Siatkowej - półfinałowych i finałowych. W każdym turnieju udział brały 4 drużyny. W półfinałowych 2 najlepsze z każdego z nich awansowały dalej, a w turniejach finałowych tylko najlepsza drużyna każdego z turniejów awansowała bezpośrednio do II ligi, natomiast drużyny z drugich miejsc rozgrywały z drużynami z II ligi dwumecz barażowy o awans. W niektórych województwach najsłabsze drużyny są relegowane do IV ligi, jeśli w danym województwie ona funkcjonuje.

</doc>
<doc id="5003665" url="https://pl.wikipedia.org/wiki?curid=5003665" title="Firefox Lockwise">
Firefox Lockwise

Firefox Lockwise – menedżer haseł dla przeglądarki internetowej Firefox, a także mobilnych systemów operacyjnych iOS i Android. Na komputerach stacjonarnych Lockwise jest częścią Firefoxa, natomiast na iOS i Android jest dostępny jako samodzielna aplikacja.
Jeśli Firefox Sync jest włączony (za pomocą konta Firefox), Lockwise synchronizuje hasła między instancjami Firefoksa na różnych urządzeniach. Posiada również wbudowany generator haseł.
Historia.
Opracowany przez Mozillę, pierwotnie nosił nazwę Firefox Lockbox w 2018 roku. W maju 2019 zmieniono jego nazwę na „Lockwise”. Został wydany na iOS 10 lipca 2018 roku w ramach programu Test Pilot. 26 marca 2019 został wydany na Androida.
Na komputerze, Lockwise zaczynał jako dodatek do przeglądarki. Jego wersje Alpha były wydane między marcem a sierpniem 2019 r. Lockwise został wbudowany do Firefox od 70 wersji tej przeglądarki (dostępny jest pod adresem "about:logins"), zastąpił wcześniej dostępny, prosty menedżer haseł, wyświetlany w wyskakującym okienku.

</doc>
<doc id="5003666" url="https://pl.wikipedia.org/wiki?curid=5003666" title="Dżamszid Chan Nachiczewański">
Dżamszid Chan Nachiczewański

Dżamszid Chan Nachiczewański (azer. Cəmşid xan Cəfərqulu xan oğlu Naxçıvanski; ur. w Nachiczewaniu, zm. 26 sierpnia 1938 w Moskwie) – azerski i radziecki wojskowy. Kombrig Armii Czerwonej.
Życiorys.
Urodził się we wpływowej azerskiej rodzinie Nachiczewańskich. Jej członkowie w przeszłości rządzili Chanacie nachiczewańskim.
Jego ojciec, Dżafarkuli Chan Nachiczewański, był oficerem i działaczem politycznym. Wujem Dżamszida Chana był generał kawalerii Husajn Chan Nachiczewański (jedyny muzułmański generał w armii rosyjskiej).
Od 1904 do 1911 uczęszczał do Korpusu Kadetów w Tyflisie. W 1914 został przydzielony do azerskiego rezerwowego pułku kawalerii w Kaukaskim Krajowym Korpusie Kawaleryjskim. W sierpniu 1915 otrzymał awans na stopień korneta. W październiku 1917 jego pułk został włączony do Armii Kaukaskiej. Po powstaniu Demokratycznej Republiki Azerbejdżanu, rozpoczął służbę w formacjach wojskowych tego państwa. Wziął udział w bitwie o Baku (trwającej od sierpnia do września 1918). W armii azerbejdżańskiej Dżamszid Chan był dowódcą 1. kompanii 1. pułku azerbejdżańskiego i asystentem dowódcy pułku. 24 marca 1920, będąc już w stopniu podpułkownika, został dowódcą 2. pułku kawalerii karabachskiej.
Po ustanowieniu władzy bolszewickiej w Azerbejdżanie został aresztowany, ale po dwóch miesiącach zwolniono go. Od 1921 do 1931 służył jako dowódca Azerbejdżańskiej Dywizji Strzelców w ramach Armii Czerwonej.
22 lutego 1931 wezwano go do Tbilisi, gdzie został aresztowany i oskarżony o zdradę oraz szpiegostwo antyradzieckie. 30 września tego samego roku został skazany na śmierć, ale Sergo Ordżonikidze zapobiegł egzekucji, kierując sprawę do Biura Politycznego KC WKP(b). Józef Stalin nakazał uwolnienie Nachicziwańskiego pod warunkiem, że nie będzie pracował i mieszkał na Kaukazie. Wojskowy został zrehabilitowany i wysłany do Akademii Wojskowej im. Michaiła Frunzego na dalsze studia. W 1933 ukończył je, następnie pozostał w akademii, aby uczyć taktyki wojskowej. 5 grudnia 1935, w uznaniu zasług, nadano mu stopień kombriga.
20 maja 1938 został ponownie aresztowany pod zarzutem działalności antyradzieckiej i szpiegostwa. Osadzono go w więzieniu Lefortowo. 26 sierpnia 1938 został rozstrzelany, a jego ciało przetransportowano i pochowano go na Kommunarce.
22 grudnia 1956 został zrehabilitowany.
Upamiętnienie.
W 2007 jego rocznicę urodzin uroczyście obchodzono w Azerbejdżanie.

</doc>
<doc id="5003678" url="https://pl.wikipedia.org/wiki?curid=5003678" title="Elliniki Etairea Enaerion Synkoinonion">
Elliniki Etairea Enaerion Synkoinonion

Elliniki Etairea Enaerion Synkoinonion (Greckie Przedsiębiorstwo Komunikacji Lotniczej, gr. Ελληνική Εταιρεία Εναερίων Συγκοινωνιών) – nieistniejąca, pierwsza regularna grecka linia lotnicza.
Historia.
Linia swoją działalność rozpoczęła w czerwcu 1931 roku. Dysponując w początkowym okresie czterema samolotami Junkers G 24, firma wykonywała połączenia wzdłuż greckiego wybrzeżą. Pierwszy lot odbył się na trasie Ateny - Saloniki a wśród pasażerów inauguracyjnego połączenia znalazł się ówczesny premier Grecji Elefterios Wenizelos. Przed wybuchem wojny, flota linii lotniczych wzbogacona została o trzy nowe maszyny Junkers Ju 52/3m. Linia zakończyła swoją działalność w 1940 roku wraz z utworzeniem T.A.E. (Technical and Aeronautical Exploitations).

</doc>
<doc id="5003686" url="https://pl.wikipedia.org/wiki?curid=5003686" title="Reinhold Yabo">
Reinhold Yabo

Reinhold Yabo (ur. 10 lutego 1992 w Aldenhoven) – niemiecki piłkarz pochodzenia kongijskiego występujący na pozycji pomocnika w niemieckim klubie Arminia Bielefeld.
Kariera klubowa.
1. FC Köln.
W 2001 dołączył do akademii 1. FC Köln. W drużynie rezerw zadebiutował 8 sierpnia 2009 w meczu Fußball-Regionalliga przeciwko Fortunie Düsseldorf II (2:2), w którym zdobył swoją pierwszą bramkę. 1 lipca 2010 został przesunięty do pierwszego zespołu. Zadebiutował 16 kwietnia 2010 w meczu Bundesligi przeciwko VfL Bochum (2:0).
Alemannia Aachen.
1 lipca 2011 udał się na wypożyczenie do drużyny Alemannia Aachen. Zadebiutował 24 lipca 2011 w meczu 2. Bundesligi przeciwko Eintrachtowi Brunszwik (0:2).
Karlsruher SC.
1 lipca 2013 podpisał kontrakt z klubem Karlsruher SC. Zadebiutował 21 lipca 2013 w meczu 2. Bundesligi przeciwko FSV Frankfurt (0:1). Pierwszą bramkę zdobył 14 lutego 2014 w meczu ligowym przeciwko SpVgg Greuther Fürth (1:1).
Red Bull Salzburg.
1 lipca 2015 przeszedł do austriackiego zespołu Red Bull Salzburg. Zadebiutował 20 listopada 2016 w meczu Bundesligi przeciwko Rapid Wiedeń (2:1). Pierwszą bramkę zdobył 21 września 2016 w meczu Pucharu Austrii przeciwko FC Marchfeld Donauauen (1:7). 8 grudnia 2016 zadebiutował w fazie grupowej Ligi Europy w meczu przeciwko FC Schalke 04 (2:0). W sezonie 2016/17 jego zespół wywalczył dublet zdobywając mistrzostwo Austrii i Puchar Austrii. Pierwszą bramkę w Bundeslidze zdobył 22 lipca 2017 w meczu przeciwko Wolfsberger AC (0:2). W sezonie 2017/18 jego drużyna została mistrzem Austrii. W sezonie 2018/19 jego zespół ponownie zdobył mistrzostwo Austrii i Puchar Austrii.
Arminia Bielefeld.
19 stycznia 2017 został wysłany na półroczne wypożyczenie do klubu Arminia Bielefeld. Zadebiutował 29 stycznia 2017 w meczu 2. Bundesligi przeciwko Karlsruher SC (3:2). Pierwszą bramkę zdobył 17 kwietnia 2017 w meczu ligowym przeciwko VfB Stuttgart (2:3). 11 stycznia 2019 przeszedł do klubu na stałe i podpisał trzyletni kontrakt. W sezonie 2019/20 jego zespół zajął pierwsze miejsce w tabeli i awansował do najwyższej ligi. W Bundeslidze zadebiutował 3 października 2020 w meczu przeciwko Werderowi Brema (1:0). Pierwszą bramkę w lidze zdobył 10 stycznia 2021 w meczu przeciwko Hertha BSC (1:0).
Kariera reprezentacyjna.
Niemcy U-17.
W 2008 roku otrzymał powołanie do reprezentacji Niemiec U-17. Zadebiutował 21 listopada 2008 w meczu towarzyskim przeciwko reprezentacji Austrii U-17 (2:2). 6 maja 2009 zadebiutował na Mistrzostwach Europy U-17 2009 w meczu przeciwko reprezentacji Turcji U-17 (3:1). Pierwszą bramkę zdobył 15 maja 2009 w półfinale Mistrzostw Europy U-17 2009 przeciwko reprezentacji Włoch U-17 (2:0). 18 maja 2009 wystąpił w finale Mistrzostw Europy U-17 2009 przeciwko reprezentacji Holandii U-17 (2:1) i zdobył złoty medal. 24 października 2009 zadebiutował w meczu fazy grupowej Mistrzostwa Świata U-17 2009 przeciwko reprezentacji Nigerii U-17 (3:3).
Niemcy U-19.
W 2010 roku otrzymał powołanie do reprezentacji Niemiec U-19. Zadebiutował 18 sierpnia 2010 w meczu towarzyskim przeciwko reprezentacji Belgii U-19 (5:2). Pierwszą bramkę zdobył 6 września 2010 w meczu towarzyskim przeciwko reprezentacji Danii U-19 (3:0).
Życie prywatne.
Yabo urodził się w Aldenhoven, w Niemczech. Jego rodzice są Kongijczykami. 25 maja 2014 roku został wybrany na członka rady miasta Karlsruhe. Zrezygnował ze stanowiska 25 czerwca 2015.

</doc>
<doc id="5003689" url="https://pl.wikipedia.org/wiki?curid=5003689" title="Aisha Praught">
Aisha Praught



</doc>
<doc id="5003691" url="https://pl.wikipedia.org/wiki?curid=5003691" title="Granica ukraińsko-rumuńska">
Granica ukraińsko-rumuńska



</doc>
<doc id="5003694" url="https://pl.wikipedia.org/wiki?curid=5003694" title="Zofia Petri">
Zofia Petri

Zofia Petri (ur. 22 października 1928 we Lwowie, zm. 3 lutego 1999 w Warszawie) – polska aktorka i reżyserka teatralna, wykładowca akademicki.
Życiorys.
W 1948 roku ukończyła Państwową Szkołę Dramatyczną w Krakowie. Jeszcze podczas studiów debiutowała na deskach krakowskiego Starego Teatru. Po ukończeniu studiów występowała w Gdańsku (Teatr Wybrzeże, 1948-1949) oraz w Łodzi (Teatr im. Stefana Jaracza 1949-1958 oraz Teatr Nowy 1958-1962). W 1956 roku rozpoczęła pracę dydaktyczną w Wydziale Aktorskim Państwowej Wyższej Szkole Filmowej w Łodzi, a w 1969 roku debiutowała jako reżyser teatralny. Przez kolejne lata związana była ze scenami warszawskimi: Teatrem Polskim (1962-1974, 1981-1983), Teatrem Nowym (1974-1978) oraz Teatrem Dramatycznym (od 1984). W latach 1979-1981 występowała również w Teatrze Śląskim w Katowicach.
W 1971 roku zagrała swoją jedyną rolę filmową - postać Margerity Christophilu w produkcji "Agent nr 1" (reż. Zbigniew Kuźmiński). Ponadto w latach 1986-1973 występowała w spektaklach Teatru Telewizji oraz widowiskach telewizyjnych, a w latach 1958-1989 - w audycjach Teatr Polskiego Radia.
Była drugą żoną aktora i reżysera Artura Młodnickiego. Została pochowana na Cmentarzu Wojskowym na Powązkach w Warszawie.

</doc>
<doc id="5003697" url="https://pl.wikipedia.org/wiki?curid=5003697" title="Schernebeck">
Schernebeck

Schernebeck – dawna gmina w Niemczech, od 31 maja 2010 roku będąca dzielnicą miasta Tangerhütte, w kraju związkowym Saksonia-Anhalt, w powiecie Stendal, nad rzeką Mühlengraben. W 2015 roku liczyła 264 mieszkańców.

</doc>
<doc id="5003699" url="https://pl.wikipedia.org/wiki?curid=5003699" title="Almaqah">
Almaqah

Almaqah – w Królestwie Saba najwyższe bóstwo, bóg księżyca. W stolicy królestwa Saba Marib odkryto dwie świątynie poświęcone Almaqahowi - Barran i Awwam.

</doc>
<doc id="5003704" url="https://pl.wikipedia.org/wiki?curid=5003704" title="Mirosław Milewski (biskup)">
Mirosław Milewski (biskup)



</doc>
<doc id="5003706" url="https://pl.wikipedia.org/wiki?curid=5003706" title="Kings and Queens (singel Avy Max)">
Kings and Queens (singel Avy Max)



</doc>
<doc id="5003709" url="https://pl.wikipedia.org/wiki?curid=5003709" title="Roman Andrzejewski (biskup)">
Roman Andrzejewski (biskup)



</doc>
<doc id="5003711" url="https://pl.wikipedia.org/wiki?curid=5003711" title="Bronisław Dąbrowski (biskup)">
Bronisław Dąbrowski (biskup)



</doc>
<doc id="5003712" url="https://pl.wikipedia.org/wiki?curid=5003712" title="Zygmunt Kamiński (biskup)">
Zygmunt Kamiński (biskup)



</doc>
<doc id="5003713" url="https://pl.wikipedia.org/wiki?curid=5003713" title="Ciugud (gmina)">
Ciugud (gmina)

Ciugud – gmina w Rumunii, w okręgu Alba. Obejmuje miejscowości Ciugud, Drâmbar, Hăpria, Limba, Șeușa i Teleac. W 2011 roku liczyła 3048 mieszkańców. 

</doc>
<doc id="5003715" url="https://pl.wikipedia.org/wiki?curid=5003715" title="Ciugud">
Ciugud

Ciugud – wieś w Rumunii, w okręgu Alba, w gminie Ciugud. W 2011 roku liczyła 542 mieszkańców.

</doc>
<doc id="5003716" url="https://pl.wikipedia.org/wiki?curid=5003716" title="Fabian Kunze">
Fabian Kunze

Fabian Kunze (ur. 14 czerwca 1998 w Bielefeld) – niemiecki piłkarz występujący na pozycji pomocnika w niemieckim klubie Arminia Bielefeld.
Kariera klubowa.
SV Rödinghausen.
W 2015 dołączył do akademii SV Rödinghausen. Zadebiutował 31 października 2015 w meczu Fußball-Regionalligi przeciwko 1. FC Köln II (1:1). 1 lipca 2016 został przesunięty do pierwszego zespołu. Pierwszą bramkę zdobył 1 maja 2018 w meczu ligowym przeciwko TuS Erndtebrück (3:0). 31 maja 2018 wystąpił w meczu kwalifikacji do Pucharu Niemiec przeciwko SV Lippstadt 08 (1:3), a jego zespół zapewnił sobie udział w tych rozgrywkach. 25 maja 2019 wystąpił w finale Pucharu Westfalii przeciwko SC Wiedenbrück (2:1) i zdobył trofeum.
Arminia Bielefeld.
1 lipca 2019 podpisał kontrakt z klubem Arminia Bielefeld. Zadebiutował 3 listopada 2019 w meczu 2. Bundesligi przeciwko Holstein Kiel (2:1). W sezonie 2019/20 jego zespół zajął pierwsze miejsce w tabeli i awansował do najwyższej ligi. W Bundeslidze zadebiutował 19 września 2020 w meczu przeciwko Eintrachtowi Frankfurt (1:1).

</doc>
<doc id="5003718" url="https://pl.wikipedia.org/wiki?curid=5003718" title="Drâmbar">
Drâmbar

Drâmbar – wieś w Rumunii, w okręgu Alba, w gminie Ciugud. W 2011 roku liczyła 401 mieszkańców.

</doc>
<doc id="5003719" url="https://pl.wikipedia.org/wiki?curid=5003719" title="Gidamis Shahanga">
Gidamis Shahanga

Gidamis Shahanga (ur. 4 września 1957 w Katesh) – tanzański lekkoatleta, długodystansowiec, dwukrotny mistrz igrzysk Wspólnoty Narodów, dwukrotny olimpijczyk.
Kariera sportowa.
Zwyciężył w biegu maratońskim na igrzyskach Wspólnoty Narodów w 1978 w Edmonton, wyprzedzając Kanadyjczyków Jerome’a Draytona i Paula Bannona. Zdobył srebrny medal w maratonie na mistrzostwach Afryki w 1979 w Dakarze (wyprzedził go Kebede Balcha z Etiopii). Zajął 15. miejsce w tej konkurencji na igrzyskach olimpijskich w 1980 w Moskwie.
Na igrzyskach Wspólnoty Narodów w 1982 w Brisbane zdobył złoty medal w biegu na 10 000 metrów (przed swym kolegą z reprezentacji Tanzanii Zakariahem Barie i Julianem Goaterem z Anglii), a w biegu maratońskim zajął 6. miejsce. Zajął 5. miejsce w biegu na 10 000 metrów na mistrzostwach świata w 1983 w Helsinkach. Na igrzyskach olimpijskich w 1984 w Los Angeles zajął 22. miejsce w maratonie i odpadł w eliminacjach biegu na 10 000 metrów.
Odnosił wiele sukcesów w prestiżowych biegach maratońskich. Zwyciężył w maratonie w Rotterdamie i w maratonie w Los Angeles w 1984, w maratonie w Wiedniu w 1990 oraz w maratonie w Monachium w 1993 i 1994. Zajął 2. miejsce w maratonie w Los Angeles i maratonie w Hamburgu w 1986 oraz w maratonie w Berlinie w 1990.
Był akademickim mistrzem Stanów Zjednoczonych (NCAA) w biegu na 5000 metrów i biegu na 10 000 metrów w 1983.
Rekordy życiowe.
Gidamis Shahanga miał następujące rekordy życiowe:

</doc>
<doc id="5003721" url="https://pl.wikipedia.org/wiki?curid=5003721" title="Hăpria">
Hăpria

Hăpria – wieś w Rumunii, w okręgu Alba, w gminie Ciugud. W 2011 roku liczyła 581 mieszkańców.

</doc>
<doc id="5003723" url="https://pl.wikipedia.org/wiki?curid=5003723" title="Rafał Prokopczuk">
Rafał Prokopczuk

Rafał Prokopczuk (ur. 23 marca 1999) – polski siatkarz, grający na pozycji rozgrywającego. 
Sukcesy.
juniorskie.
Mistrzostwa Polski Juniorów:
seniorskie.
Superpuchar Polski:
Puchar Polski:
PlusLiga:
Liga Mistrzów:

</doc>
<doc id="5003724" url="https://pl.wikipedia.org/wiki?curid=5003724" title="Limba (okręg Alba)">
Limba (okręg Alba)

Limba – wieś w Rumunii, w okręgu Alba, w gminie Ciugud. W 2011 roku liczyła 359 mieszkańców.

</doc>
<doc id="5003727" url="https://pl.wikipedia.org/wiki?curid=5003727" title="Șeușa">
Șeușa

Șeușa – wieś w Rumunii, w okręgu Alba, w gminie Ciugud. W 2011 roku liczyła 764 mieszkańców.

</doc>
<doc id="5003728" url="https://pl.wikipedia.org/wiki?curid=5003728" title="Teleac (okręg Alba)">
Teleac (okręg Alba)

Teleac – wieś w Rumunii, w okręgu Alba, w gminie Ciugud. W 2011 roku liczyła 401 mieszkańców.

</doc>
<doc id="5003729" url="https://pl.wikipedia.org/wiki?curid=5003729" title="Ciuruleasa (gmina)">
Ciuruleasa (gmina)

Ciuruleasa – gmina w Rumunii, w okręgu Alba. Obejmuje miejscowości Bidigești, Bodrești, Boglești, Buninginea, Ciuruleasa, Ghedulești, Mătișești, Morărești i Vulcan. W 2011 roku liczyła 1197 mieszkańców. 

</doc>
<doc id="5003730" url="https://pl.wikipedia.org/wiki?curid=5003730" title="Obwodnica Szczęsnego">
Obwodnica Szczęsnego

Obwodnica Szczęsnego – dwujezdniowa trasa umożliwiająca obejście Szczęsnego w ciągu drogi krajowej nr 53. Przebiega przez teren gminy Purda.
Przebieg.
Droga rozpoczyna się na węźle Olsztyn Pieczewo. Jest to jeden z węzłów obwodnicy Olsztyna, przy okazji której powstała obwodnica Szczęsnego. Szczęsne obchodzi od strony południowej. Odcinek kończy się rondem turbinowym. Drogę oddano do użytku w 2019.

</doc>
<doc id="5003733" url="https://pl.wikipedia.org/wiki?curid=5003733" title="Jan Michalski (biskup)">
Jan Michalski (biskup)



</doc>
<doc id="5003735" url="https://pl.wikipedia.org/wiki?curid=5003735" title="Stanisław Okoniewski (biskup)">
Stanisław Okoniewski (biskup)



</doc>
<doc id="5003736" url="https://pl.wikipedia.org/wiki?curid=5003736" title="Michał Godlewski (biskup)">
Michał Godlewski (biskup)



</doc>
<doc id="5003737" url="https://pl.wikipedia.org/wiki?curid=5003737" title="Ciuruleasa">
Ciuruleasa

Ciuruleasa – wieś w Rumunii, w okręgu Alba, w gminie Ciuruleasa. W 2011 roku liczyła 535 mieszkańców.

</doc>
<doc id="5003738" url="https://pl.wikipedia.org/wiki?curid=5003738" title="Władysław Bandurski (biskup)">
Władysław Bandurski (biskup)



</doc>
<doc id="5003740" url="https://pl.wikipedia.org/wiki?curid=5003740" title="Henryk Przeździecki (biskup)">
Henryk Przeździecki (biskup)



</doc>
<doc id="5003742" url="https://pl.wikipedia.org/wiki?curid=5003742" title="Bidigești">
Bidigești

Bidigești – wieś w Rumunii, w okręgu Alba, w gminie Ciuruleasa. W 2011 roku liczyła 32 mieszkańców.

</doc>
<doc id="5003743" url="https://pl.wikipedia.org/wiki?curid=5003743" title="Bodrești">
Bodrești

Bodrești – wieś w Rumunii, w okręgu Alba, w gminie Ciuruleasa. W 2011 roku liczyła 26 mieszkańców.

</doc>
<doc id="5003744" url="https://pl.wikipedia.org/wiki?curid=5003744" title="Boglești">
Boglești

Boglești – wieś w Rumunii, w okręgu Alba, w gminie Ciuruleasa. W 2011 roku liczyła 84 mieszkańców.

</doc>
<doc id="5003745" url="https://pl.wikipedia.org/wiki?curid=5003745" title="Buninginea">
Buninginea

Buninginea – wieś w Rumunii, w okręgu Alba, w gminie Ciuruleasa. W 2011 roku liczyła 126 mieszkańców.

</doc>
<doc id="5003747" url="https://pl.wikipedia.org/wiki?curid=5003747" title="Ghedulești">
Ghedulești

Ghedulești – wieś w Rumunii, w okręgu Alba, w gminie Ciuruleasa. W 2011 roku liczyła 68 mieszkańców.

</doc>
<doc id="5003748" url="https://pl.wikipedia.org/wiki?curid=5003748" title="Mătișești (gmina Ciuruleasa)">
Mătișești (gmina Ciuruleasa)

Mătișești – wieś w Rumunii, w okręgu Alba, w gminie Ciuruleasa. W 2011 roku liczyła 136 mieszkańców.

</doc>
<doc id="5003750" url="https://pl.wikipedia.org/wiki?curid=5003750" title="Morărești (gmina Ciuruleasa)">
Morărești (gmina Ciuruleasa)

Morărești – wieś w Rumunii, w okręgu Alba, w gminie Ciuruleasa. W 2011 roku liczyła 112 mieszkańców.

</doc>
<doc id="5003751" url="https://pl.wikipedia.org/wiki?curid=5003751" title="Cubryńska Strażnica">
Cubryńska Strażnica

Cubryńska Strażnica (2332 m n.p.m.) – szczyt w masywie Cubryny (2376 m) w Tatrach Polskich. Znajduje się w północnej grani Cubryńskiego Zwornika, pomiędzy nim a Turnią Zwornikową, w odległości około 85 m na północny wschód od Cubryńskiego Zwornika. Cubryńska Strażnica jest zwornikiem; ku północnemu zachodowi poprzez Żelazko odbiega od niej grańka do Mnichowej Kopy. Wschodnie stoki Cubryńskiej Strażnicy opadają do żlebu z Hińczowej Przełęczy oraz na Wielką Galerię Cubryńską.
W przewodnikach wspinaczkowych Witolda Henryka Paryskiego i Władysława Cywińskiego Cubryńska Strażnica nie jest nazwana. Władysław Cywiński wzmiankuje ją w opisie drogi wspinaczkowej (nr 82) górną częścią północnej grani Cubryny. Autorem nazwy kulminacji jest Grzegorz Głazek, który podaje ją w swoich opracowaniach topograficznych masywu Cubryny. Cubryńska Strażnica bywa przedstawiana jako najwyższy szczyt tatrzański wznoszący się całkowicie w Polsce. Jest to jednak szczyt o niewielkiej wybitności. W zestawieniu wybitnych szczytów tatrzańskich najwyższym szczytem całkowicie znajdującym się na terenie Polski pozostaje Kozi Wierch.
Znad Morskiego Oka Cubryńska Strażnica wygląda na najwyższy szczyt masywu Cubryny, jest to jednak tylko za sprawą perspektywy; jest bliżej niż właściwy, wyższy wierzchołek Cubryny.

</doc>
<doc id="5003752" url="https://pl.wikipedia.org/wiki?curid=5003752" title="Vulcan (okręg Alba)">
Vulcan (okręg Alba)

Vulcan – wieś w Rumunii, w okręgu Alba, w gminie Ciuruleasa. W 2011 roku liczyła 78 mieszkańców.

</doc>
<doc id="5003753" url="https://pl.wikipedia.org/wiki?curid=5003753" title="Crăciunelu de Jos (gmina)">
Crăciunelu de Jos (gmina)

Crăciunelu de Jos – gmina w Rumunii, w okręgu Alba. Obejmuje tylko jedną miejscowość Crăciunelu de Jos. W 2011 roku liczyła 1954 mieszkańców. 

</doc>
<doc id="5003754" url="https://pl.wikipedia.org/wiki?curid=5003754" title="Crăciunelu de Jos">
Crăciunelu de Jos

Crăciunelu de Jos – wieś w Rumunii, w okręgu Alba, w gminie Crăciunelu de Jos. W 2011 roku liczyła 1954 mieszkańców.

</doc>
<doc id="5003755" url="https://pl.wikipedia.org/wiki?curid=5003755" title="Nils Seufert">
Nils Seufert

Nils Seufert (ur. 3 lutego 1997 w Mannheim) – niemiecki piłkarz występujący na pozycji pomocnika w niemieckim klubie Arminia Bielefeld.
Kariera klubowa.
1. FC Kaiserslautern.
W 2011 dołączył do akademii 1. FC Kaiserslautern. 1 lipca 2015 został przesunięty do zespołu rezerw. Zadebiutował 5 września 2015 w meczu Fußball-Regionalligi przeciwko TSG 1899 Hoffenheim II (0:0). Pierwszą bramkę zdobył 27 marca 2016 w meczu ligowym przeciwko Eintrachtowi Trewir (3:0). 1 lipca 2016 został przesunięty do pierwszego zespołu. Zadebiutował 25 października 2017 w meczu Pucharu Niemiec przeciwko VfB Stuttgart (1:3). W 2. Bundeslidze zadebiutował 28 października 2017 w meczu przeciwko SSV Jahn Regensburg (3:1).
Arminia Bielefeld.
1 lipca 2018 podpisał kontrakt z klubem Arminia Bielefeld. Zadebiutował 5 sierpnia 2018 w meczu 2. Bundesligi przeciwko 1. FC Heidenheim (1:1). W sezonie 2019/20 jego zespół zajął pierwsze miejsce w tabeli i awansował do najwyższej ligi. W Bundeslidze zadebiutował 17 października 2020 w meczu przeciwko Bayernowi Monachium (1:4).

</doc>
<doc id="5003759" url="https://pl.wikipedia.org/wiki?curid=5003759" title="Jan Zarębski (ujednoznacznienie)">
Jan Zarębski (ujednoznacznienie)



</doc>
<doc id="5003767" url="https://pl.wikipedia.org/wiki?curid=5003767" title="Kingsoft Security">
Kingsoft Security



</doc>
<doc id="5003772" url="https://pl.wikipedia.org/wiki?curid=5003772" title="Kościół św. Wojciecha Biskupa i Męczennika w Szczepankowie">
Kościół św. Wojciecha Biskupa i Męczennika w Szczepankowie

Kościół św. Wojciecha Biskupa i Męczennika w Szczepankowie – kościół rzymskokatolicki mieszczący się we wsi Szczepankowo, w województwie podlaskim. Należy do dekanatu Łomża – św. Brunona diecezji łomżyńskiej.
Kościół usytuowany jest w centrum miejscowości, po zachodniej stronie drogi biegnącej przez wieś. Położony na cmentarzu ogrodzonym kamiennym murem, w którego północną pierzeję włączona jest XIX-wieczna ceglana kaplica grobowa Franciszki Grabowskiej.
Historia.
Kościół drewniany z XII wieku.
Początki parafii w Szczepankowie wiążą się z obecnością benedyktynów. Wieś Szczepankowo była własnością benedyktynów płockich, a później pułtuskich, od XII wieku. Darowizny dokonał biskup płocki Werner w 1169 roku. Parafia i pierwszy, drewniany kościół został ufundowany przez benedyktynów najprawdopodobniej u schyłku XII wieku. Akta wizytacji kościelnej z 1709 roku podają późniejszą datę pisząc że "„kościół został ufundowany w części przez księdza Wojanskiego – Kanclerza Książąt Mazowieckich i w części przez Przewielebnych Opatów Płockich w 1242 roku”". Taką datę erygowania parafii i kościoła w Szczepankowie podaje również Katalog Zabytków Sztuki w Polsce.
Kościół murowany z XVI wieku.
Pod opieką benedyktynów.
Pierwszy kościół był z pewnością drewniany. Najprawdopodobniej uległ spaleniu więc w jego miejsce zakonnicy rozpoczęli budowę obecnej murowanej świątyni. Rok rozpoczęcia budowy obecnego kościoła akta wizytacji późniejszej datują na 1537 rok. Dzieło rozpoczął opat Łukasz zwany Muratorem, archidiakon w Dobrzyniu nad Wisłą. Budowę kościoła kontynuował i doprowadził do obecnego kształtu jego następca opat Jan Dziedzicki w 1546 roku. W 1547 roku kościół został ukończony i konsekrowany pod wezwaniem św. Wojciecha i św. Małgorzaty.
Wizytacja z 1609 roku opisuje, że był to kościół murowany, z sześcioma kolumnami, przykryty stropem z desek. W prezbiterium strop był malowany, podłoga drewniana, a przy ołtarzu głównym ceglana. Ołtarze były cztery, dwa z nich konsekrowane. W łuku tęczowym znajdowała się grupa Ukrzyżowania – Krucifiks oraz Matka Boża i św. Jan. W kościele były organy. Kościół pokrywał dach ceramiczny. W murowanej wieży były trzy działające dzwony. Na cmentarzu przykościelnym znajdowało się drewniane ossarium. Teren był ogrodzony drewnianymi deskami o czterech wejściach.
Kilkanaście lat później, przypuszczalnie w 1618 roku, przebudowano szczyty wieży. W 1709 roku kościół został częściowo wyremontowany przez księdza Walentego Żółtowskiego.
Przed 1740 rokiem kościół spłonął. Jego odbudowę podjął prepozyt ksiądz Grzegorz Babacki. Ze współczesnych badań dendrochronologiczych wiadomo, że w 1740 roku powstała nowa więźba storczykowa nad nawą i prezbiterium, a trzy lata później wykonano nową konstrukcję nad wieżą. Do kościoła wstawiono trzy nowe monumentalne ołtarze w 1753 roku. Wykonano także nową ambonę i prospekt organowy, zachowane do dzisiaj bez większych zmian, oraz -nieistniejącą obecnie – belkę tęczową, mającą formę dwóch karbowanyych wstęg, ozdobionych liśćmi i rozetkami. Na belce opierał się Krucifiks, aktualnie zawieszony w kruchcie głównej.
Pod zaborem pruskim.
W 1793 roku wieś Szczepankowo została przejęta od benedyktynów przez rząd pruski. W początkach XIX wieku stanowiła dzierżawę rządową w rękach Stanisława Skarżyńskiego, a następnie Antoniego Bykowskiego, sędziego pokoju powiatu łomżyńskiego. Ok 1820 roku, wieś jako posag Józefy Bykowskiej, córki Antoniego, przeszła w posiadanie generała Wojska Polskiego Ottona Henryka Milberga.
W 1822 została dobudowana kruchta w ścianie południowej. W tym samym roku benedyktyni pułtuscy zrezygnowali z zarządzania parafią w Szczepankowie. Nowy właściciel Szczepankowa generał Milberg, po przejściu na katolicyzm, przeprowadził w 1835 roku remont kościoła, w którym, z części zakrystii wydzielono kaplicę kolatorską, a pod nią wydrążono kryptę grzebalną. Podczas tego remontu, oprócz przebudowy zakrystii, wykonano portale w prezbiterium, wprowadzono okna czwórlistne, zmieniono kompozycję ściany północnej i wejścia. W kościele w tym czasie było sześć ołtarzy: Ołtarz Wielki, dwa większe po obu stronach, w nawach dwa mniejsze, a szósty w kaplicy kolatorskiej. Trzy największe ołtarze zostały następnie „suto wyzłocone” w roku 1872.
W kolejnych latach, szczególnie po 1885 roku, stan kościoła znacznie się pogorszył. Szczególnie dach, podłoga i okna kościoła wymagały „rychłego naprawienia”. W 1889 roku w miejscu dotychczasowej kruchty została wybudowana nowa – neogotycka. Dodatkowo empora chóru została wzmocniona przez podparcie jej dwoma żeliwnymi filarami. W latach 1903–1905 wykonano nowe pokrycie dachu z blachy ocynkowanej. W 1913 roku zastąpiono drewnianą podłogę płytkami ceramicznymi.
Okres I wojny światowej.
W 1915 roku kościół został poważnie uszkodzony podczas działań wojennych. Zniszczona była wieża, dach, sufit był „pocięty przez pociski”. Trzy dzwony zostały przewiezione do Rosji. Zniszczony został mur ogrodzenia. W kolejnych latach przeprowadzono remont kościoła.
Po I wojnie światowej.
W 1920 roku drewniany sufit został otynkowany i pomalowany. W roku 1929 zaś naprawiono dach i wymieniono okna oraz wykonano betonową lamperię z profilowanym gzymsem wewnątrz kościoła.
Po II wojnie światowej.
Po II wojnie światowej stopień zniszczeń szczepankowskiej fary był niewielki. Większy remont przeprowadzono w latach 1968–1970. W tym czasie uzupełniono ubytki cegły w szkarpach, wykonano „przecierkę” tynków we wnętrzu, na które naniesiono obecne polichromie oraz przeprowadzono remont parkanu okalającego cmentarz przykościelny.
W III Rzeczypospolitej.
W latach 2006–2016 wymieniono poszycie dachowe na blachę miedzianą, wykonano drenaż wokół kościoła oraz chodnik procesyjny, odrestaurowano dwa mniejsze ołtarze w nawach bocznych, organy i ambonę, wykonano nową instalację elektryczną i nagłaśniającą wewnątrz świątyni oraz instalację zewnętrznego oświetlenia budynku kościoła oraz terenu przykościelnego. W roku 2020 wykonano ogrzewanie podłogowe w całości Kościoła i odrestaurowano ścianę południową oraz wybudowano dwie nowe przypory na fundamentach przypór pierwotnych.

</doc>
<doc id="5003776" url="https://pl.wikipedia.org/wiki?curid=5003776" title="Cubryński Ząb">
Cubryński Ząb

Cubryński Ząb (2357 m n.p.m.) – turniczka we wschodniej grani Cubryny w Tatrach Wysokich. Znajduje się w głównej grani Tatr na granicy polsko-słowackiej, pomiędzy Cubryńskim Zwornikiem (2366 m) a Hińczową Przełęczą (2320 m). Jej nazwy nie podaje ani przewodnik wspinaczkowy Witolda Henryka Paryskiego, ani przewodnik Władysława Cywińskiego. Ten ostatni wzmiankuje tylko bezimienną, wybitną, ostrokształtną turniczkę znajdującą się kilkadziesiąt metrów na zachód od Hińczowej Przełęczy i od Cubryńskiego Zwornika oddzieloną wąskim siodełkiem. Autorem nazwy turni jest Grzegorz Głazek, który opublikował ją w wydanym w 2014 roku opracowaniu topograficznym "Mięguszowieckie i Cubryna: wprost od Morskiego Oka (od pn.-wsch.)" z serii "Ściany Tatr" (nr 8).

</doc>
<doc id="5003783" url="https://pl.wikipedia.org/wiki?curid=5003783" title="Scott Free Productions">
Scott Free Productions

Scott Free Productions lub po prostu Scott Free – niezależna firma produkcyjna założona w 1970 roku przez braci filmowców, Ridleya i Tony'ego Scottów.
W 1980 roku założyli firmę zajmującą się rozwojem filmów fabularnych Percy Main Productions, nadając jej nazwę po angielskiej wiosce Percy Main, w której dorastał ich ojciec. W 1995 roku firma została przemianowana na Scott Free Productions.
Scott Free Productions ma biura w Londynie i Los Angeles. Współpracuje z większą firmą Ridleya Scotta, RSA Films, pomagając reżyserom w filmach i telewizji.
Historia.
W 1992 roku Percy Main Productions podpisało kontrakt produkcyjny z Paramount Pictures na produkcję swoich filmów fabularnych.
W 1993 roku dwie oddzielne firmy producenckie, Tony Scott Productions i Percy Main Productions zostały połączone w jeden dach i podpisały umowę z 20th Century Fox i włoskim RCS Video, z brytyjskim Majestic Films International w celu dystrybucji swoich filmów i stworzyły nowy sztandar Scott Free Productions.
W 1995 roku bracia Scott przenieśli się do Disneya, a Largo Entertainment przejęło międzynarodową dystrybucję ich produktu. W 1996 roku podpisali dodatkową umowę z Intermedia Films na finansowanie niektórych jej filmów.
W listopadzie 1997 roku przenieśli się na pełny etat do PolyGram Filmed Entertainment, gdzie produkowali filmy fabularne dla studia, rozwiązując umowy z Disneyem i Intermedia Films.
W 1999 roku Scott Free Productions zawarło dwuletni kontrakt produkcyjny z Walt Disney Studios i Jerry Bruckheimer Films, po zakończeniu pierwotnej umowy z Universal Pictures, która została odziedziczona po PolyGram Filmed Entertainment. Tam firma wyprodukowała "Helikopter w ogniu".
W 2001 roku Scott Free został przeniesiony do 20th Century Fox, a Fox wyprodukował swoje filmy fabularne po wygaśnięciu poprzedniej umowy z producentem Jerrym Bruckheimerem.
W 2002 roku Scott Free podpisał kontrakt telewizyjny z CBS na produkcję programów telewizyjnych emitowanych w sieci.
W 2005 roku serial "Wzór" stał się pierwszym hitem telewizyjnym wytwórni. Strategia powtórzyła się w 2009 roku, kiedy Scott Free wyprodukował swój drugi hitowy serial "Żona idealna".
W 2012 roku zmarł Tony Scott, który był jednym ze współzałożycieli firmy w 1993 roku.

</doc>
<doc id="5003785" url="https://pl.wikipedia.org/wiki?curid=5003785" title="Generał major artylerii">
Generał major artylerii

Generał major artylerii () – stopień wojskowy w korpusie wyższych oficerów artylerii w Siłach Zbrojnych ZSRR w latach 1940 - 1984; najniższy w tym korpusie; niższy bezpośrednio od stopnia generała porucznika artylerii.

</doc>
<doc id="5003789" url="https://pl.wikipedia.org/wiki?curid=5003789" title="Nikolaos Dorakis">
Nikolaos Dorakis



</doc>
<doc id="5003791" url="https://pl.wikipedia.org/wiki?curid=5003791" title="SM UC-77">
SM UC-77

SM UC-77 – niemiecki podwodny stawiacz min z okresu I wojny światowej, jedna z 64 zbudowanych jednostek typu "UC II". Zwodowany 2 grudnia 1916 roku w stoczni Vulcan w Hamburgu, został przyjęty do służby w Kaiserliche Marine 29 grudnia 1916 roku. W czasie służby operacyjnej w składzie 1. Flotylli U-Bootów Hochseeflotte i Flotylli Flandria (później II Flotylli Flandria) okręt odbył 13 patroli bojowych, w wyniku których zatonęły 34 statki o łącznej pojemności  BRT, zaś siedem statków o łącznej pojemności  BRT zostało uszkodzonych. 11 lipca 1918 roku SM UC-77 zatonął na minie na Morzu Północnym.
Projekt i budowa.
Dokonania pierwszych niemieckich podwodnych stawiaczy min typu "UC I", a także zauważone niedostatki tej konstrukcji, skłoniły dowództwo Cesarskiej Marynarki Wojennej z admirałem von Tirpitzem na czele do działań mających na celu budowę nowego, znacznie większego i doskonalszego typu okrętu podwodnego. Opracowany latem 1915 roku projekt okrętu, oznaczonego później jako typ "UC II", tworzony był równolegle z projektem przybrzeżnego torpedowego okrętu podwodnego typu "UB II". Głównymi zmianami w stosunku do poprzedniej serii były: instalacja wyrzutni torpedowych i działa pokładowego, zwiększenie mocy i niezawodności siłowni, oraz wzrost prędkości i zasięgu jednostki, kosztem rezygnacji z możliwości łatwego transportu kolejowego (ze względu na powiększone rozmiary).
SM UC-77 zamówiony został 12 stycznia 1916 roku jako jednostka z III serii okrętów typu "UC II" (numer projektu 41, nadany przez Inspektorat Okrętów Podwodnych), w ramach wojennego programu rozbudowy floty. Został zbudowany w stoczni Vulcan w Hamburgu jako jeden z sześciu okrętów III serii zamówionych w tej wytwórni. UC-77 otrzymał numer stoczniowy 82 ("Werk 82"). Stępkę okrętu położono w 1916 roku, a zwodowany został 2 grudnia 1916 roku.
Dane taktyczno-techniczne.
SM UC-77 był średniej wielkości dwukadłubowym przybrzeżnym okrętem podwodnym. Długość całkowita wynosiła 50,45 metra, szerokość 5,22 metra i zanurzenie 3,65 metra. Wykonany ze stali kadłub sztywny miał 39,3 metra długości i 3,61 metra szerokości, a wysokość (od stępki do szczytu kiosku) wynosiła 7,46 metra. Wyporność w położeniu nawodnym wynosiła 410 ton, a w zanurzeniu 493 tony. Jednostka miała wysoki, ostry dziób przystosowany do przecinania sieci przeciwpodwodnych; do jej wnętrza prowadziły trzy luki: pierwszy przed kioskiem, drugi w kiosku, a ostatni w części rufowej, prowadzący do maszynowni. Cylindryczny kiosk miał średnicę 1,4 metra i wysokość 1,8 metra, obudowany był opływową osłoną. Okręt napędzany był na powierzchni przez dwa 6-cylindrowe, czterosuwowe silniki wysokoprężne Daimler MU256 o łącznej mocy 485 kW (660 KM), zaś pod wodą poruszał się dzięki dwóm silnikom elektrycznym SSW o łącznej mocy 460 kW (620 KM). Dwa wały napędowe obracały dwie śruby wykonane z brązu manganowego (o średnicy 1,9 metra i skoku 0,9 metra). Okręt osiągał prędkość 11,8 węzła na powierzchni i 7,3 węzła w zanurzeniu. Zasięg wynosił 10 230 Mm przy prędkości 7 węzłów w położeniu nawodnym oraz 52 Mm przy prędkości 4 węzłów pod wodą. Zbiorniki mieściły 55 ton paliwa, a energia elektryczna magazynowana była w dwóch bateriach akumulatorów 26 MAS po 62 ogniwa, zlokalizowanych pod przednim i tylnym pomieszczeniem mieszkalnym załogi. Okręt miał siedem zewnętrznych zbiorników balastowych. Dopuszczalna głębokość zanurzenia wynosiła 50 metrów, zaś czas wykonania manewru zanurzenia 40 sekund.
Głównym uzbrojeniem okrętu było 18 min kotwicznych typu UC/200 w sześciu skośnych szybach minowych o średnicy 100 cm, usytuowanych w podwyższonej części dziobowej jeden za drugim w osi symetrii okrętu, pod kątem do tyłu (sposób stawiania – „pod siebie”). Układ ten powodował, że miny trzeba było stawiać na zaplanowanej przed rejsem głębokości, gdyż na morzu nie było do nich dostępu (co znacznie zmniejszało skuteczność okrętów). Wyposażenie uzupełniały dwie zewnętrzne wyrzutnie torped kalibru 500 mm (umiejscowione powyżej linii wodnej na dziobie, po obu stronach szybów minowych), jedna wewnętrzna wyrzutnia torped kal. 500 mm na rufie (z łącznym zapasem 7 torped) oraz umieszczone przed kioskiem działo pokładowe kal. 88 mm L/30, z zapasem amunicji wynoszącym 130 naboi. Okręt wyposażony był w trzy peryskopy Zeissa oraz kotwicę grzybkową o masie 272 kg.
Załoga okrętu składała się z 3 oficerów oraz 23 podoficerów i marynarzy.
Służba.
1916 rok.
29 grudnia 1916 roku SM UC-77 został przyjęty do służby w Cesarskiej Marynarce Wojennej. Dowództwo jednostki objął por. mar. (niem. "Oberleutnant zur See") Reinhard von Rabenau.
1917 rok.
Po okresie szkolenia okręt został 5 marca 1917 roku przydzielony do 1. Flotylli U-Bootów Hochseeflotte. W dniach 21 marca – 1 kwietnia UC-77 przeprowadził operację bojową, stawiając u wschodniego wybrzeża Anglii trzy zagrody składające się łącznie z 18 min. 24 marca okręt na północny wschód od Eyemouth UC-77 zatopił zbudowany w 1884 roku norweski parowiec „Grenmar” o pojemności 1438 BRT, płynący z ładunkiem węgla z Blyth do Christianii (obyło się bez strat w ludziach). Nazajutrz w odległości 17 Mm na południowy wschód od Aberdeen (na pozycji ) U-Boot zatrzymał i po ewakuacji załogi zatopił zbudowany w 1891 roku brytyjski trawler „Prince Of Wales” (158 BRT). 27 marca ofiarą działalności UC-77 padły dwa norweskie parowce: zbudowany w 1915 roku „Nova” (1034 BRT), transportujący węgiel z Blyth do Sarpsborga, zatopiony bez strat w ludziach w odległości 18 Mm od Aberdeen oraz pochodzący z 1910 roku „Sandvik” (591 BRT), płynący z ładunkiem drobnicy z Goole do Göteborga, zatopiony bez strat w załodze na tych samych wodach. Tego dnia okręt zatrzymał i po zejściu załogi zatopił zbudowany w 1896 roku brytyjski statek rybacki „Galatia” o pojemności 150 BRT. Następnego dnia U-Boot zatopił kolejne dwie jednostki: zbudowany w 1901 roku norweski parowiec „Tizona” o pojemności 1021 BRT, płynący z ładunkiem koksu z Londynu do Christianii (w odległości 35 Mm na północny wschód od latarni morskiej Longstone, bez strat w ludziach) oraz pochodzący z 1895 roku brytyjski trawler „Moulmein” (151 BRT), zatrzymany i zatopiony po ewakuacji załogi w odległości 25 Mm na północny wschód od latarni morskiej Longstone. 30 marca w odległości 120 Mm na wschód od Aberdeen okręt zatrzymał i po zejściu załogi zatopił zbudowany w 1893 roku brytyjski trawler „Petrel” o pojemności 151 BRT (na pozycji ).
26 kwietnia dowodzący okrętem por. mar. Reinhard von Rabenau został awansowany na stopień kpt. mar. (niem. "Kapitänleutnant"). W maju 1917 roku UC-77 oraz pozostałe okręty wchodzące w skład 1. Flotylli (U-71, U-80, UC-29, UC-31, UC-33, UC-41, UC-42, UC-44, UC-45, UC-49, UC-50, UC-51, UC-55 i UC-75) postawiły wokół Wysp Brytyjskich 50 zagród minowych.
3 maja w odległości 1 Mm na wschód od Aberdeen na postawioną przez U-Boota minę wszedł zbudowany w 1909 roku brytyjski parowiec „Glen Tanar” (817 BRT), płynący z ładunkiem węgla z Seaham do Aberdeen. Statek zatonął bez strat w załodze na pozycji . Nazajutrz w odległości 68 Mm na północny wschód od Isle of May okręt zatopił w ataku torpedowym zbudowany w 1913 roku norweski parowiec „Vale” o pojemności 720 BRT, płynący pod balastem z Newcastle upon Tyne do Bergen (na pozycji , w wyniku ataku zginęły trzy osoby). Tego dnia u ujścia Tyne UC-77 uszkodził z działa pokładowego pochodzący z 1903 roku brytyjski trawler „Wolseley” o pojemności 159 BRT (obyło się bez strat w ludziach), a na postawionej przez okręt podwodny minie zatonął na pozycji zbudowany w 1905 roku brytyjski parowiec „Herrington” (1258 BRT), transportujący węgiel z Methil (także nikt nie zginął). 5 maja nieopodal Eyemouth U-Boot tak ciężko uszkodził zbudowany w 1890 roku duński parowiec „Odense” o pojemności 1756 BRT, płynący z ładunkiem orzeszków ziemnych z Bathurst do Aarhus. Statek został porzucony przez załogę i zatonął ostatecznie 2 sierpnia (na pozycji , w wyniku ataku zginęły dwie osoby). Następnego dnia w odległości 30 Mm na wschód od Aberdeen okręt zatopił w ataku torpedowym płynący w konwoju zbudowany w 1894 roku norweski parowiec „Kaparika” (1232 BRT), transportujący węgiel z Blyth do Sarpsborga (na pokładzie śmierć poniósł jeden marynarz).
3 czerwca w odległości 5 Mm na wschód od Aberdeen UC-77 zatrzymał i zatopił pochodzący z 1900 roku brytyjski trawler „Virgilia” o pojemności 209 BRT (na pozycji , do niewoli wzięto kapitana jednostki). 6 czerwca ofiarą działalności U-Boota padły dwa parowce: zbudowany w 1884 roku duński „Harald Klitgaard” (1799 BRT), płynący pod balastem w konwoju z Kopenhagi do Seaham, zatopiony torpedą ze stratą jednego załoganta w odległości 28 Mm na północ od wysp Farne (Northumberland) oraz pochodzący z 1882 roku szwedzki „Anton” (1568 BRT), płynący z ładunkiem węgla z Grimsby do Göteborga, zatopiony w odległości 20 Mm od wybrzeża między Aberdeen a Dundee (na pozycji ).
4 lipca SM UC-77 został przydzielony do Flotylli Flandria. 11 lipca w odległości 25 Mm na północny wschód od Ouessant załoga okrętu najpierw wystrzeliła niecelną torpedę w kierunku zbudowanego w 1908 roku duńskiego parowca „Vordingborg” o pojemności 2155 BRT, transportującego węgiel na trasie Cardiff – Huelva, a następnie, po opuszczeniu statku przez załogę, zatopiła jednostkę na pozycji . Dwa dni później 11 Mm na północ od Ouessant U-Boot storpedował i zatopił zbudowany w 1913 roku francuski parowiec „Ascain” (1686 BRT), który wypłynął z Bajonny.
8 sierpnia w odległości około 90 Mm na południowy zachód od Ouessant UC-77 zatopił zbudowany w 1901 roku portugalski parowiec „Berlengas” o pojemności 3548 BRT, płynący z ładunkiem fasoli z Rangunu do Londynu (na pozycji ). 11 sierpnia w odległości 5 Mm na północny zachód od Ouessant okręt storpedował bez ostrzeżenia i zatopił zbudowany w 1917 roku uzbrojony brytyjski parowiec „Sonnie” (2642 BRT), przewożący transport rudy żelaza z Bilbao do Middlesbrough. Statek zatonął na pozycji ze stratą 11 członków załogi.
7 września w odległości 14 Mm na południe od latarni morskiej Eddystone U-Boot uszkodził w ataku torpedowym zbudowany w 1910 roku brytyjski parowiec „Scottish Prince” o pojemności 2897 BRT, który wypłynął z Manchesteru z towarami rządowymi (nikt nie zginął). Trzy dni później w odległości 1,5 Mm od latarni morskiej Longships okręt storpedował i uszkodził zbudowany w 1906 roku brytyjski parowiec „Ioanna” (3459 BRT), płynący pod balastem z Hawru do Manchesteru (obyło się bez strat w ludziach).
W październiku niemieckie siły podwodne przeszły reorganizację, w wyniku której Flotylla Flandria została podzielona na dwie części: I Flotyllę Flandria i II Flotyllę Flandria, a UC-77 znalazł się w składzie tej drugiej. 15 października nieopodal latarni morskiej Portland Bill U-Boot uszkodził w ataku torpedowym zbudowany w 1905 roku brytyjski parowiec „Leander” o pojemności 2793 BRT, przewożący siano z Manchesteru do St Helens (nikt nie zginął). 19 października w odległości 35 Mm na północny zachód od Le Tréport okręt zatrzymał i po zejściu załogi zatopił za pomocą ładunków wybuchowych zbudowaną w 1873 roku brytyjską drewnianą barkentynę „Eldra” (227 BRT), płynącą z ładunkiem węgla ze Swansea do Le Tréport.
17 listopada w odległości około 6 Mm od Brestu UC-77 storpedował zbudowany w 1898 roku duński parowiec „Adolph Andersen” o pojemności 981 BRT, transportujący węgiel z Newport do Nantes. Statek zatonął ze stratą jednego marynarza na pozycji . 18 listopada lista wojennych osiągnięć załogi U-Boota powiększyła się o dwa brytyjskie uzbrojone parowce: zbudowany w 1887 roku „Antwerpen” (1637 BRT), płynący z ładunkiem węgla z Barry do Rouen, storpedowany bez ostrzeżenia i zatopiony bez strat ludzkich na pozycji oraz pochodzący z 1904 roku „Gisella” (2502 BRT), transportujący węgiel z Cardiff, który ze stratą dwóch załogantów został zatopiony w ataku torpedowym 2 Mm na południowy zachód od wyspy Skokholm. 19 listopada okręt zatopił kolejne trzy jednostki: zbudowany w 1912 roku francuski parowiec „Amiral Zede” (5980 BRT), płynący z Hawru via Newport do Buenos Aires, storpedowany w odległości 22 Mm na południowy wschód od Carnsore Point (na pozycji , zginął jeden marynarz), zbudowany w 1917 roku brytyjski parowiec „Clangula” (1754 BRT), płynący z ładunkiem drobnicy z Liverpoolu do Rotterdamu (u wybrzeży Devon, ze stratą 15 członków załogi wraz z kapitanem) oraz pochodzący z 1874 roku brytyjski drewniany szkuner „Robert Brown” o pojemności 119 BRT, płynący z ładunkiem gliny z Fowey do Runcorn, zatrzymany i po ewakuacji załogi zatopiony za pomocą ładunków wybuchowych w odległości 15 Mm na północny zachód od wyspy Lundy. 30 listopada w odległości 9 Mm na południowy zachód od Przylądka La Hague na postawionej przez U-Boota minie zatonął francuski holownik „Remoqueur No 8” o pojemności 250 BRT.
1918 rok.
30 stycznia 1918 roku nowym dowódcą okrętu został mianowany por. mar. Johannes Ries, sprawujący wcześniej komendę nad UB-17 i UB-88.
7 marca nieopodal Dungeness UC-77 storpedował i uszkodził zbudowany w 1917 roku brytyjski parowiec „Cliffside” o pojemności 4969 BRT, przewożący owies, stal i drewno z Nowego Orleanu do Londynu (obyło się bez strat w ludziach). Trzy dni później w odległości 2 Mm od latarni morskiej Pendeen okręt storpedował zbudowany w 1913 roku norweski parowiec „Skrymer” (1476 BRT), płynący z ładunkiem węgla z Port Talbot do Rouen. Statek zatonął ze stratą dwóch członków załogi na pozycji . 18 marca w odległości 1,5 Mm na południowy zachód od Lyme Regis U-Boot storpedował bez ostrzeżenia i zatopił zbudowany w 1905 roku uzbrojony brytyjski parowiec „Baygitano” o pojemności 3073 BRT, płynący pod balastem z Hawru do Cardiff (na pozycji , na pokładzie zginęły dwie osoby.
15 kwietnia 9 Mm na północny zachód od latarni morskiej Portland Bill U-Boot storpedował bez ostrzeżenia i zatopił zbudowany w 1882 roku uzbrojony brytyjski parowiec „Pomeranian” o pojemności 4241 BRT, płynący na trasie z Londynu do Saint John, a w wyniku ataku śmierć poniosło 55 osób wraz z kapitanem. W tym samym dniu nieopodal latarni morskiej Portland Bill okręt storpedował też zbudowany w 1917 roku brytyjski parowiec „City Of Winchester” (7981 BRT), płynący z ładunkiem drobnicy z Londynu do Nowego Jorku, który został uszkodzony (nikt nie zginął).
6 czerwca w odległości 23 Mm na północny zachód od Hawru okręt storpedował bez ostrzeżenia zbudowany w 1911 roku uzbrojony brytyjski parowiec „Huntsland” o pojemności 2871 BRT, płynący pod balastem z Hawru do Portsmouth. Statek zatonął bez strat w załodze na pozycji . 9 czerwca ten sam los spotkał w odległości 7 Mm na południowy wschód od Lyme Regis zbudowany w 1878 roku uzbrojony brytyjski parowiec „Moidart” (1303 BRT), płynący z Barry z ładunkiem węgla, na pokładzie którego zginęło 15 osób. Nazajutrz okręt w odległości 5 Mm od Bridport uszkodził w ataku torpedowym zbudowany w 1889 roku francuski parowiec „Saint Barthelemy” o pojemności 1476 BRT, płynący pod balastem z Rouen do Swansea. 14 czerwca na postawioną przez U-Boota nieopodal Hawru minę wszedł zbudowany w 1916 roku brytyjski uzbrojony trawler HMT „Princess Olga” (245 BRT), który zatonął bez strat w załodze.
11 lipca 1918 roku SM UC-77 zatonął wraz z całą, liczącą 30 osób załogą, po wejściu na minę u wybrzeży Flandrii (na pozycji ).
Podsumowanie działalności bojowej.
SM UC-77 odbył 13 rejsów operacyjnych, w wyniku których zatonęły 34 statki o łącznej pojemności  BRT, zaś siedem statków o łącznej pojemności  BRT zostało uszkodzonych. Pełne zestawienie zadanych przez niego strat przedstawia poniższa tabela:

</doc>
<doc id="5003794" url="https://pl.wikipedia.org/wiki?curid=5003794" title="Drzewo rodzinne (album)">
Drzewo rodzinne (album)

Drzewo rodzinne – debiutancki album studyjny zespołu Andrzej i Eliza zawierający jego największe przeboje, wydany w 1972 roku.

</doc>
<doc id="5003795" url="https://pl.wikipedia.org/wiki?curid=5003795" title="Traktat w Neapolu (1639)">
Traktat w Neapolu (1639)

Traktat w Neapolu – porozumienie polityczno-wojskowe zawarte przez Królestwo Polskie i Królestwo Hiszpanii w Neapolu, prawdopodobnie pod koniec roku 1639. Król Polski Władysław IV zobowiązał się utworzyć siedemnastotysięczną armię, składającą się z 12 tysięcy kawalerii i 5 tysięcy piechoty. Po przebyciu tranzytem terytorium Cesarstwa, wojska te miały znaleźć się pod dowództwem hiszpańskim i zostać zaangażowane w walki przeciw Francji we Flandrii. Król Hiszpanii Filip IV oprócz pokrycia kosztów rekrutacji i bieżącego utrzymania wojska zobowiązał się zapłacić polskiemu monarsze kwotę 500 tysięcy neapolitańskich escudos. Strona polska niemal od początku dążyła do renegocjacji traktatu, co doprowadziło do podpisania kolejnego porozumienia w roku 1641; Hiszpanie mieli zapłacić więcej za mniejszą armię. Wskutek dalszych problemów po stronie polskiej również ta umowa nie została wcielona w życie, a dwór madrycki formalnie wycofał się z niej w roku 1642. Uzgodnione w ramach traktatu porozumienie pozostaje jedynym w historii polsko-hiszpańskim dwustronnym sojuszem militarnym.
Stosunki polsko-hiszpańskie do połowy lat 30. XVII wieku.
Do wczesnej ery nowożytnej oficjalne stosunki polsko-hiszpańskie niemal nie istniały. Oba państwa funkcjonowały w dwu zupełnie odmiennych strefach geopolitycznych; polityka Polski koncentrowała się na dorzeczu Odry, Wisły i Dniepru oraz na południowym wybrzeżu Bałtyku, podczas gdy polityka Hiszpanii dotyczyła głównie Półwyspu Iberyjskiego, środkowych i zachodnich akwenów Morza Śródziemnego oraz północnych stoków Pirenejów. Jednak w XVI wieku oba kraje urosły do statusu kontynentalnych potęg, a w sensie geograficznym ich strefy interesów zaczęły się do siebie zbliżać. Pierwszy poważny kontakt polityczny miał charakter konfliktu; oba państwa rościły sobie pretensje do południowowłoskiego spadku po Bonie Sforza. W drugiej połowie XVI wieku dwory polski i hiszpański zaczęły utrzymywać własnych reprezentantów w obu krajach, a politycy zaczęli rozważać powiązane opcje polityczne. Pierwsze poważne próby uzyskania synergii politycznej miały miejsce we wczesnej fazie wojny trzydziestoletniej. W połowie lat 20. XVII wieku Filip IV zamierzał wystąpić przeciw holenderskiej żegludze na północnoeuropejskch szlakach nawigacyjnych, podczas gdy Zygmunt III ciągle myślał o odzyskaniu tronu szwedzkiego. Służby dyplomatyczne obu monarchów usiłowały doprowadzić do powstania floty wojennej, finansowanej przez Hiszpanów, ale pod polską komendą, która przejęłaby kontrolę nad zachodnim Bałtykiem. Jednak cele Polski i Hiszpanii były nieco odmienne; co więcej, interwencje cesarza i jego sojuszników prowadziły do dodatkowych komplikacji. W wyniku tych rozbieżności wspólna flota została przejęta przez Szwedów w roku 1631. W roku 1632 Hiszpania wycofała się z aktywnej polityki bałtyckiej.
Nowy polski władca Władysław IV, koronowany w roku 1632, podjął dynastyczne plany swojego ojca. W roku 1634 skierował do Madrytu swojego wysłannika. Oprócz trwających od dekad negocjacji na temat sum neapolitańskich miał on podjąć rozmowy na temat hiszpańskiej rekompensaty za flotę utraconą w Wismarze, która formalnie pozostawała wówczas na służbie Filipa IV. Miał też zabiegać o stanowiska w służbie Filipa IV dla braci królewskich, w tym dla księcia Jana Kazimierza. Główny cel jego misji dotyczył jednak hiszpańskiego wsparcia finansowego dla przyszłych polskich działań wojennych przeciw Szwecji, która od roku 1630 była już formalnym uczestnikiem wojny trzydziestoletniej i przeciwnikiem Habsburgów. Zawarty w roku 1629 polsko-szwedzki rozejm w Altmarku wygasał w roku 1635 i Władysław IV rozważał wznowienie działań wojennych. W roku 1634 wysłał do Madrytu kolejnego dyplomatę, a w roku 1635 kolejnego. Do tego czasu dwór hiszpański zajmował niejasną postawę; polskich wysłanników uprzejmie wysłuchiwano, ale nie podejmowano żadnych inicjatyw. Zmieniło się to w roku 1635, kiedy dwu hiszpańskich wysłanników wyruszyło do Warszawy. Nie zdawali oni sobie jednak sprawy z presji czasu. Wysłannicy francuscy, którzy wyruszyli w podobnym czasie choć z dokładnie odwrotnymi zamierzeniami, podróżowali drogą morską i dotarli do Polski w maju, akurat na czas by wesprzeć przedłużenie polsko-szwedzkiego rozejmu w Sztumskiej Wsi. Hiszpanie podróżowali głównie lądem i odwiedzając po drodze różne misje dyplomatyczne; przed obliczem Władysława IV znaleźli się dopiero w sierpniu 1636 roku w Wilnie. Tam zaproponowali, by w Polsce stworzyć armię która walczyłaby pod sztandarami Ligi Katolickiej.
Wazowie, Habsburgowie i Francja (1637-1639).
Rok 1637 przyniósł jak się wydawało początki sojuszu między Habsburgami a polskimi Wazami. Madryt przyznał stałą pensję dwu młodszym braciom króla, a Jan Kazimierz otrzymał Order Złotego Runa. Przed opuszczeniem Warszawy hiszpański wysłannik Vázquez de Miranda zobowiązał się również do wypłaty odszkodowania za flotę straconą w Wismarze i zwrot sum neapolitańskich, aczkolwiek nadal nie było postępu co do stanowiska dla Jana Kazimierza w służbie Hiszpanii; krążyły jedynie ogólne pogłoski o objęciu przez niego komendy we Flandrii lub we flocie śródziemnomorskiej. Najważniejsze wydarzenie tego roku dotyczyło jednak Austrii. Wiedeńscy Habsburgowie i warszawscy Wazowie zawarli tzw. Pakt Rodzinny. Władysław IV i cesarz Ferdynand III byli kuzynami, jako że matka polskiego króla była siostrą zmarłego cesarza Ferdynanda II. Teraz stawali się również szwagrami, jako że Władysław IV miał poślubić siostrę Ferdynanda III, Cecylię Renatę. Aczkolwiek porozumienie dotyczyło głównie kwestii ogólnodynastycznych i nie zawierało zobowiązań o charakterze militarnym, wydawało się, że po latach wahań, król Polski zaczął wyraźnie skłaniać się w stronę Wiednia, a nie Paryża.
W styczniu roku 1638 książę Jan Kazimierz wyruszył z Polski do Hiszpanii; nie jest jasne czy oba dwory uzgodniły już jego przyszłą rolę, czy też jego przyjazd do Madrytu miał jedynie przyspieszyć negocjacje na ten temat. Podczas gdy był w Wiedniu prasa paryska opublikowała wiadomość o objęciu przez księcia roli wicekróla Portugalii; hiszpańskie źródła archiwalne wskazują jednak, że była to co najwyżej opcja, rozważana przez Consejo de Estado. Jednak w maju Jan Kazimierz został zatrzymany przez Francuzów w Port-de-Bouc, podczas gdy wzdłuż wybrzeża śródziemnomorskiego podróżował z Włoch do Hiszpanii. Oficjalnie oskarżono go o szpiegostwo, jednak naukowcy uważają, że kardynał Richelieu skorzystał z okazji by zyskać kolejny argument nacisku na Władysława IV, zapobiec polsko-habsburskiemu aliansowi i wejściu Polski do wojny trzydziestoletniej. Latem okazało się, że szybkie uwolnienie królewskiego brata nie wchodzi w rachubę. W październiku 1638 Władysław IV i Ferdynand III spotkali się w Nikolsburgu i uzgodnili dalsze działania; prawdopodobnie postanowili szukać pośrednictwa państw włoskich, tradycyjnie pozostających w dobrych stosunkach z królem Francji. Toskańczyk w służbie polskiego króla, Francisco de Bivoni, został wysłany na Półwysep Apeniński. Pod koniec roku 1638 prowadził rozmowy w Republice Weneckiej, a w początkach roku 1639 w Republice Genueńskiej; w obu przypadkach wspierała go dyplomacja hiszpańska. Był również uprawniony do rozmów w imieniu polskiego króla w Księstwie Parmy; mógł być tam wiosną 1639, choć nie ma potwierdzenia tych rozmów w źródłach. Wszystkie te wysiłki okazały się bezskuteczne i Jan Kazimierz pozostawał zatrzymany we Francji już ponad rok.
Madryt i Warszawa decydują o rozpoczęciu negocjacji wojskowych (1639).
Podczas gdy Polacy szukali pokojowych dróg uwolnienia księcia, Hiszpanie zaczęli rozważać wykorzystanie sytuacji by odnowić próby wciągnięcia Polski do wojny trzydziestoletniej, po raz pierwszy podjęte w roku 1636. Filip IV skierował do Warszawy kolejnego wysłannika; był to Fernando de Monroy, bratanek ambasadora w Wiedniu markiza de Castañeda i członek hiszpańskiego zespołu dyplomatycznego w austriackiej stolicy. Przybył on do Warszawy wiosną roku 1639; stwierdził, że Władysław IV jest nie tylko rozgoryczony zatrzymaniem brata i poirytowany nieskuteczną mediacją, ale również w coraz bardziej wojowniczym nastroju. Szczegóły rozmów Monroya nie są znane, wiadomo jednak, że jego głównym partnerem był Adam Kazanowski, osobisty przyjaciel króla i podkomorzy koronny. Podczas rozmów Monroy-Kazanowski na temat zaangażowania militarnego Polski po stronie Habsburgów ten ostatni przestawił 3 możliwości; że sejm wyrazi na te plany zgodę i król osobiście poprowadzi wojsko, że sejm nie wyrazi zgody i wojsko poprowadzi jeden z królewskich braci pod sztandarem Wazów oraz że Jan Kazimierz zostanie uwolniony i wtedy polskie wojsko wystąpi na służbie Habsburgów.
Podczas lub krótko po misji Monroya król Polski postanowił pójść w stronę proponowaną przez Hiszpanów i rozpocząć rozmowy na temat współpracy wojskowej, potencjalnie wymierzonej przeciw Francji. Około połowy roku Bivoni, który ciągle przebywał w Italii, otrzymał rozszerzone pełnomocnictwa i wyruszył dalej na południe. W sierpniu był już w Królestwie Neapolu i rozmawiał z księciem Medina de las Torres, wicekrólem Neapolu. Jesienią roku 1639 kwestia ta była wielokrotnie omawiana na posiedzeniach Consejo de Estado w Madrycie. Aczkolwiek jego członkowie mieli rozbieżne opinie na temat sensu współpracy z Polakami, przeważył głos Olivaresa i Rada postanowiła poprzeć projekt; Medina de las Torres otrzymał pełnomocnictwa do kierowania dalszymi negocjacjami. Nie jest jasne, dlaczego Hiszpanie wybrali Neapol i Medinę; Wiedeń był bliżej Polski a tamtejsi hiszpańscy dyplomaci byli lepiej obeznani z problematyką wschodnioeuropejską. Historycy spekulują, że stało się tak, bo Królestwo Neapolu już od kilku lat pełniło rolę zaplecza logistycznego i gospodarczego madryckich Habsburgów, oraz że Medina był doświadczony w organizacji tego typu operacji finansowych. Być może Filip IV nie zamierzał negocjować pod okiem dyplomacji cesarskiej. Poza tym, polski wysłannik był już we Włoszech. Wreszcie, Neapol był w pewnym sensie w pół drogi między Warszawą i Madrytem, a od czasu śmierci Bony na terenie tym krzyżowały się interesy polskie i hiszpańskie.
Cele Polaków i Hiszpanów.
W latach 1637–1638 Habsburgowie ponieśli szereg porażek w wojnie trzydziestoletniej, włącznie z utratą wyłącznej kontroli nad Hiszpańską Drogą. Ich siły były ponad miarę rozciągnięte, zdolne w zasadzie jedynie do operacji defensywnych. Historycy zauważają też, że od połowy lat 1630. militarne zasoby Madrytu i Wiednia zaczęły się wyczerpywać. Oprócz już wyeksploatowanych terenów głównego zaplecza, również obszary rezerwowe z największym trudem dostarczały nowego żołnierza i niektórzy rekruci byli transportowani na obszar walk w kajdanach. Mniejsze oddziały związane z państwami Europy wschodniej już wcześniej znalazły się w szeregach wojsk Ligi Katolickiej, np. Szkot, który podczas kampanii moskiewskich pozostawał na polskiej służbie potem dowodził grupą swoich podobnie doświadczonych rodaków we Flandrii. Próbowano rekrutować żołnierza w Danii, Hamburgu, Bawarii i Tyrolu. Szczególne braki odczuwano w kawalerii. W tym samym czasie jazda polska zyskała uznanie na kontynencie. Wielu miało jednak wątpliwości. Niektórzy wskazywali, że wojska z Polski są ponad miarę brutalne i niezdyscyplinowane, np. elektor saski twierdził, że kozacy to “szkodliwi żołnierze będący zagrożeniem tak dla wrogów jak dla przyjaciół”. Niektórzy Hiszpanie uważali, że Polska jest zbyt daleko by współpraca miała sens; sam król Filip IV był jednak nastawiony przychylnie i mówił, że kozacy są “niezastąpieni jeśli chodzi o przełamywanie frontu i przekraczanie gór”. Początkowo Hiszpanie myśleli o wykorzystaniu Polaków na Pomorzu przeciw Szwedom, ponieważ jednak polsko-szwedzki rozejm pozostawał w mocy, przerzucili się na koncepcję udziału Polaków w walkach przeciw oddziałom francuskim we Flandrii.
Polskie cele są trudniejsze do zdefiniowania. Po dwu dekadach walk przeciw Moskwie, Turcji i Szwecji, od roku 1634 kraj cieszył się okresem pokoju; szlachta, która ponosiła główne koszty wojen, bardzo sobie ten stan ceniła. Miała ona niewiele zrozumienia dla dynastycznych ambicji Wazów w Szwecji, zwłaszcza jeśli miałyby one skutkować wciągnięciem Polski do wojny trzydziestoletniej. Sam król również nie palił się do przelewania krwi w ramach ogólnoeuropejskiej wojny. Był skłonny rozważać pośrednie formy zaangażowania jeśli miałyby one prowadzić do wzmocnienia jego pozycji w stosunku do szwedzkich Wazów, ale generalnie nie zamierzał podejmować zobowiązań ani wobec aliansu hiszpańsko-austriackiego, ani wobec Francuzów. Jego strategia polegała na tym, by nie zamykać sobie żadnej drogi działania. Zatrzymanie Jana Kazimierza nieco zmieniło sytuację i pchnęło go w kierunku rozpoczęcia negocjacji wojskowych z Filipem IV. Nie jest jednak jasne, czy Władysław IV był faktycznie gotów zaangażować polskie wojska przeciw Francuzom we Flandrii, czy może raczej od początku traktował rozmowy z Hiszpanami jedynie jako formę nacisku na Paryż i nie zamierzał się do niczego zobowiązywać. Jeszcze jedna hipoteza mówi o tym, że polski król kierował się jedynie względami finansowymi, i że będąc w tej kwestii zależny od sejmu, zamierzał na potrzeby własnych ambicji dynastycznych uzyskać znaczne sumy od dworu w Madrycie. Inne jego cele mogły dotyczyć pomyślnego zakończenia ciągnących się od niemal 70 lat polsko-hiszpańskich negocjacji w kwestii południowowłoskiej spuścizny po Bonie.
Traktat w Neapolu (1639).
Negocjacje prowadzone były w Neapolu; prowadził je Bivoni w imieniu Władysława IV i Medina de las Torres w imieniu Filipa IV, a przejściowo zaangażowani byli inni dyplomaci, jak polski internuncjusz w Neapolu. Wiadomo, że Bivoni i Medina rozmawiali już w sierpniu 1639, jednak ten drugi otrzymał pełne pełnomocnictwa dopiero w listopadzie tego roku. Nie jest jasne, kiedy osiągnięto porozumienie; historyk twierdzi, że miało to miejsce przed końcem roku, nie podaje jednak nawet przybliżonej daty. Dokładny kształt porozumienia pozostaje nieznany, wiadomo jednak, że zostało ono sformalizowane na piśmie i podpisane; ponieważ ani oryginały ani odpisy nie zostały odnalezione w polskich czy hiszpańskich archiwach, treść porozumienia jest w historiografii referowana na podstawie późniejszej korespondencji dyplomatycznej. Naukowcy są pewni że doszło do formalnego porozumienia i używają sformułowań takich jak “Tratado de Nápoles”, “traktat sojuszniczy” czy “układ neapolitański”.
Zasadniczy punkt traktatu dotyczył utworzenia w Polsce armii, liczącej 17 tysięcy żołnierzy. Miała się ona składać z 12 tysięcy kawalerii i 5 tysięcy piechoty. Historycy są zgodni, że po doliczeniu ludzi z zaplecza pomocniczo-logistycznego, którzy normalnie nie brali udziału w walkach, cała armia byłaby znacznie większa; szacunki wahają się od 22 tysięcy do prawie 60 tysięcy. Żołnierze mieli być dowodzeni przez polskich oficerów. Wojsko miało drogą lądową przebyć z Polski do Flandrii; szczegóły nie zostały uzgodnione. Na miejscu oddziały polskie miały znaleźć się pod komendą ogólnodowodzącego kardynała-infanta Fernando, choć pozostawałyby na służbie polskiego króla; de facto stawiałoby to Polskę na wojennej stopie przeciw Francji. Strona polska zobowiązała się nie zawierać separatystycznego pokoju z Francją ani nie negocjować z Francuzami zwrotu terenów, które ewentualnie zostałyby zajęte przez polskie wojsko. Ze swojej strony wicekról Neapolu miał w imieniu króla Hiszpanii ponieść koszty rekrutacji i utrzymania wojska, a przed wszystkim wypłacić królowi Polski 500 tysięcy neapolitańskich escudos.
Zostało też uzgodnione – choć pozostaje niejasne, czy stosowne zapisy znalazły się w traktacie – że ze strony hiszpańskiej wykonanie umowy będzie koordynowane przez trzy ośrodki. Kwestie finansowe zostały powierzone księciu Medina, który miał wykorzystać stosowną infrastrukturę bankową Królestwa Neapolu. Ambasada w Wiedniu pod kierownictwem markiza de Castañeda powinna uzgodnić z cesarzem zasady przejścia polskich wojsk i generalnie koordynować przedsięwzięcie z cesarską dyplomacją. Wreszcie Włoch w hiszpańskiej służbie, niejaki Alegreto de Allegretti, który już od jakiegoś czasu pośredniczył między wiedeńską ambasadą a Warszawą, miał nadzorować proces rekrutacji z Polski. Wojsko miało być gotowe późną wiosną roku 1640 i przejść do Flandrii latem tego roku. Choć cesarska dyplomacja była informowana o polsko-hiszpańskich rozmowach nie była ona konsultowana w konkretnych kwestiach i nie brała udziału w negocjacjach.
Próby wdrożenia umowy (1640).
W początkach roku 1640 Medina przekazał 430 000 dukatów markizowi Castañeda w Wiedniu, by ten przesłał je dalej do Polski, a w marcu poinformował Madryt o wpłacie pierwszej transzy. W tym czasie Allegretti był już w Warszawie, skąd natychmiast zaczął raportować o problemach. Król Władysław IV powołując się na kwestie proceduralne odmówił ratyfikowania traktatu swoim podpisem. Wiosną specjalna polska misja w Paryżu uzyskała zwolnienie Jana Kazimierza po dwu latach praktycznego uwięzienia; w zamian za to Wazowie zobowiązywali się nie podejmować działań wojennych przeciw Francji. Niektórzy historycy uważają, że zwolnienie księcia było bezpośrednim rezultatem rozmów w Neapolu, których podjęcie nie było żadną tajemnicą; teza ta jednak pozostaje niepopartą dowodami czystą spekulacją. Zgodnie z ustaleniami Traktatu Hiszpanie oczekiwali, że prace nad jego wdrożeniem będę postępować niezależnie od zwolnienia Jana Kazimierza, a Bivoni upewnił ich w tym względzie. W praktyce jednak żadnych postępów akcji rekrutacyjnej nie było widać.
Późną wiosną Madryt zadecydował o wysłaniu do Polski wojskowego, który profesjonalnie oceniłby stan przygotowań; wybraną osobą był kapitan kawalerii Pedro Roco de Villagutiérrez, pozostający w służbie kardynała-infanta. Wyruszył on z Ratyzbony i dotarł do Warszawy w lipcu 1640 roku. Villagutiérrez nie był upoważniony do rozmów politycznych; jego zadaniem było wspólnie z Allegrettim doprowadzić do wykonania przez Polaków umowy. Początkowo wspólnie z Kazanowskim i jego partnerem Kasprem Denhoffem dążył do opublikowania Traktatu, ale wkrótce uznał, że Polacy szukają punktu spornego prowadzącego do impasu, za który mogliby obwinić stronę hiszpańską. Sam był głęboko sceptyczny co do całego planu i raportował do Madrytu, że rekrutacja tak dużych sił najemniczych z punktu widzenia wojskowego nie wydaje się specjalnie wskazana. Na domiar złego Wiedeń stwierdził, że po splądrowaniu terenów cesarstwa podczas działań wojennych nie pozwoli na przemarsz Polaków tranzytem.
Znalazłwszy się w impasie, Bivoni i Monroy zasugerowali opłacenie wysoko postawionych polskich urzędników; oprócz Kazanowskiego jako kluczowego decydenta wskazano Jerzego Ossolińskiego, doświadczonego polityka który prowadził już wiele misji dyplomatycznych i państwowych. Choć początkowo Hiszpanie rozważali opłacenie obu, ostatecznie zdecydowali się tylko na tego pierwszego; przeznaczona dla niego kwota (wliczając opłatę za pośrednictwo dla Bivoniego) wynosiła 20 tysięcy talarów. Jednak sprawy nie posunęły się naprzód. W połowie roku 1640 Bivoni powiedział Medinie że w nowych okolicznościach traktat powinien być renegocjowany. Wicekról Neapolu był zdecydowanie przeciwny powracaniu do zamkniętych już rozmów, ale Madryt był w coraz trudniejszej pozycji. Poza kolejną serią porażek militarnych doszło do powstania w Katalonii, a nastroje w Portugalii były bliskie wrzenia; Medina został poinstruowany by negocjować. W międzyczasie problemy z wdrożeniem umów traktatowych doprowadziły do dwu zmian personalnych. Castañeda został odwołany z Wiednia, obwiniany przez Medinę o błędy w prowadzeniu sprawy. Bivoni – co do którego Warszawa zaczęła sugerować, że przekroczył swoje uprawnienia – został także odwołany; zastąpił go Maciej Tytlewski, który przybył do Neapolu pod koniec roku 1640.
Nowe porozumienie (1641).
Nowe negocjacje, tym razem między Tytlewskim a Mediną, trwały w końcu roku 1640 i w początkach roku 1641; zostały zamknięte w lutym. Tak jak poprzednim razem nie udało się odnaleźć żadnego dokumentu i nie jest pewne, że porozumienie zostało sformalizowane, zapisane i podpisane. Pomimo tego, hiszpański badacz używa formalnej nazwy “segundo Tratado de Nápoles” lub też – zważywszy, że ostatnie poprawki wprowadzono w Warszawie – nazwy “Tratado de Varsovia” i “acuerdo de Varsovia”; polscy naukowcy mówią nieco bardziej oględnie o “kolejnym porozumieniu”.
Porozumienie z lutego 1641 wprowadzało kilka ważnych zmian do Traktatu z Neapolu. Najważniejsza redukowała nieco liczbę wojska; armia miała liczyć 13 tysięcy żołnierzy. Obejmująca 9 tysięcy ludzi kawaleria miała składać się z 3 tysięcy ciężkozbrojnych lansjerów (“lancieros”, przez niektórych historyków utożsamianych z husarią) oraz z 6 tysięcy lekkiej jazdy kozackiej; piechota miała liczyć 4 tysiące ludzi. Włączywszy zaplecze logistyczne, całość prawdopodobnie znowu zamykałaby się w liczbie 20 do 40 tysięcy ludzi. Kwota do wpłacenia przez Hiszpanów do polskiego skarbca królewskiego została określona na 230 tysięcy talarów oraz dodatkowo 400 tysięcy talarów gdyby w tym czasie doszło do wojny Polski ze Szwecją, Rosją lub Turcją; w efekcie kwota uzgodniona w roku 1639 została niemal podwojona. Armia miała zostać utworzona nie pod sztandarami króla Polski, ale cesarza, oraz przejść pod dowództwo kardynała-infanta we Flandrii. Doprecyzowano też wiele szczegółów dotyczących dowodzenia i logistyki, np. Medina skutecznie oparł się żądaniu, by polskie wojska miały prawo plądrowania terytoriów na których się znajdą.
Historycy zauważają, że z finansowego punktu widzenia król Polski zrobił znakomity interes. Husarz w regularnej wojennej służbie otrzymywał rocznie 164 złote żołdu; w służbie cesarza i pod hiszpańską komendą miał otrzymywać 30 talarów miesięcznie, czyli równowartość 1080 złotych rocznie. Podobne różnice dotyczyły kozaka (24 talary miesięcznie) i piechura (12 talarów). Wszystkie te koszty Filip IV ponosił niezależnie od kosztów rekrutacji, określonych na 40 talarów dla husarza, 30 talarów dla kozaka i 16 talarów dla piechura, oraz od kwoty 230 tysięcy talarów przeznaczonych dla kasy królewskiej. Pomimo wyższych kosztów i zmiany warunków, Medina wydawał się usatysfakcjonowany i w raporcie do Madrytu przedstawiał renegocjowaną umowę jako sukces. By uniknąć problemów które nastąpiły w czasie realizacji traktatu z roku 1639 tym razem wicekról Neapolu wysłał do Warszawy własnego przedstawiciela. Został nim Vicenzo Tuttavilla, duca de Calabritto, wojskowy który później doszedł do wysokich stanowisk dowódczych w armii Królestwa Neapolu.
Kolejne próby realizacji traktatu (1641-1642).
Gdy Tuttavilla znalazł się w Warszawie wiosną roku 1641 musiał natychmiast podjąć dyplomatyczną rywalizację z wysłannikami francuskimi; przybyli oni by przeciwdziałać zbliżeniu Wazów z Habsburgami i zapewnić dalszą faktyczną neutralność Polski w wojnie trzydziestoletniej. Z jednej strony mógł mówić o sukcesie, bowiem Władysław IV odmówił ratyfikacji wymuszonego przez kardynała Richelieu traktatu z roku 1640, w którym Wazowie zobowiązywali się nie angażować militarnie przeciw Francji. Z drugiej strony, niewiele działo się w kwestii wdrożenia uzgodnień polsko-hiszpańskich, czy to jeśli chodzi o przeprowadzenie umowy przez sejm czy też jeśli chodzi o faktyczną rekrutację. W czerwcu 1641 Tytlewski zaprezentował Medinie list od polskiego króla. Zawierał on szereg nowych warunków, dotyczących realizacji traktatu: wypłacenie sum neapolitańskich, zwrot Ducado di Bari oraz Principato di Rossano, wypłatę nadal zaległej kompensaty za flotę utraconą w Wismarze oraz nominację Jana Kazimierza na wicekróla Portugalii. Co więcej, Władysław IV żądał, by suma 400 tysięcy talarów, do wypłacenia Polsce w przypadku jej uwikłania w wojnę ze Szwecją, Rosją czy Turcją, miała być wypłacona bezwarunkowo. Pomimo tego ciosu i bliskiego załamania rozmów Medina nadal uważał, że nie wszystko jest stracone; martwiła go w zasadzie tylko kwestia finansów.
Kazanowski, który do tego czasu przyjął już od Hiszpanów znaczne kwoty i dla którego stawką był własny prestiż, utrzymywał, że nadal jest znaczna szansa na sukces. Twierdził, że ma po swojej stronie 48 senatorów i trzeba przeciągnąć jeszcze tylko kilku więcej. Był on jednak coraz mniej wiarygodny dla Hiszpanów; niektórzy zaczęli twierdzić, że ich dyplomacja obstawiała niewłaściwego człowieka i że powinni byli postawić raczej na Ossolińskiego. Pod koniec roku 1641 cesarz Ferdynand III zadeklarował, że nie zezwoli na tranzyt Polaków. Madryt wysłał do Wiednia markiza de Castelo Rodrigo by ten podjął negocjacje, ale potraktowano go jedynie sugestią, że cały projekt jest nie do zrealizowania i że można stworzyć taniej nową armię w Danii lub na Śląsku. Pozycja samego Mediny, po stronie hiszpańskiej głównej osoby odpowiedzialnej za traktat, stawała się coraz bardziej niepewna; jego polityczny sojusznik kardynał-infant zmarł i Medina opierał się już tylko na rodzinnych związkach z Olivaresem. W obliczu zarysowującej się porażki traktatowej nadal twierdził, że wszystko można jeszcze negocjować i proponował, by użyć Polaków przeciw rebeliantom w Katalonii. Tuttavilla istotnie negocjował warunki tranzytu z Polakami i w styczniu roku 1642 uzgodnił kolejne szczegóły, licząc że wpłyną one na zmianę stanowiska cesarza. Jednak w tym momencie Madryt uznał, że trudności jest zbyt wiele i postanowił porzucić cały plan. W tym duchu poinstruowano Medinę, a Polakom powiedziano, że to opozycja cesarska złożyła projekt do grobu. Pieniądze, oryginalnie przeznaczone dla Warszawy, przekazano do Flandrii.
Ocena polityczna i historiograficzna.
W okresie po upadku całego planu niektórzy hiszpańscy politycy utrzymywali, że był on do zrealizowania i że to błędy dyplomatyczne uniemożliwiły jego wcielenie w życie. Medina pozostawał bardzo krytyczny wobec markiza Castañeda i uważał, że to ambasador w Wiedniu pogrzebał projekt; wysyłając do Polski Allegrettiego miał on jakoby dać Warszawie do zrozumienia, że traktat można renegocjować. Markiz de la Fuente uważał, że Hiszpanie postawili na złego człowieka na polskim dworze. Późniejszy i niepowiązany z kwestią traktatu konflikt Mediny z polskimi stronnikami w Neapolu, który przyczynił się do jego odwołania, skłonił niektórych do powątpiewania w dyplomatyczne umiejętności samego wicekróla.
Hiszpański historyk prezentuje epizod traktatowy przede wszystkim jako próbę uzyskania przez Polaków jak największej ilości pieniędzy od dworu w Madrycie. W związku z tym wiąże on ostateczny upadek całego projektu głównie z finansowymi problemami Filipa IV, który nie był w stanie zapłacić za swoje własne ambicje. Kolejny czynnik wymieniony jako przyczyna porażki to postawa cesarza; zawsze sceptyczny co do przejścia Polaków przez swoje terytorium, w kluczowych momentach odmawiał prawa tranzytu i w rezultacie doprowadził do zarzucenia planu. Wreszcie, wskazuje się, że pogorszenie stosunków polsko-tureckich doprowadziło do odwrócenia uwagi Warszawy w kierunku polskich kresów południowo-wschodnich.
Polscy autorzy mają wątpliwości co do prawdziwych intencji Władysława IV i podejrzewają, że od początku mógł on podchodzić do negocjacji ze złą wolą; traktował je tylko jako narzędzie nacisku na Paryż i nie myślał poważnie o militarnym zaangażowaniu po stronie Hiszpanów. Pojawiają się spekulacje, że gra polskiego króla była skuteczna i doprowadziła do uwolnienia Jana Kazimierza; potem monarcha miał stracić zainteresowanie wojskową umową z Filipem IV. Inny autor sugeruje, że traktatu nie wdrożono ponieważ obie strony miały błędne rozeznanie w sytuacji swoich partnerów. Dwór w Madrycie zakładał, że w Polsce pozycja króla jest podobna jak w Hiszpanii, i że uzgodnienia z Władysławem IV równają się uzgodnieniom z Rzecząpospolitą. Z drugiej strony, dwór w Warszawie miał wygórowane wyobrażenie o praktycznie nieograniczonych możliwościach finansowych Filipa IV i nie zdawał sobie sprawy z permanentnych problemów finansowych hiszpańskiego władcy.
Ewentualne skutki militarne zaangażowania wynegocjowanej w Neapolu polskiej armii w wojnę trzydziestoletnią pozostają w sferze domniemań i spekulacji. Wcześniejsze podobne epizody nie dają jednoznacznych wskazówek. Lisowczycy krótko walczyli przeciw wojskom protestanckim na Górnych Węgrzech; osiągnęli pewne sukcesy, ale zyskali opinię armii “której Bóg by nie chciał i której diabeł by się obawiał”, co czyniło dalsze wykorzystanie Polaków wątpliwym. Pomimo to w połowie lat 30. ich część walczyła w szeregach wojsk cesarskich przeciw Francuzom we Flandrii, potwierdzając jak najgorsze opinie o sobie. Znalazły się tam również mniejsze oddziały zaciężne poprzednio na służbie polskiej, ale ich potencjał militarny określano jako co najwyżej przeciętny, a ich liczebność szybko spadła na skutek dezercji. Nie wiadomo jaki byłby rezultat połączenia sił hiszpańskich tercios, uważanych do czasu bitwy pod Rocroi za najlepszą piechotę na świecie, z polską husarią.

</doc>
<doc id="5003798" url="https://pl.wikipedia.org/wiki?curid=5003798" title="Cricău (gmina)">
Cricău (gmina)

Cricău – gmina w Rumunii, w okręgu Alba. Obejmuje miejscowości Craiva, Cricău i Tibru. W 2011 roku liczyła 1912 mieszkańców. 

</doc>
<doc id="5003802" url="https://pl.wikipedia.org/wiki?curid=5003802" title="Cricău">
Cricău

Cricău – wieś w Rumunii, w okręgu Alba, w gminie Cricău. W 2011 roku liczyła 1198 mieszkańców.

</doc>
<doc id="5003807" url="https://pl.wikipedia.org/wiki?curid=5003807" title="Traxxas TORC Series">
Traxxas TORC Series



</doc>
<doc id="5003811" url="https://pl.wikipedia.org/wiki?curid=5003811" title="Maria Wąsik">
Maria Wąsik

Maria Renata Wąsik (ur. 1940, zm. 6 stycznia 2021) – polska biolog, prof. dr hab.
Życiorys.
Obroniła pracę doktorską, następnie uzyskała stopień doktora habilitowanego. 21 lutego 2005 nadano jej tytuł profesora w zakresie nauk medycznych. Została zatrudniona na stanowisku profesora nadzwyczajnego i kierownika w Zakładzie Diagnostyki Laboratoryjnej i Immunologii Klinicznej Wieku Rozwojowego na I Wydziale Lekarskim z Oddziałem Stomatologicznym Warszawskim Uniwersytecie Medycznym.
Była wiceprezesem Polskiego Towarzystwa Immunologii Doświadczalnej i Klinicznej.
Zmarła 6 stycznia 2021, pochowana na Cmentarzu Bródnowskim (kwatera 61L-2-30).

</doc>
<doc id="5003817" url="https://pl.wikipedia.org/wiki?curid=5003817" title="Craiva (okręg Alba)">
Craiva (okręg Alba)

Craiva – wieś w Rumunii, w okręgu Alba, w gminie Cricău. W 2011 roku liczyła 332 mieszkańców.

</doc>
<doc id="5003820" url="https://pl.wikipedia.org/wiki?curid=5003820" title="Dubiszno">
Dubiszno

Dubiszno () – wieś (ros. деревня, trb. dieriewnia) w zachodniej Rosji, centrum administracyjne wołostu Szełonskaja (osiedle wiejskie) rejonu diedowiczskiego w obwodzie pskowskim.
Geografia.
Miejscowość położona jest nad rzeką Dubieczeniok, 5 km od centrum administracyjnego rejonu (Diedowiczi), 100 km od stolicy obwodu (Psków).
W granicach miejscowości znajdują się ulice: Centralnaja, Nowaja, Mołodiożnaja, Parkowaja, Sadowaja, Żeleznodorożnaja.
Demografia.
W 2010 r. miejscowość zamieszkiwało 370 osób.

</doc>
<doc id="5003822" url="https://pl.wikipedia.org/wiki?curid=5003822" title="Tibru">
Tibru

Tibru – wieś w Rumunii, w okręgu Alba, w gminie Cricău. W 2011 roku liczyła 382 mieszkańców.

</doc>
<doc id="5003829" url="https://pl.wikipedia.org/wiki?curid=5003829" title="Clinton Wheeler">
Clinton Wheeler

Clinton Wheeler (ur. 27 października 1959 w Neptune Township, zm. 14 lutego 2019 w Middletown Township) – amerykański koszykarz, występujący na pozycji rozgrywającego.

</doc>
<doc id="5003835" url="https://pl.wikipedia.org/wiki?curid=5003835" title="Cut (gmina)">
Cut (gmina)

Cut – gmina w Rumunii, w okręgu Alba. Obejmuje tylko jedną miejscowość Cut. W 2011 roku liczyła 1075 mieszkańców. 

</doc>
<doc id="5003837" url="https://pl.wikipedia.org/wiki?curid=5003837" title="Cut (okręg Alba)">
Cut (okręg Alba)

Cut – wieś w Rumunii, w okręgu Alba, w gminie Cut. W 2011 roku liczyła 1075 mieszkańców.

</doc>
<doc id="5003838" url="https://pl.wikipedia.org/wiki?curid=5003838" title="Klin (obwód brzeski)">
Klin (obwód brzeski)

Klin (; ) – wieś na Białorusi, w obwodzie brzeskim, w rejonie pińskim, w sielsowiecie Horodyszcze, przy drodze republikańskiej R8. Graniczy z Rezerwatem Krajobrazowym Środkowa Prypeć.
W pobliżu znajduje się przystanek kolejowy Alonuszka, położony linii Homel – Łuniniec – Żabinka.
Historia.
W dwudziestoleciu międzywojennym leżał w Polsce, w województwie poleskim, w powiecie pińskim, w gminie Pinkowicze. Brak źródeł potwierdzających, że Klin stanowił wówczas osobną miejscowość.
Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5003843" url="https://pl.wikipedia.org/wiki?curid=5003843" title="Kaplica Maryi na przełęczy Otome">
Kaplica Maryi na przełęczy Otome

 – kaplica katolicka i sanktuarium maryjne w Tsuwano (prefektura Shimane) w Japonii.
Historia.
Nazwa "Otome-tōge" pochodzi od przełęczy górskiej ("tōge"), na której się znajduje. Miejsce, na którym zbudowano kaplicę jest związane z prześladowaniami chrześcijan w Japonii i z objawieniami maryjnymi.
W 1865 roku japońscy „ukryci chrześcijanie” ("kakure-kirishitan") po ponad 220 latach ujawnili się przed ks. B. Petitjeanem w kościele Ōura w Nagasaki. Miejscowe władze japońskie zareagowały na to masową deportacją ok. 3500 chrześcijan z okolic Nagasaki do różnych odległych miejscowości na wyspie Honsiu ("Honshū"). 
W 1870 grupa 36 chrześcijan z Urakami została uwięziona w opuszczonej świątyni buddyjskiej Kōrin-ji w Tsuwano i tam zmuszano ich do wyrzeczenia się wiary, ale bez skutku. Wówczas zaczęto ich torturować, zamykając zimą nagich w ciasnych klatkach, znęcając się nad nimi i po kolei ich mordując. 
Najsłabszym z nich był 30-letni Yasutarō i pozostali obawiali się, że załamie się pod wpływem tortur. Jednak Yasutarō był spokojny i z uśmiechem czekał na śmierć. Opowiedział, że wielokrotnie pojawiła się przed nim Matka Boża w pięknej i jaśniejącej postaci i mówiła mu „cudowne rzeczy”. Śmierć tych męczenników była jednym z ostatnich tragicznych wydarzeń, związanych z prześladowaniem chrześcijan w Japonii. Zaledwie 3 lata później oficjalnie zalegalizowano chrześcijaństwo w tym kraju.
W 1939 biskup Hiroszimy zakupił miejsce po dawnej świątyni Kōrin-ji, a w 1951 wzniesiono w tym miejscu drewnianą kaplicę. Witraż w jej wnętrzu przedstawia scenę objawienia. Obok znajduje się krzyż i tablica pamiątkowa ku czci męczenników, a za kaplicą jest pomnik, przedstawiający ukazanie się Matki Bożej uwięzionemu Yasutarō. Co roku, 3 maja z głównego katolickiego kościoła w Tsuwano wyrusza procesja i podąża tzw. Drogą Krzyża ("Jūjika-no-Michi") do kaplicy.

</doc>
<doc id="5003844" url="https://pl.wikipedia.org/wiki?curid=5003844" title="Daia Română (gmina)">
Daia Română (gmina)

Daia Română – gmina w Rumunii, w okręgu Alba. Obejmuje tylko jedną miejscowość Daia Română. W 2011 roku liczyła 2773 mieszkańców. 

</doc>
<doc id="5003845" url="https://pl.wikipedia.org/wiki?curid=5003845" title="Daia Română">
Daia Română

Daia Română – wieś w Rumunii, w okręgu Alba, w gminie Daia Română. W 2011 roku liczyła 2773 mieszkańców.

</doc>
<doc id="5003847" url="https://pl.wikipedia.org/wiki?curid=5003847" title="Doștat (gmina)">
Doștat (gmina)

Doștat – gmina w Rumunii, w okręgu Alba. Obejmuje miejscowości Boz, Dealu Doștatului i Doștat. W 2011 roku liczyła 956 mieszkańców. 

</doc>
<doc id="5003848" url="https://pl.wikipedia.org/wiki?curid=5003848" title="Kings &amp; Queens (utwór Avy Max)">
Kings &amp; Queens (utwór Avy Max)



</doc>
<doc id="5003852" url="https://pl.wikipedia.org/wiki?curid=5003852" title="Rajd 1000 Miglia 2004">
Rajd 1000 Miglia 2004

Rajd 1000 Miglia 2004 (28. Rally 1000 Miglia) – 28 edycja rajdu samochodowego Rajd 1000 Miglia rozgrywanego we Włoszech. Rozgrywany był od 1 do 3 kwietnia 2004 roku. Była to pierwsza runda Rajdowych Mistrzostw Europy w roku 2004 oraz trzecia runda Rajdowych Mistrzostw Włoch. Składał się z 16 odcinków specjalnych.

</doc>
<doc id="5003856" url="https://pl.wikipedia.org/wiki?curid=5003856" title="Doștat">
Doștat

Doștat – wieś w Rumunii, w okręgu Alba, w gminie Doștat. W 2011 roku liczyła 483 mieszkańców.

</doc>
<doc id="5003859" url="https://pl.wikipedia.org/wiki?curid=5003859" title="Uwe Dühring">
Uwe Dühring

Uwe Dühring (ur. 23 listopada 1955) – niemiecki wioślarz. Złoty medalista olimpijski z Moskwy.
Reprezentował barwy NRD. Zawody w 1980 były jego jedynymi igrzyskami olimpijskimi. Po medal sięgnął, pod nieobecność sportowców z części krajów tzw. Zachodu, w ósemce. W 1978 zdobył złoty medal mistrzostw świata w tej konkurencji. 

</doc>
<doc id="5003860" url="https://pl.wikipedia.org/wiki?curid=5003860" title="Boz (okręg Alba)">
Boz (okręg Alba)

Boz – wieś w Rumunii, w okręgu Alba, w gminie Doștat. W 2011 roku liczyła 462 mieszkańców.

</doc>
<doc id="5003862" url="https://pl.wikipedia.org/wiki?curid=5003862" title="Dealu Doștatului">
Dealu Doștatului

Dealu Doștatului – wieś w Rumunii, w okręgu Alba, w gminie Doștat. W 2011 roku liczyła 11 mieszkańców.

</doc>
<doc id="5003865" url="https://pl.wikipedia.org/wiki?curid=5003865" title="Fărău (gmina)">
Fărău (gmina)

Fărău – gmina w Rumunii, w okręgu Alba. Obejmuje miejscowości Fărău, Heria, Medveș, Sânbenedic i Șilea. W 2011 roku liczyła 1569 mieszkańców. 

</doc>
<doc id="5003868" url="https://pl.wikipedia.org/wiki?curid=5003868" title="Szczepan Siekierka">
Szczepan Siekierka

Szczepan Siekierka (ur. 3 sierpnia 1928 w Toustobabach, zm. 15 stycznia 2021 w Kudowie-Zdroju) – polski działacz społeczny, prezes Stowarzyszenia Upamiętnienia Ofiar Zbrodni Ukraińskich Nacjonalistów.
Życiorys.
W 1943 wstąpił do oddziału samoobrony w rodzinnej miejscowości, w styczniu 1944 został żołnierzem Armii Krajowej, służył jako kurier. Równocześnie pracował jako listonosz. Od października 1944 do września 1945 służył w istriebitielnych batalionach. Po II wojnie światowej zamieszkał z rodziną na Dolnym Śląsku, należał do tajnego harcerstwa działającego w rejonie Pieszyc i Dzierżoniowa. Następnie ukończył studia na Politechnice Wrocławskiej i w Wyższej Szkole Ekonomicznej we Wrocławiu.
W latach 80. zorganizował Stowarzyszenie Rodzin Ofiar Ukraińskich Nacjonalistów – Misja Pojednania i Pokuty, formalnie zarejestrowane w 1990. W 1992 przekształcił je w Stowarzyszenie Upamiętnienia Ofiar Zbrodni Ukraińskich Nacjonalistów z siedzibą we Wrocławiu i został jego prezesem. Rozpoczął wydawanie pisma "Na Rubieży". W swojej działalności zajmował się upamiętnieniem polskich ofiar Ukraińskiej Powstańczej Armii, był inicjatorem wielu pomników i tablic pamiątkowych, m.in. Pomnika-mauzoleum pomordowanej ludności polskiej na Kresach Płd.-Wsch. przez OUN i UPA. Był także wydawcą wielu publikacji poświęconych ludobójstwu ludności polskiej na Kresach Wschodnich, współautorem książek "Ludobójstwo dokonane przez nacjonalistów ukraińskich na Polakach w województwie tarnopolskim 1939–1946" (2004, z Henrykiem Komańskim), "Ludobójstwo dokonane przez nacjonalistów ukraińskich na Polakach w województwie lwowskim 1939–1947" (2006, z Henrykiem Komańskim i Krzysztofem Bulzackim), "Przewodnik – pomniki, tablice pamięci i mogiły na terenie obecnej Polski ofiar ludobójstwa dokonanego na Polakach przez OUN i tzw. UPA 1939–1947" (2007, z Henrykiem Komańskim), "Ludobójstwo dokonane na duchownych obrządku łacińskiego przez Organizację Ukraińskich Nacjonalistów (OUN) i Ukraińską Powstańczą Armię (UPA) na kresach Południowo-Wschodnich II RP oraz zniszczenia obiektów sakralnych rzymskokatolickich 1939-1947" (2008, z Henrykiem Komańskim), "Ludobójstwo dokonane przez nacjonalistów ukraińskich na Polakach w województwie stanisławowskim 1939-1946" (2008, z Henrykiem Komańskim i Eugeniuszem Różańskim).
Za swoją działalność został wyróżniony statuetką "Semper Fidelis" przyznawaną przez Towarzystwo Miłośników Lwowa i Kresów Południowo-Wschodnich w Poznaniu (2011), Nagrodą Kulturalną Dolnego Śląska „Silesia” przyznawaną przez sejmik dolnośląski, w 2017 został odznaczony Krzyżem Oficerskim Orderu Odrodzenia Polski. Kierowane przez niego stowarzyszenie otrzymało w 2017 nagrodę Instytutu Pamięci Narodowej Kustosz Pamięci Narodowej.
Szczepan Siekierka został pochowany na cmentarzu parafialnym przy kościele pw. NMP Matki Kościoła przy ul. Kamieńskiego 230 we Wrocławiu-Polanowicach.

</doc>
<doc id="5003869" url="https://pl.wikipedia.org/wiki?curid=5003869" title="Bernd Höing">
Bernd Höing

Bernd Höing (ur. 4 marca 1955) – niemiecki wioślarz. Złoty medalista olimpijski z Moskwy.
Reprezentował barwy NRD. Zawody w 1980 były jego jedynymi igrzyskami olimpijskimi. Po medal sięgnął, pod nieobecność sportowców z części krajów tzw. Zachodu, w ósemce. W 1978 i 1979 zdobył złoty medal mistrzostw świata w tej konkurencji, w 1982 i 1983 zajmował drugie miejsce. 

</doc>
<doc id="5003870" url="https://pl.wikipedia.org/wiki?curid=5003870" title="Fărău">
Fărău

Fărău – wieś w Rumunii, w okręgu Alba, w gminie Fărău. W 2011 roku liczyła 509 mieszkańców.

</doc>
<doc id="5003871" url="https://pl.wikipedia.org/wiki?curid=5003871" title="Jasski">
Jasski

Jasski () – wieś (ros. деревня, trb. "dieriewnia") w zachodniej Rosji, w wołosti Szełonskaja (osiedle wiejskie) rejonu diedowiczskiego w obwodzie pskowskim. Do 2015 roku była centrum administracyjnym wołosti.
Geografia.
Miejscowość położona jest nad rzeką Lipnia, 10,5 km od centrum administracyjnego osiedla wiejskiego (Dubiszno), 11 km od centrum administracyjnego rejonu (Diedowiczi), 111 km od stolicy obwodu (Psków).
W granicach miejscowości znajdują się ulice: Centralnaja, zaułek Lesnoj, zaułek Sirieniewyj, zaułek Sołniecznyj, zaułek Szkolnyj, Wysokaja.
Demografia.
W 2010 r. miejscowość zamieszkiwały 152 osoby.

</doc>
<doc id="5003872" url="https://pl.wikipedia.org/wiki?curid=5003872" title="Heria">
Heria

Heria – wieś w Rumunii, w okręgu Alba, w gminie Fărău. W 2011 roku liczyła 269 mieszkańców.

</doc>
<doc id="5003873" url="https://pl.wikipedia.org/wiki?curid=5003873" title="Medveș">
Medveș

Medveș – wieś w Rumunii, w okręgu Alba, w gminie Fărău. W 2011 roku liczyła 199 mieszkańców.

</doc>
<doc id="5003875" url="https://pl.wikipedia.org/wiki?curid=5003875" title="Sânbenedic">
Sânbenedic

Sânbenedic () – wieś w Rumunii, w okręgu Alba, w gminie Fărău. W 2011 roku liczyła 267 mieszkańców.

</doc>
<doc id="5003876" url="https://pl.wikipedia.org/wiki?curid=5003876" title="Șilea">
Șilea

Șilea () – wieś w Rumunii, w okręgu Alba, w gminie Fărău. W 2011 roku liczyła 325 mieszkańców.

</doc>
<doc id="5003879" url="https://pl.wikipedia.org/wiki?curid=5003879" title="Galda de Jos (gmina)">
Galda de Jos (gmina)

Galda de Jos – gmina w Rumunii, w okręgu Alba. Obejmuje miejscowości Benic, Cetea, Galda de Jos, Galda de Sus, Lupșeni, Măgura, Mesentea, Oiejdea, Poiana Galdei, Răicani i Zăgriș. W 2011 roku liczyła 4516 mieszkańców. 

</doc>
<doc id="5003885" url="https://pl.wikipedia.org/wiki?curid=5003885" title="Haw Phra Kaew">
Haw Phra Kaew

Haw Phra Kaew, także Ho Phra Keo lub Wat Pha Keo – buddyjska świątynia, a następnie muzeum, które znajduje się w Wientianie.
Historia.
Świątynia została wybudowana w 1565 roku króla przez króla Setthathiratha, gdy przeniósł stolicę królestwa Laosu do Wientianu. W 1778 roku świątynia została zniszczona przez wojska tajskie. Budynek wybudowano, aby przechować Szmaragdowego Buddę, ale w 1779 roku przeniesiono go do świątyni Wat Phra Kaew w Bangoku. W 1827 roku król Annouvong odbudował świątynię, lecz została ona ponownie zniszczona przez tajskie wojska. W 1942 roku Francuzi odbudowali po raz trzeci świątynię i taka stoi do dziś. W 1993 roku przeprowadzono renowację. Obecnie funkcjonuje jako muzeum.
Opis.
We wnętrzu znajduje się wiele posągów Buddy, najczęściej z XVIII wieku. Oprócz tego w budynku jest Tripitaka, którą przechowuje się w dużym, drewnianym pudełku. W budynku znajdują się rzeźby zbudowane przez Khmerów oraz starożytne rękopisy, które są zapisane na liściach palmowych. Drzwi do świątyni są rzeźbione i znajdują się z przodu i z tyłu. Naprzeciwko znajduje się inna świątynia, Wat Si Saket.
Zobacz też.
Inne buddyjskie budynki sakralne w Wientianie:

</doc>
<doc id="5003886" url="https://pl.wikipedia.org/wiki?curid=5003886" title="Aleksandrowo (rejon diedowiczski)">
Aleksandrowo (rejon diedowiczski)

Aleksandrowo () – wieś (ros. деревня, trb. dieriewnia) w zachodniej Rosji, w wołoscie Szełonskaja (osiedle wiejskie) rejonu diedowiczskiego w obwodzie pskowskim.
Geografia.
Miejscowość położona jest w dorzeczu rzeki Biełka, 14,5 km od centrum administracyjnego osiedla wiejskiego (Dubiszno), 19 km od centrum administracyjnego rejonu (Diedowiczi), 108 km od stolicy obwodu (Psków).
Demografia.
W 2010 r. miejscowość zamieszkiwały 24 osoby.

</doc>
<doc id="5003888" url="https://pl.wikipedia.org/wiki?curid=5003888" title="Nord Glass">
Nord Glass



</doc>
<doc id="5003889" url="https://pl.wikipedia.org/wiki?curid=5003889" title="Santa Rita Durão">
Santa Rita Durão

José de Santa Rita Durão (1722–1784) – brazylijski poeta i mówca. Uważany jest za pioniera indianizmu w literaturze brazylijskiej. Należał do zakonu augustianów.
Życiorys.
José de Santa Rita urodził się w Marianie, na terenie dzisiejszego stanu Minas Gerais w Brazylii. Przez dziesięć lat studiował w kolegium jezuickim w Rio de Janeiro. Rok po ukończeniu szkoły wyjechał do Portugalii, gdzie przyjął święcenia kapłańskie i wstąpił do zakonu augustianów. Na uniwersytecie w Coimbrze ukończył studia z zakresu filozofii i teologii, którą później wykładał na tej samej uczelni.
Podczas rządów markiza Pombal w Portugalii, Durão wyjechał do Hiszpanii, gdzie uznano go za szpiega i aresztowano. Po opuszczeniu więzienia wyjechał do Rzymu, gdzie pracował jako bibliotekarz przez 20 lat. Po zakończeniu rządów markiza Pombal, Durão wrócił do Portugalii i powrócił do pracy na uniwersytecie, gdzie wygłosił mowę na rozpoczęcie roku 1777. Wkrótce potem odszedł na emeryturę i zamieszkał w jednym z augustiańskich klasztorów.
Podczas pobytu w klasztorze napisał swoje jedyne zachowane dzieło – epos "Caramuru". Fabuła eposu była wzorowana na życiorysie portugalskiego żeglarza Diogo Álvaresa Correi, znanego jako "Caramuru" (co w języku Indian Guarani oznacza "syn pioruna"). Zdaniem dzisiejszych badaczy duży wpływ na "Caramuru" miała twórczość innego portugalskiego pisarza, Luisa de Camoesa. Dzieło ukazało się drukiem w 1781 roku "Caramuru" nie doczekało się pozytywnych recenzji ze strony ówczesnych uczonych, a sam Durão zniszczył wszystkie swoje prace. Santa Rita Durão zmarł w Lizbonie w 1784.

</doc>
<doc id="5003891" url="https://pl.wikipedia.org/wiki?curid=5003891" title="SM UC-78">
SM UC-78

SM UC-78 – niemiecki podwodny stawiacz min z okresu I wojny światowej, jedna z 64 zbudowanych jednostek typu "UC II". Zwodowany 8 grudnia 1916 roku w stoczni Vulcan w Hamburgu, został przyjęty do służby w Kaiserliche Marine 10 stycznia 1917 roku. W czasie służby operacyjnej w składzie Flotylli Bałtyckiej i I Flotylli Flandria okręt odbył 12 patroli bojowych, w wyniku których zatonął okręt o wyporności  ton, zaś jeden statek o pojemności  BRT został uszkodzony. SM UC-78 został zatopiony wraz z całą załogą 9 maja 1918 roku, staranowany przez brytyjski parowiec „Queen Alexandra” w kanale La Manche.
Projekt i budowa.
Dokonania pierwszych niemieckich podwodnych stawiaczy min typu "UC I", a także zauważone niedostatki tej konstrukcji, skłoniły dowództwo Cesarskiej Marynarki Wojennej z admirałem von Tirpitzem na czele do działań mających na celu budowę nowego, znacznie większego i doskonalszego typu okrętu podwodnego. Opracowany latem 1915 roku projekt okrętu, oznaczonego później jako typ "UC II", tworzony był równolegle z projektem przybrzeżnego torpedowego okrętu podwodnego typu "UB II". Głównymi zmianami w stosunku do poprzedniej serii były: instalacja wyrzutni torpedowych i działa pokładowego, zwiększenie mocy i niezawodności siłowni, oraz wzrost prędkości i zasięgu jednostki, kosztem rezygnacji z możliwości łatwego transportu kolejowego (ze względu na powiększone rozmiary).
SM UC-78 zamówiony został 12 stycznia 1916 roku jako jednostka z III serii okrętów typu "UC II" (numer projektu 41, nadany przez Inspektorat Okrętów Podwodnych), w ramach wojennego programu rozbudowy floty. Został zbudowany w stoczni Vulcan w Hamburgu jako jeden z sześciu okrętów III serii zamówionych w tej wytwórni. UC-78 otrzymał numer stoczniowy 83 ("Werk 83"). Stępkę okrętu położono w 1916 roku, a zwodowany został 8 grudnia 1916 roku.
Dane taktyczno-techniczne.
SM UC-78 był średniej wielkości dwukadłubowym przybrzeżnym okrętem podwodnym. Długość całkowita wynosiła 50,45 metra, szerokość 5,22 metra i zanurzenie 3,65 metra. Wykonany ze stali kadłub sztywny miał 39,3 metra długości i 3,61 metra szerokości, a wysokość (od stępki do szczytu kiosku) wynosiła 7,46 metra. Wyporność w położeniu nawodnym wynosiła 410 ton, a w zanurzeniu 493 tony. Jednostka miała wysoki, ostry dziób przystosowany do przecinania sieci przeciwpodwodnych; do jej wnętrza prowadziły trzy luki: pierwszy przed kioskiem, drugi w kiosku, a ostatni w części rufowej, prowadzący do maszynowni. Cylindryczny kiosk miał średnicę 1,4 metra i wysokość 1,8 metra, obudowany był opływową osłoną. Okręt napędzany był na powierzchni przez dwa 6-cylindrowe, czterosuwowe silniki wysokoprężne Daimler MU256 o łącznej mocy 485 kW (660 KM), zaś pod wodą poruszał się dzięki dwóm silnikom elektrycznym SSW o łącznej mocy 460 kW (620 KM). Dwa wały napędowe obracały dwie śruby wykonane z brązu manganowego (o średnicy 1,9 metra i skoku 0,9 metra). Okręt osiągał prędkość 11,8 węzła na powierzchni i 7,3 węzła w zanurzeniu. Zasięg wynosił 10 230 Mm przy prędkości 7 węzłów w położeniu nawodnym oraz 52 Mm przy prędkości 4 węzłów pod wodą. Zbiorniki mieściły 55 ton paliwa, a energia elektryczna magazynowana była w dwóch bateriach akumulatorów 26 MAS po 62 ogniwa, zlokalizowanych pod przednim i tylnym pomieszczeniem mieszkalnym załogi. Okręt miał siedem zewnętrznych zbiorników balastowych. Dopuszczalna głębokość zanurzenia wynosiła 50 metrów, zaś czas wykonania manewru zanurzenia 40 sekund.
Głównym uzbrojeniem okrętu było 18 min kotwicznych typu UC/200 w sześciu skośnych szybach minowych o średnicy 100 cm, usytuowanych w podwyższonej części dziobowej jeden za drugim w osi symetrii okrętu, pod kątem do tyłu (sposób stawiania – „pod siebie”). Układ ten powodował, że miny trzeba było stawiać na zaplanowanej przed rejsem głębokości, gdyż na morzu nie było do nich dostępu (co znacznie zmniejszało skuteczność okrętów). Wyposażenie uzupełniały dwie zewnętrzne wyrzutnie torped kalibru 500 mm (umiejscowione powyżej linii wodnej na dziobie, po obu stronach szybów minowych), jedna wewnętrzna wyrzutnia torped kal. 500 mm na rufie (z łącznym zapasem 7 torped) oraz umieszczone przed kioskiem działo pokładowe kal. 88 mm L/30, z zapasem amunicji wynoszącym 130 naboi. Okręt wyposażony był w trzy peryskopy Zeissa oraz kotwicę grzybkową o masie 272 kg.
Załoga okrętu składała się z 3 oficerów oraz 23 podoficerów i marynarzy.
Służba.
1917 rok.
10 stycznia 1917 roku SM UC-78 został przyjęty do służby w Cesarskiej Marynarce Wojennej, przydzielony do Flotylli Bałtyckiej. Dowództwo jednostki objął por. mar. (niem. "Oberleutnant zur See") Hans Kukat.
7 maja UC-78 postawił w rejonie Wysp Alandzkich składającą się z 17 min zagrodę. 12 sierpnia na jednej z nich zatonął w ciągu 11 minut rosyjski okręt łącznikowy (zdeklasowany niszczyciel) „Lejtienant Burakow” (350 ton).
2 i 4 września 1917 roku okręt wraz z bliźniaczym UC-57 uczestniczył w zdobyciu Rygi przez Niemców, ostrzeliwując wycofujące się wybrzeżem wojska rosyjskie. 4 września trzy samoloty oraz obydwa U-Booty próbowały zaatakować zespół rosyjskich okrętów uchodzących z Rygi do Parnawy (niszczyciele „Pogranicznik” i „Gienierał Kondratienko” oraz kanonierki „Groziaszczij”, „Chrabrij” i „Chiwiniec”), jednak bez powodzenia. W październiku 1917 roku SM UC-78 (wraz z siostrzanymi jednostkami UC-56, UC-57, UC-58, UC-59 i UC-60) w składzie flotylli „Kurlandia” wziął udział w operacji Albion, mającej na celu opanowanie Wysp Moonsundzkich. W pierwszej dekadzie października okręt wyszedł z Lipawy z zadaniem obserwacji wód między wyspami Ozylią a Runö oraz postawienia zagród minowych na rosyjskich szlakach wodnych; po pomyślnym przedarciu się na wody Zatoki Ryskiej U-Boot powrócił do bazy między 20 a 25 października. 14 października dowodzący okrętem por. mar. Hans Kukat został awansowany na stopień kpt. mar. (niem. "Kapitänleutnant").
1918 rok.
Między 16 a 18 stycznia 1918 roku dowództwo nad okrętem objął por. mar. Werner Löwe, sprawujący wcześniej komendę nad UC-6 i UC-79. 18 stycznia SM UC-78 został przydzielony do I Flotylli Flandria, a dzień później na stanowisko dowódcy powrócił kpt. mar. Hans Kukat.
4 kwietnia w odległości 5 Mm od Boulogne-sur-Mer UC-78 storpedował i uszkodził zbudowany w 1887 roku grecki parowiec „Eustratios” o pojemności 1481 BRT.
9 maja 1918 roku na zachód od Cherbourga SM UC-78 został zatopiony wraz z całą, liczącą 29 osób załogą, staranowany przez brytyjski parowiec „Queen Alexandra” (na pozycji ).
Podsumowanie działalności bojowej.
SM UC-78 odbył 12 rejsów operacyjnych, w wyniku których zatonął okręt o wyporności 350 ton, zaś statek o pojemności  BRT został uszkodzony. Pełne zestawienie zadanych przez niego strat przedstawia poniższa tabela:

</doc>
<doc id="5003895" url="https://pl.wikipedia.org/wiki?curid=5003895" title="NIP">
NIP



</doc>
<doc id="5003897" url="https://pl.wikipedia.org/wiki?curid=5003897" title="Steven Kuykendall">
Steven Kuykendall



</doc>
<doc id="5003899" url="https://pl.wikipedia.org/wiki?curid=5003899" title="Benic">
Benic

Benic – wieś w Rumunii, w okręgu Alba, w gminie Galda de Jos. W 2011 roku liczyła 480 mieszkańców.

</doc>
<doc id="5003900" url="https://pl.wikipedia.org/wiki?curid=5003900" title="Cetea (okręg Alba)">
Cetea (okręg Alba)

Cetea – wieś w Rumunii, w okręgu Alba, w gminie Galda de Jos. W 2011 roku liczyła 422 mieszkańców.

</doc>
<doc id="5003901" url="https://pl.wikipedia.org/wiki?curid=5003901" title="Jen Psaki">
Jen Psaki

Jen Psaki, właśc. Jennifer Rene Psaki (ur. 1 grudnia 1978 w Stamford w stanie Connecticut) – amerykańska dziennikarka, w latach 2021–2022.
Życiorys.
Młodość i edukacja.
Jen Psaki urodziła się w Stamford w stanie Connecticut. Jest najstarszą z trzech córek Jamesa R. Psakiego i Eileen Dolan Medvey. Jej ojciec był deweloperem, a matka psychoterapeutką. Ma irlandzkie, greckie i polskie korzenie. Ukończyła Greenwich High School w 1996 roku. Uczęszczała do College of William &amp; Mary na wydziale językoznawstwa i socjologii.
Początki kariery politycznej.
W latach 2001–2002 Jen Psaki pracowała przy kampaniach wyborczych dwóch polityków Partii Demokratycznej ze stanu Iowa: gubernatora Toma Vilsacka i senatora Toma Harkina, zaś w 2004 roku pełniła funkcję zastępczyni sekretarza prasowego w kampanii prezydenckiej Johna Kerry’ego. W latach 2005–2006 była dyrektorem do spraw komunikacji kongresmena Joego Crowleya, a także pracowała pod zwierzchnictwem Rahma Emanuela jako regionalna sekretarz prasowa Democratic Congressional Campaign Committee.
Praca w administracji Baracka Obamy.
Podczas kampanii prezydenckiej w 2008 roku Psaki była rzeczniczką kampanii Baracka Obamy. Po wygranej Obamy została zastępczynią , a 19 grudnia 2009 roku objęła stanowisko wicedyrektora do spraw komunikacji. 22 września zrezygnowała ze stanowiska i objęła funkcję wiceprezesa i dyrektora zarządzającego w firmie Global Strategy Group.
W trakcie drugiej kampanii prezydenckiej prezydenta Obamy ponownie towarzyszyła mu jako rzeczniczka kampanii. 11 lutego 2013 roku została rzeczniczką Departamentu Stanu Stanów Zjednoczonych. W 2015 roku wróciła do Białego Domu i pełniła funkcję dyrektora do spraw komunikacji do końca kadencji Obamy.
7 lutego 2017 roku Psaki została komentatorką polityczną w CNN.
Praca w administracji Joego Bidena.
W listopadzie 2020 roku Psaki odeszła z CNN i dołączyła do zespołu do spraw przekazania władzy Joego Bidena i Kamali Harris. W tym samym miesiącu została sekretarzem prasowym Białego Domu. Pierwszą konferencję prasową przeprowadziła 20 stycznia 2021 roku, po inauguracji prezydenckiej.
5 maja 2022 roku prezydent Joe Biden ogłosił, że 13 maja Jen Psaki odejdzie ze stanowiska sekretarza prasowego Białego Domu, a jej miejsce zajmie dotychczasowa zastępczyni Karine Jean-Pierre.
Po odejściu z administracji Joego Bidena.
W maju 2022 roku Jen Psaki po raz pierwszy od opuszczenia stanowiska sekretarza prasowego Białego Domu wystąpiła w telewizji, pojawiając się w programie "The Tonight Show Starring Jimmy Fallon", w którym wypowiadała się na temat strzelaniny w szkole w Uvalde. 
W lutym 2023 roku telewizja MSNBC ogłosiła, że Psaki zostanie gospodynią emitowanego od 19 marca cotygodniowego programu "Inside With Jen Psaki", poruszającego kwestie związane z polityką publiczną. 
Życie prywatne.
W 2010 roku Jen Psaki wyszła za mąż za Gregory’ego Mechera, ówcześnie będącego szefem sztabu kongresmena Steve’a Driehausa (później pełnił funkcję szefa sztabu kongresmena Josepha P. Kennedy’ego III). Psaki poznała Mechera w 2006 roku podczas pracy w Democratic Congressional Campaign Committee. Ma z nim dwoje dzieci.

</doc>
<doc id="5003902" url="https://pl.wikipedia.org/wiki?curid=5003902" title="Galda de Jos">
Galda de Jos

Galda de Jos – wieś w Rumunii, w okręgu Alba, w gminie Galda de Jos. W 2011 roku liczyła 2006 mieszkańców.

</doc>
<doc id="5003903" url="https://pl.wikipedia.org/wiki?curid=5003903" title="Galda de Sus">
Galda de Sus

Galda de Sus – wieś w Rumunii, w okręgu Alba, w gminie Galda de Jos. W 2011 roku liczyła 388 mieszkańców.

</doc>
<doc id="5003904" url="https://pl.wikipedia.org/wiki?curid=5003904" title="Lupșeni">
Lupșeni

Lupșeni – wieś w Rumunii, w okręgu Alba, w gminie Galda de Jos. W 2011 roku liczyła 23 mieszkańców.

</doc>
<doc id="5003905" url="https://pl.wikipedia.org/wiki?curid=5003905" title="Măgura (gmina Galda de Jos)">
Măgura (gmina Galda de Jos)

Măgura – wieś w Rumunii, w okręgu Alba, w gminie Galda de Jos. W 2011 roku liczyła 20 mieszkańców.

</doc>
<doc id="5003908" url="https://pl.wikipedia.org/wiki?curid=5003908" title="Mesentea">
Mesentea

Mesentea – wieś w Rumunii, w okręgu Alba, w gminie Galda de Jos. W 2011 roku liczyła 211 mieszkańców.

</doc>
<doc id="5003909" url="https://pl.wikipedia.org/wiki?curid=5003909" title="High Expectations">
High Expectations

High Expectations – debiutancki album brytyjsko-szwedzkiej piosenkarki i autorki tekstów Mabel. Album został wydany 2 sierpnia 2019 roku.
Tło i wydanie.
W październiku 2019 Mabel wypuściła swój debiutancki mixtape „Ivy To Roses”. Główny singiel mixtape'u, „Finders Keepers” został nagrany wraz z brytyjskim raperem Kojo Funds i dotarł na 8 miejsce brytyjskiej listy singli. Był to pierwszy singiel piosenkarki, który trafił do pierwszej dziesiątki na liście przebojów. W 2019 mixtape został wznowiony i pojawiła się na nim piosenka „Don`t Call Me Up”. Pierwotnie album miał się ukazać w kwietniu 2019 roku, jednak przesunięto datę jego wydania na 2 sierpnia 2019 roku.
Single.
Pierwszy singiel z albumu, „Don't Call Me Up”, został wydany 18 stycznia 2019 Trafił na 3 miejsce w UK Singles Charts oraz na 66 miejsce na The Hot 100 Billboard Charts (z 97, debiut piosenkarki na tej liście). „Mad Love” został wydany jako drugi singiel w dniu 7 czerwca 2019. Utwór ten stał się trzecim singlem Mabel w pierwszej dziesiątce w Wielkiej Brytanii, zajmując ósme miejsce oraz w pierwszej dziesiątce w Irlandii, gdzie osiągnął szóste miejsce. 23 lipca 2019 roku został wydany promocyjny singiel artystki „Bad Beahviour” wraz z teledyskiem wyreżyserowanym przez Olivera Kane`a. Singiel zadebiutował na 94 miejscu na UK Singles Charts. „OK (Anxiety Anthem)” został umieszczony jako trzeci singiel albumu, który został wydany wraz z albumem. Piosenka została zilustrowana teledyskiem w reżyserii Jade Jackman, którego premiera odbyła się w "Dazed" w dniu 16 sierpnia 2019 roku. „God Is a Dancer” z Tiesto, „Boyfriend”, „West Ten” z AJ Tracey i „Tick Tock” z Clean Bandit i 24kGoldn znajdują się na cyfrowej i strumieniowej wersji albumu, stanowiąc tym samym jego czwarty, piąty, szósty i siódmy singiel.
Krytyczny odbiór.
"High Expectations" otrzymało na ogół pozytywne recenzje od krytyków muzycznych. W serwisie Metacritic, który przyznaje znormalizowaną ocenę na 100 ocen z głównych publikacji, album otrzymał średnią ocenę 61 na podstawie 10 recenzji. Recenzując album pod kątem "muzyki OMH", Ben Devlin okrzyknął go „przekonującym przejawem wszechstronności i jakości pisania piosenek, które mocno utwierdzają Mabel jako siłę, z którą należy się liczyć w brytyjskim popie”, podczas gdy Chris Taylor z "DIY" określił album słowami „fajny i niewymuszony” bez „udawanej powagi”. Laura Barton z magazynu Q nazwała album „wysoce dopracowanym” i powiedziała, że piosenkarka „udoskonaliła sztukę pisania piosenek, które nawet przy pierwszym przesłuchaniu brzmią całkowicie pospolicie”. W "NME", Hannah Mylrea napisała, że „wspaniały jedwabisty wokal Mabel unosi się w powietrzu, produkcja jest znakomita, błyszcząca, ale na całym albumie brakuje tej żywiołowości i entuzjastycznej postawy, która sprawia, że utwory takie jak «Don't Call Me Up» są tak genialne”.
Andrew Wright z "The Skinny" argumentował, że piosenkarka znalazła swoją indywidualną tożsamość na "High Expectations," który to album opisał jako wszechstronny, pomimo „niektórych nadgorliwych prób przebicia się do Top 40”. Z drugiej strony, Joe Hale z "Clash" uznał utwory na "High Expectations" za „zbyt wypieszczone, przy czym Mabel stworzyła go trochę zbyt bezpiecznie, by zakwalifikować album jako całkowicie oryginalny lub progresywny”, ale doszedł do wniosku, że ma „kilka prawdziwych atrakcji” i pokazuje „momenty talentu i spryt”. Mimo opisania albumu jako silnej i dobrze wykonanej pozycji, recenzent magazynu "The Guardians" – Alexis Petridis stwierdził, że "High Expectations" brakuje osobowości. Jedynie recenzentka pisząca pod pseudonimem „Kitty Empire” była bardziej krytyczna w "The Observer", pisząc: „"High Expectations" jest po prostu rozczarowująco dobry, brakuje mu jednak figlarności, top-spinów czy pokazania charakteru Mabel”. Z kolei krytyk "Uncut" Johnny Sharp skomentował album „Pomimo pewnych dość przyjemnych melodii, brakuje mu charyzmy wokalnej, żeby wyróżnić się spośród innych naśladowczyń Rihanny, Miley i Dua Lipy”. Mick Jacobs z "PopMatters" podsumował: „Chociaż album jest śpiewany pięknym, zwinnym głosem, jego zawartość nie niesie żadnych innowacji, które naprawdę wyróżniałyby utwory, nawet między sobą”.
Sukces komercyjny.
"High Expectations" zadebiutował na trzecim miejscu na UK Albums Chart, za Edem Sheeranem z "No.6 Collaboration Project" i Lewisem Capaldim z Divinely Uninspired to a Hellish Extent, osiągając w pierwszym tygodniu sprzedaż na poziomie 9,761 jednostek odpowiadających sprzedaży albumu. W drugim tygodniu album spadł na 10. miejsce ze sprzedażą na poziomie 4184 sztuk. Na Irish Albums Chart album dotarł na piąte miejsce, jako najwyższy debiut na liście z dnia 9 sierpnia 2019 roku. Album zadebiutował również w pierwszej 40. w Norwegii i Szwajcarii. W USA, "High Expectations" zadebiutował pod numerem 198 na liście "Billboard" 200. Hugh McIntyre z "Forbes" stwierdził, że debiut albumu to „doskonały przykład tego, jak przemysł muzyczny w Wielkiej Brytanii i USA mogą się diametralnie różnić”.

</doc>
<doc id="5003910" url="https://pl.wikipedia.org/wiki?curid=5003910" title="Aleksino (rejon diedowiczski)">
Aleksino (rejon diedowiczski)

Aleksino () – wieś (ros. деревня, trb. dieriewnia) w zachodniej Rosji, w wołoscie Szełonskaja (osiedle wiejskie) rejonu diedowiczskiego w obwodzie pskowskim.
Geografia.
Miejscowość położona jest nad rzeką Uszenka przy jej ujściu do Bołotinki, 33 km od centrum administracyjnego osiedla wiejskiego (Dubiszno), 33 km od centrum administracyjnego rejonu (Diedowiczi), 133 km od stolicy obwodu (Psków).
Demografia.
W 2010 r. miejscowość nie posiadała mieszkańców.

</doc>
<doc id="5003911" url="https://pl.wikipedia.org/wiki?curid=5003911" title="Oiejdea">
Oiejdea

Oiejdea () – wieś w Rumunii, w okręgu Alba, w gminie Galda de Jos. W 2011 roku liczyła 806 mieszkańców.

</doc>
<doc id="5003912" url="https://pl.wikipedia.org/wiki?curid=5003912" title="Poiana Galdei">
Poiana Galdei

Poiana Galdei – wieś w Rumunii, w okręgu Alba, w gminie Galda de Jos. W 2011 roku liczyła 135 mieszkańców.

</doc>
<doc id="5003914" url="https://pl.wikipedia.org/wiki?curid=5003914" title="Howard Sant-Roos">
Howard Sant-Roos

Howard Powell Sant-Roos Olano (ur. 13 lutego 1991 w Hawanie) – kubański koszykarz, występujący na pozycjach rzucającego obrońcy lub niskiego skrzydłowego, obecnie zawodnik Panathinaikosu.
W 2017 reprezentował Denver Nuggets, podczas rozgrywek letniej ligi NBA.

</doc>
<doc id="5003915" url="https://pl.wikipedia.org/wiki?curid=5003915" title="Krywicze (obwód brzeski)">
Krywicze (obwód brzeski)

Krywicze (; ) – wieś na Białorusi, w obwodzie brzeskim, w rejonie pińskim, w sielsowiecie Horodyszcze, nad Prypecią. Graniczy z Rezerwatem Krajobrazowym Środkowa Prypeć. W źródłach pojawia się także pod nazwą "Krzywicze".
W dwudziestoleciu międzywojennym leżały w Polsce, w województwie poleskim, w powiecie pińskim, w gminie Lemieszewicze. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5003916" url="https://pl.wikipedia.org/wiki?curid=5003916" title="Răicani">
Răicani

Răicani – wieś w Rumunii, w okręgu Alba, w gminie Galda de Jos. W 2011 roku liczyła 21 mieszkańców.

</doc>
<doc id="5003917" url="https://pl.wikipedia.org/wiki?curid=5003917" title="Koes Plus">
Koes Plus

Koes Plus (dawniej Koes Bersaudara) – indonezyjski zespół muzyczny, który zyskał popularność w latach 60. i 70. XX wieku. Należą do klasycznych formacji muzycznych Indonezji, gdzie stali się rozpoznawalni jeszcze przed powstaniem prywatnych przedsiębiorstw telewizyjnych, wykonując muzykę pop/rock na antenie stacji TVRI.
W 2007 roku indonezyjskie wydanie magazynu „Rolling Stone” umieściło sześć spośród albumów studyjnych zespołu w zestawieniu 150 indonezyjskich albumów wszech czasów. Należą do nich: "Dheg Dheg Plas" (1969) na pozycji 4., "To The So Called The Guilties" (1967) na pozycji 6., "Koes Bersaudara" (1964) na pozycji 14., "Koes Plus Volume 2" (1970) na pozycji 21., "Koes Plus Volume 4" (1971) na pozycji 30. oraz "Koes Plus Volume 5" (1971) na pozycji 38.
Ponadto magazyn „Rolling Stone” umieścił dziesięć spośród utworów formacji na liście 150 indonezyjskich utworów wszech czasów. Do utworów tych należą: „Bis Sekolah” (1964) na pozycji 4., „Kembali Ke Jakarta” (1969) na pozycji 6., „Nusantara I” (1971) na pozycji 19., „Kolam Susu” (1973) na pozycji 31., „Bunga Di Tepi Jalan” (1971) na pozycji 80., „Kelelawar” (1969) na pozycji 83., „Manis dan Sayang” (1969) na pozycji 88., „Pelangi” (1972) na pozycji 92., „Jemu” (1975) na pozycji 100. oraz „Di Dalam Bui” (1967) na pozycji 126.

</doc>
<doc id="5003918" url="https://pl.wikipedia.org/wiki?curid=5003918" title="Zăgriș">
Zăgriș

Zăgriș – wieś w Rumunii, w okręgu Alba, w gminie Galda de Jos. W 2011 roku liczyła 4 mieszkańców.

</doc>
<doc id="5003920" url="https://pl.wikipedia.org/wiki?curid=5003920" title="Gârbova (gmina)">
Gârbova (gmina)

Gârbova – gmina w Rumunii, w okręgu Alba. Obejmuje miejscowości Cărpiniș, Gârbova i Reciu. W 2011 roku liczyła 2050 mieszkańców. 

</doc>
<doc id="5003923" url="https://pl.wikipedia.org/wiki?curid=5003923" title="Gârbova">
Gârbova

Gârbova – wieś w Rumunii, w okręgu Alba, w gminie Gârbova. W 2011 roku liczyła 1496 mieszkańców.

</doc>
<doc id="5003924" url="https://pl.wikipedia.org/wiki?curid=5003924" title="Cărpiniș (gmina Gârbova)">
Cărpiniș (gmina Gârbova)

Cărpiniș – wieś w Rumunii, w okręgu Alba, w gminie Gârbova. W 2011 roku liczyła 260 mieszkańców.

</doc>
<doc id="5003925" url="https://pl.wikipedia.org/wiki?curid=5003925" title="Reciu">
Reciu

Reciu – wieś w Rumunii, w okręgu Alba, w gminie Gârbova. W 2011 roku liczyła 294 mieszkańców.

</doc>
<doc id="5003928" url="https://pl.wikipedia.org/wiki?curid=5003928" title="Gârda de Sus (gmina)">
Gârda de Sus (gmina)

Gârda de Sus – gmina w Rumunii, w okręgu Alba. Obejmuje miejscowości Biharia, Dealu Frumos, Dealu Ordâncușii, Dobrești, Gârda de Sus, Gârda Seacă, Ghețari, Hănășești, Huzărești, Izvoarele, Munună, Ocoale, Plai, Pliști, Scoarța, Snide i Sucești. W 2011 roku liczyła 1714 mieszkańców. 

</doc>
<doc id="5003930" url="https://pl.wikipedia.org/wiki?curid=5003930" title="Poczapowo">
Poczapowo

Poczapowo (, "Paczapawa"; , "Poczapowo") – wieś na Białorusi, w obwodzie brzeskim, w rejonie pińskim, w sielsowiecie Horodyszcze, nad Piną i w pobliżu Rezerwatu Krajobrazowego Środkowa Prypeć.
Dawniej wieś i folwark. W dwudziestoleciu międzywojennym leżał w Polsce, w województwie poleskim, w powiecie pińskim, w gminie Pinkowicze. Po II wojnie światowej w granicach Związku Radzieckiego. Od 1991 w niepodległej Białorusi.

</doc>
<doc id="5003932" url="https://pl.wikipedia.org/wiki?curid=5003932" title="Emballonuroidea">
Emballonuroidea

Emballonuroidea – nadrodzina ssaków z podrzędu mroczkokształtnych (Vespertilioniformes) w obrębie rzędu nietoperzy (Chiroptera).
Zasięg występowania.
Nadrodzina obejmuje gatunki występujące w Ameryce, Afryce, Azji oraz Australii i Oceanii.
Podział systematyczny.
Do nadrodziny należą następujące rodziny:

</doc>
<doc id="5003934" url="https://pl.wikipedia.org/wiki?curid=5003934" title="Gârda de Sus">
Gârda de Sus

Gârda de Sus – wieś w Rumunii, w okręgu Alba, w gminie Gârda de Sus. W 2011 roku liczyła 391 mieszkańców.

</doc>
<doc id="5003935" url="https://pl.wikipedia.org/wiki?curid=5003935" title="40 piosenek Andrzeja i Elizy">
40 piosenek Andrzeja i Elizy

40 piosenek Andrzeja i Elizy – dwupłytowy album kompilacyjny zespołu Andrzej i Eliza zawierający jego największe przeboje, wydany w 2014 roku jako część serii "Polskie Nagrania - Kompilacje".

</doc>
<doc id="5003937" url="https://pl.wikipedia.org/wiki?curid=5003937" title="Liniewski (herb szlachecki)">
Liniewski (herb szlachecki)

Liniewski – polski herb szlachecki, odmiana herbu Przyjaciel.
Opis herbu.
Opis historyczny.
Kasper Niesiecki blazonuje herb następująco:
Według Piotra Małachowskigo:
Opis współczesny.
Opis skonstruowany współcześnie brzmi następująco:
"Na tarczy o polu brunatnym pomiędzy dwoma sercami miecz ostrzem w dół skierowany."
"W klejnocie trzy pióra strusie."
"Labry herbowe brunatne, podbite srebrem."
Geneza.
O herbie Liniewski nie wspominał ani Bartosz Paprocki, ani Szymon Okolski. Według Kaspera Niesieckiego, herbu Liniewski używała od dawnych czasów rodzina Liniewskich, pochodząca z Wołynia i Rusi. O należącym do tej rodziny Michale Liniewskim wspomina Metryka Wołyńska z roku 1528. 
Stanisław Duńczewski w swoim herbarzu określa Liniewskich jako Wojnowów, utrzymuje również, że w podaniu Niesieckiego znajdują się błędy, dodatkowo opisuje:
Herb Liniewski jest odmianą herbu Przyjaciel, z kolei odmianą herbu Liniewski jest herb Strzała XII.
Herbowni.
Leniewicz, Leparski, Lepartski, Liniewicz, Liniewski, Lipczyński.

</doc>
<doc id="5003938" url="https://pl.wikipedia.org/wiki?curid=5003938" title="Biharia (okręg Alba)">
Biharia (okręg Alba)

Biharia – wieś w Rumunii, w okręgu Alba, w gminie Gârda de Sus. W 2011 roku liczyła 87 mieszkańców.

</doc>
<doc id="5003939" url="https://pl.wikipedia.org/wiki?curid=5003939" title="Dealu Frumos (gmina Gârda de Sus)">
Dealu Frumos (gmina Gârda de Sus)

Dealu Frumos – wieś w Rumunii, w okręgu Alba, w gminie Gârda de Sus. W 2011 roku liczyła 76 mieszkańców.

</doc>
<doc id="5003940" url="https://pl.wikipedia.org/wiki?curid=5003940" title="Dealu Ordâncușii">
Dealu Ordâncușii

Dealu Ordâncușii – wieś w Rumunii, w okręgu Alba, w gminie Gârda de Sus. W 2011 roku liczyła 22 mieszkańców.

</doc>
<doc id="5003942" url="https://pl.wikipedia.org/wiki?curid=5003942" title="Dobrești (okręg Alba)">
Dobrești (okręg Alba)

Dobrești – wieś w Rumunii, w okręgu Alba, w gminie Gârda de Sus. W 2011 roku liczyła 58 mieszkańców.

</doc>
<doc id="5003943" url="https://pl.wikipedia.org/wiki?curid=5003943" title="Skakuszka australijska">
Skakuszka australijska

Skakuszka australijska ("Notomys alexis") – gatunek ssaka z podrodziny myszy (Murinae) w obrębie rodziny myszowatych (Muridae), występujący w środkowej i zachodniej części Australii.
Taksonomia.
Gatunek po raz pierwszy zgodnie z zasadami nazewnictwa binominalnego opisał w 1922 roku brytyjski zoolog Oldfield Thomas nadając mu nazwę "Notomys alexis". Holotyp pochodził z obszaru na południowy zachód od Alroy (), na wysokości , na Terytorium Północnym, w Australii. 
Podgatunki wykazują niewielkie różnice morfologiczne, a ich granice geograficzne nie są dobrze zdefiniowane. Autorzy "Illustrated Checklist of the Mammals of the World" rozpoznają trzy podgatunków.
Nazewnictwo zwyczajowe.
W wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” gatunkowi nadano nazwę skakuszka australijska. W Australii zwierzę nosi angielską nazwę oraz aborygeńską nazwę "tarkawara".
Zasięg występowania.
Skakuszka australijska występuje endemicznie w Australii, należy do grupy „starych endemitów”. Jest szeroko rozprzestrzeniona na pustynnych i półpustynnych obszarach wnętrza i zachodniej części kontynentu. Występuje na Wielkiej Pustyni Wiktorii w Australii Zachodniej, w Australii Południowej, Terytorium Północnym i na zachodzie Queenslandu.
Zasięg występowania w zależności od podgatunku:
Morfologia.
Długość ciała (bez ogona) 90–115 mm, długość ogona 115–150 mm, długość ucha 21–26 mm, długość tylnej stopy 32–36 mm; masa ciała 27–50 g. Jest to niewielki gryzoń, choć dość duży jak na mysz. Jej futro jest z wierzchu jasnobrązowe do kasztanowego, a na spodzie ciała szare do białego. Umaszczenie jest bledsze niż u skakuszki południowe, a ciemniejsze niż u skakuszki płowej. Ogon jest różowy, zakończony pędzelkiem, choć mniejszym niż u pokrewnych gatunków. Obie płci wyglądają podobnie. Mają długie, wąskie uszy i duże, migdałowe oczy. Przednie kończyny są małe, a tylne wyraźnie wydłużone.
Tryb życia.
Skakuszka australijska prowadzi naziemny, nocny tryb życia. Jest spotykana na piaszczystych równinach porośniętych przez trawy spinifex i na wydmach. Spotykano ją także w lasach eukaliptusowych, zaroślach akacji i terenach porośniętych przez trawiastą formację tussock.
Jest bardzo aktywna; porusza się na siedem opisanych sposobów, w tym skacząc na czterech lub dwóch nogach. Skakanie jest wydajnym sposobem poruszania i oszczędza energię. Szybkie przemieszczanie i zmiany kierunku ruchu zwierzęcia pomagają mu unikać drapieżników. Większość małych i średniej wielkości mięsożerców dzielących środowisko ze skakuszkami prawdopodobnie żywi się nimi; do znanych drapieżników należą zdziczałe koty, dingo, sowy i węże.
Skakuszka australijska kopie głębokie (ok. 1 m), proste nory, w których kryje się w ciągu dnia. Nora kończy się komorą gniazdową wyłożoną liśćmi, łodygami itp. Ma kilka pionowych szybów łączących ją z powierzchnią, służących do szybkiej ucieczki. Skakuszki australijskie to zwierzęta społeczne, żyją w grupach liczących do 10 osobników. Taka grupa zamieszkuje pojedynczą norę, ale nory mogą tworzyć system łączący wiele rodzin. Nadmierne zagęszczenie sprawia, że zwierzęta przestają współpracować ze sobą, a w niewoli dochodzi do zabijania młodych. Wahania temperatury wewnątrz nory są niewielkie, a skakuszki śpią przytulone, aby ograniczać straty wody z organizmu związane z parowaniem. W gorącym okresie mogą podnosić temperaturę ciała. Także długie uszy gryzonia są przystosowaniem do życia na pustyni, oprócz zbierania dźwięku pomagają w chłodzeniu organizmu.
Pożywienie.
Jest wszystkożerna. Jada nasiona, zielone części roślin i owady; bezkręgowce stanowią około połowy diety. Zwierzęta te nie tylko zjadają nasiona, ale też rozsiewają je, pełniąc ważną rolę w środowisku. Osobniki potrafią pokonywać do 15 km w sezonie oferującym wybór pożywienia.
Potrafi przeżyć bez picia wody, zaspokajając swoje potrzeby dzięki jedzeniu i wydajnie gospodarując wodą w organizmie. Mocz skakuszek australijskich jest najbardziej stężony wśród ssaków, dzięki wydajnemu odzyskiwaniu wody także w nerkach.
Rozmnażanie.
Gryzonie te są oportunistami rozrodczymi i, choć mogą rozmnażać się w niesprzyjających warunkach, to zwiększona dostępność pokarmu po opadach intensyfikuje ich rozród. Duże zagęszczenie populacji obniża tempo rozrodu skakuszek. Mogą osiągnąć dojrzałość płciową już po 85 dniach. Ruja trwa 7–8 dni, a w przypadku zapłodnienia ciąża trwa 32–34 dni (do 40 przy laktacji). W miocie rodzą się typowo trzy–cztery młode. Są różowe i rzadko owłosione, otwierają uszy po 15, a oczy po 20 dniach życia. Matka karmi młode przez około 28 dni. Zwierzęta te mogą żyć do trzech lat w niewoli, choć istnieją doniesienia o osobnikach żyjących 5 lat, ale prawdopodobnie znacznie mniej na wolności; większość może nie dożywać drugiego roku.
Populacja i zagrożenia.
Populacja skakuszki australijskiej jest stabilna, jest to gatunek pospolity, najpospolitszy ze wszystkich skakuszek. Przez większość czasu występuje w małym zagęszczeniu, w niektórych latach dochodzi do skokowego przyrostu liczebności, szczególnie duży miał miejsce w 1975 roku. Nie są znane duże zagrożenia dla przetrwania tego gatunku. Lokalnie zagrożeniem jest też drapieżnictwo ze strony zdziczałych kotów, liczebność skakuszek w obszarze chronionym Arid Recovery Reserve jest 5–6 razy wyższa niż poza nim.
W Nowej Południowej Walii dozwolone jest trzymanie skakuszek australijskich i pseudomyszy wschodnich w niewoli, pod warunkiem uzyskania odpowiedniej licencji. Dotyczy to tylko zwierząt urodzonych w niewoli, zabronione jest chwytanie dzikich osobników. Są też wykorzystywane jako zwierzęta laboratoryjne.
Międzynarodowa Unia Ochrony Przyrody obecnie uznaje skakuszkę australijską za gatunek najmniejszej troski.

</doc>
<doc id="5003945" url="https://pl.wikipedia.org/wiki?curid=5003945" title="Gârda Seacă">
Gârda Seacă

Gârda Seacă – wieś w Rumunii, w okręgu Alba, w gminie Gârda de Sus. W 2011 roku liczyła 149 mieszkańców.

</doc>
<doc id="5003946" url="https://pl.wikipedia.org/wiki?curid=5003946" title="Notomys alexis">
Notomys alexis



</doc>
<doc id="5003948" url="https://pl.wikipedia.org/wiki?curid=5003948" title="Ghețari">
Ghețari

Ghețari – wieś w Rumunii, w okręgu Alba, w gminie Gârda de Sus. W 2011 roku liczyła 118 mieszkańców. Atrakcją turystyczną wsi jest jaskinia Scărișoara.

</doc>
<doc id="5003950" url="https://pl.wikipedia.org/wiki?curid=5003950" title="Kurwaldbahn">
Kurwaldbahn

Kurwaldbahn – wąskotorowa jednotorowa, automatyczna kolej linowo-terenowa o napędzie elektrycznym i rozstawie szyn 1000 mm, funkcjonująca w niemieckim uzdrowisku Bad Ems (Nadrenia-Palatynat), po północnej stronie rzeli Lahn.
Historia i parametry.
Kolej została wybudowana w 1979 (w tym samym roku działalność zakończyła działająca po południowej stronie doliny Malbergbahn). Na trasie z mijanką pośrodku kursują dwa 25-osobowe wagony, łączące centrum kurortu ze strefą uzdrowiskową na wzgórzu Bismarckhöhe. Przy maksymalnej prędkości 4 m/s pokonuje różnicę wysokości 132 metrów i ma długość 220 metrów. Czas jazdy trwa około dwóch minut. Nachylenie trasy jest jednolite i wynosi 78%, co czyni kolej jedną z najbardziej stromych na świecie. Z okolic górnej stacji (funkcjonuje tu panoramiczna restauracja "Bismarck") rozciąga się widok na uzdrowisko, dolinę rzeki Lahn i góry Taunus. Można stąd odbywać spacery, w tym nordic walking i wędrówki górskie. Ze względów bezpieczeństwa kolej nie przewozi rowerów. W ciągu roku z trasy korzysta ponad 100.000 osób.

</doc>
<doc id="5003951" url="https://pl.wikipedia.org/wiki?curid=5003951" title="Hănășești (gmina Gârda de Sus)">
Hănășești (gmina Gârda de Sus)

Hănășești – wieś w Rumunii, w okręgu Alba, w gminie Gârda de Sus. W 2011 roku liczyła 76 mieszkańców.

</doc>
<doc id="5003952" url="https://pl.wikipedia.org/wiki?curid=5003952" title="Huzărești">
Huzărești

Huzărești – wieś w Rumunii, w okręgu Alba, w gminie Gârda de Sus. W 2011 roku liczyła 77 mieszkańców.

</doc>
<doc id="5003953" url="https://pl.wikipedia.org/wiki?curid=5003953" title="Wiazje (rejon diedowiczski)">
Wiazje (rejon diedowiczski)

Wiazje () – wieś (ros. деревня, trb. "dieriewnia") w zachodniej Rosji, w wołosti Wiazjewskaja (osiedle wiejskie) rejonu diedowiczskiego w obwodzie pskowskim. Do 2015 roku była centrum administracyjnym wołosti.
Geografia.
Miejscowość położona jest nad rzeką Szełoń, 9 km od centrum administracyjnego osiedla wiejskiego (Pogostiszcze), 12,5 km od centrum administracyjnego rejonu (Diedowiczi), 91 km od stolicy obwodu (Psków).
W granicach miejscowości znajdują się ulice: Chutorskaja, Lesnaja, Nowaja, Sadowaja, Sirieniewaja, Sportiwnaja, Szkolnaja.
Demografia.
W 2010 r. miejscowość zamieszkiwały 543 osoby.

</doc>
<doc id="5003954" url="https://pl.wikipedia.org/wiki?curid=5003954" title="Izvoarele (gmina Gârda de Sus)">
Izvoarele (gmina Gârda de Sus)

Izvoarele – wieś w Rumunii, w okręgu Alba, w gminie Gârda de Sus. W 2011 roku liczyła 47 mieszkańców.

</doc>
<doc id="5003955" url="https://pl.wikipedia.org/wiki?curid=5003955" title="Munună">
Munună

Munună – wieś w Rumunii, w okręgu Alba, w gminie Gârda de Sus. W 2011 roku liczyła 80 mieszkańców.

</doc>
<doc id="5003957" url="https://pl.wikipedia.org/wiki?curid=5003957" title="Ocoale">
Ocoale

Ocoale – wieś w Rumunii, w okręgu Alba, w gminie Gârda de Sus. W 2011 roku liczyła 264 mieszkańców.

</doc>
<doc id="5003958" url="https://pl.wikipedia.org/wiki?curid=5003958" title="Plai (gmina Gârda de Sus)">
Plai (gmina Gârda de Sus)

Plai – wieś w Rumunii, w okręgu Alba, w gminie Gârda de Sus. W 2011 roku liczyła 109 mieszkańców.

</doc>
<doc id="5003960" url="https://pl.wikipedia.org/wiki?curid=5003960" title="Pliști">
Pliști

Pliști – wieś w Rumunii, w okręgu Alba, w gminie Gârda de Sus. W 2011 roku liczyła 13 mieszkańców.

</doc>
<doc id="5003961" url="https://pl.wikipedia.org/wiki?curid=5003961" title="Kościół Niepokalanego Serca Najświętszej Maryi Panny w Łochowie">
Kościół Niepokalanego Serca Najświętszej Maryi Panny w Łochowie

Kościół Niepokalanego Serca Najświętszej Maryi Panny w Łochowie – rzymskokatolicki kościół parafialny należący do parafii pod tym samym wezwaniem (dekanat Łochów diecezji drohiczyńskiej).
Obecna murowana świątynia została zbudowana w latach 1974–1977 dzięki staraniom kolejnych duszpasterzy: księdza Piotra Jelinka, proboszcza w Łochowie i jego następcy w latach 1977–1987 księdza Michała Domańskiego – według projektu architekta Leszka Kołacza. Kamień węgielny został wmurowany 29 czerwca 1975 roku przez księdza Jana Mazura, biskupa siedleckiego czyli podlaskiego. 22 sierpnia 1976 roku ksiądz biskup Jan Mazur poświęcił świątynię w stanie surowym.
Od 1987 roku prace wykończeniowe przy kościele były prowadzone przez księdza Tadeusza Osińskiego (proboszcza w latach 1987–2011), którego dziełem są między innymi: dwie sale katechetyczne urządzone w części parterowej świątyni (1989 rok), przebudowa schodów wejściowych i organizacja całego otoczenia (1994 rok), gruntowny remont dachu (1997 rok), modernizacja ogrzewania (lata 1998–1999) i dalsze upiększanie wnętrza świątyni, polegające na wstawieniu potężnego witraża ze sceną Ostatniej Wieczerzy (lata 2000–2001). W 2012 roku dzięki staraniom księdza proboszcza kan. Ryszarda Nicponia zostały wprawione w kościele nowe okna z szybami termoizolacyjnymi.

</doc>
<doc id="5003962" url="https://pl.wikipedia.org/wiki?curid=5003962" title="Scoarța (okręg Alba)">
Scoarța (okręg Alba)

Scoarța – wieś w Rumunii, w okręgu Alba, w gminie Gârda de Sus. W 2011 roku liczyła 25 mieszkańców.

</doc>
<doc id="5003963" url="https://pl.wikipedia.org/wiki?curid=5003963" title="Snide">
Snide

Snide – wieś w Rumunii, w okręgu Alba, w gminie Gârda de Sus. W 2011 roku liczyła 69 mieszkańców.

</doc>
<doc id="5003964" url="https://pl.wikipedia.org/wiki?curid=5003964" title="Sucești">
Sucești

Sucești – wieś w Rumunii, w okręgu Alba, w gminie Gârda de Sus. W 2011 roku liczyła 53 mieszkańców.

</doc>
<doc id="5003975" url="https://pl.wikipedia.org/wiki?curid=5003975" title="Koes Bersaudara">
Koes Bersaudara



</doc>
<doc id="5003979" url="https://pl.wikipedia.org/wiki?curid=5003979" title="Marcel Hartel">
Marcel Hartel

Marcel Hartel (ur. 19 stycznia 1996 w Kolonii) – niemiecki piłkarz występujący na pozycji pomocnika w niemieckim klubie Arminia Bielefeld.
Kariera klubowa.
1. FC Köln.
W 2002 dołączył do akademii 1. FC Köln. Zadebiutował 21 lutego 2015 w meczu Fußball-Regionalligi przeciwko Alemannii Aachen (1:0). 1 lipca 2015 został przesunięty do zespołu rezerw. Pierwszą bramkę zdobył 14 listopada 2015 w meczu ligowym przeciwko TuS Erndtebrück (2:1). W pierwszej drużynie zadebiutował 20 lutego 2016 w meczu Bundesligi przeciwko Borussii Mönchengladbach (1:0). 1 lipca 2016 został na stałe przesunięty do pierwszego zespołu.
1. FC Union Berlin.
1 lipca 2017 przeszedł do drużyny 1. FC Union Berlin. Zadebiutował 29 lipca 2017 w meczu 2. Bundesligi przeciwko FC Ingolstadt 04 (0:1). Pierwszą bramkę zdobył 27 sierpnia 2017 w meczu ligowym przeciwko Arminii Bielefeld (1:1).
Arminia Bielefeld.
27 lipca 2019 podpisał kontrakt z klubem Arminia Bielefeld. Zadebiutował 2 sierpnia 2019 w meczu 2. Bundesligi przeciwko VfL Bochum (3:3). Pierwszą bramkę zdobył 21 czerwca 2020 w meczu ligowym przeciwko Karlsruher SC (3:3). W sezonie 2019/20 jego zespół zajął pierwsze miejsce w tabeli i awansował do najwyższej ligi. W Bundeslidze zadebiutował 19 września 2020 w meczu przeciwko Eintrachtowi Frankfurt (1:1).
Kariera reprezentacyjna.
Niemcy U-21.
W 2017 roku otrzymał powołanie do reprezentacji Niemiec U-21. Zadebiutował 1 września 2017 w meczu towarzyskim przeciwko reprezentacji Węgier U-21 (1:2). Pierwszą bramkę zdobył 6 października 2017 w meczu eliminacji do Mistrzostw Europy U-21 2019 przeciwko reprezentacji Azerbejdżanu U-21 (6:1).

</doc>
<doc id="5003984" url="https://pl.wikipedia.org/wiki?curid=5003984" title="Ballada o butach">
Ballada o butach

Ballada o butach – album kompilacyjny zespołu Andrzej i Eliza zawierający jego największe przeboje, wydany w 2003 roku.

</doc>
<doc id="5003985" url="https://pl.wikipedia.org/wiki?curid=5003985" title="Berezyna (stacja kolejowa)">
Berezyna (stacja kolejowa)

Berezyna (; ) – stacja kolejowa w miejscowości Bobrujsk, w obwodzie mohylewskim, na Białorusi. Położona jest na linii Homel - Żłobin - Mińsk.
Stacja powstała w XIX w. na linii Kolei Libawsko-Romieńskiej, pomiędzy stacjami Bobrujsk a Kowale. Nazwa pochodzi od wsi Berezyna, w której stacja powstała (później została ona wchłonięta przez Bobrujsk).

</doc>
<doc id="5003990" url="https://pl.wikipedia.org/wiki?curid=5003990" title="Hopârta (gmina)">
Hopârta (gmina)

Hopârta – gmina w Rumunii, w okręgu Alba. Obejmuje miejscowości Hopârta, Silivaș, Șpălnaca, Turdaș i Vama Seacă. W 2011 roku liczyła 1152 mieszkańców. 

</doc>
<doc id="5003991" url="https://pl.wikipedia.org/wiki?curid=5003991" title="Rewolucyjny Komitet Wojskowy Kraju Estońskiego">
Rewolucyjny Komitet Wojskowy Kraju Estońskiego

Rewolucyjny Komitet Wojskowy Kraju Estońskiego – instytucja powołana przez partię bolszewicką w okresie rewolucji październikowej jako sztab i pierwszy organ wojskowo-porządkowy.
Komitet utworzono 4 listopada 1918, w jego skład wchodzili m.in.

</doc>
<doc id="5004002" url="https://pl.wikipedia.org/wiki?curid=5004002" title="Ursel Finger">
Ursel Finger

Ursula Elisabeth „Ursel” Finger-Morrison (ur. 5 lipca 1929 w Saarbrücken, zm. 22 lutego 2015 w San Diego) – niemiecka lekkoatletka specjalizująca się w biegach sprinterskich i skoku w dal, reprezentantka Protektoratu Saary, uczestniczka igrzysk olimpijskich.
Finger reprezentowała Protektorat Saary na Letnich Igrzyskach Olimpijskich 1952 w Helsinkach. Była wówczas zawodniczką klubu ATSV Saarbrücken. W konkursie skoku w dal zabrakło jej 3 cm do awansu do finału zawodów. W końcowym zestawieniu tej konkurencji została sklasyfikowana na 25. miejscu. W biegu eliminacyjnym sztafety 4 × 100 m wraz z Inge Glashörster, Hilde Antes i Inge Eckel zajęła ostatnie, 5. miejsce. Reprezentantki Saary ustanowiły wówczas rekord kraju na tym dystansie wynoszący 49 s. Wystąpiła także podczas mistrzostw Europy 1954, gdzie również odpadła w eliminacjach w skoku w dal i biegu 4 × 100 m.
Wyemigrowała do Stanów Zjednoczonych, gdzie zmarła w 2015.

</doc>
<doc id="5004005" url="https://pl.wikipedia.org/wiki?curid=5004005" title="Negocjacje paktu czterech (1940)">
Negocjacje paktu czterech (1940)

W październiku i listopadzie 1940 roku doszło do rozmów niemiecko-sowieckich w sprawie potencjalnego przystąpienia Związku Radzieckiego jako czwartej potęgi Osi do II wojny światowej w celu zamienienia tak zwanego „paktu trzech” na „pakt czterech”. Negocjacje, które toczyły się wkrótce po wejściu w życiu paktu Ribbentrop-Mołotow, obejmowały dwudniową konferencję berlińską między ministrem spraw zagranicznych ZSRR Wiaczesławem Mołotowem, Adolfem Hitlerem i ministrem spraw zagranicznych Niemiec Joachimem von Ribbentropem, po której oba kraje wymieniały się pisemnymi propozycjami porozumień.
Po dwóch dniach negocjacji, trwających od 12 do 14 listopada 1940 roku, Niemcy przedstawiły Sowietom projekt porozumienia określającego światowe strefy wpływów czterech proponowanych mocarstw Osi (Japonia, Niemcy, Związek Radziecki, Włochy). Hitler, Ribbentrop i Mołotow próbowali uzgodnić niemiecką i sowiecką strefę wpływów; Hitler zachęcał Mołotowa, aby ZSRR zwróciło się na południe, w stronę Iranu i ostatecznie Indii, chcąc zabezpieczyć niemiecki dostęp do zasobów Finlandii i przejąć sowieckie wpływy na Bałkanach. Mołotow pozostał stanowczy, starając się usunąć wojska niemieckie z Finlandii i zdobyć niezamarzający port na Bałtyku. Kalkulacje radzieckiej polityki zagranicznej opierały się na założeniu, że wojna będzie walką długoterminową, dlatego niemieckie zapewnienia, że Wielka Brytania zostanie szybko pokonana, były traktowane ze sceptycyzmem. Ponadto Stalin nie chciał rezygnować z wpływów w Bułgarii i Jugosławii. Te czynniki spowodowały, że Mołotow nie uginał się do propozycji niemieckich, prezentując zdecydowane stanowisko. 25 listopada 1940 roku Sowieci przedstawili sporządzoną przez Stalina pisemną kontrpropozycję, w której zaakceptują pakt czterech mocarstw osi, ale pod warunkiem uznania sowieckich praw do Bułgarii i strefy wpływów skoncentrowanych na obszarze wokół Iraku i Iranu. Niemcy nie odpowiedziały, pozostawiając negocjacje nierozwiązane. Odnosząc się do kontrpropozycji w gronie swoich doradców, Hitler stwierdził, że Stalin „żąda coraz więcej”, „jest szantażystą z zimną krwią” i „niemieckie zwycięstwo stało się dla Rosji nie do zniesienia”, więc „trzeba ją rzucić na kolana” tak szybko, jak to możliwe.”
Niemcy złamały pakt Ribbentrop-Mołotow w czerwcu 1941 roku, dokonując inwazji na Związek Radziecki.

</doc>
<doc id="5004007" url="https://pl.wikipedia.org/wiki?curid=5004007" title="Robert Moore">
Robert Moore



</doc>
<doc id="5004010" url="https://pl.wikipedia.org/wiki?curid=5004010" title="Potyczki w Tawusz (2020)">
Potyczki w Tawusz (2020)



</doc>
<doc id="5004011" url="https://pl.wikipedia.org/wiki?curid=5004011" title="Niedozwolone postanowienie umowne">
Niedozwolone postanowienie umowne

Niedozwolone postanowienie umowne (klauzula abuzywna) – postanowienie umowy między przedsiębiorcą a konsumentem, nieuzgodnione indywidualnie, kształtujące prawa i obowiązki konsumenta w sposób sprzeczny z dobrymi obyczajami, rażąco naruszając jego interesy (art. 3851 kc).
W razie wątpliwości uważa się, że niedozwolonymi postanowieniami umownymi są te, które w szczególności:
1) wyłączają lub ograniczają odpowiedzialność względem konsumenta za szkody na osobie;
2) wyłączają lub istotnie ograniczają odpowiedzialność względem konsumenta za niewykonanie lub nienależyte wykonanie zobowiązania;
3) wyłączają lub istotnie ograniczają potrącenie wierzytelności konsumenta z wierzytelnością drugiej strony;
4) przewidują postanowienia, z którymi konsument nie miał możliwości zapoznać się przed zawarciem umowy;
5) zezwalają kontrahentowi konsumenta na przeniesienie praw i przekazanie obowiązków wynikających z umowy bez zgody konsumenta;
6) uzależniają zawarcie umowy od przyrzeczenia przez konsumenta zawierania w przyszłości dalszych umów podobnego rodzaju;
7) uzależniają zawarcie, treść lub wykonanie umowy od zawarcia innej umowy, niemającej bezpośredniego związku z umową zawierającą oceniane postanowienie;
8) uzależniają spełnienie świadczenia od okoliczności zależnych tylko od woli kontrahenta konsumenta;
9) przyznają kontrahentowi konsumenta uprawnienia do dokonywania wiążącej interpretacji umowy;
10) uprawniają kontrahenta konsumenta do jednostronnej zmiany umowy bez ważnej przyczyny wskazanej w tej umowie;
11) przyznają tylko kontrahentowi konsumenta uprawnienie do stwierdzania zgodności świadczenia z umową;
12) wyłączają obowiązek zwrotu konsumentowi uiszczonej zapłaty za świadczenie niespełnione w całości lub części, jeżeli konsument zrezygnuje z zawarcia umowy lub jej wykonania;
13) przewidują utratę prawa żądania zwrotu świadczenia konsumenta spełnionego wcześniej niż świadczenie kontrahenta, gdy strony wypowiadają, rozwiązują lub odstępują od umowy;
14) pozbawiają wyłącznie konsumenta uprawnienia do rozwiązania umowy, odstąpienia od niej lub jej wypowiedzenia;
15) zastrzegają dla kontrahenta konsumenta uprawnienie wypowiedzenia umowy zawartej na czas nieoznaczony, bez wskazania ważnych przyczyn i stosownego terminu wypowiedzenia;
16) nakładają wyłącznie na konsumenta obowiązek zapłaty ustalonej sumy na wypadek rezygnacji z zawarcia lub wykonania umowy;
17) nakładają na konsumenta, który nie wykonał zobowiązania lub odstąpił od umowy, obowiązek zapłaty rażąco wygórowanej kary umownej lub odstępnego;
18) stanowią, że umowa zawarta na czas oznaczony ulega przedłużeniu, o ile konsument, dla którego zastrzeżono rażąco krótki termin, nie złoży przeciwnego oświadczenia;
19) przewidują wyłącznie dla kontrahenta konsumenta jednostronne uprawnienie do zmiany, bez ważnych przyczyn, istotnych cech świadczenia;
20) przewidują uprawnienie kontrahenta konsumenta do określenia lub podwyższenia ceny lub wynagrodzenia po zawarciu umowy bez przyznania konsumentowi prawa odstąpienia od umowy;
21) uzależniają odpowiedzialność kontrahenta konsumenta od wykonania zobowiązań przez osoby, za pośrednictwem których kontrahent konsumenta zawiera umowę lub przy których pomocy wykonuje swoje zobowiązanie, albo uzależniają tę odpowiedzialność od spełnienia przez konsumenta nadmiernie uciążliwych formalności;
22) przewidują obowiązek wykonania zobowiązania przez konsumenta mimo niewykonania lub nienależytego wykonania zobowiązania przez jego kontrahenta;
23) wyłączają jurysdykcję sądów polskich lub poddają sprawę pod rozstrzygnięcie sądu polubownego polskiego lub zagranicznego albo innego organu, a także narzucają rozpoznanie sprawy przez sąd, który wedle ustawy nie jest miejscowo właściwy.

</doc>
<doc id="5004012" url="https://pl.wikipedia.org/wiki?curid=5004012" title="Hopârta">
Hopârta

Hopârta – wieś w Rumunii, w okręgu Alba, w gminie Hopârta. W 2011 roku liczyła 264 mieszkańców.

</doc>
<doc id="5004015" url="https://pl.wikipedia.org/wiki?curid=5004015" title="Silivaș (okręg Alba)">
Silivaș (okręg Alba)

Silivaș – wieś w Rumunii, w okręgu Alba, w gminie Hopârta. W 2011 roku liczyła 329 mieszkańców.

</doc>
<doc id="5004016" url="https://pl.wikipedia.org/wiki?curid=5004016" title="Feliks Kalinowski">
Feliks Kalinowski

Feliks Jerzy Kalinowski (ur. 6 sierpnia 1901 w Łodzi, zm. 7 stycznia 1970 w Warszawie) – polski aktor teatralny i filmowy.
Życiorys.
Po ukończeniu szkoły średniej w Łodzi uczęszczał na kursy dramatyczne, organizowane przez Oskara Szefera. Debiutował na deskach łódzkiego Teatru Ludowego (1917–1918). Następnie do 1923 roku odbywał służbę wojskową. Do grania powrócił jako członek zespołu Teatru Miejskiego w Łodzi (1923–1926). Następnie występował w Płocku (Teatr Miejski, 1926–1927), ponownie w Łodzi (Teatr Popularny, 1927–1928) oraz w Lublinie (Teatr Miejski, 1928–1929). W międzyczasie, w 1927 roku zdał egzamin aktorski ZASP. W latach 30. XX wieku grał w zespołach objazdowych oraz przebywał zagranicą (Węgry, Jugosławia, Grecja). 
Lata II wojny światowej spędził w Warszawie, gdzie grał w jawnych przedstawieniach. Następnie w okresie 1945-1947 prowadził objazdowy zespół teatralny, grając głównie na terenie województw: warszawskiego i łódzkiego. W latach 1947–1948 był członkiem zespołu Teatru Osa w Łodzi, natomiast w latach 1948-1949 - konferansjerem i monologistą w zespole Zygmunta Karasińskiego. Od 1949 roku został zaangażowany do Objazdowego Teatru Dramatycznego Domu Wojska Polskiego, przekształconego następnie w warszawski Teatr Dramatyczny. W zespole tym pracował do przejścia na emeryturę w 1962 roku.
Został pochowany na cmentarzu parafialnym Parafii Świętych Teresy od Dzieciątka Jezus i Męczenników Rzymskich w Warszawie.

</doc>
<doc id="5004017" url="https://pl.wikipedia.org/wiki?curid=5004017" title="Inge Glashörster">
Inge Glashörster

Ingeburg „Inge” Glashörster-Perske (ur. 13 maja 1927 w Saarbrücken, zm. 20 lipca 2015 tamże) – niemiecka lekkoatletka specjalizująca się w biegach sprinterskich, reprezentantka Protektoratu Saary, uczestniczka igrzysk olimpijskich.
Glashörster reprezentowała Protektorat Saary na Letnich Igrzyskach Olimpijskich 1952 w Helsinkach. Była wówczas zawodniczką klubu SV Saar 05. W biegu eliminacyjnym w sztafecie 4 x 100 m wraz z Hilde Antes, Inge Eckel i Ursel Finger zajęła ostatnie, 5. miejsce, które nie dawało awansu do finału. Reprezentantki Saary ustanowiły wówczas rekord kraju na tym dystansie wynoszący 49 s. Rekord osobisty w biegu na 100 m wynoszący 13,2 s ustanowiła w 1953.

</doc>
<doc id="5004019" url="https://pl.wikipedia.org/wiki?curid=5004019" title="Klauzula abuzywna">
Klauzula abuzywna



</doc>
<doc id="5004020" url="https://pl.wikipedia.org/wiki?curid=5004020" title="Șpălnaca">
Șpălnaca

Șpălnaca – wieś w Rumunii, w okręgu Alba, w gminie Hopârta. W 2011 roku liczyła 167 mieszkańców.

</doc>
<doc id="5004024" url="https://pl.wikipedia.org/wiki?curid=5004024" title="Turdaș (okręg Alba)">
Turdaș (okręg Alba)

Turdaș – wieś w Rumunii, w okręgu Alba, w gminie Hopârta. W 2011 roku liczyła 213 mieszkańców.

</doc>
<doc id="5004026" url="https://pl.wikipedia.org/wiki?curid=5004026" title="Vama Seacă">
Vama Seacă

Vama Seacă – wieś w Rumunii, w okręgu Alba, w gminie Hopârta. W 2011 roku liczyła 179 mieszkańców.

</doc>
<doc id="5004028" url="https://pl.wikipedia.org/wiki?curid=5004028" title="Nasze przeboje (album Andrzeja i Elizy)">
Nasze przeboje (album Andrzeja i Elizy)

Nasze przeboje – album kompilacyjny zespołu Andrzej i Eliza zawierający jego największe przeboje, wydany formie kasety mangnetofonowej w 1994 roku.

</doc>
<doc id="5004031" url="https://pl.wikipedia.org/wiki?curid=5004031" title="Kōji Morita">
Kōji Morita

 – japoński profesor nauk humanistycznych w zakresie językoznawstwa słowiańskiego, nauczyciel akademicki oraz kierownik Katedry Języka Polskiego na .
Życie zawodowe.
Początkowo studiował język rosyjski, co ułatwiło mu późniejszą naukę języka polskiego. Ze względu na słaby rozwój akademickiego nauczania języków słowiańskich w Japonii, postanowił rozpocząć studia polonistyczne w Polsce. W 2005 Instytut Slawistyki PAN nadał mu stopień doktora nauk humanistycznych za rozprawę pt. "Przemiany socjolingwistyczne w polskich społecznościach na Litwie (rejon trocki) i Białorusi (rejon iwieniecki). Studium porównawcze", przygotowaną pod kierunkiem Anny Zielińskiej. Podjął następnie pracę na stanowisku adiunkta w Instytucie Filologii Orientalnej Wydziału Filologicznego UJ. Później związał się z Tokijskim Uniwersytetem Studiów Międzynarodowych, obejmując w 2013 stanowisko kierownika Katedry Języka Polskiego. 

</doc>
<doc id="5004033" url="https://pl.wikipedia.org/wiki?curid=5004033" title="Horea (gmina)">
Horea (gmina)

Horea – gmina w Rumunii, w okręgu Alba. Obejmuje miejscowości Baba, Butești, Dârlești, Fericet, Giurgiuț, Horea, Măncești, Mătișești, Niculești, Pătrușești, Petreasa, Preluca, Teiu, Trifești i Zânzești. W 2011 roku liczyła 2143 mieszkańców. 

</doc>
<doc id="5004036" url="https://pl.wikipedia.org/wiki?curid=5004036" title="Milica Mirkulovska">
Milica Mirkulovska



</doc>
<doc id="5004037" url="https://pl.wikipedia.org/wiki?curid=5004037" title="Kościół Świętych Apostołów Piotra i Pawła w Nieparcie">
Kościół Świętych Apostołów Piotra i Pawła w Nieparcie

Kościół Świętych Apostołów Piotra i Pawła w Nieparcie – rzymskokatolicki kościół parafialny należący do parafii pod tym samym wezwaniem (dekanat krobski archidiecezji poznańskiej).
Jest to świątynia wzniesiona dzięki staraniom parafian oraz hrabiego Wiktora Czarneckiego, który pokrył 2/3 kosztów budowy w latach 1904–1907. Budowla została konsekrowana 19 maja 1908 roku. Kościół reprezentuje styl neogotycki, jest orientowany, murowany, wybudowany został na planie krzyża łacińskiego, posiada jedną nawę z jednoosiowym transeptem, a także trójbocznie zamkniętym, nieco węższym i niższym w stosunku do nawy prezbiterium, do którego symetrycznie przylegają trójbocznie zamknięte niższe dobudówki – od strony północnej loża patronacka hrabiów Czarneckich razem z ich kryptą grobową, natomiast od strony południowej zakrystia. Przy zachodniej ścianie północnego skrzydła transeptu, w narożniku jest umieszczona niska trójbocznie zamknięta dobudówka, pełniąca wcześniej funkcję kostnicy. Od strony zachodniej do nawy jest dobudowana pięciokondygnacyjna wieża, wybudowana na planie kwadratu, której szczyt jest zwieńczony neogotycką attyką z pinaklami w narożnikach. Po jej północnej stronie, w narożniku jest umieszczona półkolista wieżyczka mieszcząca kręte schody prowadzące na chór. Nawę i transept nakrywają strome dachy dwuspadowe, prezbiterium jest nakryte dachem wielospadowym, o tej samej wysokości co nawa, z kolei niższe przybudówki są nakryte własnymi dachami wielospadowymi. Dachy są pokryte dachówką typu mnich-mniszka. Ostrosłupowy dach hełmowy wieży oraz sygnaturka na przecięciu transeptu z nawą są pokryte blachą cynkową. Elewacje są ozdobione bogatą ceglaną i ceramiczną dekoracją.

</doc>
<doc id="5004042" url="https://pl.wikipedia.org/wiki?curid=5004042" title="Horea (okręg Alba)">
Horea (okręg Alba)

Horea – wieś w Rumunii, w okręgu Alba, w gminie Horea. W 2011 roku liczyła 350 mieszkańców.

</doc>
<doc id="5004046" url="https://pl.wikipedia.org/wiki?curid=5004046" title="Magnolianae">
Magnolianae



</doc>
<doc id="5004048" url="https://pl.wikipedia.org/wiki?curid=5004048" title="Kościół św. Jana w Düsseldorfie">
Kościół św. Jana w Düsseldorfie

Kościół św. Jana (niem. "Johanneskirche") – protestancka świątynia w Düsseldorfie, stolicy Nadrenii Północnej-Westfalii, w dzielnicy Stadtmitte, znajdująca się na Martin-Luther-Platz.
Historia.
Przed budową Johanneskirche w mieście znajdowała się tylko jedna świątynia ewangelicka, która musiała wystarczyć dla całej liczącej 7000 wiernych parafii. W 1859 wybrano miejsce pod budowę nowego kościoła – pośrodku Königsplatzu (obecnie Martin-Luther-Platz). Wykorzystanie placu do budowy świątyni protestanckiej zostało zatwierdzone przez króla Prus pomimo dużego sprzeciwu ze strony ludności katolickiej.
Projekt kościoła został przyjęty w 1869, był on autorstwa Adolfa Heydena oraz Waltera Kyllmanna. Plan kościoła musiał zostać jednak zmodyfikowany przez zbyt wielkie koszty budowy oraz złe wymiary świątyni, które były większe niż powierzchnia przeznaczonej na kościół działki, z powodu czego skrócono prezbiterium o 36 stóp. W 1875 roku uroczyście wmurowano kamień węgielny.
W 1880 rada parafialna poprosiła o nadaniu świątyni tytułu Johanneskirche na cześć św. Jana Ewangelisty.
W 1881 roku w kościele trwały prace wykończeniowe. Według planów budowy liczba miejsc siedzących w kościele wynosiła 1600. 6 grudnia 1881 roku konsekrowano świątynię. Świątynia jest wysoka na 85,7 metra i długa na 61 metrów.
12 czerwca 1943 roku kościół został poważnie uszkodzony w wyniku nalotu bombowego. Część dachu się zawaliła, organy spłonęły. Ambona oraz prezbiterium zostały nienaruszone. Po remoncie zniszczonej świątyni ponownie sprawowano nabożeństwa.
W 2008 roku rozpoczął się remont wnętrza kościoła. 18 października tego samego roku ponownie otwarto świątynię.

</doc>
<doc id="5004054" url="https://pl.wikipedia.org/wiki?curid=5004054" title="Języki Filipin">
Języki Filipin

Języki Filipin – silnie zróżnicowane języki używane na terytorium Filipin. Szacuje się, że w tym zróżnicowanym etnolingwistycznie kraju występuje 90–150 języków, często wzajemnie niezrozumiałych. Trudności w ustaleniu dokładnej liczby języków wynikają z nieostrej różnicy między dialektem a odrębnym językiem.
Funkcję języka urzędowego kraju pełni tagalski, oficjalnie zwany filipińskim, ze standardem literackim na bazie alfabetu łacińskiego. Szacuje się, że językiem tym włada ponad 90% mieszkańców Filipin, przy czym służy on zarówno jako język ojczysty, jak i język drugi. W powszechnym użyciu jest także język angielski, który funkcjonuje jako drugi język urzędowy.
Prawie wszystkie języki archipelagu należą do wielkiej rodziny austronezyjskiej, która swoim zasięgiem obejmuje dużą część wysp Oceanii i Azji Południowo-Wschodniej. Większość z nich jest rozprzestrzeniona lokalnie, a 80% społeczeństwa jako językiem macierzystym posługuje się jednym spośród jedenastu głównych języków archipelagu – tagalskim, cebuańskim, ilokano, hiligaynon, bikolskim, warajskim, kapampangan, pangasinan, maguindanao, maranao, tausug. Ponadto języki te (w różnym stopniu) pełnią funkcję lingua franca, mają rozwinięte piśmiennictwo i znajdują zastosowanie w środkach masowego przekazu.
Do nieaustronezyjskich języków Filipin należą: chiński (w tym kantoński) oraz hiszpański (do 1974 r. język urzędowy) i chavacano.

</doc>
<doc id="5004057" url="https://pl.wikipedia.org/wiki?curid=5004057" title="Baba (okręg Alba)">
Baba (okręg Alba)

Baba – wieś w Rumunii, w okręgu Alba, w gminie Horea. W 2011 roku liczyła 44 mieszkańców.

</doc>
<doc id="5004058" url="https://pl.wikipedia.org/wiki?curid=5004058" title="Ivor Bulmer-Thomas">
Ivor Bulmer-Thomas

Ivor Bulmer-Thomas (ur. 30 listopada 1905, zm. 7 października 1993) – brytyjski polityk Partii Pracy a od 1947 Partia Konserwatywnej, deputowany Izby Gmin.
Działalność polityczna.
W okresie od 13 lutego 1942 do 23 lutego 1950 reprezentował okręg wyborczy Keighley w brytyjskiej Izbie Gmin.

</doc>
<doc id="5004059" url="https://pl.wikipedia.org/wiki?curid=5004059" title="Butești (gmina Horea)">
Butești (gmina Horea)

Butești – wieś w Rumunii, w okręgu Alba, w gminie Horea. W 2011 roku liczyła 75 mieszkańców.

</doc>
<doc id="5004064" url="https://pl.wikipedia.org/wiki?curid=5004064" title="Awksientij Gorodnianski">
Awksientij Gorodnianski

Awksientij Michajłowicz Gorodnianski, (ur. w Tałach, zm. 27 maja 1942 koło Barwinkowa) – radziecki wojskowy, generał porucznik.
Życiorys.
Urodził się we wsi Tały (obwód woroneski).
W sierpniu 1915 roku zmobilizowany do armii rosyjskiej, rozpoczął służbę w 203 batalionie zapasowym w Orle. W październiku 1915 roku skierowany na front do 419 pułku piechoty walczącego na Froncie Zachodnim. W czerwcu 1916 roku przeniesiony do 501 pułku piechoty, walczącego na Froncie Rumuńskim. W pułku tym awansowany został do stopnia starszego podoficera i został dowódcą plutonu. W sierpniu 1917 roku został ranny i po pobycie w szpitalu powrócił do rodzinnej miejscowości.
W dniu 1 kwietnia 1918 roku na ochotnika wstąpił do oddziału czerwonych partyzantów, zorganizowanego w jego rodzinnej miejscowości i wkrótce został jego dowódcą. Walczył on z austro-niemieckimi wojskami interwencyjnymi. W sierpniu 1918 roku wstąpił do Armii Czerwonej i został skierowany na orłowski kurs piechoty. Po ukończeniu kursu w kwietniu 1919 roku skierowany został do 1 Samarskiego Ochotniczego Komunistycznego Pułku (w lipcu 1919 roku pułk został przeformowany w 200 pułk strzelecki), gdzie był pomocnikiem dowódcy kompanii, dowódcą kompanii i batalionu. Wziął udział w walkach z oddziałami Armii Uralskiej gen. Tołstowa, następnie wraz z pułkiem został przerzucony na Front Południowy, gdzie walczył przeciwko oddziałom armii gen. Wrangla na terenie guberni taurydzkiej i Krymie. Po zakończeniu walk pozostał na Krymie, gdzie był dowódcą batalionu w 200 pułku strzeleckim wchodzącym w skład 67 Brygady Strzeleckiej stacjonującej w Symferopolu.
W lipcu 1922 roku został skierowany na Wyższy Strzelecko-Taktyczny Kurs Doskonalący Dowódców „Wystrzał”, który ukończył w 1924 roku. W maju 1924 roku rozpoczął służbę w 8 pułku strzeleckim, gdzie był kolejno: pomocnikiem komendanta i komendantem szkoły pułkowej, a potem pomocnikiem dowódcy pułku do spraw gospodarczych. W styczniu 1934 roku został przeniesiony do Nadwołżańskiego OW, gdzie został pomocnikiem dowódcy do spraw szkolenia bojowego 1 Tatarskiego pułku strzeleckiego. Następnie do czerwca 1934 roku był dowódcą 10 terytorialnego batalionu strzeleckiego stacjonującego w Ufie. W styczniu 1937 roku został dowódcą 292 pułku górskiego i we wrześniu 1937 roku wraz z pułkiem przerzucony został na Kamczatkę, a pułk wszedł w skład Floty Oceanu Spokojnego. We wrześniu 1938 roku został dowódcą 101 Dywizji Strzeleckiej zorganizowanej na bazie 292 pułku górskiego, która weszła w skład utworzonej 2 Samodzielnej Armii. W październiku 1940 roku został dowódcą 129 Dywizji Strzeleckiej 2 Armii.
Po ataku Niemiec na ZSRR 129 Dywizja Strzelecka weszła w skład 19 Armii, która znajdowała się w odwodzie Naczelnego Dowództwa. Lecz już w lipcu 1941 roku armia została przerzucona na Front Zachodni, gdzie wzięła udział w walkach na kierunku witebskim. W końcu lipca 1941 roku dywizja weszła w skład 16 Armii i wzięła udział w obronie Smoleńska, przy czym dywizja brała udział w walkach w samym mieście.
31 sierpnia 1941 roku został dowódcą 13 Armii, wchodzącej w skład Frontu Briańskiego. Na czele tej armii wziął udział w kontrnatarciu frontu mającym na celu rozbicie niemieckiej 2 Grupy Pancernej, co jednak nie powiodło się. Następnie uczestniczył w operacji obronnej orłowsko-briańskiej. W trakcie tej operacji armia znalazła się w okrążeniu na południe od Briańska. Następnie, tocząc walki obronne, wyszła z okrążenia 23 października i zajęła nowe pozycje obronne od miejscowości Bielow do Lgow. W listopadzie armia weszła w skład Frontu Południowo-Zachodniego. Następnie prowadziła walki obronne, cofając się na rozkaz na kolejnych rubieżach obronnych aż do miejscowości Jefriemow. Następnie na początku grudnia 1941 wzięła udział w kontrofensywie frontu w ramach bitwy pod Moskwą, wyzwalając miasto Jelec.
W styczniu 1942 roku został dowódcą 6 Armii wchodzącej w skład Frontu Południowo-Zachodniego. Na czele tej armii uczestniczył w operacji barwienkowsko-łozowskiej. Następnie wziął udział w operacji charkowskiej, w trakcie której armia po przełamaniu frontu znalazła się na tyłach wojsk niemieckich. Jednak w wyniku niemieckiego kontrnatarcia znalazła się w okrążeniu. W trakcie wychodzenia z okrążenia w kierunku przyczółka barwinkowskiego, w dniu 27 maja 1942 roku gen. Gorodnianski zginął.
Został pochowany przez Niemców we wsi Orlinojarsk (obwód charkowski), po wyzwoleniu obwodu charkowskiego, jego zwłoki zostały ekshumowane i przeniesione na cmentarz puszkinowski w Charkowie.

</doc>
<doc id="5004065" url="https://pl.wikipedia.org/wiki?curid=5004065" title="Dârlești">
Dârlești

Dârlești – wieś w Rumunii, w okręgu Alba, w gminie Horea. W 2011 roku liczyła 333 mieszkańców.

</doc>
<doc id="5004074" url="https://pl.wikipedia.org/wiki?curid=5004074" title="Fericet">
Fericet

Fericet – wieś w Rumunii, w okręgu Alba, w gminie Horea. W 2011 roku liczyła 146 mieszkańców.

</doc>
<doc id="5004075" url="https://pl.wikipedia.org/wiki?curid=5004075" title="Ehrlich (krater księżycowy)">
Ehrlich (krater księżycowy)

Ehrlich – krater uderzeniowy na Księżycu, znajdujący się w północnej sferze niewidocznej strony Księżyca, pomiędzy kraterami Parsons i Guillaume. Jego nazwa pochodzi od niemieckiego chemika Paula Ehrlicha, laureata Nagrody Nobla za rok 1908.
Satelickie kratery.
Standardowo formacje te na mapach księżycowych oznacza się przez umieszczenie litery po tej stronie centralnego punktu krateru, która jest bliższa Ehrlichowi.

</doc>
<doc id="5004076" url="https://pl.wikipedia.org/wiki?curid=5004076" title="Giurgiuț">
Giurgiuț

Giurgiuț – wieś w Rumunii, w okręgu Alba, w gminie Horea. W 2011 roku liczyła 85 mieszkańców.

</doc>
<doc id="5004077" url="https://pl.wikipedia.org/wiki?curid=5004077" title="Măncești">
Măncești

Măncești – wieś w Rumunii, w okręgu Alba, w gminie Horea. W 2011 roku liczyła 67 mieszkańców.

</doc>
<doc id="5004078" url="https://pl.wikipedia.org/wiki?curid=5004078" title="Mătișești (gmina Horea)">
Mătișești (gmina Horea)

Mătișești – wieś w Rumunii, w okręgu Alba, w gminie Horea. W 2011 roku liczyła 454 mieszkańców.

</doc>
<doc id="5004080" url="https://pl.wikipedia.org/wiki?curid=5004080" title="Niculești (okręg Alba)">
Niculești (okręg Alba)

Niculești – wieś w Rumunii, w okręgu Alba, w gminie Horea. W 2011 roku liczyła 51 mieszkańców.

</doc>
<doc id="5004083" url="https://pl.wikipedia.org/wiki?curid=5004083" title="Malbergbahn">
Malbergbahn

Malbergbahn – nieczynna, wąskotorowa dwutorowa, kolej linowo-terenowa z zębatką systemu Riggenbacha, o napędzie wodnym (balastowym, działającym na zasadzie przeciwwagi – wagony wyposażone były w zbiorniki wodne napełniane na stacji górnej i opróżniane na dolnej) i rozstawie szyn 1000 mm, funkcjonująca w przeszłości w niemieckim uzdrowisku Bad Ems (Nadrenia-Palatynat), po południowej stronie rzeli Lahn.
Historia i parametry.
Góra Hochen Malberg (376 m n.p.m.) jest popularnym celem wycieczek z uzdrowiska w Bad Ems. W 1879 zdecydowano o budowie hotelu na północnych stokach Malbergu. Ze względu na duże nachylenie terenu w tym rejonie postanowiono zapewnić dostęp do obiektu i terenów spacerowych koleją linowo-terenową. 3 grudnia 1886 założona została spółka akcyjna Malbergbahn AG, a prace budowlane rozpoczęły się w jeszcze tym samym roku. Otwarcie odbyło się 5 czerwca 1887. 
Kolej szybko stała się atrakcją turystyczną i kursowała przez wiele lat przynosząc dodatni wynik ekonomiczny. Podczas dwóch wojen światowych obiekt był nieczynny. W 1951 kolej przeszła na własność miasta Bad Ems. W 1956 zmodernizowano ją, a także wymieniono pudła wagonów z drewnianych na metalowe. Miasto Bad Ems dotowało kolej w ramach swoich możliwości finansowych, jednak po ekspertyzie technicznej TÜV wskazującej na konieczność wymiany większej części infrastruktury, nie było w stanie ponieść kosztów i w roku 1980 nie otrzymało pozwolenia na eksploatację (ostatnim rokiem kursowania był 1979, kiedy to otwarto na drugim brzegu doliny linię Kurwaldbahn). Mimo że obiekt objęto ochroną zabytkową w 1981, kolej popada w ruinę i została zdewastowana przez wandali. Mimo starań miłośników kolejnictwa oraz lokalnych działaczy, do dnia dzisiejszego nie funkcjonuje, a jej przyszłość nie jest znana.
W latach 2014-2016 siłami działaczy i miłośników wyremontowano dolną stację (założono tu kawiarnię), a także stojący obok, na torowisku, wagon.
Dane techniczne.
Trasa ma długość 520 metrów (lina jezdna ma długość 535 metrów i średnicę 40 mm), różnica wzniesień wynosi 516 metrów, a maksymalne nachylenie trasy 54,5% (uważano ją za najbardziej stromą w Niemczech). Po linii kursowały dwa wagony, każdy o masie 9 ton. Ich pojemność wynosiła 44 pasażerów (przed modernizacją pudeł) i 36 pasażerów (po modernizacji). Prędkość jazdy wynosiła 1,5 m/s, a czas jazdy trwał sześć minut. Na trasie położono 472 podkłady. Woda do napędu balastowego pochodziła ze sztucznego stawu zbudowanego przy górnej stacji, który zasilały pompy wodą z rzeki Lahn.

</doc>
<doc id="5004085" url="https://pl.wikipedia.org/wiki?curid=5004085" title="Pătrușești">
Pătrușești

Pătrușești – wieś w Rumunii, w okręgu Alba, w gminie Horea. W 2011 roku liczyła 177 mieszkańców.

</doc>
<doc id="5004088" url="https://pl.wikipedia.org/wiki?curid=5004088" title="Petreasa (okręg Alba)">
Petreasa (okręg Alba)

Petreasa – wieś w Rumunii, w okręgu Alba, w gminie Horea. W 2011 roku liczyła 52 mieszkańców.

</doc>
<doc id="5004089" url="https://pl.wikipedia.org/wiki?curid=5004089" title="Prelucă">
Prelucă

Prelucă – wieś w Rumunii, w okręgu Alba, w gminie Scărișoara. W 2011 roku liczyła 72 mieszkańców.

</doc>
<doc id="5004092" url="https://pl.wikipedia.org/wiki?curid=5004092" title="Teiu (okręg Alba)">
Teiu (okręg Alba)

Teiu – wieś w Rumunii, w okręgu Alba, w gminie Horea. W 2011 roku liczyła 77 mieszkańców.

</doc>
<doc id="5004093" url="https://pl.wikipedia.org/wiki?curid=5004093" title="Trifești (gmina Horea)">
Trifești (gmina Horea)

Trifești – wieś w Rumunii, w okręgu Alba, w gminie Horea. W 2011 roku liczyła 95 mieszkańców.

</doc>
<doc id="5004094" url="https://pl.wikipedia.org/wiki?curid=5004094" title="Drobnołuszczak pomarańczowoczerwony">
Drobnołuszczak pomarańczowoczerwony

Drobnołuszczak pomarańczowoczerwony, łuskowiec pomarańczowoczerwony ("Pluteus aurantiorugosus" (Trog) Sacc.) – gatunek grzybów należący do rodziny łuskowcowatych ("Pluteaceae").
Systematyka i nazewnictwo.
Pozycja w klasyfikacji według Index Fungorum: "Pluteus, Pluteaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy takson ten zdiagnozował w 1857 r. Jakob Gabriel Trog nadając mu nazwę "Agaricus aurantiorugosus". Obecną, uznaną przez Index Fungorum nazwę nadał mu w 1896 r. Pier Andrea Saccardo przenosząc go do rodzaju "Pluteus".
Synonimy naukowe:
Alina Skirgiełło w 1999 r. opisała ten gatunek pod nazwą łuskowiec pomarańczowoczerwony, Władysław Wojewoda w 2003 r. zaproponował nazwę drobnołuszczak pomarańczowoczerwony.
Morfologia.
Średnica 1,5–5 cm, u młodych okazów, potem łukowaty z tępym garbem, w końcu rozpostarty, niehigrofaniczny. Brzeg równy, tylko u starszych okazów nieco karbowany. Powierzchnia gładka lub nieco pomarszczona, pomarańczowa. Na środku pomarańczowo-czerwona, w stanie suchym matowa.
Wolne, brzuchate, początkowo białe, potem jasnoróżowe. Ostrza biało kosmkowate.
Wysokość 3–8 cm, grubość do 0,6 cm, walcowaty, początkowo pełny, później pusty z pałkowato rozszerzoną podstawą. Powierzchnia biała do żółtobiałej, u młodych okazów podłużnie włóknista. Podstawa o barwie od ciemnożółtej do pomarańczowej.
W kapeluszu biały, w trzonie żółtawy, o niewyraźnym zapachu i gorzkim smaku.
Wysyp zarodników różowy. Zarodniki 5,5–8 × 4–5 µm, elipsoidalne, gładkie, szkliste, nieamyloidalne i niezmieniające barwy w KOH. Cheilocystydy rzadkie, szeroko baryłkowate, cienkościenne o wymiarach do 50  15 µm. Pileocystydy z nabrzmiałymi elementami końcowymi. Brak sprzążek.
Występowanie.
Występuje w Ameryce Północnej, Europie i Azji. W. Wojewoda w zestawieniu grzybów wielkoowocnikowych Polski w 2003 r. przytacza tylko dwa jego stanowiska. Więcej stanowisk i bardziej aktualnych podaje internetowy atlas grzybów. Gatunek ten w Polsce znajduje się na "Czerwonej liście roślin i grzybów Polski". Ma status E – gatunek zagrożony wymarciem, którego przeżycie jest mało prawdopodobne, jeśli nadal będą działać czynniki zagrożenia.
Grzyb saprotroficzny. Występuje w lasach liściastych na próchniejącym drewnie drzew liściastych, zwłaszcza klonów, jesionów, wiązów, topoli.

</doc>
<doc id="5004095" url="https://pl.wikipedia.org/wiki?curid=5004095" title="Łuskowiec pomarańczowoczerwony">
Łuskowiec pomarańczowoczerwony



</doc>
<doc id="5004096" url="https://pl.wikipedia.org/wiki?curid=5004096" title="Zânzești">
Zânzești

Zânzești – wieś w Rumunii, w okręgu Alba, w gminie Horea. W 2011 roku liczyła 62 mieszkańców.

</doc>
<doc id="5004097" url="https://pl.wikipedia.org/wiki?curid=5004097" title="13 Dywizja Piechoty (Korea Północna)">
13 Dywizja Piechoty (Korea Północna)



</doc>
<doc id="5004098" url="https://pl.wikipedia.org/wiki?curid=5004098" title="Pluteus aurantiorugosus">
Pluteus aurantiorugosus



</doc>
<doc id="5004100" url="https://pl.wikipedia.org/wiki?curid=5004100" title="Emballonurini">
Emballonurini

Emballonurini – plemię ssaków z podrodziny upiorów (Emballonurinae) w obrębie rodziny upiorowatych (Emballonuridae).
Zasięg występowania.
Plemię obejmuje gatunki występujące w Afryce i południowo-wschodniej Azji.
Podział systematyczny.
Do plemienia należą następujące występujące współcześnie rodzaje:
Opisano również rodzaj wymarły:

</doc>
<doc id="5004103" url="https://pl.wikipedia.org/wiki?curid=5004103" title="Ighiu (gmina)">
Ighiu (gmina)

Ighiu – gmina w Rumunii, w okręgu Alba. Obejmuje miejscowości Bucerdea Vinoasă, Ighiel, Ighiu, Șard i Țelna. W 2011 roku liczyła 6283 mieszkańców. 

</doc>
<doc id="5004105" url="https://pl.wikipedia.org/wiki?curid=5004105" title="Tsuwano">
Tsuwano

 – miejscowość w Japonii, na wyspie Honsiu ("Honshū"), w prefekturze Shimane.
Położenie.
Miejscowość leży w południowej części prefektury Shimane, w dolinie górskiej. Graniczy z miastami:
Atrakcje.
Tsuwano jest popularnym ośrodkiem turystycznym. Jest końcowym przystankiem na trasie Shin-Yamaguchi – Tsuwano dla pociągu "Yamaguchi-gō", prowadzonego przez zabytkową lokomotywę parową. 
Są tu dwa kościoły katolickie: parafialny pw. św. Franciszka Ksawerego z 1931 i Kaplica Maryi na przełęczy Otome z 1951, sanktuarium maryjne. 
Znajduje się tu także jeden z najważniejszych chramów poświęconych Inari – Taikodani Inari-jinja z 1773 oraz świątynia buddyjska Kakuōzan Yōmei-ji z 1420.
W mieście znajduje się dom rodzinny Ōgai Moriego (1862–1922), japońskiego lekarza, pisarza, poety i tłumacza. Są tu także zachowane liczne zabytkowe domy z czasów feudalnych. Muzeum wybitnego malarza i twórcy barwnych drzeworytów, Hokusaia Katsushiki (1760–1849), zawierające kolekcję pamiątek po nim, zostało zamknięte w 2015 roku.

</doc>
<doc id="5004106" url="https://pl.wikipedia.org/wiki?curid=5004106" title="Trałowce projektu 89">
Trałowce projektu 89

Trałowce projektu 89 (w kodzie NATO: "Kondor") – typ trałowców budowanych w Niemieckiej Republice Demokratycznej od końca lat 60. XX wieku i używanych w marynarce wojennej NRD. Istniały dwie zasadnicze odmiany trałowców: projekt 89.1 ("Kondor I"), przekształcone później w patrolowce, oraz docelowy powiększony projekt 89.2 ("Kondor II").
Historia.
Geneza i projekt 89.0.
Istotnym ilościowo składnikiem marynarki Niemieckiej Republiki Demokratycznej (Volksmarine) po II wojnie światowej były trałowce, przy czym wszystkie typy były projektowane i budowane w kraju. Pod koniec lat 50. było to 11 dużych trałowców bazowych typu "Habicht" i 10 typu "Krake" oraz 36 kutrów trałowych typu "Schwalbe". Należy zaznaczyć, że prawdopodobnie wszystkie stosowane powszechnie nazwy typów okrętów NRD stanowią nazwy kodowe NATO. W 1963 roku podjęto prace nad nowym projektem trałowca dla zastąpienia starszych okrętów. Nowe jednostki miały być mniejsze od dotychczasowych trałowców bazowych, dzięki rezygnacji z wymogu stawiania min, lecz miały posiadać nowsze wyposażenie, w tym stację hydrolokacyjną do lokalizacji min. Zrezygnowano także z silnego uzbrojenia, poprzestając na działkach automatycznych, których główną rolą stało się niszczenie wytrałowanych min. Należy zauważyć, że podobny tok rozwoju przechodziły wówczas trałowce w polskiej Marynarce Wojennej, w której zrezygnowano z silnie uzbrojonych dużych trałowców bazowych. Bazą wyjściową do projektu stały się udane kutry trałowe projektu 8 ("Schwalbe"). Okręty klasyfikowane były w Niemczech skrótem MSR (), łączącym funkcje trałowca ("Minensuchboot") i kutra trałowego ("Minenräumboot"). Konstrukcja była opracowana przez Instytut Budownictwa Okrętowego w Wolgast ("Institut für Schiffbautechnik Wolgast" - ISW) we współpracy z biurem stoczni Peenewerft w Wolgast, która miała budować okręty.
W grudniu 1965 roku położono stępkę pod budowę prototypowego okrętu projektu 89.0, a w 1967 roku rozpoczęto jego próby. Nosił on oznaczenie V 31, następnie V 85. Próby wykazały pewne wady dotyczące wytrzymałości na wybuchy min i stacji hydrolokacyjnej i doskonalenie konstrukcji przeciągnęło się. zastrzeżenia budziło też wykorzystanie komponentów importowanych z zachodu w napędzie, który stanowiły dwa silniki typu 12 KVD 20/21A o mocy po 1000 KM. Okręt został ostatecznie wcielony do służby 28 stycznia 1970 roku, jednak nie w roli trałowca, a okrętu doświadczalnego w Centrum Naukowo-Technicznym WZT. Został wycofany ze służby w 1981 roku. Miał on wyporność 266 ton, długość 47,2 m i szerokość 6,6 m.
Projekt 89.1 "Kondor I".
W międzyczasie, nie czekając na zakończenie prób, opracowano nową powiększoną wersję projektu 89.1, którą zatwierdzono w grudniu 1966 roku. Kadłub został wydłużony i poszerzony, przez co wyporność normalna wzrosła do 329 t, pełna do 360 t, długość do 51,91 m, a szerokość do 7,13 m. Powiększono także nadbudówkę i zastosowano mocniejsze silniki produkcji ZSRR typu 40D o mocy po 2000 KM. Dopracowano też stację hydrolokacyjną KLA-58m. Uzbrojenie okrętu składało się z jednej podwójnie sprzężonej armaty automatycznej kalibru 25 mm 2M-3M na dziobie.
Budowę pierwszego trałowca projektu 89.1 pod nazwą „Greifswald” rozpoczęto w październiku 1967 roku. Jeszcze w tym samym roku marynarka NRD zamówiła budowę 21 trałowców projektu 89.1, znanego jako "Kondor I". Pierwszy okręt ukończono w grudniu 1968 roku. Cała seria, o numerach budowy od 89.101 do 89.121, weszła do służby między majem 1969 a grudniem 1970 roku. Nadano im nazwy mniejszych miast, kolejno: „Greifswald”, „Bergen”, „Anklam”, „Ueckermünde”, „Demmin”, „Malchin”, „Altentreptow”, „Pasewalk”, „Templin”, „Neustrelitz”, „Vitte”, „Zingst”, „Prerow”, „Graal-Müritz”, „Kühlungsborn”, „Ahrenshoop”, „Kirchdorf”, „Boltenhagen”, „Klütz”, „Rerik”, „Bansin”.
Pierwsze doświadczenia ze służby ujawniły celowość dalszego ulepszenia konstrukcji. Oba silniki mieściły się w jednym przedziale wodoszczelnym i celowe było ich rozdzielenie w celu zwiększenia odporności. Zwiększona liczba oficerów (w pierwotnym projekcie tylko dwóch) pociągnęła potrzebę zorganizowania dla nich kabin. Stacja hydrolokacyjna produkcji NRD KLA-58m miała zbyt słabe parametry i zdecydowano się zastosować radziecką stację MG-69, która wymagała więcej miejsca w kadłubie. Marynarka wyraziła też życzenie wzmocnienia artylerii dla celów obrony przeciwlotniczej. Zlecono wobec tego dalsze doskonalenie konstrukcji trałowca, przewidując, że jednostki pierwszej serii zostaną docelowo zaadaptowane jako patrolowce pogranicza. W 1984 roku przeklasyfikowano je na przybrzeżne okręty obrony przeciwminowej ("Küsten-Minenabwehrschiff" - KMAW).
Projekt 89.2 "Kondor II".
Dalsze prace nad projektem 89.2, znanym jako "Kondor II", ruszyły w grudniu 1968 roku. Ponownie przedłużono o 5 metrów i poszerzono kadłub. Wymiary wzrosły do 56,72 m długości i 7,76 m szerokości, a wyporność normalna do 449 ton, natomiast pełna do 483 ton. Określano je w marynarce jako „MSR lang" (długi), a poprzednią wersję jako „MSR kurz" (krótki). Napęd pozostał taki sam, przez co prędkość maksymalna zmalała do 18,5 węzła. Uzbrojenie wzmocniono do trzech stanowisk podwójnych działek 2M-3M – jednego na pokładzie dziobowym, a dwóch za nadbudówką, rozsuniętych na boki (analogicznie jak na polskich trałowcach projektu 206F). Okręty mogły również przenosić 24 bomby głębinowe B-1 lub miny (8 min KB, 6 KMD-2-1000, 10 KMD-2-500, 24 JaM).
Budowę pierwszego okrętu projektu 89.2 pod nazwą „Wolgast” rozpoczęto już na początku 1970 roku. Zbudowano 30 trałowców, o numerach budowy od 89.222 do 89.251, które weszły do służby między czerwcem 1971 a listopadem 1973 roku. Kolejno nosiły nazwy: „Wolgast”, „Kamenz”, „Stralsund”, „Wittstock”, „Kyritz”, „Neuruppin”, „Strasburg”, „Röbel”, „Pritzwalk”, „Rathenow”, „Dessau”, „Bitterfeld”, „Tangerhütte”, „Genthin”, „Zerbst”, „Rosslau”, „Oranienburg”, „Jüterbog”, „Bernau”, „Eilenburg”, „Riesa”, „Wilhem-Pieck-Stadt Guben”, „Sömmerda”, „Eisleben”, „Gransee”, „Zeitz”, „Hettstedt”, „Altenburg”, „Schönebeck”, „Grimma”.
Okręty były wyposażone w trały produkcji NRD i ZSRR: kontaktowe MSG-1 lub SDG/RL, elektromagnetyczne KFRG/RL lub HFG-13m lub HFG-24m oraz akustyczny AT-2. Od 1977 roku zaczęły otrzymywać nowsze wyposażenie, przy czym projekt oznaczono wówczas jako 89.2UR. Nosiły odtąd trały kontaktowe MSG-15 lub MSG-2-S, elektromagnetyczne HFG-13 lub HFG-245 oraz akustyczne FRG-1-E (FRG-1S) lub FRG-2-S lub radziecki AT-2M. Wyporność normalna wzrosła po modernizacji do 480,84 t, a pełna do 506,52 t. Zwiększono liczbę możliwych do zabrania bomb głębinowych B-1 do 34, natomiast zmniejszono liczbę min do 5 KB, 4 KMD-2-1000, 6 KMD-2-500 lub 24 JaM). Później okręty otrzymały jeszcze nowsze wzory trałów: mechaniczne MSG-3-S lub MSG-4-S lub MSG-1-S, elektromagnetyczny HFG-13/24M ze wzbudnikiem akustycznym AT-2M lub AT-6 oraz elektromagnetyczny FRG-1-SS/E lub FRG-2-MA z takim samym wzbudnikiem akustycznym. Od lipca 1985 roku montowano na okrętach projektów 
89.1 i 89.2 prostą czteroprowadnicową wyrzutnię dla samonaprowadzających się pocisków przeciwlotniczych bardzo bliskiego zasięgu Strzała-2M – stosowano radziecką wyrzutnię Fasta-4M, a następnie własnej konstrukcji FAM-4. Po tych modernizacjach projekt oznaczono jako 89.2UR2. 
Okręty pochodne.
Poławiacze torped projektu 65.1 (129).
Na bazie kadłuba opracowanego dla projektu 89.2 zbudowano także dwa poławiacze torped projektu 65.1, oznaczanego też jako projekt 129. Wyposażone były w hydrauliczny dźwig oraz wciągarkę na rufie do podnoszenia z wody ćwiczebnych torped po strzelaniu. Były to okręty uniwersalne – mogły służyć także jako okręty-cele dzięki reflektorom kątowym montowanym na maszcie, wyposażone były ponadto w sprzęt nurkowy do prac podwodnych i wyposażenie do prowadzenia prac dezaktywacyjnych innych okrętów oraz serwisowania torped. Okręty te nie przenosiły uzbrojenia. 
Zbudowano dwie jednostki: „Strelasund” i „Libben”, oba w służbie od 1971 roku (numery stoczniowe 65.101 i 102).
Okręty rozpoznawcze projektu 65.2 (115).
Na bazie projektu 89.2 zbudowano też dwa okręty rozpoznawcze, nazywane oficjalnie dla celów tajemnicy wojskowej okrętami badawczymi. Wyróżniały się zestawem anten urządzeń służących do rozpoznania radioelektronicznego. Mogły też przewozić płetwonurków bojowych, dla których przewidziano pomieszczenia pod pokładem. Okręty normalnie nie były uzbrojone, lecz na wypadek wojny przewidziano montaż dziobowej armaty kalibru 25 mm 2M-3M. 
Zbudowano dwie jednostki: „Komet” i „Meteor”, oba w służbie od 1972 roku (numery stoczniowe 65.201 i 202).
Jacht reprezentacyjny projektu 121.
W oparciu o konstrukcję okrętów projektu 89.2 zbudowano także reprezentacyjny jacht motorowy projektu 121 „Ostseeland”, jako okręt
reprezentacyjny Volksmarine. Kadłub został w tym celu wydłużony do 60,9 m, a jednostka miała wyporność 623 tony. Miał całkiem inną architekturę z dużą nadbudową i wyglądem przypominał statek pasażerski żeglugi przybrzeżnej, był nieuzbrojony i pomalowany w sposób pokojowy na biały kolor. Wyposażony był między innymi w stępkę przechyłową oraz aktywne stabilizatory płetwowe produkcji brytyjskiej. Pozostawał w służbie od 1 lipca 1971 roku do 1 lipca 1990 roku.
Okręt hydrograficzny projektu 136.
30 kwietnia 1976 roku, jako ostatni wszedł do służby pojedynczy okręt hydrograficzny „Carl Friedrich Gauss” zbudowany na bazie kadłuba proj. 89.2. Był on nieuzbrojony, a na rufowym pokładzie przenosił motorówkę i łódź pomiarową, opuszczane przez dźwigi hydrauliczne. Nadbudówka była powiększona, wydłużona w kierunku dziobu i bardziej bogato oszklona niż w trałowcach, oraz malowana na biało. Urządzenia pomiarowe były produkcji zachodniej, firm Decca i Atlas. 
Służba.
Trałowce projektu 89.1 weszły do służby w latach 1969-1970, po sześć do dwóch dywizjonów przeciwminowych (3. i 5.) 1 Flotylli w Peenemünde i jednego dywizjonu (4.) 4 Flotylli w Warnemünde. Trzy trałowce natomiast trafiły do 7 Brygady Okrętów Szkolnych. Już w latach 1971-1973, po wejściu do służby nowszych okrętów, przekazano je do trzech dywizjonów okrętów pogranicza ("Grenzschiffabteilung" - GSA) 6 Brygady Granicy Wybrzeża (6. Grenzbrigade Küste - 6. GBK). Ich wycofanie ze służby rozpoczęto w 1989 roku i w chwili zjednoczenia Niemiec pozostało ich dziewięć w składzie 6. GBK i jeden okręt doświadczalny V-814 („Greifswald”). Niektóre trafiły wcześniej do służby cywilnej.
Trałowce projektu 89.2 weszły do służby w latach 1971-1973, po sześć do dwóch dywizjonów przeciwminowych (3. i 5.) 1 Flotylli w Peenemünde i dwóch (2. i 4.) 4 Flotylli w Warnemünde. Trzy trałowce zostały początkowo przeznaczone na jednostki szkolne („Kamentz”, „Straslund” i „Wíttstock”). Na początku 1990 roku nadal służyły w dywizjonach 24 trałowce, cztery były zakonserwowane, a dwa służyły jako okręty doświadczalne. W związku z odprężeniem międzynarodowym, dziewięć trałowców wycofano do kwietnia tego roku ze służby. 
Po zjednoczeniu Niemiec, zdecydowana większość okrętów byłej NRD nie została przyjęta do służby Bundesmarine z uwagi na brak potrzeb i ich niekompatybilność z zachodnim wyposażeniem. Na pewien czas pozostawiono tylko trzy patrolowce proj. 89.1, sześć trałowców proj. 89.2, poławiacz torped „Strelasund”, okręt hydrograficzny „Carl Friedrich Gauss” i dwa okręty rozpoznawcze proj. 115. Pozostał także cywilny statek badawczy „Ernst Thälmann” (przebudowany „Anklam” proj. 89.1). 
Najdłużej w Bundesmarine był wykorzystywany „Carl Friedrich Gauss” – do 1999 roku, a potem został sprzedany do 
Portugalii i przebudowany na jacht motorowy „Giusy Blue”. Z kolei jacht reprezentacyjny „Ostseeland” został sprzedany prywatnemu właścicielowi i pływał na Morzu Śródziemnym pod banderą Malty jako „Aniara”. 
W 1991 roku cztery trałowce sprzedano marynarce Urugwaju („Riesa”, „Eilenburg”, „Bernau” i „Eisleben”), które 11 października 1991 roku otrzymały nazwy: „Temerario” (ROU 31), „Valiente” (ROU 32), „Fortuna” (ROU 33) i „Audaz” (ROU 34). W 1997 roku przezbrojono je w pojedynczą armatę Bofors 40 mm, wymieniono też radar nawigacyjny na Raytheon 1900. 5 sierpnia 2000 roku „Valiente” zatonął w kolizji ze statkiem filipińskim (zginęło 11 członków załogi). Pozostałe wycofano w 2014 i 2019 roku.
W 1992 roku sprzedano Malcie dwa okręty patrolowe projektu 89.1 „Ueckermünde” i „Pasewalk”, a w 1997 roku trzeci „Boltenhagen”. Otrzymały one numery odpowiednio: P30, P31 i P29 i służyły w Morskim Dywizjonie Sił Zbrojnych Malty do 2004 roku. P29 i P31 zostały po wycofaniu zatopione jako obiekty dla nurkowania u wybrzeży Malty. 
W sierpniu 1993 roku dwa trałowce przekazano bez uzbrojenia i wyposażenia dla nowo tworzonej marynarki wojennej Łotwy. Zostały wcielone do służby w kwietniu 1994 roku jako „Víesturs” (M01, ex „Kamenz”) i „Imanta” (M02, ex „Röbel”). Uzbrojono je w polskie działka kalibru 23 mm ZU-23-2M Wróbel i działka Oerlikon 20 mm. Dopiero trzy lata później otrzymano z Niemiec dla nich wyposażenie trałowe. Wycofano je ze służby w 2008 roku.
W 1995 roku dla Marynarki Estonii przekazano dwa okręty rozpoznawcze projektu 65.2 „Komet” i „Meteor”, przemianowane na „Vambola” (M411) i „Sulev” (M412) i przekształcone następnie po dokupieniu wyposażenia na trałowce. „Vambola” został wycofany w 1999 roku, a „Sulev” w 2000 roku.
Dziewięć trałowców w 1994 roku sprzedano z dotychczasowym wyposażeniem i uzbrojeniem do Indonezji, gdzie otrzymały nazwy: „Pulau Rate”, „Pulau Romang”, „Pulau Rimau”, „Pulau Rondo” (później „Kelebang”), „Pulau Rusa”, „Pulau Rangsgang”, „Pulau Raibu” (później „Kula Hitam”), „Pulau Raas” i „Pulau Rempang”. 
Patrolowce proj. 89.1 trafiły też do Cape Verde, Gwinei-Bissau i Tunezji. 
Zobacz też.
Porównywalne okręty z podobnego okresu:

</doc>
<doc id="5004109" url="https://pl.wikipedia.org/wiki?curid=5004109" title="Bucerdea Vinoasă">
Bucerdea Vinoasă

Bucerdea Vinoasă – wieś w Rumunii, w okręgu Alba, w gminie Ighiu. W 2011 roku liczyła 873 mieszkańców.

</doc>
<doc id="5004110" url="https://pl.wikipedia.org/wiki?curid=5004110" title="Sylwia Majkowska-Szulc">
Sylwia Majkowska-Szulc

Sylwia Majkowska-Szulc – polska prawnik, doktor habilitowany nauk społecznych w dyscyplinie nauki prawne, profesor uczelni w Uniwersytecie Gdańskim, specjalność naukowa: prawo Unii Europejskiej.
W 1999 uzyskała dyplom magistra prawa na Wydziale Prawa i Administracji Uniwersytetu Gdańskiego oraz dyplom licencjata filologii w zakresie nauczania języka francuskiego w Kolegium Kształcenia Nauczycieli Języków Obcych tegoż Uniwersytetu. W 2002 została zatrudniona jako asystent w Katedrze Prawa Europejskiego i Komparatystyki Prawniczej na Wydziale Prawa i Administracji UG. W 2004 na podstawie rozprawy pt. "Wpływ Europejskiego Trybunału Sprawiedliwości na rozwój prawa europejskiej integracji" (napisanej pod kierunkiem Zdzisława Brodeckiego) otrzymała stopień naukowy doktora nauk prawnych (dyscyplina: prawo, specjalność: prawo Unii Europejskiej). W 2014 również na tym Wydziale na podstawie dorobku naukowego oraz rozprawy pt. "Teoria celu prawa Unii Europejskiej" uzyskała stopień doktora habilitowanego w dziedzinie nauk społecznych w dyscyplinie nauki prawne. W 2019 została profesorem uczelni w Uniwersytecie Gdańskim, a w 2020 - kierownikiem Zakładu Prawa Prywatnego Międzynarodowego w Katedrze Prawa Cywilnego na Wydziale Prawa i Administracji UG.
Od 2011 pełni funkcję sekretarza – członka Zarządu Polskiego Stowarzyszenia Prawa Europejskiego.

</doc>
<doc id="5004111" url="https://pl.wikipedia.org/wiki?curid=5004111" title="Ighiel">
Ighiel

Ighiel – wieś w Rumunii, w okręgu Alba, w gminie Ighiu. W 2011 roku liczyła 930 mieszkańców.

</doc>
<doc id="5004112" url="https://pl.wikipedia.org/wiki?curid=5004112" title="Șard">
Șard

Șard – wieś w Rumunii, w okręgu Alba, w gminie Ighiu. W 2011 roku liczyła 2208 mieszkańców.

</doc>
<doc id="5004117" url="https://pl.wikipedia.org/wiki?curid=5004117" title="Țelna">
Țelna

Țelna – wieś w Rumunii, w okręgu Alba, w gminie Ighiu. W 2011 roku liczyła 1006 mieszkańców.

</doc>
<doc id="5004121" url="https://pl.wikipedia.org/wiki?curid=5004121" title="Ighiu (okręg Alba)">
Ighiu (okręg Alba)

Ighiu – wieś w Rumunii, w okręgu Alba, w gminie Ighiu. W 2011 roku liczyła 1266 mieszkańców.

</doc>
<doc id="5004126" url="https://pl.wikipedia.org/wiki?curid=5004126" title="PCMedia">
PCMedia

PCMedia – dawne indonezyjskie czasopismo komputerowe, wydawane w latach 2000–2017.
Oprócz ogólnych informacji na temat techniki komputerowej na łamach magazynu publikowano obszerne omówienia wirusów komputerowych. Do numerów czasopisma dołączano autorski program antywirusowy PCMAV, który był pierwszą tego rodzaju aplikacją w kraju, zorientowaną na lokalne formy szkodliwego kodu, a z czasem stał się jednym z najczęściej używanych programów zabezpieczających w Indonezji, obok SMADAV i ANSAV.
Po przejściu na media cyfrowe magazyn PCMedia przestał być wydawany, a ostatni drukowany numer czasopisma ukazał się w 2017 roku.

</doc>
<doc id="5004129" url="https://pl.wikipedia.org/wiki?curid=5004129" title="Întregalde (gmina)">
Întregalde (gmina)

Întregalde – gmina w Rumunii, w okręgu Alba. Obejmuje miejscowości Dealu Geoagiului, Ghioncani, Iliești, Ivăniș, Întregalde, Mărinești, Modolești, Necrilești, Popești, Sfârcea i Tecșești. W 2011 roku liczyła 577 mieszkańców. 

</doc>
<doc id="5004132" url="https://pl.wikipedia.org/wiki?curid=5004132" title="Întregalde">
Întregalde

Întregalde – wieś w Rumunii, w okręgu Alba, w gminie Întregalde. W 2011 roku liczyła 59 mieszkańców.

</doc>
<doc id="5004133" url="https://pl.wikipedia.org/wiki?curid=5004133" title="Dealu Geoagiului">
Dealu Geoagiului

Dealu Geoagiului – wieś w Rumunii, w okręgu Alba, w gminie Întregalde. W 2011 roku liczyła 56 mieszkańców.

</doc>
<doc id="5004134" url="https://pl.wikipedia.org/wiki?curid=5004134" title="Ghioncani">
Ghioncani

Ghioncani – wieś w Rumunii, w okręgu Alba, w gminie Întregalde. W 2011 roku liczyła 61 mieszkańców.

</doc>
<doc id="5004144" url="https://pl.wikipedia.org/wiki?curid=5004144" title="Rotes Tor (Augsburg)">
Rotes Tor (Augsburg)

Rotes Tor (dawniej także "Spitaltor" lub "Haunstetter Tor"; pol. Czerwona Brama) – jedna z 14 kiedyś istniejących bram miejskich Augsburga, element średniowiecznych murów obronnych tego niemieckiego miasta. Jako jedna z pięciu nie została zburzona podczas rozbiórki murów miejskich w XIX wieku.
Położenie.
Znajduje się w południowej części starego centrum Augsburga. Nazwa wywodzi się od czerwonego koloru, na jaki była pomalowana w średniowieczu i jaki otrzymała ponownie w trakcie renowacji w XX wieku. Wraz z mostem, barbakanem oraz bastionem i fosą miejską brama tworzyła cały system obronny Czerwonej Bramy, który w dużej mierze zachował się do dziś.
Historia.
Pierwsza wzmianka w dokumentach o bramie pochodzi z 1223 roku, ale przypuszcza się, że istniała ona w tym miejscu już w 1187 roku. Była najbardziej na południe wysuniętą bramą miejską i służyła jako wylot rzymskiego jeszcze szlaku, zwanego Via Claudia, w kierunku Tyrolu i Włoch.
W 1371 roku, po spaleniu starej bramy, powstał nowy budynek bramny. W 1388 roku obiekt został rozbudowany o fosę i przerzucony przez nią drewniany most. W XV wieku podwyższono mury i rozbudowano system obronny bramy. W 1545 r. na przedpolu Czerwonej Bramy wybudowano bastion, który w 1604 r. przebudował miejski architekt i budowniczy Elias Holl.
Po zniesieniu dla miasta statusu twierdzy (w drugiej połowie XIX wieku) cały zespół obronny Czerwonej Bramy wraz z bastionem zamieniono na park. Jego aranżacja była kilkakrotnie zmieniana (ostatnio w 1952 roku przez Ludwiga Römera). Od 1929 roku funkcjonuje tu również amfiteatr ze sceną plenerową.
Brama znajduje się na liście zabytków Bawarii (nr D-7-61-000-60).
Architektura.
Mury Czerwonej Bramy oraz przyległe fragmenty murów miejskich pochodzą z lat 1545/46. Dolna część bramy to masywna, gotycka, murowana czworoboczna budowla wtopiona w ciąg murów i wsparta w narożnikach wydatnymi przyporami, z ostrołukowo zamkniętą sienią przejazdową. Obecnie otynkowana, delikatnie boniowana. Górna kondygnacja bramy jest również czworoboczna, jednak z zaokrąglonymi narożnikami. Opięta siecią pilastrów i poziomych opasek, wyróżnia się również trzema kondygnacjami niewielkich otworów okiennych, prostokątnych i okrągłych, podkreślających rytmikę podziałów. Nakryta dachem namiotowym z latarnią. W obecnej formie zbudowana w 1622 r. wg projektu miejskiego architekta i mistrza budowlanego Eliasa Holla.
Brama frontowa (zewnętrzna brama barbakanu) – to niska budowla w stylu renesansowym, nakryta niskim dachem namiotowym, z przejazdem sklepionym kolebkowo. Nad wjazdem kartusz z herbem cesarstwa (dwugłowy orzeł) i inskrypcją wskazującą na datę budowy (1545-1546). Znajdujący się w sąsiedztwie przyścienny bastion ze sklepionymi kazamatami pochodzi z 1611 r.
Most przez fosę miejską, wiodący do barbakanu Czerwonej Bramy, pierwotnie drewniany, obecny murowany, dwukondygnacyjny z sześcioma łukami (inskrypcja z datą 1777 wskazuje na czas budowy). Jest mostem dwukondygnacyjnym – w dolnej kondygnacji posiada kanał wodny, należący do akweduktu Czerwonej Bramy, stanowiącego część dawnego systemu zaopatrzenia miasta w wodę.

</doc>
<doc id="5004153" url="https://pl.wikipedia.org/wiki?curid=5004153" title="Kościół Marii Panny w Crawinkel">
Kościół Marii Panny w Crawinkel

Kościół Marii Panny (niem. "Marienkirche") – protestancka świątynia parafialna w Crawinkel, dzielnicy miasta Ohrdruf. 
Historia.
Pierwsza kaplica w tym miejscu stała pierwotnie na wzniesieniu. O niej informuje tablica na wieży kościoła. Świątynię zbudowano w 1421 roku, zakrystia kościoła była najprawdopodobniej częścią starej kaplicy. W 1613 świątynię przebudowano, w 1624 pożar zniszczył wieżę oraz około 200 budynków Crawinkel. Mimo zaistniałej sytuacji postanowiono odbudować obiekt, jednak w stylu renesansowym. W 1758 roku kościół rozbudowano. Podczas II wojny światowej z kościoła wywieziono dzwony, zniszczono również organy oraz ławki.

</doc>
<doc id="5004162" url="https://pl.wikipedia.org/wiki?curid=5004162" title="Polskie Towarzystwo Artystyczne „Ars Musica”">
Polskie Towarzystwo Artystyczne „Ars Musica”

Polskie Towarzystwo Artystyczne „Ars Musica” – polska organizacja artystyczna działająca na terenie Zaolzia promująca kulturę polskiej mniejszości narodowej w Republice Czeskiej.
Charakterystyka.
PTA Ars Musica powstało w lutym 1999 w Czeskim Cieszynie jako niezależna organizacja z osobowością prawną. Celem organizacji jest promowanie kultury polskiej mniejszości narodowej w RC, zwłaszcza muzycznej, ludowej i teatralnej, jak również opieka organizacyjna i materialna nad zespołami o wyższym poziomie artystycznym, w szczególności ludzi młodych.
Obecnie w ramach PTA Ars Musica zrzeszone są następujące zespoły na zasadach członkostwa kolektywnego:
Działalność.
Towarzystwo organizuje “Przegląd Kapel Ludowych” Zaolzia oraz przy współpracy innych instytucji (Centrum Pedagogicznego dla Polskiego Szkolnictwa Narodowościowego, Koło Macierzy Szkolnej PSP w Błędowicach, Kongres Polaków w RC, “Przegląd Szkolnych Zespołów Śpiewaczych”, “Festiwal Piosenki Dziecięcej”, eliminacje rejonowe "Przeglądu Cieszyńskiej Pieśni Ludowej" (dawnego “Śląskiego Śpiewania”) i Konkursu Recytacyjnego "Kresy". Stworzyło również regionalną centralę dla kapel ludowych (Zrzeszenie Kapel Ludowych), jak również udostępnia swoje strony internetowe dla Zrzeszenia Śpiewaczo-Muzycznego (zrzeszające polskie chóry zaolziańskie).

</doc>
<doc id="5004201" url="https://pl.wikipedia.org/wiki?curid=5004201" title="Symbiosis">
Symbiosis

Symbiosis – wychodzące od 1985 r. biologiczne czasopismo naukowe publikujące wyniki oryginalnych badań, które przyczyniają się do zrozumienia interakcji symbiotycznych w szerokim zakresie asocjacji na poziomie molekularnym, komórkowym i organizmowym. Publikowane są także recenzje i krótkie komunikaty o znanych lub nowych symbiozach, podobnie jak recenzje książek. Czasopismo stawia sobie za cel zachęcanie do interakcji między badaczami w tej szybko rozwijającej się dziedzinie i wzmacnianie ich. Interesujące tematy obejmują interakcje żywieniowe; wzajemne efekty regulacyjne i morfogenetyczne; koadaptacje strukturalne; uznanie międzygatunkowe; specyficzność; adaptacje ekologiczne; ewolucyjne konsekwencje symbiozy i metody stosowane w badaniach nad symbiozą.
Czasopismo wydawane jest w Niemczech przez International Symbiosis Society. Artykuły w języku angielskim. Większość artykułów publikowana jest na licencji otwarty dostęp (open access). Online dostępny jest skorowidz numerów wraz z wyszukiwarką artykułów i ich streszczeniem.
ISSN: 03345114, 18787665

</doc>
<doc id="5004203" url="https://pl.wikipedia.org/wiki?curid=5004203" title="Charles Hobson">
Charles Hobson

Charles Rider Hobson, baron Hobson (ur. 18 lutego 1903, zm. 17 lutego 1966) – brytyjski polityk Partii Pracy, deputowany Izby Gmin, par.
Działalność polityczna.
W okresie od 5 lipca 1945 do 23 lutego 1950 reprezentował okręg wyborczy Wembley North, a od 23 lutego 1950 do 18 września 1959 okręg wyborczy Keighley w brytyjskiej Izbie Gmin. Od 1947 do 1951 był też asystentem poczmistrza generalnego w pierwszym i drugim rządzie premiera Attleego. Od 20 stycznia 1964 zasiadał w Izbie Lordów i od 1964 jako lord-in-waiting był też członkiem pierwszego rządu premiera Wilsona.

</doc>
<doc id="5004204" url="https://pl.wikipedia.org/wiki?curid=5004204" title="Jimin">
Jimin

Jimin (; ur. 13 października 1995 w Pusan), właśc. Park Ji-min – południowokoreański piosenkarz, tancerz i autor tekstów. Członek boysbandu BTS należącego do wytwórni Big Hit Entertainment.
Życiorys.
Park Ji-min urodził się 13 października 1995 roku w Pusan. Jako dziecko uczęszczał do Hoedong Elementary School i Yonsan Middle School. W gimnazjum, w High School of Busan Arts, uczył się tańca współczesnego. W tym samym czasie uczęszczał do Just Dance Academy, gdzie uczył się poppingu i lockingu (rodzajów tańca ulicznego). Po sugestii nauczyciela odnośnie do przesłuchania do wytwórni muzycznej, Jimin trafił na Big Hit Entertainment. Po pomyślnym przesłuchaniu w 2012 roku rozpoczął okres stażu i przeniósł się do Korean Arts High School, którą ukończył w 2014 roku.
Po liceum zapisał się na Global Cyber University, które ukończył w sierpniu 2020 roku na specjalizacji Broadcasting and Entertainment. Od 2021 roku jest zarejestrowany jako student w Hanyang Cyber University, gdzie stara się o tytuł magistra administracji biznesowej w dziedzinie reklamy i mediów.
Kariera.
BTS.
13 czerwca 2013 roku zadebiutował jako wokalista i tancerz w zespole BTS w programie "M Countdown" z utworem „No More Dream” z ich pierwszego singla "2 Cool 4 Skool". Jako członek BTS nagrał trzy solowe piosenki – „Lie”, „Serendipity” i „Filter”. Pierwsza z nich została wydana na albumie "Wings" (2016), „Serendipity” została wydana jako piosenka wprowadzająca do albumu ' (2017), natomiast "Filter" została umieszczona na albumie ' (2020).
Zarówno „Serendipity”, jak i „Lie” przekroczyły pięćdziesiąt milionów odtworzeń na Spotify w 2018 roku, a wkrótce potem ukazała się pełna wersja pierwszej z nich na kompilacji "" (2018). Tym samym Jimin ustanowił nowy rekord jako jedyny koreański artysta, który ma trzy solowe utwory, które zgromadziły ponad 50 milionów odtworzeń każdy. Wcześniej Psy był jedynym koreańskim artystą, który kiedykolwiek przekroczył granicę 50 milionów odtworzeń, z utworami „Gangnam Style” (2012) i „Gentleman” (2013). Obie piosenki były również jedynymi solowymi piosenkami członka BTS, które znalazły się na liście 20 najczęściej odtwarzanych piosenek BTS w Wielkiej Brytanii w październiku 2018 roku na liście Official Charts Company, zajmując odpowiednio 17. i 19. miejsce w rankingu. W kwietniu 2019 roku lista ta została rozszerzona do 40 najlepszych utworów; oba utwory uplasowały się odpowiednio na 18. i 20. miejscu, czyli najwyżej z pięciu solowych utworów zawartych w owym roku.
W maju 2019 roku Jimin został pierwszym członkiem BTS, którego solowy teledysk osiągnął 100 milionów wyświetleń na YouTube, było to „Serendipity”. Był to dziewiętnasty teledysk BTS, który tego dokonał. Był jedynym członkiem zespołu z wieloma solowymi piosenkami na liście Top 40 Official Charts ze stycznia 2020 roku. „Lie” i „Serendipity” były drugą i trzecią najczęściej odtwarzaną solówką zajmując 24. i 29. miejsce, zaraz za utworem „Euphoria” innego członka BTS – Jungkooka, która uplasowała się na 19. miejscu. W lutym „Filter” ustanowił rekord za największy streaming spośród wszystkich koreańskich piosenek na Spotify, z ponad 2,2 milionami odtworzeń w ciągu pierwszych 24 godzin od premiery i tym samym stał się najszybszym koreańskim solo w historii platformy, przekraczając 20–60 milionów streamów. Był to także pierwszy i jedyny solowy b-side track BTS, który otrzymał nominację do piosenki roku na Gaon Chart Music Awards. Wraz z początkiem marca 2021 roku „Filter” znajdował się już 53 tydzień na liście World Digital Song Sales "Billboardu" – tym samym będąc piętnastą piosenką BTS, która notowana była przez cały rok.
W 2018 roku piosenkarz, wraz z pozostałymi członkami zespołu, został nagrodzony przez prezydenta Korei Południowej Orderem Zasługi Kulturalnej piątej klasy za szerzenie hallyu i przyczynianie się do rozwoju kultury popularnej i sztuki.
Solowa kariera.
W 2014 roku Jimin wraz z innym członkiem BTS – Jungkookiem, nagrał piosenkę „Christmas Day”, będącą koreańską wersją „Mistletoe” Justina Biebera, do której koreański tekst napisał Jimin. Obaj członkowie ponownie współpracowali w 2017 roku przy coverze amerykańskiego piosenkarza Charliego Putha „We Don't Talk Anymore” (2016), gdzie Jimin śpiewał partie Seleny Gomez, która pojawiła się w oryginalnej wersji piosenki. Jungkook wydał wcześniej solową wersję tego utworu w lutym owego roku, a obaj przygotowali duet jako specjalny prezent dla fanów zespołu, wydając go 2 czerwca podczas obchodów czwartej rocznicy debiutu. „Teen Vogue”, komentując pojawienie się Jimina w utworze, napisał, że „dodanie głosu Jimina do miksu sprawia, że wykonanie utworu stało się jeszcze piękniejsze”. Kanadyjski magazyn „Flare” również pochwalił jego wykonanie, mówiąc: „(...) bez obrazy, Selena – szczerze mówiąc, to może być lepsze od oryginału”. „Elite Daily” opisał cover jako „bezbłędny”.
W 2016 roku piosenkarz pojawiał się w wielu programach rozrywkowych, między innymi w "Hello" "Counselor", "Please Take Care of My Refrigerator" i "God's Workplace". Był również prowadzącym w krajowych programach muzycznych, takich jak "Show! Music Core" czy "M Countdown". Pod koniec grudnia 2016 roku wystąpił w tanecznym duecie z Taeminem z Shinee podczas KBS Song Festival.
30 grudnia 2018 roku Jimin wydał pierwszą solową piosenkę poza BTS – „Promise”, za darmo na stronie SoundCloud. 3 stycznia 2019 roku platforma ogłosiła, że „Promise” pobił rekord ustanowiony przez „Duppy Freestyle” Drake'a dla największego 24-godzinnego debiutu w historii. Opisana przez Billboard jako „łagodna, popowa ballada”, piosenka została skomponowana przez Jimina i producenta Big Hit, Slow Rabbit, który również wyprodukował utwór; autorami tekstu byli Jimin i RM. 24 grudnia 2020 roku piosenkarz wydał swój drugi singel „Christmas Love”, piosenkę o wspomnieniach z wakacji z okresu dzieciństwa.
2023: FACE.
Podczas pandemii COVID-19 Jimin miał wątpliwości co do siebie i swojego celu jako artysty, co spowodowało, że zmagał się emocjonalnie. Po tym, jak otworzył się przed kolegami z zespołu BTS podczas trasy Permission to Dance on Stage w Las Vegas o tym, przez co przechodzi, myśląc, że jest jedyny [1] , zachęcili go do spróbowania przełożenia swoich myśli i uczuć na muzykę, co służyło jako katalizator dla niego, aby rozpocząć aktywną pracę nad swoim solowym albumem. [2] Po powrocie do Korei Jimin spotkał się z producentami ze swojej wytwórni i prace nad projektem rozpoczęły się na początku 2022 roku.
„ Set Me Free Pt. 2 ” został wydany przed albumem, 17 marca 2023 roku. Jego tytuł nosi celowe podobieństwo do „Set Me Free” kolegi z zespołu BTS , Sugi , z jego mixtape'u D-2 z 2020 roku , chociaż żadna z tych piosenek nie jest właściwie połączony z drugim. W wywiadzie dla Consequence , opublikowanym w dniu premiery singla, Jimin stwierdził, że „nie próbowaliśmy dzielić części pierwszej i drugiej. niektóre z historii, które pojawiły się wcześniej, pomyślałem, że dobrze byłoby wrócić po nich”. Piosenka została wybrana jako pierwszy singiel z Faceze względu na jego intensywność i chęć Jimina do debiutu solowego „w imponujący sposób”. W związku z tym towarzyszący mu teledysk koncentruje się głównie na aspekcie wykonawczym utworu i jego „naprawdę intensywnym klimacie”. [14] W filmie, wyreżyserowanym przez Oui Kim, [15] Jimin występuje jako „główny element skomplikowanej choreografii”, w której „porusza się po ekranie z tłumem tancerzy, którzy wszyscy występują zgodnie jak pokój rozbłyskuje falami światła”. [16] Piosenkarz opisał piosenkę jako mającą „energię promienia światła wpadającego w ciemność… Gdybym miał określić konkretne kolory, powiedziałbym, że jest to czerń i biel”. [14] Wszedł na UK Singles Chartpod numerem 30, stając się najwyżej notowanym debiutanckim singlem koreańskiego solisty w historii listy; Jimin pobił rekord ustanowiony wcześniej przez kolegę z zespołu, J-Hope'a , który zadebiutował na 37. miejscu piosenką „ On the Street” . 
„Like Crazy” został wydany wraz z albumem, jako drugi singiel, 24 marca. Teledysk towarzyszący piosence, również wyreżyserowany przez Kim, rozpoczyna się fragmentem dialogu z filmu Like Crazy z 2011 roku z kobiecym głosem mówiącym „Myślę, że my może trwać wiecznie”, podczas gdy Jimin jest widziany „stojący w zielonym wirze światła w zatłoczonym nocnym klubie”. Słychać męski głos odpowiadający: „Obawiam się, że wszystko zniknie”. Kobieta zapewnia go „Po prostu zaufaj mi”, gdy kamera przybliża Jimina „wyglądającego na samotnego w kuchni, śpiewającego:„ Ona mówi, kochanie, chodź i chodź za mną / Nie ma tu nic złego tej nocy ”Niewidzialna ręka chwyta go i ciągnie na zatłoczony parkiet nocnego klubu, gdzie jest pokazany, jak spaceruje w zwolnionym tempie przez imprezowiczów, robi zdjęcia i surfuje po tłumie. W końcu trafia do „strasznego korytarza” z ściany, które sączą się „lepką czarną" mazią. Reszta obrazu oscyluje między Jiminem imprezującym w nocnym klubie a śpiewaniem piosenki w „dziwacznej, przypominającej Transformers toalecie" i kończy się na nim ponownie przy kuchennym stole, jego prawa ręka jest teraz pokryta „tajemniczą mazią”. [19] Remiksy singla „Deep House” i „UK Garage” zostały wydane 26 marca.[20]
Wpływ.
W 2016 roku Jimin zajął 14. miejsce wśród najpopularniejszych idoli w corocznym badaniu przeprowadzanym przez firmę Gallup Korea. W 2017 roku zajął 7. miejsce, a następnie zajął 1. miejsce w 2018 i 2019 roku. Jimin jest jedynym idolem, który zajmuje pierwsze miejsce w rankingu przez dwa kolejne lata. W 2018 roku Jimin był dziewiątym najczęściej wspominanym celebrytą i ósmym najczęściej wspominanym muzykiem na świecie na Twitterze. Od stycznia do maja 2018 r. Jimin wygrywał comiesięczną nagrodę "Peeper x Billboard Award" dla „Najlepszego Solowego Artysty K-Popu”. "Peeper x Billboard" to współpraca między aplikacją mediów społecznościowych Peeper i Billboard Korea, która zbiera głosy fanów głosujących na ulubionych artystów K-popowych i ogłasza comiesięcznych zwycięzców. Nagrodą była darowizna na rzecz organizacji charytatywnej UNICEF w imieniu Jimina. W 2019 roku otrzymał tablicę z uznaniem od Cultural Conservation Society za wykonanie buchaechum, tradycyjnego koreańskiego tańca podczas Melon Music Awards w 2018 roku i pomoc w rozpowszechnianiu tego tańca poza Koreą.
Filantropia.
W latach 2016-2018 Jimin wspierał uczniów swojej byłej szkoły w Busan Hodong, pokrywając koszty mundurków. Po ogłoszeniu informacji o zamknięciu szkoły podarował absolwentom letnie i zimowe mundurki gimnazjalne oraz przekazał autografowane albumy dla całej szkoły.
Na początku 2019 roku Jimin przekazał 100 milionów koreańskich wonów (około 350 tys. złotych) Departamentowi Edukacji w Pusan, aby pomóc we wspieraniu uczniów z rodzin o niższych dochodach. W sumie 30 milionów jenów (około 105 tys. złotych) trafiło do Busan Arts High School, szkoły do której uczęszczał Jimin. W lipcu 2020 r. Jimin przekazał kolejne 100 milionów wonów koreańskich, tym razem fundacji Jeonnam Future Education Foundation, na utworzenie funduszu stypendialnego dla utalentowanych, ale mających problemy finansowe studentów z południowej prowincji Jeolla.

</doc>
<doc id="5004205" url="https://pl.wikipedia.org/wiki?curid=5004205" title="Puchar Chorwacji w piłce siatkowej mężczyzn (2020/2021)">
Puchar Chorwacji w piłce siatkowej mężczyzn (2020/2021)

Puchar Chorwacji w piłce siatkowej mężczyzn 2020/2021 (chor. "Kup Hrvatske u odbojci za muškarce 2020/2021") – 28. sezon rozgrywek o siatkarski Puchar Chorwacji zorganizowany przez Chorwacki Związek Piłki Siatkowej ("Hrvatski odbojkaški savez", HOS). Zainaugurowany został 21 listopada 2020 roku.
W rozgrywkach o Puchar Chorwacji wzięło udział 15 drużyn – 11 uczestników Superligi oraz czterech zwycięzców pucharów regionalnych. Rozgrywki składały się z 1/8 finału, ćwierćfinałów, półfinałów oraz finału. We wszystkich fazach rywalizacja toczyła się systemem pucharowym, a o awansie decydowało jedno spotkanie.
Finał odbył się 11 marca 2021 roku w hali sportowej Gradski vrt w Osijeku. Po raz drugi Puchar Chorwacji zdobył , który w finale pokonał . MVP finału wybrany został Macedończyk Stojan Iliew.
System rozgrywek.
Rozgrywki o Puchar Chorwacji w sezonie 2020/2021 składają się z 1/8 finału, ćwierćfinałów, półfinałów i finału. Nie jest grany mecz o 3. miejsce. Uczestniczy w nich 15 drużyn – 11 zespołów grających w Superlidze oraz zdobywcy pucharów regionalnych.
Przed każdą rundą odbywa się losowanie ustalające pary meczowe. Drużyny, które zajęły miejsca 1-8 w Superlidze w sezonie 2019/2020, nie mogą trafić na siebie w 1/8 finału. We wszystkich rundach o awansie decyduje jedno spotkanie.

</doc>
<doc id="5004209" url="https://pl.wikipedia.org/wiki?curid=5004209" title="Piotr Tosiek">
Piotr Tosiek

Piotr Antoni Tosiek – polski politolog i prawnik, doktor habilitowany nauk społecznych, adiunkt na Wydziale Nauk Politycznych i Studiów Międzynarodowych Uniwersytetu Warszawskiego (WNPiSM UW). Specjalista w zakresie europeistyki.
Kariera naukowa.
W 1999 r. ukończył studia magisterskie na kierunku politologia na Uniwersytecie Marii Curie-Skłodowskiej w Lublinie, zaś w 2002 r. na kierunku prawo na tej samej uczelni. 24 marca 2006 r. uzyskał na Wydziale Politologii UMCS stopień doktora nauk humanistycznych w zakresie nauk o polityce na podstawie pracy "Decydowanie komitologiczne we Wspólnocie Europejskiej", której promotorem był Grzegorz Janusz. 10 marca 2017 r. uzyskał na tym samym wydziale stopień doktora habilitowanego nauk społecznych w dyscyplinie nauk o polityce na podstawie dorobku naukowego i rozprawy "Administracja rządowa państwa członkowskiego w organach przygotowawczych Rady Unii Europejskiej. Perspektywa politologiczna".
W latach 2012-2015 był doradcą społecznym przewodniczącej sejmowej Komisji ds. Unii Europejskiej. Od 2019 r. jest wiceprezesem Zarządu Głównego Polskiego Towarzystwa Studiów Europejskich. Członek zespołu Katedry Prawa i Instytucji Unii Europejskiej WNPiSM UW.

</doc>
<doc id="5004213" url="https://pl.wikipedia.org/wiki?curid=5004213" title="Iliești (okręg Alba)">
Iliești (okręg Alba)

Iliești – wieś w Rumunii, w okręgu Alba, w gminie Întregalde. W 2011 roku liczyła 14 mieszkańców.

</doc>
<doc id="5004215" url="https://pl.wikipedia.org/wiki?curid=5004215" title="Ivăniș">
Ivăniș

Ivăniș – wieś w Rumunii, w okręgu Alba, w gminie Întregalde. W 2011 roku liczyła 61 mieszkańców.

</doc>
<doc id="5004217" url="https://pl.wikipedia.org/wiki?curid=5004217" title="Mărinești (okręg Alba)">
Mărinești (okręg Alba)

Mărinești – wieś w Rumunii, w okręgu Alba, w gminie Întregalde. W 2011 roku liczyła 9 mieszkańców.

</doc>
<doc id="5004219" url="https://pl.wikipedia.org/wiki?curid=5004219" title="Fler.cz">
Fler.cz

Fler.cz – czeska platforma internetowa zrzeszająca artystów zajmujących się rękodziełem, skierowana do osób z Czech i Słowacji. Serwis został uruchomiony w 2008 roku, a w 2021 roku miał 73 tys. sprzedających i prawie 340 tys. zarejestrowanych kupujących. Serwis był notowany w rankingu Alexa globalnie na miejscu: 99 852 (styczeń 2021), w Czechach: 260 (styczeń 2021).
Operator platformy Fler.cz otrzymuje od sprzedawanych towarów prowizję w wysokości 11 procent.
W 2009 r. Fler.cz zajął piąte miejsce w konkursie Křišťálová Lupa w kategorii Handel internetowy, a w 2015 r. uplasował się na trzecim miejscu w tejże kategorii.

</doc>
<doc id="5004221" url="https://pl.wikipedia.org/wiki?curid=5004221" title="Modolești (gmina Întregalde)">
Modolești (gmina Întregalde)

Modolești – wieś w Rumunii, w okręgu Alba, w gminie Întregalde. W 2011 roku liczyła 88 mieszkańców.

</doc>
<doc id="5004222" url="https://pl.wikipedia.org/wiki?curid=5004222" title="Eric Bullus">
Eric Bullus

Sir Eric Edward Bullus (ur. 20 listopada 1906, zm. 8 września 2001) – brytyjski polityk Partii Pracy, deputowany Izby Gmin.
Działalność polityczna.
W okresie od 23 lutego 1950 do 28 lutego 1974 reprezentował okręg wyborczy Wembley North w brytyjskiej Izbie Gmin].

</doc>
<doc id="5004223" url="https://pl.wikipedia.org/wiki?curid=5004223" title="SFX (sprzęt komputerowy)">
SFX (sprzęt komputerowy)



</doc>
<doc id="5004226" url="https://pl.wikipedia.org/wiki?curid=5004226" title="Necrilești">
Necrilești

Necrilești – wieś w Rumunii, w okręgu Alba, w gminie Întregalde. W 2011 roku liczyła 137 mieszkańców.
W pobliżu wsi znajduje się jedyne w Rumunii krasowe jezioro: Lacul Ighiel.

</doc>
<doc id="5004228" url="https://pl.wikipedia.org/wiki?curid=5004228" title="Popești (okręg Alba)">
Popești (okręg Alba)

Popești – wieś w Rumunii, w okręgu Alba, w gminie Întregalde. W 2011 roku liczyła 11 mieszkańców.

</doc>
<doc id="5004230" url="https://pl.wikipedia.org/wiki?curid=5004230" title="Sfârcea (okręg Alba)">
Sfârcea (okręg Alba)

Sfârcea – wieś w Rumunii, w okręgu Alba, w gminie Întregalde. W 2011 roku liczyła 44 mieszkańców.

</doc>
<doc id="5004232" url="https://pl.wikipedia.org/wiki?curid=5004232" title="Tecșești">
Tecșești

Tecșești – wieś w Rumunii, w okręgu Alba, w gminie Întregalde. W 2011 roku liczyła 37 mieszkańców.

</doc>
<doc id="5004234" url="https://pl.wikipedia.org/wiki?curid=5004234" title="Jidvei (gmina)">
Jidvei (gmina)

Jidvei – gmina w Rumunii, w okręgu Alba. Obejmuje miejscowości Bălcaciu, Căpâlna de Jos, Feisa, Jidvei i Veseuș. W 2011 roku liczyła 5300 mieszkańców. 

</doc>
<doc id="5004236" url="https://pl.wikipedia.org/wiki?curid=5004236" title="Jidvei">
Jidvei

Jidvei – wieś w Rumunii, w okręgu Alba, w gminie Jidvei. W 2011 roku liczyła 1113 mieszkańców.

</doc>
<doc id="5004237" url="https://pl.wikipedia.org/wiki?curid=5004237" title="Bălcaciu">
Bălcaciu

Bălcaciu – wieś w Rumunii, w okręgu Alba, w gminie Jidvei. W 2011 roku liczyła 1062 mieszkańców.

</doc>
<doc id="5004238" url="https://pl.wikipedia.org/wiki?curid=5004238" title="Căpâlna de Jos">
Căpâlna de Jos

Căpâlna de Jos – wieś w Rumunii, w okręgu Alba, w gminie Jidvei. W 2011 roku liczyła 714 mieszkańców.

</doc>
<doc id="5004240" url="https://pl.wikipedia.org/wiki?curid=5004240" title="Feisa">
Feisa

Feisa – wieś w Rumunii, w okręgu Alba, w gminie Jidvei. W 2011 roku liczyła 740 mieszkańców.

</doc>
<doc id="5004242" url="https://pl.wikipedia.org/wiki?curid=5004242" title="Veseuș">
Veseuș

Veseuș – wieś w Rumunii, w okręgu Alba, w gminie Jidvei. W 2011 roku liczyła 988 mieszkańców.

</doc>
<doc id="5004245" url="https://pl.wikipedia.org/wiki?curid=5004245" title="Lang Film">
Lang Film

Lang Film – szwajcarska firma zajmująca się produkcją filmową i telewizyjną, mająca swoją siedzibę w Freienstein-Teufen, powstała ona w 1980 roku przez Bernarda Langa.
Firma specjalizuje się w filmach dokumentalnych, fabularnych i telewizyjnych. Lang Film to jedna z najbardziej znanych szwajcarskich wytwórni filmowych.
Firma obejmuje również "Langfilm Distribution" i kino "neues KINO" we Freienstein-Teufen.
Firma jest odpowiedzialna za produkcję szwajcarskich klasyków filmowych takich jak "Alpejski ogień" i "The Mountain".

</doc>
<doc id="5004246" url="https://pl.wikipedia.org/wiki?curid=5004246" title="Sanne-Kerkuhn">
Sanne-Kerkuhn

Sanne-Kerkuhn – dzielnica niemieckiego miasta Arendsee, do 31 grudnia 2009 roku osobna gmina, w kraju związkowym Saksonia-Anhalt, w powiecie Salzwedel. 

</doc>
<doc id="5004248" url="https://pl.wikipedia.org/wiki?curid=5004248" title="SM UC-79">
SM UC-79

SM UC-79 – niemiecki podwodny stawiacz min z okresu I wojny światowej, jedna z 64 zbudowanych jednostek typu "UC II". Zwodowany 19 grudnia 1916 roku w stoczni Vulcan w Hamburgu, został przyjęty do służby w Kaiserliche Marine 22 stycznia 1917 roku. W czasie służby operacyjnej w składzie Flotylli Bałtyckiej i I Flotylli Flandria okręt odbył 11 patroli bojowych, w wyniku których zatonęło 10 statków o łącznej pojemności  BRT i zostało zdobytych 14 jednostek o łącznej pojemności  BRT. SM UC-79 zatonął wraz z całą załogą 5 kwietnia 1918 roku, po wejściu na minę w kanale La Manche.
Projekt i budowa.
Dokonania pierwszych niemieckich podwodnych stawiaczy min typu "UC I", a także zauważone niedostatki tej konstrukcji, skłoniły dowództwo Cesarskiej Marynarki Wojennej z admirałem Alfredem von Tirpitzem na czele do działań mających na celu budowę nowego, znacznie większego i doskonalszego typu okrętu podwodnego. Opracowany latem 1915 roku projekt okrętu, oznaczonego później jako typ "UC II", tworzony był równolegle z projektem przybrzeżnego torpedowego okrętu podwodnego typu "UB II". Głównymi zmianami w stosunku do poprzedniej serii były: instalacja wyrzutni torpedowych i działa pokładowego, zwiększenie mocy i niezawodności siłowni, oraz wzrost prędkości i zasięgu jednostki, kosztem rezygnacji z możliwości łatwego transportu kolejowego (ze względu na powiększone rozmiary).
SM UC-79 zamówiony został 12 stycznia 1916 roku jako jednostka z III serii okrętów typu "UC II" (numer projektu 41, nadany przez Inspektorat Okrętów Podwodnych), w ramach wojennego programu rozbudowy floty. Został zbudowany w stoczni Vulcan w Hamburgu jako jeden z sześciu okrętów III serii zamówionych w tej wytwórni. UC-79 otrzymał numer stoczniowy 84 ("Werk 84"). Stępkę okrętu położono w 1916 roku, a zwodowany został 19 grudnia 1916 roku.
Dane taktyczno-techniczne.
SM UC-79 był średniej wielkości dwukadłubowym przybrzeżnym okrętem podwodnym. Długość całkowita wynosiła 50,45 metra, szerokość 5,22 metra i zanurzenie 3,65 metra. Wykonany ze stali kadłub sztywny miał 39,3 metra długości i 3,61 metra szerokości, a wysokość (od stępki do szczytu kiosku) wynosiła 7,46 metra. Wyporność w położeniu nawodnym wynosiła 410 ton, a w zanurzeniu 493 tony. Jednostka miała wysoki, ostry dziób przystosowany do przecinania sieci przeciwpodwodnych; do jej wnętrza prowadziły trzy luki: pierwszy przed kioskiem, drugi w kiosku, a ostatni w części rufowej, prowadzący do maszynowni. Cylindryczny kiosk miał średnicę 1,4 metra i wysokość 1,8 metra, obudowany był opływową osłoną. Okręt napędzany był na powierzchni przez dwa 6-cylindrowe, czterosuwowe silniki wysokoprężne Daimler MU256 o łącznej mocy 485 kW (660 KM), zaś pod wodą poruszał się dzięki dwóm silnikom elektrycznym SSW o łącznej mocy 460 kW (620 KM). Dwa wały napędowe obracały dwie śruby wykonane z brązu manganowego (o średnicy 1,9 metra i skoku 0,9 metra). Okręt osiągał prędkość 11,8 węzła na powierzchni i 7,3 węzła w zanurzeniu. Zasięg wynosił 10 230 Mm przy prędkości 7 węzłów w położeniu nawodnym oraz 52 Mm przy prędkości 4 węzłów pod wodą. Zbiorniki mieściły 55 ton paliwa, a energia elektryczna magazynowana była w dwóch bateriach akumulatorów 26 MAS po 62 ogniwa, zlokalizowanych pod przednim i tylnym pomieszczeniem mieszkalnym załogi. Okręt miał siedem zewnętrznych zbiorników balastowych. Dopuszczalna głębokość zanurzenia wynosiła 50 metrów, zaś czas wykonania manewru zanurzenia 40 sekund.
Głównym uzbrojeniem okrętu było 18 min kotwicznych typu UC/200 w sześciu skośnych szybach minowych o średnicy 100 cm, usytuowanych w podwyższonej części dziobowej jeden za drugim w osi symetrii okrętu, pod kątem do tyłu (sposób stawiania – „pod siebie”). Układ ten powodował, że miny trzeba było stawiać na zaplanowanej przed rejsem głębokości, gdyż na morzu nie było do nich dostępu (co znacznie zmniejszało skuteczność okrętów). Wyposażenie uzupełniały dwie zewnętrzne wyrzutnie torped kalibru 500 mm (umiejscowione powyżej linii wodnej na dziobie, po obu stronach szybów minowych), jedna wewnętrzna wyrzutnia torped kal. 500 mm na rufie (z łącznym zapasem 7 torped) oraz umieszczone przed kioskiem działo pokładowe kal. 88 mm L/30, z zapasem amunicji wynoszącym 130 naboi. Okręt wyposażony był w trzy peryskopy Zeissa oraz kotwicę grzybkową o masie 272 kg.
Załoga okrętu składała się z 3 oficerów oraz 23 podoficerów i marynarzy.
Służba.
1917 rok.
22 stycznia 1917 roku SM UC-79 został przyjęty do służby w Cesarskiej Marynarce Wojennej. Dowództwo jednostki objął kpt. mar. (niem. "Kapitänleutnant") Erich Haecker, sprawujący wcześniej komendę nad UB-6. Po okresie szkolenia okręt został 1 kwietnia przydzielony do Flotylli Bałtyckiej.
23 kwietnia w Skagerraku UC-79 zatrzymał i wziął jako pryz zbudowany w 1910 roku duński parowiec pasażerski „Ydun” o pojemności 645 BRT (później statek został zwrócony właścicielowi). Nazajutrz na tych samych wodach (na pozycji ) okręt zatrzymał i zajął zbudowany w 1884 roku norweski parowiec „Harald Haarfager” (475 BRT). 28 kwietnia w Skagerraku załoga U-Boota zatrzymała i zdobyła dwa kolejne duńskie parowce: zbudowany w 1908 roku „Laura” o pojemności 787 BRT, płynący z Göteborga do Kingston upon Hull (na pozycji ) oraz pochodzący z 1880 roku „Storebelt” (599 BRT).
15 maja w Skagerraku UC-79 zatrzymał i wziął jako pryz zbudowany w 1907 roku duński parowiec „Ellen” o pojemności 786 BRT (później statek został zwrócony właścicielowi). Następnego dnia na tych samych wodach u wybrzeża Norwegii okręt zatrzymał i przejął zbudowany w 1917 roku norweski parowiec „Thorunn” (990 BRT), transportujący siano z Bergen do Wielkiej Brytanii (na pozycji ). 17 maja w Skagerraku (na pozycji ) U-Boot zatrzymał i wziął jako pryz zbudowany w 1881 roku duński parowiec „Alexander Shukoff” o pojemności 1652 BRT (później statek został zwrócony właścicielowi). Nazajutrz ten sam los spotkał zbudowany w 1906 roku duński parowiec „Magnus” (1297 BRT). 20 maja załoga okrętu podwodnego zatrzymała i zajęła dwie kolejne jednostki: zbudowaną w 1871 roku duńską drewnianą barkentynę „Otto” o pojemności 152 BRT oraz, nieopodal Hanstholmu, pochodzący z 1896 roku holenderski parowiec „Pomona” (789 BRT), płynący z Christianii do Amsterdamu.
6 lipca w Skagerraku UC-79 zatrzymał i wziął jako pryz zbudowany w 1915 roku duński parowiec „Rhone” o pojemności 1050 BRT (później statek został zwrócony właścicielowi). Dwa dni później na tych samych wodach załoga U-Boota zatrzymała i przejęła trzy kolejne jednostki: zbudowany w 1881 roku duński parowiec „Eos” o pojemności 838 BRT, pochodzący z 1869 roku szwedzki drewniany bark „Nyhamn” (302 BRT), płynący z ładunkiem desek ze Sztokholmu do West Hartlepool oraz, po raz drugi, duński parowiec „Storebelt” (i tym razem statek został zwrócony właścicielowi).
7 sierpnia SM UC-79 został przydzielony do I Flotylli Flandria. 13 sierpnia w odległości 25 Mm na południowy zachód od przylądka Start Point okręt zatrzymał i zatopił za pomocą materiałów wybuchowych zbudowany w 1899 roku francuski bark ze stalowym kadłubem „Emilie Galline” (1944 BRT), przewożący azotany z Taltalu do Hawru (na pozycji , śmierć poniósł jeden marynarz).
24 września dowództwo nad okrętem objął por. mar. (niem. "Oberleutnant zur See") Werner Löwe, sprawujący wcześniej komendę nad UC-6.
15 października o godzinie 18:00 w odległości 12 Mm na południowy zachód od latarni morskiej Lizard (na pozycji ) UC-79 storpedował bez ostrzeżenia i zatopił zbudowany w 1917 roku brytyjski parowiec „Garthclyde” o pojemności 2124 BRT, płynący z ładunkiem węgla z Firth of Clyde do Bordeaux (obyło się bez strat w ludziach). Dwa dni później nieopodal Ouessant okręt wystrzelił torpedę w kierunku uszkodzonego tego samego dnia przez SM U-53 parowca „Polvena”, jednak trafił w zbudowany w 1916 roku brytyjski uzbrojony trawler HMT „Ruby” (251 BRT), który zatonął na pozycji wraz z całą, liczącą 18 osób załogą. 19 października w odległości 75 Mm na południowy zachód od Bishop Rock we współdziałaniu z SM U-107 okręt zatrzymał i po ewakuacji załogi zatopił ogniem artyleryjskim zbudowany w 1888 roku brytyjski bark z pomocniczym napędem motorowym „Cupica” o pojemności 1240 BRT, płynący z ładunkiem gliny z Fowey do Savannah. Tego dnia na postawioną przez U-Boota nieopodal Ouessant minę wszedł zbudowany w 1908 roku francuski uzbrojony trawler „Renard” (285 BRT), który zatonął w ciągu minuty na pozycji ze stratą 11 członków załogi. 20 października w odległości 20 Mm na południowy wschód od przylądka Start Point okręt zatrzymał i zatopił za pomocą materiałów wybuchowych zbudowany w 1857 roku brytyjski drewniany szkuner „Tom Roper” (120 BRT), płynący pod balastem z Guernsey do Cardiff (śmierć poniósł jeden marynarz).
19 listopada w odległości 18 Mm na północny wschód od Ouessant UC-79 storpedował bez ostrzeżenia zbudowany w 1898 roku brytyjski parowiec „Jutland” o pojemności 2824 BRT, płynący z ładunkiem rudy żelaza z Bilbao via Brest do Middlesbrough. Statek zatonął na pozycji , a na jego pokładzie zginęło 26 osób wraz z kapitanem. 24 listopada nieopodal Santanderu okręt zatopił zbudowany w 1896 roku francuski parowiec „Pomone” (2911 BRT), przewożący fosforany i wino z Lizbony do Brestu (obyło się bez strat w ludziach).
1918 rok.
31 stycznia 1918 roku na północ od Île-de-Bréhat U-Boot storpedował zbudowany w 1892 roku pomocniczy francuski patrolowiec „Elephant” (286 BRT), który zatonął ze stratą 15 załogantów na pozycji . 2 lutego w estuarium Sekwany okręt zatopił w ataku torpedowym zbudowany w 1917 roku brytyjski uzbrojony trawler HMT „Remindo” (256 BRT), a na jego pokładzie zginęło 20 członków załogi. 7 lutego dowództwo jednostki objął por. mar. Alfred Krameyer, sprawujący wcześniej komendę nad UB-16.
5 kwietnia 1918 roku nieopodal Cap Gris-Nez SM UC-79 wszedł na minę i zatonął wraz z całą, liczącą 29 osób załogą (na pozycji ).
Podsumowanie działalności bojowej.
SM UC-79 odbył 11 rejsów operacyjnych, w wyniku których zatonęło 10 statków o łącznej pojemności  BRT, a 14 jednostek o łącznej pojemności  BRT zostało zdobytych. Pełne zestawienie zadanych przez niego strat przedstawia poniższa tabela:

</doc>
<doc id="5004252" url="https://pl.wikipedia.org/wiki?curid=5004252" title="Monika Lubińska">
Monika Lubińska

Monika Lubińska (ur. 1997) – polska poetka.
Studentka filologii polskiej na Uniwersytecie Śląskim w Katowicach. Za debiutancki tom poezji "Nareszcie możemy się zjadać" (SPP o/Łódź, Dom Literatury w Łodzi, Łódź 2019) otrzymała Nagrodę im. Kazimiery Iłłakowiczówny za rok 2019 oraz była nominowana do Nagrody Literackiej Gdynia 2020 w kategorii poezja. Publikowała m.in. w "FA-arcie, Odrze i Opcjach."

</doc>
<doc id="5004256" url="https://pl.wikipedia.org/wiki?curid=5004256" title="Scandinavian Cup w biegach narciarskich 2021">
Scandinavian Cup w biegach narciarskich 2021



</doc>
<doc id="5004264" url="https://pl.wikipedia.org/wiki?curid=5004264" title="Johannes Paulus Lotsy">
Johannes Paulus Lotsy

Johannes Paulus Lotsy (ur. 11 kwietnia 1867 w Dordrechcie, zm. 17 listopada 1931 w Voorburgu) – holenderski botanik i mykolog.
Życiorys.
Studiował na Uniwersytecie w Getyndze. Pracował na Uniwersytecie J. Hopkinsa w Baltimore w USA (1891–1895), na stacji Cinchona na wyspie Jawa (1896–1900), od 1904 wykładał botanikę na Uniwersytecie w Lejdzie. Był także dyrektorem państwowego zielnika w Lejdzie (1904–1909) i sekretarzem Królewskiego Holenderskiego Towarzystwa Naukowego (1909–1919).
Praca naukowa.
Opisywał florę Francji, Włoch i Szwajcarii, odbywał także naukowe wyprawy do Australii i Nowej Zelandii (1925), RPA (1926–1927), Egiptu (1930). Wniósł wielki wkład w badania rodziny gałecznicowatych ("Balanophoraceae"), opisywał rośliny jawajskie, był także autorem prac z zakresu taksonomii i genetyki. Wysunął spekulatywną hipotezę „ewolucja ze stałością gatunków”, która została później odrzucona przez naukę. Lotsy zaprzeczał istnieniu mutacji, uważał geny za niezmienne, w wyniku czego postulował stałość i niezmienność gatunków. Jednocześnie absolutyzował rolę zmienności kombinacyjnej, wierząc, że ewolucja nie jest wyłonieniem się czegoś jakościowo nowego, a jedynie wynikiem rekombinacji „pierwotnej” puli genów podczas krzyżówek. Lotsy zaprzeczył twórczej roli doboru naturalnego. W historii biologii znany stał się głównie dlatego, że wprowadził terminy „Jordanon” („elementarny”, stały gatunek, nazwany na cześć Alexisa Jordana) i „Linneon” (klasyczny gatunek „Linnean”, nazwany na cześć Karola Linneusza), który podobno rozkłada się na zestaw Jordanonów.
W naukowych nazwach opisanych przez niego taksonów dodawane jest jego nazwisko Lotsy.

</doc>
<doc id="5004278" url="https://pl.wikipedia.org/wiki?curid=5004278" title="Kazimierz Buchowski">
Kazimierz Buchowski

Kazimierz Szymon Albin Buchowski (ur. 1 marca 1784 w Giełzowie, zm. 7 stycznia 1842 w Poznaniu) - żołnierz wojen napoleońskich, nauczyciel matematyki.
Życiorys.
Urodził się we wsi Giełzów niedaleko Opoczna dnia 1 marca 1784 w niezamożnej rodzinie. Szkoły kończył w Kielcach. Dzięki wsparciu brata będącego księdzem pobierał nauki w Wiedniu i Królewcu. W Magdeburgu podjął pracę w gimnazjum jako nauczyciel języka polskiego. Po utworzeniu Księstwa Warszawskiego wstąpił do wojska i służąc w artylerii awansował na stopień oficerski.
Odszedł z wojska i zajmował się nauczaniem prywatnym - ucząc synów ministra Łubieńskiego, a następnie dostał skierowanie do szkoły departamentowej w Sejnach, w 1812 otrzymał posadę nauczyciela w poznańskim gimnazjum św. Marii Magdaleny, gdzie uczył matematyki, fizyki i logiki.
Jest autorem podręcznika "Początki wyższej analizy, czyli zasady rachunku różniczkowego i całkowego, z zastosowaniem do najważniejszych materyj z matematyki czystej" Poznań, 1822.
Zmarł w Poznaniu dnia 7 stycznia 1842 i dwa dni później pochowany został na cmentarzu farnym w Poznaniu.

</doc>
<doc id="5004279" url="https://pl.wikipedia.org/wiki?curid=5004279" title="Misfits Gaming">
Misfits Gaming

Misfits Gaming Group – zawodowa drużyna e-sportowa, z siedzibą w Boca Raton w południowej Florydzie. Składa się z sekcji rywalizujących w: "League of Legends, Overwatch" i "Call of Duty." Posiadali również sekcje , "" i "Super Smash Bros." Organizacja została założona w maju 2016 roku, przez Bena Spoonta we współpracy z fundatorami Syfy Channel Laurie Silvers i Mitchem Rubensteinem. Oprócz tego jest współwłaścicielem Miami Heat, Orlando Magic, Cleveland Browns i Columbus Crew SC.
League of Legends.
Misfits Gaming.
Pierwszą założona drużyna przez organizację było Misfits, które wykupiło skład Renegades:Banditos – siostrzaną drużynę amerykańskich LA Renegades, założoną przez Chrisa Badawiego. 18 maja 2016 r. skład Barney „Alphari” Morris, Kim „Wisdom” Tae-wan, Marcin „Selfie” Wolski, Florent „Yuuki60” Soler, Han „Dreams” Min-kook został pierwotnym składem, który miał walczyć o miejsce w najważniejszym turnieju e-sportowym w Europie, European League of Legends Championship Series (EU LCS). W tym celu zatrzymano również trenera Syeda Hussaina „Moose” Moosviego oraz menadżera Ali „Alicusa” Sabę. Wygrali majowe kwalifikacje do European Chellenger Series Summer 2016, a następnie zakupiono rezerwowych do drużyny oraz wymieniono Yuukiego60 na pozycji strzelca na uzdolnionego Stevena „Hans sama” Liv, oraz zakupiono nowego wspierającego Lee „IgNara” Dong-geun. Nowym składem wygrano sezon regularny z wynikiem 9-1, oraz 13 punktami, a następnie w fazie pucharowej pokonali francuskie Millenium 3-0, awansując do turnieju promocyjnego do EU LCS. W nim zajęli trzecie miejsce, pokonując 3-1 niemiecką drużynę FC Shalke 04. Na przełomie listopada i grudnia zaktualizowano roster o nowego leśnika Lee „KaKAO” Byung-kwona i środkowego Tristana „PowerOfEvil” Schrage, drużynę opuścili Wisdom, Selfie i Dreams.
W wiosennym sezonie 2017 uplasowali się na drugim miejscu w grupie A z wynikiem 8-4. W fazie pucharowej zajęli czwarte miejsce, przygrywając z Fnatic mecz o trzecią pozycję 3-0. Nubar „Maxlore” Sarafian zastąpił KaKAO na pozycji leśnika. W letnim sezonie zmienili nazwę drużyny na Misfits Gaming, oraz zajęli trzecie miejsce w grupie A z wynikiem 6-7, a w fazie pucharowej ulegli w finale G2 Esport, z wynikiem 3-0. Dzięki zdobytej ilości punktów mistrzowskich, drużyna udała się na Mistrzostwa Świata 2017, gdzie zajęli drugie miejsce w grupie D z wynikiem 3-3, jednakże w ćwierćfinale trafili na trzykrotnego mistrza świata i faworyta turnieju, koreańską drużynę SK Telecom T1 i przegrali 2-3. W okresie transferowym PowerOfEvil został wymieniony na Chresa „Sencux'a" (obecnie "Chresa”) Laursena, IgNar na Mihaela „Mikyxa” Mehle.
W wiosennym sezonie 2018 zajęli ex æquo piąte miejsce z wynikiem 8-10, jednakże nie dostali się do fazy pucharowej, ze względu na wyniki meczów z tymi drużynami. W letnim sezonie zajęli ponownie piąte miejsce z wynikiem 11-7, przegrywając w półfinale fazy pucharowej z tryumfatorem turnieju, Fnatic z wynikiem 1-3.
W 2019 zostali włączeni w program franczyzowy nowej ligi, League of Legends European Championship (LEC). Wymieniono roster drużyny i oparto ją o strzelca Hansa samę. Paul „SOAZ” Boyer zastąpił na górze Alphariego, Fabian „FEBIVEN” Diepstraten zastąpił środkowego Chresa, a Kang „GorillA” Beom-hyun wspierającego Mikyxa. Zmiany na doświadczonych zawodników nie przyniosły oczekiwanych skutków, ponieważ Misfits w inauguracyjnym sezonie wiosennym 2019, zajęli ósme miejsce z wynikiem 8-10, nie uzyskując promocji do fazy pucharowej. W sezonie letnim, często wymieniali zawodników pomiędzy francuską akademią, a drużyną regularną licząc na polepszenie sytuacji, ostatecznie zajmując dziewiąte miejsce z wynikiem 6-12. Wobec braku sukcesów, większość zawodników opuściła Misfits, a nowy składu został oparty o środkowego Febivena.
W wiosennym sezonie 2020, skład Danny „Dan Dan” Le Comte, Iván „Razork” Martín Díaz, Febiven, Ju „Bvoy” Yeong-hoon oraz Petr „denyk” Haramach, zajął piąte miejsce z wynikiem 10-8, oraz szóste miejsce w fazie pucharowej, przegrywając swój pierwszy mecz z Rouge 1-3. W sezonie letnim, Koreańczyka na pozycji strzelca zamienił Kasper „Kobbe” Kobberup. Zajęli ósme miejsce z wynikiem 7-11, nie kwalifikując się do fazy pucharowej. W okresie transferowym ponownie zmieniono większość składu.
W wiosennym sezonie 2021, drużyna w składzie Shin „HiRit” Tae-min, Razork, Vincent „Vetheo” Berrié, Kasper „Kobbe” Kobberup, denyk (później wymieniony na Oskara "Vandera" Bogdana) zajął siódme miejsce, ocierając się o fazę pucharową. W sezonie letnim drużyna zajęła czwarte z wynikiem 12-6 i zakwalifikowała się do fazy pucharowej. W pierwszej rundzie wyższej drabinki przegrali 2-3 z Rogue ocierając się o miejsce na Mistrzostwach Świata, drugą szansę utracili po przegranej 2-3 w niższej drabince z Fnatic. Ostatecznie w fazie pucharowej zajęli zajęli piąte miejsce.
Wiosenny sezon 2022, drużyna Misfits Gaming rozpoczęła w składzie: Shin „HIRIT” Tae-min, Lucjan „Shlatan” Ahmad, Vincent „Vetheo” Berrié, Matúš „Neon” Jakubčík oraz Mertai „Mersa” Sari. W sezonie regularnym zajęli trzecie miejsce z wynikiem 12-6. W fazie pucharowej przegrali pierwszy mecz 1-3 z Rogue, a następnie drugi w niższej drabince 0-3 przeciwko G2 Esports. Przed rozpoczęciem sezonu letniego, z powodów osobistych drużynę opuścił górny drużyny HIRIT, a do drużyny dołączył zawodnik akademii - Joel „Irrelevant” Miro Scharoll. Pod koniec sezonu regularnego organizacja poinformowała o sprzedaży miejsca w LEC hiszpańskiej organizacji Team Heretics. Według różnych szacunków, Hiszpanie mieli zapłacić od 34 mln do nawet 50 mln dolarów. 
Skład Misfits Gaming
Misfits Premier.
W 2019 wraz z nowym systemem franczyzowym, utworzono akademię o nazwie Misfits Premier, która gra w drugiej lidze europejskiego League of Legends, European Masters oraz w lidze francuskiej (LFL). W kwietniu 2019 wygrała inauguracyjny turniej European Masters pokonując akademię SK Gaming Prime 3-0. W październiku 2020 drużyna akademii wygrała mistrzostwa Francji, pokonując GamersOrigin 3-0. 
W marcu 2021 zajęli drugie miejsce w finale ligi francuskiej, ustępując Karmine Corp. Na European Masters zostali wyeliminowani w ćwierćfinale przez brytyjską drużynę BT Excel. Drużyna z czworgiem Polaków w składzie (Aggresivo, Shlatan, Woolite, Jacktroll) zajęła trzecie miejsce w sezonie regularnym, a następnie wygrała fazę pucharową sezonu. Podczas EU Masters ulegli w półfinale brytyjskiej formacji Fnatic Rising. W październiku drużyna pokonała Karmine Corp w finale podsumowującym sezon 2021, uzyskując po raz drugi tytuł Mistrza Francji. 
Sezon wiosenny 2022 drużyna w osłabionym składzie, skończyła na piątym miejscu, nie klasyfikując się do turnieju EU Masters. Identycznie zakończył się sezon letni. 
Skład Misfits Premier
Overwatch.
Zespół Florida Mayhem został założony w 2018 roku i od razu dołączył do Overwatch League jako jedna z 12 drużyn na sezon inauguracyjny 2018. Pierwotnie z Los Angeles, zespół przeniósł się na Południową Florydę, kiedy liga rozszerzyła się w 2019 roku. Rywalizują w Atlantic South Division.
Skład Florida Mayhem
Call of Duty.
W 2020 roku Florida Mutineers dołączyli do nowej franczyzowej ligi Call of Duty jako jedna z pierwszych 12 drużyn w lidze. Mają również siedzibę w biurze MGG w południowej Florydzie.
Skład Florida Multineers

</doc>
<doc id="5004281" url="https://pl.wikipedia.org/wiki?curid=5004281" title="Marcus Worsley">
Marcus Worsley

Sir William Marcus John Worsley (ur. 6 kwietnia 1925, zm. 18 grudnia 2012) – brytyjski polityk Partii Konserwatywnej, deputowany Izby Gmin.
Działalność polityczna.
W okresie od 8 października 1959 do 15 października 1964 reprezentował okręg wyborczy Keighley, od 31 marca 1966 do 28 lutego 1974 okręg wyborczy Chelsea, a od 28 lutego 1974 do 10 października 1974 okręg wyborczy Kensington and Chelsea Chelsea w brytyjskiej Izbie Gmin.

</doc>
<doc id="5004289" url="https://pl.wikipedia.org/wiki?curid=5004289" title="Wody Polskie">
Wody Polskie



</doc>
<doc id="5004291" url="https://pl.wikipedia.org/wiki?curid=5004291" title="Nauener Tor">
Nauener Tor

Nauener Tor (pol. „Brama Naueńska”) - neogotycka brama miejska, znajdująca się w Poczdamie, w bezpośrednim sąsiedztwie Dzielnicy Holenderskiej, w przebiegu ulicy Friedrich-Ebert-Straße. Wraz z Bramą Myśliwską i Bramą Brandenburską jest jedną z trzech zachowanych bram miejskich w Poczdamie. Ponadto stanowi, obok pierwszych neogotyckich budynków w Anglii najstarszy przykład neogotyckiej architektury w Europie. 
Historia.
Pierwsza Brama Naueńska została zbudowana w obrębie murów miejskich w kierunku północnym w przebiegu ulicy Nauener Straße (obecnie Friedrich-Ebert-Straße) przy północnym krańcu dzisiejszego placu Platz der Einheit w 1722 roku, w ramach prowadzonej przez pruskiego króla Fryderyka Wilhelma I pierwszej rozbudowy Poczdamu. Wraz z drugą rozbudową miasta, w 1735 roku zbudowano nową bramę, położoną około 400 m dalej na północ od poprzedniej budowli. Brama ta reprezentowała styl barokowy, a jej cechą charakterystyczną była inskrypcja "Es lebe der König und alle braven Soldaten" (pol. „Niech żyje król i wszyscy dzielni żołnierze”). 
W 1755 roku na polecenie króla Fryderyka II Wielkiego zbudowano obecną Bramę Naueńską. Budowlę zaprojektował architekt Johann Gottfried Büring na podstawie szkicu samego zleceniodawcy. Fryderyk II Wielki świadomie wybrał styl architektoniczny, nawiązujący do średniowiecznej architektury gotyckiej, aby nadać bramie wrażenie pochodzenia z dawniejszych wieków. Budowla miała postać dwóch, flankujących barokową bramę otynkowanych, okrągłych wież zwieńczonych blankami i szpiczastymi stożkami, wykonanymi z naturalnego kamienia. Przy wieżach znajdowały się boczne, przeznaczone dla celników i strażników dobudówki z ostrołukowymi otworami arkadowymi i maszkaronami, które wzmacniały średniowieczne wrażenie. Celem nowej bramy było zwiększenie wartości osi widokowej z centrum miasta na ulicę Nauener Straße. Za sprawą murów miejskich brama była połączona z Bramą Myśliwską i Bramą Brandenburską.
W związku z prowadzonym w XIX wieku wyburzaniem poczdamskich murów miejskich, w 1867 roku barokowa brama została rozebrana, zaś pomiędzy wieżami nowej Bramy Naueńskiej zbudowano połączenie w stylu neogotyckim. W latach 1996-1997 przeprowadzono gruntowną renowację bramy, w ramach której odnowiono jej historyczną powłokę malarską. Obecnie w obu dobudówkach przy wieżach bramy mieszczą się restauracje.

</doc>
<doc id="5004297" url="https://pl.wikipedia.org/wiki?curid=5004297" title="Józef Kuszewski">
Józef Kuszewski

Józef Kuszewski (ur. 3 lipca 1934 w Krakowie, zm. 16 czerwca 2011 w Sopocie) – polski muzealnik i działacz kulturalny. Pierwszy dyrektor Muzeum Gdańska (1970–1972), w latach 1980–1982 dyrektor Muzeum Narodowego w Gdańsku, w latach 1983–1986 dyrektor BWA w Sopocie (obecnie Państwowa Galeria Sztuki w Sopocie).
Życiorys.
Absolwent studiów na Wydziale Humanistycznym Uniwersytetu Łódzkiego (1957). W 1957 rozpoczął pracę w Muzeum Okręgowym w Toruniu, gdzie zajmował się badaniami archeologicznymi elementów architektonicznych dawnego Zamku Krzyżackiego w Toruniu. W kolejnych latach był pracownikiem Narodowego Muzeum Morskiego w Gdańsku. W 1970 został powołany na stanowisko dyrektora Muzeum Gdańska, funkcję tę pełnił do 1972. Pod koniec lat 70. był pracownikiem KW PZPR w Gdańsku. W 1980 objął stanowisko dyrektora Muzeum Narodowego w Gdańsku i pełnił tę funkcję do końca 1982. Współautor z Przemysławem Smolarkiem pracy "Muzeum Morskie w Gdańsku 1960–1964. Kronika działalności" (1966). W połowie lat 80. XX wieku autor cyklicznych felietonów w „Rejsach”, dodatku „Dziennika Bałtyckiego”. Pochowany na cmentarzu katolickim w Sopocie (kwatera C1-8-1).

</doc>
<doc id="5004298" url="https://pl.wikipedia.org/wiki?curid=5004298" title="Roman Dysarz">
Roman Dysarz

Roman Dysarz (ur. 4 marca 1943 w Tczewie, zm. 14 września 2021) – generał brygady Wojska Polskiego w stanie spoczynku.
Życiorys.
Roman Dysarz syn Juliana (przed wojną podoficer zawodowy w tczewskim 2 Batalionie Strzelców), urodził się 4 marca 1943 w Tczewie. We wrześniu 1962 rozpoczął studia w Oficerskiej Szkole Wojsk Pancernych w Poznaniu, które ukończył w sierpniu 1965. Służbę zawodową rozpoczął jako dowódca plutonu czołgów w 1 Pułku Czołgów z 16 Kaszubskiej Dywizji Pancernej w Elblągu. W 1967 objął funkcję dowódcy kompanii w tymże pułku. Od października 1972 do sierpnia 1975 studiował w Akademii Sztabu Generalnego WP w Rembertowie, po ukończeniu których został wyznaczony na stanowisko zastępcy dowódcy ds. liniowych w 51 Pułku Czołgów w Braniewie z 16 Dywizji Pancernej. 
W 1975 był awansowany na stopień majora, po czym objął stanowisko szefa sztabu – zastępca dowódcy 55 Pułku Zmechanizowanego w Braniewie z 16 Dywizji Pancernej. W 1976 powierzono mu funkcję starszego oficera wydziału II oddziału operacyjnego w Dowództwie Pomorskiego Okręgu Wojskowego. W 1977 objął stanowisko dowódcy 68 Pułku Czołgów w Budowie z 20 Dywizji Pancernej. W latach 1980–1982 szef sztabu – zastępca dowódcy 20 Dywizji Pancernej w Szczecinku, następnie w 1982 dowódca tejże dywizji, awansowany na pułkownika. W 1984 został skierowany na studia w Akademii Sztabu Generalnego Sił Zbrojnych ZSRR, po ukończeniu których w 1986 objął funkcję szefa oddziału szkolenia bojowego w Pomorskim Okręgu Wojskowym. 
9 października 1987 awansowany na stopień generała brygady. Awans został mu wręczony w Belwederze podczas uroczystości z okazji Dnia Wojska Polskiego (12 października) przez przewodniczącego Rady Państwa, zwierzchnika Sił Zbrojnych PRL gen. armii Wojciecha Jaruzelskiego. W latach 1990–1993 zastępca dowódcy Pomorskiego Okręgu Wojskowego ds. liniowych, następnie w okresie 1993–1994 piastował funkcję szefa szkolenia Pomorskiego Okręgu Wojskowego, od 1994 do 1999 szef sztabu – zastępca dowódcy Pomorskiego Okręgu Wojskowego. Na tych stanowiskach brał udział w przygotowaniu i przeprowadzeniu pierwszych ćwiczeń pododdziałów polskich sił lądowych i armii NATO. W latach 1999–2001 pełnił służbę na stanowisku zastępcy dowódcy – szefa Obrony Terytorialnej POW. Od października 2001 był w dyspozycji dowódcy POW. 
30 kwietnia 2002 zakończył zawodową służbę wojskową. 15 sierpnia 2002 podczas uroczystości z okazji Święta Wojska Polskiego na dziedzińcu Belwederu został uhonorowany listem przez prezydenta RP Aleksandra Kwaśniewskiego w związku z zakończeniem zawodowej służby wojskowej.
Zmarł 14 września 2021. Pochowany został 18 września w Bydgoszczy na Cmentarzu Nowofarnym.

</doc>
<doc id="5004300" url="https://pl.wikipedia.org/wiki?curid=5004300" title="Hysteropezizella">
Hysteropezizella

Hysteropezizella Höhn. – rodzaj grzybów z rzędu tocznikowców ("Helotiales").

</doc>
<doc id="5004313" url="https://pl.wikipedia.org/wiki?curid=5004313" title="Taikodani Inari-jinja">
Taikodani Inari-jinja

 – chram shintō w Tsuwano (prefektura Shimane) w Japonii. Jeden z pięciu najważniejszych chramów "kami" Inari.
Zbudowany w 1773 przez miejscowego "daimyō" jako ochrona zamku w Tsuwano przed złymi mocami. "Kami" miało być tu specjalnie zaproszone z głównego chramu Fushimi Inari-taisha w Kioto. Do końca XIX wieku miała tu wstęp tylko miejscowa arystokracja i kapłani. Do chramu prowadzi ścieżka, nad którą wznosi się ponad tysiąc szkarłatnych "torii".

</doc>
<doc id="5004314" url="https://pl.wikipedia.org/wiki?curid=5004314" title="Anna Sroka">
Anna Sroka



</doc>
<doc id="5004317" url="https://pl.wikipedia.org/wiki?curid=5004317" title="Iodophanus">
Iodophanus

Iodophanus Höhn. – rodzaj grzybów z rodziny kustrzebkowatych ("Pezizaceae").

</doc>
<doc id="5004321" url="https://pl.wikipedia.org/wiki?curid=5004321" title="Lembaga Pendidikan Kesenian Djakarta">
Lembaga Pendidikan Kesenian Djakarta



</doc>
<doc id="5004329" url="https://pl.wikipedia.org/wiki?curid=5004329" title="Catch the Catch">
Catch the Catch

Catch the Catch – debiutancki album niemieckiej piosenkarki C.C. Catch wydany w 1986 roku przez Hansa Records. Płyta zawiera 8 utworów, spośród których siedem to wersje "maxi". W jego skład wchodzą jedne z największych przebojów C.C. Catch - „I Can Lose My Heart Tonight”, „’Cause You Are Young” oraz „Strangers by Night”.

</doc>
<doc id="5004335" url="https://pl.wikipedia.org/wiki?curid=5004335" title="Przedsiębiorstwo ciepłownicze">
Przedsiębiorstwo ciepłownicze

Przedsiębiorstwo ciepłownicze – przedsiębiorstwo energetyczne zajmujące się wytwarzaniem ciepła w eksploatowanych przez to przedsiębiorstwo źródłach ciepła, przesyłaniem i dystrybucją oraz sprzedażą ciepła wytworzonego w tych źródłach lub zakupionego od innego przedsiębiorstwa energetycznego.

</doc>
<doc id="5004339" url="https://pl.wikipedia.org/wiki?curid=5004339" title="BAC Canberra">
BAC Canberra



</doc>
<doc id="5004348" url="https://pl.wikipedia.org/wiki?curid=5004348" title="Babina (przystanek kolejowy)">
Babina (przystanek kolejowy)

Babina (; ) – przystanek kolejowy w pobliżu miejscowości Babina 1 i Bobrujsk, w rejonie bobrujskim, w obwodzie mohylewskim, na Białorusi. Położony jest na linii Homel - Żłobin - Mińsk.

</doc>
<doc id="5004352" url="https://pl.wikipedia.org/wiki?curid=5004352" title="Nicholas Scott">
Nicholas Scott

Sir Nicholas Paul Scott (ur. 5 sierpnia 1933, zm. 6 stycznia 2005) – brytyjski polityk Partii Konserwatywnej, deputowany Izby Gmin.
Działalność polityczna.
W okresie od 31 marca 1966 do 28 lutego 1974 reprezentował okręg wyborczy Paddington South, od 10 października 1974 do 9 czerwca 1983 okręg Kensington and Chelsea Chelsea, a od 9 czerwca 1983 do 1 maja 1997 okręg wyborczy Kensington and Chelsea Chelsea w brytyjskiej Izbie Gmin. Od 1981 do 1986 był też podsekretarzem stanu, a następnie do 1987 ministrem stanu w ministerstwie ds. Irlandii Północnej w pierwszym i drugim rządzie Margaret Thatcher, a od 1987 do 1994 ministrem stanu w ministerstwie zabezpieczenia socjalnego w trzecim rządzie Margaret Thatcher oraz pierwszym i drugim rządzie Johna Majora.

</doc>
<doc id="5004354" url="https://pl.wikipedia.org/wiki?curid=5004354" title="Sawiczy (stacja kolejowa)">
Sawiczy (stacja kolejowa)

Sawiczy (; ) – stacja kolejowa w pobliżu miejscowości Sawiczy i Dubauka, w rejonie bobrujskim, w obwodzie mohylewskim, na Białorusi. Położona jest na linii Homel - Żłobin - Mińsk.

</doc>
<doc id="5004367" url="https://pl.wikipedia.org/wiki?curid=5004367" title="Jägertor">
Jägertor

Jägertor (pol. „Brama Myśliwska”) - barokowa brama miejska, znajdująca się w Poczdamie, na końcu ulicy Lindenstraße, na rogu alei Hegelallee. Jest najstarszą i jedną z trzech zachowanych bram miejskich w mieście (obok Bramy Brandenburskiej i Bramy Naueńskiej). 
Historia.
Brama Myśliwska została zbudowana za panowania pruskiego króla Fryderyka Wilhelma I w 1733 roku na północnej granicy drugiej, barokowej rozbudowy Poczdamu. Wzniesiono ją przy wytyczonej w 1668 roku alei, prowadzącej do dworku myśliwskiego (niem. "Jägerhof"), powstałego na miejscu bażantarni założonej przez Wielkiego Elektora Fryderyka Wilhelma I. Po obu stronach bramy zbudowano obiekty mieszczące izbę celną i wartowniczą. Budowlę zwieńczono kompozycją rzeźbiarską, przedstawiającą scenę myśliwską z psami atakującymi jelenia - nazwisko twórcy kompozycji nie jest znane, podobnie jak architekta bramy.
W 1869 roku zburzono mury miejskie i od tego czasu brama jest obiektem wolnostojącym. Jest również częścią wytyczonej w XIX wieku promenady biegnącej śladami dawnych murów miejskich. W 1907 roku rozebrane zostały budynki mieszczące izbę celną i wartowniczą.
W 2013 roku Brama Myśliwska została całkowicie odrestaurowana. Prace restauracyjne sfinansowały władze Poczdamu.

</doc>
<doc id="5004368" url="https://pl.wikipedia.org/wiki?curid=5004368" title="331 km">
331 km

331 km (; ) – przystanek kolejowy w miejscowości Ciałusza, w rejonie bobrujskim, w obwodzie mohylewskim, na Białorusi. Położony jest na linii Homel - Żłobin - Mińsk.

</doc>
<doc id="5004378" url="https://pl.wikipedia.org/wiki?curid=5004378" title="Sŭngho">
Sŭngho

Sŭngho - Hrabstwo w Hwanghai Północnej, w Korei Północnej. Wcześniej była to jedna z 19 dzielnic, wchodzących w skład Pjongjangu, jednak w 2010 roku została administracyjnie przeniesiona do Hwanghai Północnej. Region zamieszkiwany jest przez 85 tysięcy ludzi.
Podział Administracyjny.
Powiat Sŭngho jest podzielony na 8 osiedli i 6 wiosek.

</doc>
<doc id="5004384" url="https://pl.wikipedia.org/wiki?curid=5004384" title="Cerkiew Opieki Matki Bożej w Orepiczach">
Cerkiew Opieki Matki Bożej w Orepiczach

Cerkiew pod wezwaniem Opieki Matki Bożej – zabytkowa prawosławna cerkiew parafialna w Orepiczach (obwód brzeski, rejon żabinecki), w dekanacie żabineckim eparchii brzeskiej i kobryńskiej Egzarchatu Białoruskiego Patriarchatu Moskiewskiego.
Cerkiew wzniesiono w 1761 r. Jest to budowla drewniana, na planie prostokąta. Od frontu znajduje się dobudowana w XIX w. czworoboczna, nieforemna, dwukondygnacyjna wieża, kryta dachem namiotowym zwieńczonym niewielką kopułką z krzyżem. Do prezbiterium przylegają dwie niskie zakrystie. Na dachu nad prezbiterium znajduje się kopułka z krzyżem.

</doc>
<doc id="5004388" url="https://pl.wikipedia.org/wiki?curid=5004388" title="SM UC-73">
SM UC-73

SM UC-73 – niemiecki podwodny stawiacz min z okresu I wojny światowej, jedna z 64 zbudowanych jednostek typu "UC II". Zwodowany 26 sierpnia 1916 roku w stoczni Blohm &amp; Voss w Hamburgu, został przyjęty do służby w Kaiserliche Marine 24 grudnia 1916 roku. Przebazowany na Morze Śródziemne został nominalnie wcielony w skład Kaiserliche und Königliche Kriegsmarine pod nazwą U-92, pływając w składzie Flotylli Pola (a później I Flotylli Morza Śródziemnego). W czasie służby operacyjnej okręt odbył 10 patroli bojowych, w wyniku których zatonęło 16 statków o łącznej pojemności  BRT, zaś jeden statek o pojemności  BRT został uszkodzony. 6 stycznia 1919 roku SM UC-73 został poddany Brytyjczykom w wyniku podpisania rozejmu w Compiègne, a następnie złomowany w latach 1919–1920.
Projekt i budowa.
Dokonania pierwszych niemieckich podwodnych stawiaczy min typu "UC I", a także zauważone niedostatki tej konstrukcji, skłoniły dowództwo Cesarskiej Marynarki Wojennej z admirałem von Tirpitzem na czele do działań mających na celu budowę nowego, znacznie większego i doskonalszego typu okrętu podwodnego. Opracowany latem 1915 roku projekt okrętu, oznaczonego później jako typ "UC II", tworzony był równolegle z projektem przybrzeżnego torpedowego okrętu podwodnego typu "UB II". Głównymi zmianami w stosunku do poprzedniej serii były: instalacja wyrzutni torpedowych i działa pokładowego, zwiększenie mocy i niezawodności siłowni, oraz wzrost prędkości i zasięgu jednostki, kosztem rezygnacji z możliwości łatwego transportu kolejowego (ze względu na powiększone rozmiary).
SM UC-73 zamówiony został 12 stycznia 1916 roku jako jednostka z III serii okrętów typu "UC II" (numer projektu 41, nadany przez Inspektorat Okrętów Podwodnych), w ramach wojennego programu rozbudowy floty. Został zbudowany w stoczni Blohm &amp; Voss w Hamburgu jako jeden z dziewięciu okrętów III serii zamówionych w tej wytwórni. UC-73 otrzymał numer stoczniowy 289 ("Werk 289"). Stępkę okrętu położono w 1916 roku, a zwodowany został 26 sierpnia 1916 roku.
Dane taktyczno-techniczne.
SM UC-73 był średniej wielkości dwukadłubowym przybrzeżnym okrętem podwodnym. Długość całkowita wynosiła 50,35 metra, szerokość 5,22 metra i zanurzenie 3,64 metra. Wykonany ze stali kadłub sztywny miał 39,3 metra długości i 3,61 metra szerokości, a wysokość (od stępki do szczytu kiosku) wynosiła 7,46 metra. Wyporność w położeniu nawodnym wynosiła 427 ton, a w zanurzeniu 508 ton. Jednostka miała wysoki, ostry dziób przystosowany do przecinania sieci przeciwpodwodnych; do jej wnętrza prowadziły trzy luki: pierwszy przed kioskiem, drugi w kiosku, a ostatni w części rufowej, prowadzący do maszynowni. Cylindryczny kiosk miał średnicę 1,4 metra i wysokość 1,8 metra, obudowany był opływową osłoną. Okręt napędzany był na powierzchni przez dwa 6-cylindrowe, czterosuwowe silniki wysokoprężne MAN S6V26/36 o łącznej mocy 440 kW (600 KM), zaś pod wodą poruszał się dzięki dwóm silnikom elektrycznym SSW o łącznej mocy 460 kW (620 KM). Dwa wały napędowe obracały dwie śruby wykonane z brązu manganowego (o średnicy 1,9 metra i skoku 0,9 metra). Okręt osiągał prędkość 12 węzłów na powierzchni i 7,4 węzła w zanurzeniu. Zasięg wynosił 10 420 Mm przy prędkości 7 węzłów w położeniu nawodnym oraz 52 Mm przy prędkości 4 węzłów pod wodą. Zbiorniki mieściły 56 ton paliwa, a energia elektryczna magazynowana była w dwóch bateriach akumulatorów 26 MAS po 62 ogniwa, zlokalizowanych pod przednim i tylnym pomieszczeniem mieszkalnym załogi. Okręt miał siedem zewnętrznych zbiorników balastowych. Dopuszczalna głębokość zanurzenia wynosiła 50 metrów, zaś czas wykonania manewru zanurzenia 40 sekund.
Głównym uzbrojeniem okrętu było 18 min kotwicznych typu UC/200 w sześciu skośnych szybach minowych o średnicy 100 cm, usytuowanych w podwyższonej części dziobowej jeden za drugim w osi symetrii okrętu, pod kątem do tyłu (sposób stawiania – „pod siebie”). Układ ten powodował, że miny trzeba było stawiać na zaplanowanej przed rejsem głębokości, gdyż na morzu nie było do nich dostępu (co znacznie zmniejszało skuteczność okrętów). Wyposażenie uzupełniały dwie zewnętrzne wyrzutnie torped kalibru 500 mm (umiejscowione powyżej linii wodnej na dziobie, po obu stronach szybów minowych), jedna wewnętrzna wyrzutnia torped kal. 500 mm na rufie (z łącznym zapasem 7 torped) oraz umieszczone przed kioskiem działo pokładowe kal. 88 mm L/30, z zapasem amunicji wynoszącym 130 naboi. Okręt wyposażony był w trzy peryskopy Zeissa oraz kotwicę grzybkową o masie 272 kg.
Załoga okrętu składała się z 3 oficerów oraz 23 podoficerów i marynarzy.
Służba.
1916 rok.
24 grudnia 1916 roku SM UC-73 został przyjęty do służby w Cesarskiej Marynarce Wojennej. Dowództwo jednostki objął kpt. mar. (niem. "Kapitänleutnant") Kurt Schapler, sprawujący wcześniej komendę nad UB-30.
1917 rok.
Po okresie szkolenia okręt otrzymał rozkaz udania się na Morze Śródziemne i podczas rejsu 1 maja 1917 roku na zachód od Irlandii zatrzymał zbudowaną w 1882 roku fińską fregatę ze stalowym kadłubem „Imberhorne” o pojemności 2042 BRT. Przewożący sosnę smołową z Mobile do Greenock statek został zatopiony na pozycji . 3 maja U-Boot zatopił dwie kolejne jednostki: zbudowany w 1900 roku francuski bark ze stalowym kadłubem „Mezly” (1568 BRT), transportujący azotany z Antofagasty do Nantes (na pozycji , nikt nie zginął) oraz pochodzący z 1888 roku włoski parowiec „Misurata” o pojemności 2691 BRT, zatrzymany i po ewakuacji załogi zatopiony ogniem artyleryjskim na pozycji .
W maju U-Boot dostarczył do Misraty ładunek 1000 karabinów, 200 000 sztuk amunicji i 18 skrzynek ze złotem dla walczących w Afryce wojsk tureckich. 26 maja nieopodal Syrty okręt zatopił zbudowany w 1880 roku włoski parowiec „Agragas” o pojemności 850 BRT (obyło się bez strat w ludziach). 31 maja w odległości 120 Mm na północ od Bengazi UC-73 storpedował bez ostrzeżenia zbudowany w 1901 roku uzbrojony brytyjski parowiec „Rosebank” (3837 BRT), płynący z Port Saidu na Maltę. Statek zatonął na pozycji ze stratą dwóch załogantów, a kapitan został wzięty do niewoli.
6 czerwca UC-73 wszedł w skład Flotylli Pola (niem. "U-Flottille Pola"). Okręt nominalnie wcielono do K.u.K. Kriegsmarine pod nazwą U-92, jednak załoga pozostała niemiecka.
28 sierpnia na południowy wschód od Sycylii U-Boot uszkodził w ataku torpedowym zbudowany w 1912 roku francuski parowiec „Saint Joseph” o pojemności 5796 BRT. 7 października na północny wschód od Miraty okręt zatrzymał i zatopił za pomocą ładunków wybuchowych zbudowany w 1878 roku grecki drewniany bark „Georgios” (560 BRT). Tydzień później na tych samych wodach UC-73 storpedował i zatopił zbudowany w 1872 roku włoski parowiec „Lido G.” o pojemności 1003 BRT.
27 listopada dowództwo nad okrętem objął por. mar. (niem. "Oberleutnant zur See") Walter Wiedemann. 28 grudnia na wschód od Bengazi U-Boot zatrzymał i zatopił zbudowany w 1878 roku włoski parowiec „Dauno” o pojemności 455 BRT.
1918 rok.
Na początku 1918 roku niemieckie siły podwodne na Morzu Śródziemnym przeszły reorganizację, w wyniku której Flotylla Pola została podzielona na dwie części: I Flotylla w Poli ("I. U-Flottille Mittelmeer") i II Flotylla w Cattaro ("II. U-Flottille Mittelmeer"), a UC-73 znalazł się w składzie tej pierwszej. W I kwartale UC-73 wraz z bliźniaczym UC-20 służyły jako podwodne transportowce sprzętu wojskowego i żołnierzy na front w Trypolitanii.
29 marca u wybrzeży Trypolitanii (na pozycji ) U-Boot zatopił siedem nierozpoznanych greckich żaglowców o łącznej pojemności 87 BRT. W II kwartale UC-73 i UC-20 nadal wypełniały misje transportowe na potrzeby frontu w Trypolitanii.
30 maja dowództwo jednostki objął por. mar. Otto Gerke, sprawujący wcześniej komendę nad U-47 i UC-27. 8 lipca w Cieśninie Sycylijskiej okręt zatopił zbudowany w 1892 roku portugalski parowiec „Horta” o pojemności 3472 BRT (obyło się bez strat w ludziach). 15 lipca nowym dowódcą jednostki został mianowany por. mar. Franz Hagen. We wrześniu UC-73 i UC-20 nadal przeprowadzały misje transportowe do Trypolitanii (podczas jednej z nich okręt przewiózł cztery skrzynie złota i cztery skrzynie srebra).
W myśl postanowień rozejmu w Compiègne 6 stycznia 1919 roku UC-73 został poddany Brytyjczykom. Okręt został złomowany w Brighton Ferry w latach 1919–1920.
Podsumowanie działalności bojowej.
SM UC-73 odbył 10 rejsów operacyjnych, w wyniku których zatonęło 16 statków o łącznej pojemności  BRT, a jeden statek o pojemności  BRT został uszkodzony. Pełne zestawienie zadanych przez niego strat przedstawia poniższa tabela:

</doc>
<doc id="5004392" url="https://pl.wikipedia.org/wiki?curid=5004392" title="Drugie życie (film 2000)">
Drugie życie (film 2000)

Drugie życie (ang. "Second Life") – francuski film fabularny z 2000 roku w reżyserii Patricka Braoudé, który również gra główną rolę w tym filmie, którego akcja rozgrywa się w okresie piłkarskich mistrzostw świata 1982 oraz 1998.
Zdjęcia do filmu powstały w Paryżu i w Maroku i odbywały się również pod tytułami "Le 11e commandement" (The 11th Commandment) oraz "Mon futur et moi" (My Future and Me).
Fabuła.
8 lipca 1982 roku. Półfinał mistrzostw świata 1982 na Estadio Ramón Sánchez Pizjuán w Sewilli. Reprezentacja Francji przegrywa 5:4 w rzutach karnych z reprezentacją RFN mimo prowadzenia w dogrywce 1:3, co we Francji uznano za narodową tragedię.
Vincent (Patrick Braoudé) jest 30-letnim, lecz niedojrzałym mężczyzną. Kiedy Laurie (Maria de Medeiros) – kobieta, którą kocha, prosi go o założenie rodziny, nie jest w stanie podjąć decyzji. Trudno mu również zdecydować o wznowieniu rodzinnej firmy, nawiązaniu kontaktu z Forsanem (Thierry Lhermitte), swoim przyjacielem z dzieciństwa, czy o zakupie jednej pary butów. Tego samego wieczoru uczestniczy w wypadku samochodowym, w wyniku którego Vincent przenosi się w czasie – 16 lat później, 12 lipca 1998 roku, kiedy to tysiące Francuzów świętują zdobycie przez swoją reprezentację mistrzostwa świata po wygranej 3:0 w finale na Stade de France w Saint-Denis z reprezentacją Brazylii. Feta odbywa się na Wieży Eiffla, na której Vincent jest mylony z Brazylijczykiem, potem uważany za głupca, kiedy pyta o powody świętowania.
Vincent ma również pewne trudności z opanowaniem faktu, takich jak m.in.: że Jacques Chirac jest prezydentem Francji, a kafejki internetowe są modne. Jego ojciec (Wojciech Pszoniak) sprzedał rodzinny sklep za pizzerię, a Ronny (Daniel Russo) został w niej kierowcą. Ma również trudności, kiedy odkrywa, że jest żonaty z Sonią (Isabelle Candelier), ojcem i dyrektorem generalnym kapitalistą, a także jest chciwy i nikczemny. Jego syn Cédric (Jimmy Redler) czuje do niego bezgraniczną nienawiść, a Vincenta wciąż niepokoi piękno swojej córki Mariny (Anne Abel). Zszokowany po odkryciu, że stał się wszystkim, czego nienawidził w 1982 roku oraz strawciwszy przyjaciół i Laurie, postanawia zrobić wszystko, by cofnąć się w czasie oraz zmienić swoje życie w celu uniknięcia tej katastrofalnej przyszłości.

</doc>
<doc id="5004396" url="https://pl.wikipedia.org/wiki?curid=5004396" title="Andrzej Pietras">
Andrzej Pietras

Andrzej Pietras (ur. 19 listopada 1954 w Lublinie) – współzałożyciel zespołu Bajm, muzyk, kompozytor, autor tekstów, manager i producent.
Życiorys.
Urodził i wychowywał się w Lublinie, jest synem Wojciecha i Jadwigi Pietrasów. W dzieciństwie trenował koszykówkę i jednocześnie interesował się muzyką – śpiewał i grał na perkusji w zakładanych przez siebie amatorskich zespołach oraz grał w zespole działającym przy III Liceum Ogólnokształcącego im. Unii Lubelskiej w Lublinie. W 1976 rozpoczął profesjonalną pracę w przemyśle rozrywkowym.
Był wokalistą i perkusistą rockowego zespołu Targowisko Próżności. W 1978 z Beatą Kozidrak i jej bratem Jarosławem oraz Markiem Winiarskim założył zespół Bajm. Jako członek zespołu brał udział w nagraniu płyt: "Bajm" (1983), "Martwa woda" (1985) oraz "Chroń mnie" (1986). Jest autorem muzyki do takich przebojów grupy jak: „Diament i sól”, „Miłość nie umiera”, „Ja” czy „Nagie skały”. W 1988 odszedł z zespołu, pozostając jego menedżerem. Wyprodukował wszystkie płyty Bajmu.
Życie prywatne.
W latach 1979–2016 był mężem Beaty Kozidrak. Mają dwie córki: Katarzynę (ur. 1981) i Agatę (ur. 1993).

</doc>
<doc id="5004397" url="https://pl.wikipedia.org/wiki?curid=5004397" title="John Litchfield">
John Litchfield

John Shirley Sandys Litchfield (ur. 27 sierpnia 1903, zm. 31 maja 1993) – brytyjski polityk Partii Konserwatywnej, deputowany Izby Gmin.
Działalność polityczna.
W okresie od 8 października 1959 do 31 marca 1966 reprezentował okręg wyborczy Chelsea w brytyjskiej Izbie Gmin.

</doc>
<doc id="5004404" url="https://pl.wikipedia.org/wiki?curid=5004404" title="Roberto Hernández (ur. 1967)">
Roberto Hernández (ur. 1967)



</doc>
<doc id="5004406" url="https://pl.wikipedia.org/wiki?curid=5004406" title="Ludwika Wawelberg">
Ludwika Wawelberg

Ludwika Wawelberg (ur. 15 grudnia 1852 w Warszawie, zm. 24 grudnia 1927) – polska działaczka społeczna i filantropka żydowskiego pochodzenia.
Życiorys.
Ludwika Wawelberg z domu Berson (Bersohn) pochodziła ze sławnej warszawskiej rodziny, jej ojcem był Zygmunt Bersohn (1814–1864), a dziadem – bankier i filantrop Majer Bersohn (1787–1873), założyciel i fundator Szpitala Dziecięcego im. Bersohnów i Baumanów w Warszawie.
Jej mężem (ślub 28 października 1869) był bankier, finansista, filantrop i działacz społeczny Hipolit Wawelberg. Wspólnie w 1898 r. utworzyli Fundację Tanich Mieszkań dla warszawskich robotników im. Hipolita i Ludwiki Wawelbergów, co pozwoliło na budowę mieszkań dla robotników na warszawskiej Woli. Pierwotnie inwestycja obejmowała trzy duże budynki z czerwonej cegły w rejonie dzisiejszych ulic Wawelberga, Górczewskiej i Działdowskiej, wchodzących obecnie w skład Kolonii Wawelberga. Postawiono na budownictwo koszarowe z dużymi oknami, które dawały maksymalną ilość światła. Łącznie wybudowano 335 mieszkań jedno- i dwupokojowych. Kamienice wyposażone były w bieżącą wodę, własną kanalizację i zsypy na śmieci. Na każdej z kondygnacji budynków znajdował się jeden zlew i ubikacja. Ponadto na terenie znajdowała się łaźnia i pralnia. Działała szkoła i przedszkole oraz przychodnia lekarska, która oferowała wizyty domowe lekarza. Architektem kompleksu mieszkalnego był Edward Goldberg.
Małżeństwo miało córkę i dwóch synów: Jadwigę Berson, Michała Wawelberga i Wacława Wawelberga.
Ludwika Wawelberg na równi z mężem działała filantropijne. Po jego śmierci, kontynuowała dzieło Hipolita – ze środków Fundacji Tanich Mieszkań wybudowała wraz z synem Wacławem w 1927 r. budynki przeznaczone dla ubogiej inteligencji, mieszczące się obecnie przy ul. Ludwiki, nadanej na pamiątkę imienia ich fundatorki. 
Pochowana na cmentarzu żydowskim przy ulicy Okopowej w Warszawie (kwatera 20, rząd 6).

</doc>
<doc id="5004410" url="https://pl.wikipedia.org/wiki?curid=5004410" title="Liepe (Rankwitz)">
Liepe (Rankwitz)

Liepe – część niemieckiej gminy Rankwitz, w kraju związkowym Meklemburgia-Pomorze Przednie, w powiecie Vorpommern-Greifswald, na wyspie Uznam. Od nazwy Liepe pochodzi nazwa całego półwyspu, na którym się znajduje (niem. Lieper Winkel). Jest oddalona o około 19 kilometrów w linii prostej od miasta Anklam.
Kościół w Liepe.
W Liepe znajduje się najstarszy kościół na wyspie Uznam, świątynia pod wezwaniem św. Jana Ewangelisty została wspomniana już w 1216 roku. Obecny kościół pochodzi z XV wieku. Została zbudowana w stylu gotyckim, posiada trzy nawy. 

</doc>
<doc id="5004417" url="https://pl.wikipedia.org/wiki?curid=5004417" title="John Binns">
John Binns

John Binns (ur. 1914, zm. 6 sierpnia 1986) – brytyjski polityk Partii Pracy, deputowany Izby Gmin.
Działalność polityczna.
W okresie od 15 października 1964 do 18 czerwca 1970 reprezentował okręg wyborczy Keighley w brytyjskiej Izbie Gmin.

</doc>
<doc id="5004422" url="https://pl.wikipedia.org/wiki?curid=5004422" title="Indywidualne Mistrzostwa Polski 85–125 cm³ w Miniżużlu 2018">
Indywidualne Mistrzostwa Polski 85–125 cm³ w Miniżużlu 2018

Indywidualne Mistrzostwa Polski 85-125 ccm na Żużlu 2018 – rozegrane w sezonie 2018 mistrzostwa Polski miniżużlowców. Rozegrano 11 rund.

</doc>
<doc id="5004423" url="https://pl.wikipedia.org/wiki?curid=5004423" title="Agnieszka Maciejewska-Skrendo">
Agnieszka Maciejewska-Skrendo

Agnieszka Monika Maciejewska-Skrendo, wcześniej Maciejewska-Karłowska (ur. 22 lutego 1979 w Szczecinie) – polska genetyczka i biolożka molekularna, prorektor Akademii Wychowania Fizycznego i Sportu im. Jędrzeja Śniadeckiego w Gdańsku.
Życiorys.
Agnieszka Maciejewska-Skrendo w 2003 uzyskała tytuł magistra biologii na Uniwersytecie Szczecińskim na podstawie pracy "Poszukiwanie markerów RAPD u Paramecium jenningsi." W 2006 doktoryzowała się tamże z nauk biologicznych, specjalność genetyka, przedstawiając dysertację "Analiza filogenetyczna i polimorfizm genetyczny u Paramecium jenningsi". Promotorką, podobnie jak i pracy magisterskiej, była Bogumiła Skotarczak. W 2014 habilitowała się w dyscyplinie nauk o kulturze fizycznej na Akademii Wychowania Fizycznego w Katowicach na podstawie dzieła "Analiza zróżnicowania genów z rodziny PPAR kodujących białka receptorów aktywowanych proliferatorami peroksysomów (ang. Peroxisome-Proliferator Activated Receptors) oraz wybranych genów związanych z nimi u sportowców wysokokwalifikowanych".
Jej zainteresowania naukowe obejmują: genetyczne podłoża cech istotnych z punktu widzenia sportu i podejmowania aktywności fizycznej, ze szczególnym uwzględnieniem: wydolności organizmu człowieka, zdolności do wykonywania wysiłku fizycznego o określonej intensywności i czasie trwania, predyspozycji do występowania uszkodzeń układu ruchu (w szczególności uszkodzeń tkanek miękkich: więzadeł i ścięgien), właściwości mentalnych/motywacyjnych zawodników oraz uwarunkowań indywidualnych progów tolerancji na ból u poszczególnych zawodników. Nadto zajmuje się zmianami w ekspresji genetycznej obserwowanych na poziomie transkryptomu w odpowiedzi na wysiłek fizyczny i określony typ trening.
Od 2004 do 2012 związana zawodowo z Katedrą Genetyki Wydziału Nauk Przyrodniczych/Biologii Uniwersytetu Szczecińskiego, a przez następnych pięć lat, od 2012 do 2017, z Katedra Biologicznych Podstaw Kultury Fizycznej Wydziału Kultury Fizycznej i Promocji Zdrowia US. W 2016 rozpoczęła pracę w Zakładzie Biologii, Ekologii i Medycyny Sportu Katedry Nauk Przyrodniczych Wydziału Wychowania Fizycznego Akademii Wychowania Fizycznego i Sportu w Gdańsku. Od 2019 profesor nadzwyczajna (uczelni) Instytutu Nauk o Kulturze Fizycznej AWF w Gdańsku. Prorektor AWF ds. nauki w kadencji 2020–2024.

</doc>
<doc id="5004424" url="https://pl.wikipedia.org/wiki?curid=5004424" title="Wesley Fofana (piłkarz)">
Wesley Fofana (piłkarz)

Wesley Fofana (ur. 17 grudnia 2000 r.) – francuski piłkarz występujący na pozycji obrońcy w angielskim klubie Chelsea.
Życiorys.
Urodził się w Marsylii. Jest z pochodzenia Malijczykiem.
Pierwszy profesjonalny kontrakt podpisał 15 maja 2018 roku z klubem AS Saint-Étienne. W drużynie zadebiutował 18 maja 2019 roku w wygranym 3–0 meczu w Ligue 1 przeciwko OGC Nice. W październiku 2020 roku przeszedł do angielskiego klubu Leicester City, podpisując pięcioletni kontrakt. Kwota transferu wyniosła 40 milionów euro. W sierpniu 2021 roku podczas towarzyskiego meczu przeciwko hiszpańskiemu Villareal złamał nogę po faulu Fera Niña.
Jest praktykującym muzułmaninem.

</doc>
<doc id="5004431" url="https://pl.wikipedia.org/wiki?curid=5004431" title="Möslestadion (Fryburg Bryzgowijski)">
Möslestadion (Fryburg Bryzgowijski)

Möslestadion – stadion sportowy we Fryburgu Bryzgowijskim, w Niemczech. Został otwarty 1 października 1922 roku. Może pomieścić 18 000 widzów. Do 2000 roku swoje spotkania rozgrywali na nim piłkarze klubu Freiburger FC. W 2000 roku stadion został wykupiony przez SC Freiburg i zaadaptowany na potrzeby szkółki piłkarskiej tego klubu, swoje spotkania rozgrywa na nim także zespół rezerw oraz drużyna kobiet SC Freiburg.
Historia.
Budowa stadionu rozpoczęła się w 1921 roku, a jego uroczyste otwarcie miało miejsce 1 października 1922 roku. Autorem projektu był Philipp Müller. Charakterystycznym elementem stadionu była zadaszona trybuna główna po stronie południowej. Od początku gospodarzem obiektu byli piłkarze klubu Freiburger FC, którzy na inaugurację rozegrali mecz przeciwko Stuttgarter Kickers.
Poprzednim obiektem klubu Freiburger FC (mistrza Niemiec z 1907 roku) był Sportplatz an der Schwarzwaldstraße. Od 1923 roku Freiburger FC uczestniczył w rozgrywkach Bezirksligi (Bezirksligi Württemberg-Baden, od 1927 roku w grupie Baden), która zastąpiła wówczas Kreisligę (konkretnie Kreisligę Baden, w której dotąd rywalizował klub). W sezonie 1929/1930 zespół wygrał swoją Bezirksligę i rywalizował w mistrzostwach południowych Niemiec (będących przepustką do mistrzostw ogólnonarodowych), jednak bez powodzenia (ostatnie miejsce w tabeli). W 1933 roku w Niemczech powstały Gauligi, a Freiburger FC przystąpił do Gauligi Baden, w której bez dużych sukcesów rywalizował do końca II wojny światowej.
W 1945 roku zespół został rozwiązany, a w jego miejsce utworzono nową drużynę pod nazwą Fortuna Freiburg. W pierwszych latach po wojnie zespół uczestniczył w rozgrywkach piłkarskich francuskiej strefy okupacyjnej. W 1949 roku drużyna zmieniła nazwę na Freiburger FC, nawiązując do tradycji przedwojennego klubu. Od 1950 roku zespół uczestniczył w 2. Oberlidze Süd.
4 sierpnia 1953 roku z nieznanych przyczyn doszczętnie spłonęła trybuna główna stadionu. Wraz z trybuną zniszczeniu w pożarze uległy m.in. pamiątki klubowe, stare fotografie i sprzęt sportowy. Dzięki pomocy miasta w miejscu zniszczonej trybuny wybudowano nową, zadaszoną trybunę główną, którą oddano do użytku 14 sierpnia 1954 roku. Obecnie obiekt posiada status zabytku.
W sezonie 1956/1957 Freiburger FC zaliczył epizod w Oberlidze Süd (wówczas najwyższy możliwy poziom ligowy w RFN), ale po zajęciu ostatniego miejsca w tabeli powrócił do drugiej dywizji. W tym sezonie padł niepobity później rekord frekwencji stadionu (25 000 widzów podczas meczu z 1. FC Nürnberg 9 grudnia 1956 roku). W kolejnych latach zespół kontynuował grę na drugim poziomie ligowym (od 1963 roku jako Regionalliga Süd). W 1974 roku klub zaliczył spadek do 3. dywizji (Amateurliga Südbaden), ale w 1977 roku powrócił na drugi poziom rozgrywkowy (wówczas już pod nazwą 2. Bundesliga – do 1981 roku grając w grupie Süd). Po awansie, w związku z nowymi wymogami, na stadionie wybudowano wysoki płot oddzielający kibiców od boiska.
W sezonie 1981/1982 2. Bundesligi, po raz pierwszy rozgrywanej na szczeblu centralnym, zepół nie zdołał się utrzymać i spadł do 3. dywizji. W kolejnych latach drużyna utrzymywała się na 3. szczeblu ligowym, później notowała spadki i awanse, nie nawiązując już jednak do dawnych sukcesów. Od 1994 roku zespół grał na 5. poziomie rozgrywkowym, a w 1999 roku spadł do Landesligi Südbaden (6. poziom ligowy).
W 2000 roku działacze Freiburger FC zadecydowali o sprzedaży stadionu. Nabywcą został sąsiedni klub, SC Freiburg. W sezonie 1999/2000, ostatnim rozegranym na swoim starym stadionie, Freiburger FC uzyskał awans, powracając po roku przerwy na 5. poziom ligowy. Latem 2000 roku klub przeniósł się na Schönbergstadion (od 2008 roku zespół gra natomiast na Stadion im Dietenbachpark).
W 2001 roku SC Freiburg przeprowadził na obiekcie prace remontowe, by zaadaptować go na potrzeby swojej szkółki piłkarskiej. Kolejna modernizacja stadionu miała miejsce w 2013 roku. Oprócz szkółki piłkarskiej ze stadionu korzysta również zespół rezerw SC Freiburg oraz kobieca sekcja klubu.
23 marca 2016 roku na stadionie rozegrano mecz towarzyski piłkarskich reprezentacji Niemiec i Szwajcarii do lat 20 (1:1).

</doc>
<doc id="5004433" url="https://pl.wikipedia.org/wiki?curid=5004433" title="Lidia Chodyniecka">
Lidia Chodyniecka

Lidia Chodyniecka (ur. 24 września 1933) – polska geolog, profesor doktor habilitowany Politechniki Śląskiej.
Życiorys.
W 1956 ukończyła studia na Akademii Górniczo-Hutniczej w Krakowie, w tym samym roku związała się zawodowo z Politechniką Śląską, prowadziła działalność naukowo-badawczą w ramach specjalności: mineralogia, geochemia i petrografia. W 1965 obroniła przygotowaną pod kierunkiem prof. dr. hab. Jana Kuhla pracę "Bazalt z Góry Św. Anny (woj. opolskie), jego budowa mineralogiczna i chemiczna oraz niektóre własności technologiczne", w 1973 habilitowała się na podstawie rozprawy "Karbońskie sferosyderyty ilaste Górnośląskiego Zagłębia Węglowego. Studium mineralogiczno-chemiczne". Od 1994 do przejścia na emeryturę w 2003 była zastępcą dyrektora Instytutu Geologii Stosowanej i kierownikiem Zakładu Mineralogii, Petrografii i Geochemii Środowiska. Należała do Polskiego Towarzystwa Mineralogicznego, Komitetu Nauk Mineralogicznych PAN o. Kraków, Komitetu Nauk Geologicznych PAN w Katowicach, gdzie pełniła funkcje wiceprzewodniczącej i przewodniczącej.
Dorobek naukowy prof. dr. hab. Lidii Chodynieckiej obejmuje 57 publikacji i 6 książek, monografii, skryptów i podręczników. 

</doc>
<doc id="5004437" url="https://pl.wikipedia.org/wiki?curid=5004437" title="Pierwszy rząd Kai Kallas">
Pierwszy rząd Kai Kallas

Pierwszy rząd Kai Kallas – rząd Republiki Estońskiej funkcjonujący od 26 stycznia 2021 do 18 lipca 2022.
Po wyborach parlamentarnych w 2019 powstał drugi rząd Jüriego Ratasa tworzony przez Estońską Partię Centrum, Estońską Konserwatywną Partię Ludową i partię Isamaa. 13 stycznia 2021 lider centrystów Jüri Ratas podał się do dymisji z funkcji premiera. Nastąpiło to w związku z postępowaniem dotyczącym korupcji, którym objęto m.in. sekretarza generalnego jego ugrupowania i doradczynię ministra finansów. Misję utworzenia nowego gabinetu prezydent Kersti Kaljulaid powierzyła Kai Kallas, przewodniczącej Estońskiej Partii Reform. Partia ta zawiązała koalicję z Estońską Partią Centrum. 25 stycznia Riigikogu większością 70 głosów zaaprobowało jej kandydaturę na premiera. Rząd współtworzony przez RE i KE rozpoczął urzędowanie następnego dnia, gdy dokonano zaprzysiężenia jego członków.
3 czerwca 2022 na wniosek premier ministrowie z Estońskiej Partii Centrum zostali odwołani. Jej ugrupowanie doprowadziło następnie do zawiązania nowej koalicji z udziałem partii Isamaa i Partii Socjaldemokratycznej. W konsekwencji 14 lipca 2022 rząd podał się do dymisji, a tego samego dnia prezydent Alar Karis powierzył Kai Kallas misję sformowania nowego gabinetu. Drugi rząd Kai Kallas rozpoczął funkcjonowanie 18 lipca 2022.

</doc>
<doc id="5004443" url="https://pl.wikipedia.org/wiki?curid=5004443" title="Daisy Edgar-Jones">
Daisy Edgar-Jones

Daisy Jessica Edgar-Jones (ur. 24 maja 1998 w Londynie) – brytyjska aktorka, nominowana do Złotych Globów za role w serialach "Normalni ludzie" i "Pod sztandarem nieba".

</doc>
<doc id="5004444" url="https://pl.wikipedia.org/wiki?curid=5004444" title="Reinberg (Wolde)">
Reinberg (Wolde)

Reinberg – dzielnica niemieckiej gminy Wolde, położona w jej wschodniej części, w kraju związkowym Meklemburgia-Pomorze Przednie, w powiecie Mecklenburgische Seenplatte. W 2018 roku liczyła 1123 mieszkańców.

</doc>
<doc id="5004448" url="https://pl.wikipedia.org/wiki?curid=5004448" title="Möslestadion">
Möslestadion

Zobacz też:

</doc>
<doc id="5004453" url="https://pl.wikipedia.org/wiki?curid=5004453" title="Francisco Ramírez (ur. 1965)">
Francisco Ramírez (ur. 1965)



</doc>
<doc id="5004455" url="https://pl.wikipedia.org/wiki?curid=5004455" title="Joan Hall">
Joan Hall

Joan Valerie Hall (ur. 31 sierpnia 1935) – brytyjska polityczka Partii Konserwatywnej, deputowana Izby Gmin.
Działalność polityczna.
W okresie od 18 czerwca 1970 do 28 lutego 1974 reprezentowała okręg wyborczy Keighley w brytyjskiej Izbie Gmin.

</doc>
<doc id="5004460" url="https://pl.wikipedia.org/wiki?curid=5004460" title="Kościół w Reinbergu (Wolde)">
Kościół w Reinbergu (Wolde)

Kościół w Reinbergu – protestancka świątynia filialna w gminie Wolde, w dzielnicy Reinberg. 
Historia.
Pierwsze wzmianki o kościele w Reinbergu pochodzą z 1560 roku. Ówczesna świątynia posiadała wieżę, była wielokrotnie remontowana. Ostatecznie kościół zburzono, najprawdopodobniej przez stan techniczny budowli. Nowy kościół ukończono w 1874 roku, jest to neogotycka świątynia. Nie posiada wieży, dzwon jest zawieszony na stojącej obok kościoła drewnianej, wolnostojącej dzwonnicy. 

</doc>
<doc id="5004464" url="https://pl.wikipedia.org/wiki?curid=5004464" title="Marsha Milan Londoh">
Marsha Milan Londoh



</doc>
<doc id="5004467" url="https://pl.wikipedia.org/wiki?curid=5004467" title="Lundashi">
Lundashi

Lundashi – miasto w południowej Zambii, w Prowincji Luapula. Według danych szacunkowych na rok 2010 liczyło 6411 mieszkańców zamieszkujących powierzchnie 205 km².

</doc>
<doc id="5004468" url="https://pl.wikipedia.org/wiki?curid=5004468" title="Rymki (rejon postawski)">
Rymki (rejon postawski)

Rymki (; ) – wieś na Białorusi, w obwodzie witebskim, w rejonie postawskim, w sielsowiecie Woropajewo.
Znajduje się tu parafialna cerkiew prawosławna pw. Zwiastowania Najświętszej Bogurodzicy z 1880 r.
Historia.
W czasach zaborów w gminie Postawy, w powiecie dzisieńskim, w guberni wileńskiej Imperium Rosyjskiego.
W dwudziestoleciu międzywojennym wieś leżała w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Postawy, a następnie w gminie Woropajewo.
Według Powszechnego Spisu Ludności z 1921 roku zamieszkiwały tu 244 osoby, 42 były wyznania rzymskokatolickiego, 180 prawosławnego, a 22 mojżeszowego. Jednocześnie 218 mieszkańców zadeklarowało białoruską przynależność narodową, 22 żydowską, a 4 inną. Były tu 44 budynki mieszkalne. W 1931 w 50 domach zamieszkiwały 264 osoby.
Wierni należeli do parafii rzymskokatolickiej w Drozdowszczyźnie i miejscowej prawosławnej. Miejscowość podlegała pod Sąd Grodzki w Postawach i Okręgowy w Wilnie; właściwy urząd pocztowy mieścił się w m. Połowo.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.
Do 2009 roku wieś w składzie sielsowietu Bielki.

</doc>
<doc id="5004472" url="https://pl.wikipedia.org/wiki?curid=5004472" title="Drużynowe Mistrzostwa Polski 85–125 cm³ w Miniżużlu 2018">
Drużynowe Mistrzostwa Polski 85–125 cm³ w Miniżużlu 2018

Drużynowe Mistrzostwa Polski 85-125 ccm na Żużlu 2018 – rozegrane w sezonie 2018 drużynowe mistrzostwa Polski miniżużlowców.
Rozegrano 5 rund. Za poszczególne miejsca w turniejach przyznawano następujące ilości puktów: 1. miejsce - 4, 2. - 2, 3. - 2, 4. - 1, 5. - 0. W przypadku gdy drużyny remisowały między sobą, sumę punktów dzielono pomiędzy nie.

</doc>
<doc id="5004476" url="https://pl.wikipedia.org/wiki?curid=5004476" title="John Grogan (ujednoznacznienie)">
John Grogan (ujednoznacznienie)



</doc>
<doc id="5004481" url="https://pl.wikipedia.org/wiki?curid=5004481" title="Instytut Muzykologii Uniwersytetu Jagiellońskiego">
Instytut Muzykologii Uniwersytetu Jagiellońskiego

Instytut Muzykologii Uniwersytetu Jagiellońskiego – jednostka badawczo-dydaktyczna należąca do struktur Wydziału Historycznego Uniwersytetu Jagiellońskiego.
Historia.
Instytut Muzykologii UJ jest najstarszą jednostką tego typu w Polsce. Jej początki sięgają 1911 roku, kiedy to Zdzisław Jachimecki utworzył Seminarium Historii i Teorii Muzyki. W 1938 roku przemianowano je na Instytut Muzykologiczny. Po II wojnie światowej przywrócono Seminarium, które w roku akademickim 1952/53 stało się Katedrą Historii i Teorii Muzyki. W 1974 roku otwarto przy niej Ośrodek Dokumentacji Życia i Twórczości I. J. Paderewskiego (obecnie działa jako Ośrodek Dokumentacji Muzyki Polskiej XIX i XX Wieku im. I.J. Paderewskiego). W 1999 r. Katedrę przekształcono w Instytut Muzykologii. Prócz działalności badawczej jednostka prowadzi studia I i II stopnia w zakresie muzykologii. 
Władze i struktura.
W skład Instytutu Muzykologii UJ wchodzą obecnie dwa zakłady (Zakład Badań nad Muzyką Dawną; Zakład Badań nad Muzyką od XIX do XXI Wieku), Ośrodek Dokumentacji Muzyki Polskiej XIX i XX Wieku im. I.J. Paderewskiego, Pracownia Badań nad Zabytkami Muzycznymi oraz Biblioteka i Fonoteka.

</doc>
<doc id="5004482" url="https://pl.wikipedia.org/wiki?curid=5004482" title="Sakowiszcze">
Sakowiszcze

Sakowiszcze – dawna leśniczówka. Tereny na których leżała znajdują się obecnie na Białorusi, w obwodzie witebskim, w rejonie postawskim, w sielsowiecie Juńki.
Inna nazwa miejscowości – Sokowiszcze. 
Historia.
W czasach zaborów w gminie Postawy, w powiecie dzisieńskim, w guberni wileńskiej Imperium Rosyjskiego.
W dwudziestoleciu międzywojennym leśniczówka leżała w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Postawy.
Według Powszechnego Spisu Ludności z 1921 roku zamieszkiwały tu 3 osoby, wszystkie były wyznania rzymskokatolickiego i zadeklarowały białoruską przynależność narodową. Było tu 1 budynek mieszkalny. W 1931 w 1 domu zamieszkiwało 5 osób.
Wierni należeli do parafii rzymskokatolickiej w Postawach. Miejscowość podlegała pod Sąd Grodzki w Postawach i Okręgowy w Wilnie; właściwy urząd pocztowy mieścił się w Postawach.

</doc>
<doc id="5004483" url="https://pl.wikipedia.org/wiki?curid=5004483" title="Sokowiszcze">
Sokowiszcze



</doc>
<doc id="5004484" url="https://pl.wikipedia.org/wiki?curid=5004484" title="Suszyck">
Suszyck

Suszyck (; ) – wieś na Białorusi, w obwodzie brzeskim, w rejonie pińskim, w sielsowiecie Horodyszcze, przy granicy Rezerwatu Krajobrazowego Środkowa Prypeć.
W dwudziestoleciu międzywojennym leżał w Polsce, w województwie poleskim, w powiecie pińskim, w gminie Pinkowicze. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5004485" url="https://pl.wikipedia.org/wiki?curid=5004485" title="Baojun E100">
Baojun E100

Baojun E100 – elektryczny mikrosamochód produkowany pod chińską marką Baojun od 2017 roku.
Historia i opis modelu.
Po testach przedprodukcyjnych prototypów w pierwszej połowie 2016 roku i prapremierze przedprodukcyjnego egzemplarza w grudniu tego samego roku, oficjalna premiera pierwszego pojazdu elektrycznego współnależącej do General Motors chińskiej marki Baojun odbyła się w lipcu 2017 roku.
Baojun E100 przyjął postać niewielkiego, długiego na 2,48 metra mikrosamochodu charakteryzującego się jednobryłową sylwetką z niewielkimi kołami, nieznacznie zarysowaną przednią częścią, agresywnie ukształtowanymi reflektorami i ściętą w pionie tylną częścią nadwozia. Pojazd umożliwia transport dwóch pasażerów.
Sprzedaż.
Baojun E100 powstał z myślą rynku chińskim, zwracając uwagę jednak również mediów globalnych dzięki swojej konkurencyjnej cenie. W momencie debiutu w 2017 roku, mikrosamochód Baojuna kosztował w podstawowym wariancie równowartość 5300 dolarów amerykańskich, według kursu z tamtego czasu wynosząc niecałe 20 tysięcy złotych. Pojazd określono jako najtańszy samochód elektryczny świata.
W 2019 roku Baojun E100 przedstawiony został w Indonezji w ramach innej marki koncernu SAIC-GM-Wuling, pod nazwą Wuling E100. Różnice ograniczyły się do innych emblematów producenta. Pojazd nie trafił ostatecznie do sprzedaży i powstał w próbnym egzemplarzu.
Dane techniczne.
W pierwszym roku produkcji, Baojun E100 był napędzany 39-konnym elektrycznym układem napędowym współpracującym z baterią o pojemności 14,9 kWh. Umożliwiało to rozwinięcie maksymalnie 100 km/h i przejechanie 155 kilometrów na jednym ładowaniu. W czerwcu 2018 roku zdecydowano się wprowdzić zmodernizowany układ napędowy, który zmodyfikowano pod kątem większego zasięgu. W ten sposób, pojazd odtąd mógł przejechać maksymalnie do 200 kilometrów na jednym ładowaniu.

</doc>
<doc id="5004488" url="https://pl.wikipedia.org/wiki?curid=5004488" title="SM UC-68">
SM UC-68

SM UC-68 – niemiecki podwodny stawiacz min z okresu I wojny światowej, jedna z 64 zbudowanych jednostek typu "UC II". Zwodowany 12 sierpnia 1916 roku w stoczni Blohm &amp; Voss w Hamburgu, został przyjęty do służby w Kaiserliche Marine 17 grudnia 1916 roku. W czasie służby operacyjnej w składzie Flotylli Flandria okręt odbył dwa patrole bojowe, w wyniku których zatonął jeden statek o pojemności  BRT i okręt o wyporności 550 ton, zaś dwa statki o łącznej pojemności  BRT zostały uszkodzone. SM UC-68 zaginął po 13 marca 1917 roku.
Projekt i budowa.
Dokonania pierwszych niemieckich podwodnych stawiaczy min typu "UC I", a także zauważone niedostatki tej konstrukcji, skłoniły dowództwo Cesarskiej Marynarki Wojennej z admirałem von Tirpitzem na czele do działań mających na celu budowę nowego, znacznie większego i doskonalszego typu okrętu podwodnego. Opracowany latem 1915 roku projekt okrętu, oznaczonego później jako typ "UC II", tworzony był równolegle z projektem przybrzeżnego torpedowego okrętu podwodnego typu "UB II". Głównymi zmianami w stosunku do poprzedniej serii były: instalacja wyrzutni torpedowych i działa pokładowego, zwiększenie mocy i niezawodności siłowni, oraz wzrost prędkości i zasięgu jednostki, kosztem rezygnacji z możliwości łatwego transportu kolejowego (ze względu na powiększone rozmiary).
SM UC-68 zamówiony został 12 stycznia 1916 roku jako jednostka z III serii okrętów typu "UC II" (numer projektu 41, nadany przez Inspektorat Okrętów Podwodnych), w ramach wojennego programu rozbudowy floty. Został zbudowany w stoczni Blohm &amp; Voss w Hamburgu jako jeden z dziewięciu okrętów III serii zamówionych w tej wytwórni. UC-68 otrzymał numer stoczniowy 284 ("Werk 284"). Stępkę okrętu położono w 1916 roku, a zwodowany został 12 sierpnia 1916 roku.
Dane taktyczno-techniczne.
SM UC-68 był średniej wielkości dwukadłubowym przybrzeżnym okrętem podwodnym. Długość całkowita wynosiła 50,35 metra, szerokość 5,22 metra i zanurzenie 3,64 metra. Wykonany ze stali kadłub sztywny miał 39,3 metra długości i 3,61 metra szerokości, a wysokość (od stępki do szczytu kiosku) wynosiła 7,46 metra. Wyporność w położeniu nawodnym wynosiła 427 ton, a w zanurzeniu 508 ton. Jednostka miała wysoki, ostry dziób przystosowany do przecinania sieci przeciwpodwodnych; do jej wnętrza prowadziły trzy luki: pierwszy przed kioskiem, drugi w kiosku, a ostatni w części rufowej, prowadzący do maszynowni. Cylindryczny kiosk miał średnicę 1,4 metra i wysokość 1,8 metra, obudowany był opływową osłoną. Okręt napędzany był na powierzchni przez dwa 6-cylindrowe, czterosuwowe silniki wysokoprężne MAN S6V26/36 o łącznej mocy 440 kW (600 KM), zaś pod wodą poruszał się dzięki dwóm silnikom elektrycznym SSW o łącznej mocy 460 kW (620 KM). Dwa wały napędowe obracały dwie śruby wykonane z brązu manganowego (o średnicy 1,9 metra i skoku 0,9 metra). Okręt osiągał prędkość 12 węzłów na powierzchni i 7,4 węzła w zanurzeniu. Zasięg wynosił 10 420 Mm przy prędkości 7 węzłów w położeniu nawodnym oraz 52 Mm przy prędkości 4 węzłów pod wodą. Zbiorniki mieściły 56 ton paliwa, a energia elektryczna magazynowana była w dwóch bateriach akumulatorów 26 MAS po 62 ogniwa, zlokalizowanych pod przednim i tylnym pomieszczeniem mieszkalnym załogi. Okręt miał siedem zewnętrznych zbiorników balastowych. Dopuszczalna głębokość zanurzenia wynosiła 50 metrów, zaś czas wykonania manewru zanurzenia 40 sekund.
Głównym uzbrojeniem okrętu było 18 min kotwicznych typu UC/200 w sześciu skośnych szybach minowych o średnicy 100 cm, usytuowanych w podwyższonej części dziobowej jeden za drugim w osi symetrii okrętu, pod kątem do tyłu (sposób stawiania – „pod siebie”). Układ ten powodował, że miny trzeba było stawiać na zaplanowanej przed rejsem głębokości, gdyż na morzu nie było do nich dostępu, co znacznie zmniejszało skuteczność okrętów. Uzbrojenie uzupełniały dwie zewnętrzne wyrzutnie torped kalibru 500 mm (umiejscowione powyżej linii wodnej na dziobie, po obu stronach szybów minowych), jedna wewnętrzna wyrzutnia torped kal. 500 mm na rufie (z łącznym zapasem 7 torped), oraz umieszczone przed kioskiem działo pokładowe kal. 88 mm L/30, z zapasem amunicji wynoszącym 130 naboi. Okręt wyposażony był w trzy peryskopy Zeissa oraz kotwicę grzybkową o masie 272 kg.
Załoga okrętu składała się z 3 oficerów oraz 23 podoficerów i marynarzy.
Służba.
1916 rok.
17 grudnia 1916 roku SM UC-68 został przyjęty do służby w Cesarskiej Marynarce Wojennej. Dowództwo jednostki objął por. mar. (niem. "Oberleutnant zur See") Hans Degetau, dowodzący wcześniej UB-17.
1917 rok.
Po okresie szkolenia okręt został 16 lutego przydzielony do Flotylli Flandria. 10 marca U-Boot wyszedł z Zeebrugge z zadaniem postawienia zagród minowych między Dartmouth a Plymouth. 12 marca w odległości 20 Mm na południowy zachód od Portland UC-68 storpedował bez ostrzeżenia zbudowany w 1900 roku brytyjski parowiec „Tandil” o pojemności 2897 BRT, płynący z ładunkiem węgla z Barry do Portland. Statek zatonął na pozycji ze stratą czterech członków załogi. Tego dnia w kanale La Manche okręt stoczył pojedynek artyleryjski ze zbudowanym w 1916 roku brytyjskim statkiem-pułapką HMS „Privet” (803 BRT), uszkadzając przeciwnika i zabijając dwóch członków załogi (na pozycji ).
13 marca zanotowano ostatni kontakt z UC-68, który zaginął w kanale La Manche wraz z całą, liczącą 27 osób załogą. Podawane są hipotezy, że zatonął tego dnia w wyniku eksplozji własnej miny lub został zatopiony przez brytyjski okręt podwodny HMS C7 5 kwietnia.
14 marca na postawioną przez U-Boota nieopodal Eddystone minę wszedł zbudowany w 1909 roku brytyjski parowiec pasażerski „Orsova” o pojemności 12 839 BRT, przewożący towary rządowe z Londynu do Devonport. Uszkodzony statek wyrzucono na brzeg, a na jego pokładzie zginęło osiem osób (w późniejszym czasie został podniesiony i naprawiony). Nazajutrz nieopodal Plymouth na pozycji na minę wszedł także brytyjski niszczyciel HMS „Foyle”. W wyniku eksplozji zginęło 28 członków załogi okrętu, który mimo wzięcia na hol zatonął na pozycji .
Podsumowanie działalności bojowej.
SM UC-68 odbył dwa rejsy operacyjne, w wyniku których zatonął statek o pojemności  BRT i niszczyciel o wyporności 550 ton, a dwie jednostki o łącznej pojemności  BRT zostały uszkodzone. Pełne zestawienie zadanych przez niego strat przedstawia poniższa tabela:

</doc>
<doc id="5004491" url="https://pl.wikipedia.org/wiki?curid=5004491" title="Seraph of the End – Serafin dni ostatnich">
Seraph of the End – Serafin dni ostatnich

 – manga z gatunku dark fantasy napisana przez Daisuke Furuyę i Takayę Kagami, ilustrowana przez Yamato Yamamoto.
Na jej podstawie powstała seria anime, wyprodukowana przez Wit Studio. Reżyserem został Daisuke Tokudo, a scenariusz napisał Hiroshi Seko. W tworzenie serii zaangażowany był również oryginalny twórca mangi.
Fabuła.
Ludzie balansują na skraju wymarcia ze względu na wirusa, który zabił zdecydowaną większość populacji oraz wampiry. Stworzenia, które w dobie kryzysu wyszły na powierzchnię i zdecydowały się zacząć hodować ludzi, jak na bydło. W tym czasie pewien młody chłopak, Yūichirō Hyakuya, w ramach zemsty na wampirach za zamordowanie jego przyjaciół, decyduje się dołączyć do Japońskiej Armii Demonów.
Manga.
Manga, której twórcami są Takaya Kagami, Daisuke Furuya oraz Yamato Yamamoto, zaczęła ukazywać się od 4 września 2012 w czasopiśmie „Jump Square” wydawnictwa Shūeisha. w lutym 2022 roku, w 26. tomie, autorzy poinformowali, że manga zbliża się do finałowego momentu kulminacyjnego.
W Polsce ukazuje się od 25 sierpnia 2016 roku nakładem wydawnictwa Waneko.
Anime.
28 sierpnia 2014 roku redakcja czasopisma „Jump Square” ogłosiła powstawanie animowanej adaptacji mangi.
Ścieżka dźwiękowa.
Cały soundtrack "Serafina dni ostatnich" skomponowany został przez Hiroyukiego Sawano, Takafumiego Wadę, Asami Tachibanę oraz Megumi Shiraishi. Pierwszy album z muzyką z tego serialu wydano jeszcze w lipcu 2015 roku, zaraz po zakończeniu emisji Reżimu Wampirów. Były w nim dwie płyty. Na pierwszej znaleźć można było 14 skomponowanych przez Sawadę instrumentali, a na drugiej 19 dzieł pozostałych twórców. 
Kolejny album wyszedł w styczniu 2016r. i zawierał 17 utworów wszystkich czterech muzyków. 

</doc>
<doc id="5004494" url="https://pl.wikipedia.org/wiki?curid=5004494" title="Wuling E100">
Wuling E100



</doc>
<doc id="5004500" url="https://pl.wikipedia.org/wiki?curid=5004500" title="Kombinacja norweska na Mistrzostwach Świata Juniorów w Narciarstwie Klasycznym 2021">
Kombinacja norweska na Mistrzostwach Świata Juniorów w Narciarstwie Klasycznym 2021

Kombinacja norweska na Mistrzostwach Świata Juniorów w Narciarstwie Klasycznym 2021 odbyła się w dniach 9-12 lutego 2021 roku w fińskim Lahti. Zawodnicy rywalizowali w trzech konkurencjach: zawodach metodą Gundersena kobiet na dystansie 5 km, zawodach metodą Gundersena mężczyzn na dystansie 10 km oraz zawodach drużyn mieszanych.

</doc>
<doc id="5004502" url="https://pl.wikipedia.org/wiki?curid=5004502" title="Zbrodnia w Lesie Wełeckim">
Zbrodnia w Lesie Wełeckim

Zbrodnia w Lesie Wełeckim – szereg egzekucji przeprowadzonych przez okupanta niemieckiego w Lesie Wełeckim koło Buska-Zdroju, miejsce największej kaźni ludności polskiej na terenie Kreishauptmannschaft Busko w okresie II wojny światowej.
Historia.
Masowe egzekucje w Lesie Wełeckim rozpoczęły się w 1941 r. i trwały do stycznia 1945 r. Liczba osób rozstrzelanych na tym terenie jest trudna do ustalenia, szacuje się, że zginęło tam pomiędzy 500 a 1000 osób.
Lokalizacja.
Wybór Lasu Wełeckiego na miejsce masowych egzekucji był zgodny z wytycznymi Głównego Urzędu Bezpieczeństwa Rzeszy w Berlinie. Według nich teren, gdzie prowadzono akcję eksterminacyjną, miał być oddalony od osiedli miejscowej ludności, a jednocześnie być położony w niedalekiej odległości od głównych dróg dojazdowych i miejscowych więzień i aresztów. Las Wełecki doskonale spełniał te kryteria. Był położony w odległości ponad 4 km od Buska-Zdroju, w którym istniały cztery więzienia – areszt powiatowy, willa dr. Byrkowskiego, willa „Wersal” oraz więzienie przy ul. Kościelnej. 11 km dalej, w Pińczowie, mieściło się największe więzienie na terenie Kreishauptmannschaft Busko. Dojazd na miejsce straceń ułatwiała lokalizacja przy szosie Busko-Zdrój-Pińczów.
Przebieg egzekucji w Lesie Wełeckim.
Pierwsze egzekucje w Lesie Wełeckim odbyły się w 1941 r. Ich największe nasilenie miało miejsce w latach 1943–1944. Ostatniej egzekucji dokonano 12 stycznia 1945 r., dzień przed opanowaniem Buska-Zdroju przez Armię Czerwoną. 
Wśród ofiar Lasu Wełeckiego znajdowali się liczni przedstawiciele polskiej inteligencji z terenów Kreishauptmannschaft Busko, a także członkowie miejscowej konspiracji. Największy odsetek stanowili żołnierze Batalionów Chłopskich. Najprawdopodobniej pod koniec lipca 1944 r. na jego terenie zamordowano 5 żandarmów polskiego pochodzenia, którym nie udało się zbiec do oddziału por. „Jastrzębca” – por. Janusza Kozłowskiego (w nocy z 22 na 23 lipca do tego oddziału zbiegło 19 innych żandarmów). Nie stwierdzono, by w Lesie Wełeckim rozstrzeliwano Żydów.
Zbrodni dokonywali głównie funkcjonariusze z posterunku żandarmerii w Busku-Zdroju. Głównymi wykonawcami egzekucji byli dwaj najwięksi kaci Kreishauptmannschaft Busko: zastępca szefa Sądu Specjalnego Max Peter, przeniesiony najprawdopodobniej w czerwcu 1943 r. z Ostrowca Świętokrzyskiego do Buska-Zdroju oraz Johann Hansel (zwany przez mieszkańców Kreishauptmannschaft Busko "Hansem") – kierowca pochodzący z Czechosłowacji.
Egzekucje dokonywane w Lesie Wełeckim odbywały się głównie w godzinach popołudniowych lub wieczornych. Przebiegały zazwyczaj według podobnego schematu. Skazańców przywożono na miejsce straceń samochodami ciężarowymi z więzień mieszczących się na terenie Buska-Zdroju (aresztu powiatowego w Busku-Zdroju, willi dr. Byrkowskiego, willi „Wersal” oraz więzienia na ul. Kościelnej), w Pińczowie oraz w Kielcach. Egzekucje miały miejsce w pobliżu sosny z obnażonymi korzeniami, rosnącej około dwieście metrów na północ od obecnego pomnika upamiętniającego zbrodnie w Lesie Wełeckim.
Prawdopodobnie ofiary zmuszano, aby przed śmiercią rozebrały się do bielizny oraz wiązano im ręce. Masowe mogiły przygotowywano w lesie jeszcze przed egzekucją, ofiary mordowano strzałem w tył głowy. Niektórych rannych dobijano ciosami kolb karabinowych, o czym mogą świadczyć roztrzaskane czaszki odnalezione w mogiłach. W niektórych przypadkach w zwłoki ofiar rzucano granatem. Przed egzekucjami, co potwierdzają zeznania świadków oraz wyniki oględzin odnalezionych zwłok, Niemcy torturowali skazańców. Ofiary miały połamane ręce i nogi oraz wybite zęby, stwierdzano również brak paznokci. Niejednokrotnie rodziny rozpoznawały je wyłącznie po ubraniu. Po wojnie większość zwłok została przeniesiona przez rodziny z miejsca egzekucji na miejscowe cmentarze. Część nadal spoczywa jednak na terenie Lasu Wełeckiego.
Kilku osobom udało się przeżyć egzekucję. Władysław Molisak opisał to następująco:
Wybrane egzekucje w Lesie Wełeckim.
4 września 1943 r. – śmierć ponieśli mieszkańcy Skotnik Małych: Stefan i Władysław Molisakowie, mieszkańcy Kolonii Zagajów – Jan Kata oraz Stefan Juszczyk oraz mieszkańcy Skotnik Dużych – żołnierze Batalionów Chłopskich: Stanisław Południkiewicz, Józef Kołodziej syn Franciszka i Józef Kołodziej syn Kazimierza. Po zakończeniu działań wojennych krewni odkopali zwłoki i przewieźli je na cmentarze w miejscach zamieszkania ofiar. Dyskusyjny pozostaje fakt rozstrzelania w tym dniu na terenie Lasu Wełeckiego następujących osób: Stanisława Mazura z Sułkowic, Jana Dziadury i Tadeusza Hodura z Piasku Małego, a także Adama Rzucidło z Kikowa.
26 listopada 1943 w egzekucji, której wykonawcą był "Hans", rozstrzelano kilkunastu mieszkańców Kreishauptmannschaft Busko. Wśród nich znajdowali się: mieszkaniec Chmielnika – Tadeusz Krzyżkiewicz, Franciszek Lichwała z Sędziejowic, Szymon Musiał z Gacek, Henryk Grabda z Solca-Zdroju, Andrzej Patyna, Jan Kozak – ze wsi Ciecierze, Józef Wojtasik, Zygmunt Eliasz z Pacanowa oraz Edmund Pakosiński.
13 kwietnia 1944 na terenie Lasu Wełeckiego rozstrzelano żołnierzy Podobwodu Armii Krajowej Nowy Korczyn: Stanisława Fornalskiego, Franciszka Gawlika, Lucjana Różyckiego i Czesława Różyckiego. Wraz z nimi śmieć poniósł mieszkaniec Michałowa Stanisław Kwiecień, żołnierze Batalionów Chłopskich – Mieczysław Kozioł i Stefan Wiśniewski z Kameduł, mieszkaniec Radzanowa Marian Łuszcz, żołnierz Podobwodu AK Stopnica – Bronisław Pałys oraz Józef Pokusa z Wójczy. Przyczyną wykonania wyroku było uprowadzenie wiosną 1944 z folwarku w Chrzanowie volksdeutscha Leo Bottchera.
19 lipca 1944 przeprowadzono jedną z największych egzekucji na terenie Lasu Wełeckiego. W odwecie za dokonanie udanego zamachu na Maxa Petera rozstrzelano 29 osób, głównie członków miejscowej konspiracji. Śmierć ponieśli wówczas między innymi: mieszkańcy Buska-Zdroju – żołnierze Obwodu AK Busko – kpt. Franciszek Naskręt, Marceli Jastrząb, inż. Stanisław Baranowski, mieszkańcy Jarosławic – żołnierze Batalionów Chłopskich: Stanisław Kwiecień, Władysław Kamieczek, Wacław Kępa, Stanisław Skrzyński, mieszkańcy Tucząp – żołnierze Batalionów Chłopskich: Franciszek Kwiatek, Franciszek Sojka, Mieczysław Krawczyk, Marian Rudnik, Stefan Borek, Jan Sobala, Stanisław Drozdowski oraz Stanisław Kowalik, a także mieszkaniec Nowego Korczyna – Józef Śliwa. Następnego dnia po egzekucji ludność cywilna i żołnierze AK ekshumowali część z rozstrzelanych i pochowali we wspólnej mogile oraz na cmentarzach w rodzinnych miejscowościach.
15 lub 16 września 1944 rozstrzelano mieszkańców Szańca – żołnierzy Armii Krajowej: Bolesława Górkę oraz Romana Janika, a także żołnierza BCh Stefana Majchra z Chrabkowa. W pierwszej połowie września 1944 osadzono ich w więzieniu przy ul. Kościelnej w Busku-Zdroju, gdzie przez tydzień poddawano ich torturom. Wykonawcą egzekucji był "Hans". Po egzekucji rodziny zamordowanych przewiozły ich ciała z Lasu Wełeckiego i pochowały w zbiorowej mogile na cmentarzu parafialnym w Szańcu.
12 stycznia 1945 w godzinach rannych, dzień przed wkroczeniem oddziałów Armii Czerwonej do Buska-Zdroju, rozstrzelano 20 więźniów. Wśród nich znajdowali się między innymi mieszkańcy Równin – Jan Koźbiał, Jan Opałka, Jan Grochowski z Ostrowiec, Stanisław Kaczor z Kawęczyna oraz dwóch jeńców sowieckich.
Po wojnie.
Po zakończeniu działań wojennych na terenie Lasu Wełeckiego odbywały się ekshumacje. 7 września 1945 na polecenie Sądu Grodzkiego w Busku-Zdroju, w obecności dwóch wyznaczonych mieszkańców Wełcza: Adama Wójcika i Romana Lachowskiego dokonano oględzin miejsca masowych egzekucji dokonanych przez Niemców. Ofiary chowano w dołach, położonych w nieznacznej odległości od siebie. Miały formę nieregularną. Ich średnica miała przeciętnie 3–4 m, a głębokość wahała się od 50 cm do 1 m. Lachowski i Wójcik wskazali ponadto grób, mieszczący się w zachodniej części lasu, za gajówką, w którym pochowano 8 mężczyzn, 2 kobiety oraz 1 dziecko. Przy samej drodze umiejscowili również grób, w których spoczywało 10 rozstrzelanych osób.
Upamiętnienie.
W 1964 buski rzeźbiarz Leszek Kurzeja zaprojektował pomnik upamiętniający ofiary zbrodni w Lesie Wełeckim. Umiejscowiono go na skraju lasu przy drodze Busko-Zdrój-Pińczów. Na pomniku widnieje napis:
Obchody rocznicowe organizowano głównie w latach 60 i 70 XX wieku.
Mimo ogromnej skali zbrodni niemieckich dokonanych w Lesie Wełeckim, zauważalny jest brak współczesnych śladów upamiętnienia ofiar niemieckich egzekucji. Zagadnienie to stało się przedmiotem badań dr Karoliny Trzeskowskiej-Kubasik w ramach projektu pt. „Terror okupacyjny na ziemiach polskich w latach 1939–1945” zainaugurowanego przez Instytut Pamięci Narodowej.

</doc>
<doc id="5004505" url="https://pl.wikipedia.org/wiki?curid=5004505" title="Siim-Valmar Kiisler">
Siim-Valmar Kiisler



</doc>
<doc id="5004506" url="https://pl.wikipedia.org/wiki?curid=5004506" title="Australian Open 2021 (kwalifikacje gry pojedynczej mężczyzn)">
Australian Open 2021 (kwalifikacje gry pojedynczej mężczyzn)

Australian Open 2021 – kwalifikacje gry pojedynczej mężczyzn – kwalifikacje do zawodów singlowych mężczyzn, w ramach pierwszego w sezonie wielkoszlemowego turnieju tenisowego, Australian Open. W związku z pandemią COVID-19 zmagania miały miejsce w dniach 10–13 stycznia na twardych kortach Khalifa International Tennis and Squash Complex w Dosze.

</doc>
<doc id="5004508" url="https://pl.wikipedia.org/wiki?curid=5004508" title="Starosiele (rejon piński)">
Starosiele (rejon piński)

Starosiele (; ) – wieś na Białorusi, w obwodzie brzeskim, w rejonie pińskim, w sielsowiecie Soszno.
W pobliżu znajdują się przystanki kolejowe Wyłazy i Aziornaja, położone na linii Homel – Łuniniec – Żabinka.
Historia.
Dawniej wieś i folwark. W dwudziestoleciu międzywojennym leżały w Polsce, w województwie poleskim, w powiecie pińskim, w gminie Pohost Zahorodzki. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5004510" url="https://pl.wikipedia.org/wiki?curid=5004510" title="Saudade (album Thievery Corporation)">
Saudade (album Thievery Corporation)

Saudade – siódmy album studyjny Thievery Corporation, wydany 1 kwietnia 2014 roku w Stanach Zjednoczonych przez Eighteenth Street Lounge Music jako CD, LP i digital download.
Album.
Charakterystyka muzyczna.
"Saudade" to pierwsze wydawnictwo duetu Thievery Corporation poświęcone w całości bossa novie – gatunkowi powstałemu w Brazylii, który kiedyś ich obu połączył. Już debiutancki album zespołu z 1996 roku "Sounds from the Thievery Hi-Fi" został dedykowany pionierowi bossa novy Antôniowi Carlosowi Jobimowi. Wyraz „saudade”, użyty w tytule albumu, oznacza w języku portugalskim „tęsknotę za czymś lub kimś utraconym, pozytywną melancholię lub po prostu obecność nieobecności”.
„Zawsze próbujemy rozwijać się w kierunku czegoś innego i poszerzać nasze muzyczne horyzonty, a zrealizowanie całego albumu w tej jednej tonacji wydawało się świetnym sposobem, by to osiągnąć” – stwierdził Eric Hilton, a Rob Garza dodał: „To trochę odejście dla nas, ale jednocześnie to są nasze korzenie, to nas połączyło. Zatoczyliśmy koło, od muzyki elektronicznej z powrotem do czegoś organicznego”.
Po paranoicznej i mrocznej "Culture of Fear" artyści zrobili zwrot o 180 stopni, wydając "Saudade". Zespół zrezygnował tym razem z sampli na rzecz fizycznego instrumentarium: rogów, instrumentów smyczkowych i gitar z nylonowymi strunami. Rob Garza i Eric Hilton grali przeważnie na gitarze i gitarze basowej, będąc jednocześnie producentami melancholijnych melodii wykonywanych przez takie wokalistki jak Lou Lou Ghelichkhani (piosenki „Decollage”, „Bateau Rouge”), Elin Melgarejo („Para Sempre”), Shana Halligan („Depth of My Soul”), Natalia Clavier („Claridad”) i Karina Zeviani („Nos Dois”).
Lista utworów.
Zestaw utworów na płycie CD na podstawie Discogs:
Odbiór.
Opinie krytyków.
Album wzbudził pozytywne reakcje krytyków, podkreślających zwłaszcza znaczenie wokalistek w jego realizacji.
Derek Staples z Consequence of Sound zauważył, że poprzez "Saudade" Thievery Corporation oddał hołd gatunkowi, z którym „nieustannie flirtował w całej swojej dyskografii”, powracając zarazem do źródeł swego powstania. Zarówno instrumenty, jak i kobiecy liryzm odzwierciedlają wyluzowany brazylijski styl życia; język włoski Elin Melgarejo w piosence „Sola in Citta” porównał do „cichej rozmowy na poduszce”, a wokal Shany Halligan w „Depth of My Soul” (jednym z trzech anglojęzycznych utworów na albumie) – do „uduchowionego afrokubańskiego jazzu mogącego stanowić wprowadzenie do seksownej sesji zdjęciowej w sypialni Jamesa Bonda”. Za najważniejsze piosenki uznał: wspomnianą „Sola in Citta” oraz trip hopową „Nos Dois” w wykonaniu Kariny Zeviani.
Rolę wokalistek oraz bossa novy podkreślił również Reef Younis z magazynu Clash: „"Saudade" to album bogaty w wyciszoną zmysłowość, którą zawdzięcza zarówno obecności pięciu zaproszonych wokalistek, jak i wspólnemu zamiłowaniu Roba Garzy i Erica Hiltona do bossa novy”.
Bardzo podobne opinie odnośnie do roli wokalistek wyrazili Gordon Murray z Billboardu oraz Alexandra Sims z magazynu The Upcoming, która wyróżniła zwłaszcza LouLou Ghelichkhani i jej głos, „unoszący się nad ziemskimi rytmami niczym pajęczyna”. Z piosenek najwyżej oceniła trzy: „No More Disguise” („pierwsza, która wzbudza zachwyt”), „Saudade” (który „dzięki kunsztownej gitarze i potężnej perkusji po raz pierwszy na płycie, przekazuje zmysłowe, duszne ciepło w sercu boss novy”) i „Depth of My Soul” („klejnot na płycie, jazzowe tony pełne delikatnych, płynących arpeggiów”).
Według Sputnikmusic na płycie zabrakło jedynie piosenki „The Girl from Ipanema”.
Sprzedaż.
Album w dniu debiutu na liście Dance/Electronic Albums Billboardu (2. miejsce) zanotował sprzedaż 7 tysięcy egzemplarzy (według Nielsen SoundScan). Okazał się tym samym 9. albumem Thievery Corporation w zestawieniu Top 10, co plasuje zespół wraz z Arminem van Buurenem na 5. miejscu wśród wykonawców z największą liczbą albumów w Top 10 w prawie 13-letniej historii listy przebojów. Więcej mają tylko Louie DeVito, Tiësto (po 15), The Happy Boys (12) i DJ Skribble (11).

</doc>
<doc id="5004511" url="https://pl.wikipedia.org/wiki?curid=5004511" title="Estadio Azul">
Estadio Azul



</doc>
<doc id="5004513" url="https://pl.wikipedia.org/wiki?curid=5004513" title="Marian Tomaszewski">
Marian Tomaszewski



</doc>
<doc id="5004520" url="https://pl.wikipedia.org/wiki?curid=5004520" title="Wyłazy (Białoruś)">
Wyłazy (Białoruś)

Wyłazy (; ) – wieś na Białorusi, w obwodzie brzeskim, w rejonie pińskim, w sielsowiecie Parochońsk, w pobliżu Jeziora Wyłazkiego.
Miejscowość jest siedzibą parafii prawosławnej; znajduje się tu cerkiew pw. Narodzenia Matki Bożej.
W pobliżu znajduje się przystanek kolejowy Wyłazy, położony na linii Homel – Łuniniec – Żabinka.
Historia.
Dawniej okolica szlachecka. W dwudziestoleciu międzywojennym leżały w Polsce, w województwie poleskim, w powiecie pińskim, w gminie Pohost Zahorodzki. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5004521" url="https://pl.wikipedia.org/wiki?curid=5004521" title="Sonet 136 (William Szekspir)">
Sonet 136 (William Szekspir)

Sonet 136 (incipit "IF thy ſoule check thee that I come ſo neere") – jeden z cyklu 154 sonetów autorstwa Williama Szekspira. Po raz pierwszy został opublikowany w 1609 roku.
Treść.
W sonecie tym podmiot liryczny, przez niektórych badaczy utożsamiany z autorem, kontynuuje we frywolny sposób zabiegi o seksualną akceptację ze strony Czarnej Damy. Czyni to nie tylko tworząc kalambury słowne przy użyciu słowa "will", które w tym sonecie może mieć siedem znaczeń: pragnienie osoby lub rzeczy, cielesne pożądanie lub tęsknota seksualna, czasownik posiłkowy oznaczający czas przyszły, premedytacja lub determinacja, potoczne określenie męskiego organu płciowego, potoczne określenie żeńskiego organu płciowego oraz zdrobnienie od imienia William, ale również w oparciu o słowa coś () oraz nic (). 
Polskie przekłady.
Sonety 135 i 136 zostały uznane za nieprzetłumaczalne przez ks. Marię Sułkowską oraz Władysława Tarnawskiego, ze względu na grę słów w języku angielskim wokół słowa "will", niemożliwą do oddania w języku polskim. 

</doc>
<doc id="5004522" url="https://pl.wikipedia.org/wiki?curid=5004522" title="Baojun E200">
Baojun E200

Baojun E200 – elektryczny mikrosamochód produkowany pod chińską marką Baojun od 2018 roku.
Historia i opis modelu.
Baojun E200 został przedstawiony we wrześniu 2018 roku jako drugi, po nieznacznie mniejszym E100, mikrosamochód o napędzie elektrycznym opracowany przez chińskiego producenta w odpowiedzi na rosnące zapotrzebowanie na tanie samochody elektryczne. 
Charakterystyczną cechą niewielkiego pojazdu została awangardowa stylistyka, charaktereyzująca się dwubarwnym malowaniem karoserii, rozdzielonymi na dwa rzędy reflektorami, a także świetlistym pasem otaczającym tylną szybę. W minimalistyczno-surowej, futurystycznej estetyce utrzymano także kabinę pasażerską.
Sprzedaż.
Podobnie jak inne modele marki Baojun, mikrosamochód E200 powstał specjalnie z myślą o wewnętrznym rynku chińskim. Sprzedaż modelu rozpoczynała się od połowy 2018 roku stopniowo, obejmując systematycznie kolejne prowincje kraju. Pojazd pozycjonowany jest powyżej modelu E100, z niemal dwa razy wyższą ceną równą 10 tysiącom dolarów amerykańskich.
Baojun E200 przyjął także epizodycznie inne nazwy, bez planów masowej sprzedaży. Podczas wystawy Indonesia Electric Motors Show 2019 pojazd zaprezentowano lokalnej publiczności pod marką Wuling jako Wuling E200, a rok później jako MG E200 podczas AutoExpo 2020 - także w Indiach.
Dane techniczne.
Układ napędowy Baojuna E200 składa się z baterii o pojemności 19,2 kWh, a także silnika elektrycznego rozwijającego moc 40 KM. Pojazd na jednym ładowaniu może przejechać maksymalnie 270 kilometrów według chińskiej procedury pomiarowej NEDC.

</doc>
<doc id="5004523" url="https://pl.wikipedia.org/wiki?curid=5004523" title="Kościół św. Piotra w Ballenstedt-Opperode">
Kościół św. Piotra w Ballenstedt-Opperode

Kościół św. Piotra – protestancka świątynia filialna w mieście Ballenstedt, w dzielnicy Opperode. 
Budowę kościoła zakończono w 1892 roku, 23 października tegoż roku konsekrowano świątynię. 1 września 2011 roku kościół udostępniono turystom. 
Architektura.
Świątynia neogotycka, zbudowana z żółtawej cegły. Posiada jedną nawę o długości 17 metrów. Kościół posiada drewniany strop. Na wieży kościoła zawieszone są 3 dzwony, najmłodszy pochodzi z 1945 roku.

</doc>
<doc id="5004525" url="https://pl.wikipedia.org/wiki?curid=5004525" title="MG E200">
MG E200



</doc>
<doc id="5004526" url="https://pl.wikipedia.org/wiki?curid=5004526" title="Henryk Chmielewski (funkcjonariusz UB)">
Henryk Chmielewski (funkcjonariusz UB)



</doc>
<doc id="5004528" url="https://pl.wikipedia.org/wiki?curid=5004528" title="Wuling E200">
Wuling E200



</doc>
<doc id="5004529" url="https://pl.wikipedia.org/wiki?curid=5004529" title="Zygmunt Derewenda">
Zygmunt Derewenda

Zygmunt Derewenda - chemik, biolog, biofizyk, od 1996 profesor na Uniwersytecie Wirginijskim.
W 1972 ukończył studia na Wydziale Biologii i Nauk o Ziemi Uniwersytetu Łódzkiego. Doktoryzował się na Wydziale Matematyki, Fizyki i Chemii UŁ. Odbył postdok na Uniwersytecie w Yorku. W 2004 roku uzyskał na Wydziale Biologii i Ochrony Środowiska Uniwersytetu Łódzkiego habilitację za pracę "Badania strukturalne GTPaz rodziny Rho oraz białek uczestniczących w ich regulacji". W przeszłości był profesorem na Uniwersytecie Alberty w Kanadzie. Od 1996 jest profesorem na Uniwersytecie Wirginijskim.
Z jego inicjatywy powstał program BioLAB. W jego ramach studenci studiów magisterskich lub doktoranckich polskich uczelni, kształcący się w dziedzinach związanych z biologią mogą odbyć roczny staż na jednej z 4 amerykańskich jednostek naukowo-badawczych: Uniwersytecie Wirginijskim, University of Chicago, Oklahoma Medical Research Foundation oraz University of Texas.
Co-editor w czasopiśmie "Acta Crystallographica Section D: Structural Biology".
Linki zewnętrzne.
Derewenda, Zygmunt S.; strona Uniwersytetu Wirginijskiego

</doc>
<doc id="5004530" url="https://pl.wikipedia.org/wiki?curid=5004530" title="Samuel Agnon">
Samuel Agnon



</doc>
<doc id="5004535" url="https://pl.wikipedia.org/wiki?curid=5004535" title="US Aosta 1911">
US Aosta 1911

US Aosta 1911 (wł. Unione Sportiva Aosta 1911) – włoski klub piłkarski, mający siedzibę w mieście Aosta, w północno-zachodniej części kraju, działający w latach 1911–1998.
Historia.
Chronologia nazw:
Klub sportowy Augusta Praetoria Sports został założony w miejscowości Aosta w 1911 roku. Początkowo zespół rozgrywał jedynie mecze towarzyskie. Po zakończeniu I wojny światowej w 1919 roku klub odrodził działalność jako G.S. Ansaldo. Dopiero w 1921 zapisał się do C.C.I. i w sezonie 1921/22 zespół startował w mistrzostwach Divisione Piemontese (D2), zajmując szóste miejsce. Jednak w następnym sezonie już zrezygnował z gry w mistrzostwach. W 1924 przyjął nazwę Aosta SC, a w 1927 dołączył do F.I.G.C. W 1928 zmienił nazwę na AS Aosta, a wkrótce 5 marca 1929 na AC Aosta. W sezonie 1929/30 po siedmioletniej przerwie klub ponownie startował w mistrzostwach Włoch, zajmując szóste miejsce w grupie B Terza Divisione Piemontese (D5). W następnym sezonie znów był szóstym w grupie B, a w 1931/32 pauzował przez rok. Wrócił do nazwy AS Aosta i sezon 1932/33 zakończył na piątej pozycji w grupie D "Terza Divisione Piemontese", ale potem otrzymał promocję do Seconda Divisione Piemontese. W 1935 zwyciężył w regionie i awansował do Prima Divisione Piemontese, ale wskutek wprowadzenia Serie C poziom "Prima Divisione" został obniżony do czwartego stopnia. W 1941 roku zdobył awans do "Serie C", w której grał do 1943 roku, ale potem z powodu rozpoczęcia działań wojennych II wojny światowej mistrzostwa zostały zawieszone.
Po zakończeniu II wojny światowej, drużyna wznowiła działalność jako US Aosta i została zakwalifikowana do rozgrywek "Serie C", zajmując w sezonie 1945/46 10.miejsce w grupie D "Serie C Alta Italia". W 1948 roku klub spadł do Promozione Nord (D4). W 1951 wrócił do "Serie C", ale po roku został zdegradowany do IV Serie. W 1955 spadł do Promozione Piemontese. W 1959 został promowany do "Serie D" przez Artemio Franchi jako reprezentant swojej prowincji. Po zakończeniu sezonu 1961/62 został zdegradowany do Prima Categoria Piemontese (D5), ale po siedmiu latach wrócił do "Serie D". Jednak nie utrzymał się na czwartym poziomie i po roku spadł z powrotem do "Promozione Piemontese". W 1974 znów na rok awansował do "Serie D". W 1977 po raz kolejny zdobył awans do "Serie D". Sezon 1977/78 zakończył na 9.miejscu w grupie A "Serie D". Przed rozpoczęciem sezonu 1978/79 Serie C została podzielona na dwie dywizje: Serie C1 i Serie C2, wskutek czego "Serie D" została obniżona do piątego poziomu. W 1981 liga zmieniła nazwę na "Campionato Interregionale". W 1991 roku dotarł do finału "Trofeo Jacinto", zdobywając tytuł wicemistrza Campionato Interregionale, również zwyciężył w grupie B "Campionato Interregionale" i po barażach uzyskał awans do "Serie C2". W 1995 spadł do Campionato Nazionale Dilettanti (D5). Sezon 1995/96 zakończył na trzecim miejscu w grupie A "Campionato Nazionale Dilettanti", ale pod koniec sezonu klub z powodu problemów finansowych zrezygnował ze startu w kolejnych mistrzostwach i zapisał się do Eccellenza Piemonte-Valle d'Aosta (D6). W następnym sezonie spadł do Promozione Piemonte-Valle d'Aosta. Sezon 1997/98 zakończył na drugiej pozycji w grupie C "Promozione Piemonte-Valle d'Aosta". Baraże nie zostały rozegrane, a zespół prowadzony przez Piero Ciri został pozostawiony własnemu losowi. W 1998 roku ogłoszono upadłość klubu.
Barwy klubowe, strój.
Klub ma barwy czerwono-czarne. Zawodnicy swoje domowe spotkania zazwyczaj grają w czerwonych koszulkach, czarnych spodenkach oraz czerwonych getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2020).
Poszczególne sezony.
Rozgrywki międzynarodowe.
Europejskie puchary.
Nie uczestniczył w rozgrywkach europejskich.
Struktura klubu.
Stadion.
Klub piłkarski rozgrywał swoje mecze domowe na Stadio Mario Puchoz w Aoście o pojemności 2500 widzów.

</doc>
<doc id="5004536" url="https://pl.wikipedia.org/wiki?curid=5004536" title="Parochońsk">
Parochońsk

Parochońsk (; ) – agromiasteczko na Białorusi, w obwodzie brzeskim, w rejonie pińskim, w sielsowiecie Parochońsk, nad Bobrykiem Pierwszym.
Miejscowość jest siedzibą parafii prawosławnej; znajduje się tu cerkiew pw. Narodzenia Matki Bożej.
W pobliżu znajduje się stacja kolejowa Parochońsk, położona na linii Homel – Łuniniec – Żabinka.
Historia.
Dawniej wieś i folwark. Znajdował się tu dwór.
W dwudziestoleciu międzywojennym leżał w Polsce, w województwie poleskim, w powiecie pińskim, w gminie Pohost Zahorodzki. Po II wojnie światowej w granicach Związku Sowieckiego. Od 1991 w niepodległej Białorusi.
W Parochońsku urodzili się:

</doc>
<doc id="5004540" url="https://pl.wikipedia.org/wiki?curid=5004540" title="Szmuel Czaczkes">
Szmuel Czaczkes



</doc>
<doc id="5004541" url="https://pl.wikipedia.org/wiki?curid=5004541" title="Szmuel Agnon">
Szmuel Agnon



</doc>
<doc id="5004542" url="https://pl.wikipedia.org/wiki?curid=5004542" title="Samuel Josef Agnon">
Samuel Josef Agnon



</doc>
<doc id="5004543" url="https://pl.wikipedia.org/wiki?curid=5004543" title="Szmuel Josef Czaczkes">
Szmuel Josef Czaczkes



</doc>
<doc id="5004547" url="https://pl.wikipedia.org/wiki?curid=5004547" title="Baojun KiWi EV">
Baojun KiWi EV

Baojun E300 – elektryczny samochód osobowy klasy miejskiej produkowany pod chińską marką Baojun w latach 2020 – 2021 oraz jako Baojun KiWi EV od 2021 roku.
Historia i opis modelu.
Po modelach E100 i E200, w grudniu 2019 roku chiński Baojun zdecydował się poszerzyć swoją lokalną ofertę skierowaną do chińskich odbiorców o trzeci i zarazem największy spośród małych samochodów elektrycznych pojazd o nazwie E300.
Baojun E300 on w wyniku kooperacji joint-venture SAIC-Wuling-GM z chińskim gigantem branży elektronicznej Xiaomi. Dzięki udostępnionej technologii, kierowca pozostaje w stałej łączności między Baojunem E300 a całym ekosystemem Xiaomi. Ponadto, samochód umożliwia także sterowanie głosowe w ramach systemu XiaoAI.
Samochód utrzymany został w futurystycznej stylistyce, którą łączą dwa wizualne moduły składające się z kolorowej, niższej części nadwozia na linii drzwi i zderzaków oraz pomalowanej na czarno, przeszklonej części zdobionej przez pas świetlny z przodu oraz pionowo umieszczone lampy tylne. W podstawowym wariancie Baojun E300 mieści dwójkę pasażerów.
E300 Plus.
Równolegle z podstawowym Baojunem E300, zadebiutował także przedłużony wariant o nazwie Baojun E300 Plus. Charakteryzuje się on większym rozstawem osi, a także dodatkową przestrzenią wygospodarowaną na drugi rząd siedzeń, przez co pojazd może przewieźć łącznie czterech pasażerów.
Zmiana nazwy.
W kwietniu 2021 roku podczas wystawy samochodowej Shanghai Auto Show Baojun przedstawił zaktualizowany wariant rodziny modelowej E300/E300 Plus, która zyskała nową nazwę - wzorem modelu Valli, samochód otrzymał nazwę własną Baojun KiWi EV. 
Ponadto, unowocześnione oprogramowanie i systemy wspierające kierowcę powstały we współpracy z chińskim potentatem branży producentów dronów, DJI, który wspomógł także Baojuna w pracach nad nowej generacji systemem autonomicznej jazdy, na czele z czujnikami.
Sprzedaż.
Baojun E300 oferowany jest wyłącznie na rynku chińskim, stanowiąc najprzestronniejszą i najdroższą alternatywę spośród niewielkich pojazdów elektrycznych producenta. Cena pojazdu wynosi 65800 juanów, co odpowiadało pod koniec 2019 roku równowartości 37 tysięcy złotych.
Dane techniczne.
Baojun E300, podobnie jak wariant E300 Plus, napędzany jest silnikiem elektrycznym o mocy 39 KM, a także baterią o pojemności 30 kWh. Pojazd rozwija w ten sposób na jednym ładowaniu maksymalnie 305 kilometrów.

</doc>
<doc id="5004548" url="https://pl.wikipedia.org/wiki?curid=5004548" title="Wellesweiler">
Wellesweiler

Wellesweiler – część niemieckiego miasta Neunkirchen, w kraju związkowym Saara, nad rzeką Blies. W 2013 roku liczyła 5164 mieszkańców. Graniczy od wschodu z miastem Bexbach.

</doc>
<doc id="5004551" url="https://pl.wikipedia.org/wiki?curid=5004551" title="Baojun E300 Plus">
Baojun E300 Plus



</doc>
<doc id="5004554" url="https://pl.wikipedia.org/wiki?curid=5004554" title="Heinrich Gollwitzer">
Heinrich Gollwitzer

Heinrich Gollwitzer (ur. 30 października 1923 w Norymberdze) – niemiecki strzelec, olimpijczyk.
Gollwitzer wystąpił na Letnich Igrzyskach Olimpijskich 1960 jako członek Wspólnej Reprezentacji Niemiec. Wystartował w pistolecie szybkostrzelnym z 25 m, w którym uplasował się na 20. miejscu.

</doc>
<doc id="5004555" url="https://pl.wikipedia.org/wiki?curid=5004555" title="Kombinacja norweska na Mistrzostwach Świata w Narciarstwie Klasycznym 2021">
Kombinacja norweska na Mistrzostwach Świata w Narciarstwie Klasycznym 2021

Kombinacja norweska na Mistrzostwach Świata w Narciarstwie Klasycznym 2021 rozgrywana była między 26 lutego a 6 marca 2021 w niemieckim Oberstdorfie. Rozegrano pięć konkurencji: zawody metodą Gundersena na dużej i normalnej skoczni, sprint drużynowy na dużej skoczni, sztafetę na normalnej skoczni oraz zawody metodą Gundersena na normalnej skoczni kobiet. W klasyfikacji medalowej triumfowali reprezentanci Norwegii, którzy zdobyli osiem medali, w tym trzy złote.

</doc>
<doc id="5004556" url="https://pl.wikipedia.org/wiki?curid=5004556" title="Henryk Chmielewski (oficer)">
Henryk Chmielewski (oficer)



</doc>
<doc id="5004557" url="https://pl.wikipedia.org/wiki?curid=5004557" title="Ośnica (Białoruś)">
Ośnica (Białoruś)

Ośnica (, "Asnica"; , "Osnica") – wieś na Białorusi, w obwodzie brzeskim, w rejonie pińskim, w sielsowiecie Parochońsk.
Znajduje się tu stacja kolejowa Parochońsk, położona na linii Homel – Łuniniec – Żabinka.

</doc>
<doc id="5004558" url="https://pl.wikipedia.org/wiki?curid=5004558" title="Amir Chosrou Dehlawi">
Amir Chosrou Dehlawi

Amir Chosrou Dehlawi, pers. امیر خسرو دهلوی, właśc. Naser ad-Din Abol-Hasan Amir Chosrou Dehlawi, zw. Tuti-e Hind, czyli „Paw Indii” (ur. 1253 w Patiyali, zm. 1325 w Delhi) – największy indoperski poeta epoki sułtanatów, którego dzieła stanowią najpełniejszy zachowany jednostkowy wyraz średniowiecznej cywilizacji indomuzułmańskiej.
Do jego największych osiągnięć zalicza się twórczość naśladującą "Chamse" Nezamiego oraz historyczną epikę w formie "masnawi", mającą charakter panegiryczny w stosunku do jego sułtańskich patronów. Był znany także ze swojej przyjaźni z sufickim mistrzem tarikatu czisztijja Nezam ad-Dinem Auliją (zm. 1325), u którego stóp został pochowany. Jego poezja i proza są kopalnią wiadomości na temat współczesnych mu Indii. Ze względu na wyrafinowany styl uważa się go za prekursora właściwego stylu indyjskiego, powstałego trzysta lat późnej. Mimo że w swojej poezji często używał słów pochodzących z hindi, stał się sławny i był czytany nie tylko w Indiach, ale całym świecie perskojęzycznym.
Życiorys.
Był synem tureckiego oficera armii Sułtanatu Delhijskiego Sajf ad-Dina Mahmuda oraz córki sułtańskiego mistrza musztry Emada ad-Doule. Jego ojciec zmarł, gdy miał osiem lat i od tej pory znajdował się pod opieką dziadka ze strony matki, który wspierał go w pierwszych próbach poetyckich. Jego poetyckim mistrzem był Szehab ad-Din Mahmera Bada’uni, który pisał panegiryki i poezję religijną. Po śmierci dziadka Amir Chosrou wstąpił na służbę u rodziny sułtana Balbana (1265–1287) i towarzyszył jego synowi Bughra-chanowi (1287–1291) w podróży do Bengalu. Po powrocie do Delhi jego patronem został najstarszy syn Balbana, Muhammad Ka’an Malik, który zginął w bitwie z Mongołami w 1284. Amir Chosrou dostał się wówczas do niewoli, z której jednak udało mu się uciec. Związał się wówczas z Hatem Chanem, który w 1287 został namiestnikiem Awadhu. Po dwóch latach poprosił swojego patrona o zgodę na powrót do Delhi, gdzie został nadwornym poetą Firuz Szaha (1290–1296).
Był faworytem zarówno Firuz Szaha, jak i jego mordercy Ala ad-Dina Chaldżiego (1296–1315), za których rządów napisał większość swoich dzieł. Pozostał dworskim poetą kolejnych sułtanów aż do swojej śmierci w 1325. Począwszy od 1272 był związany z sufickim mistrzem tarikatu czisztijja Nezam ad-Dinem Auliją (zm. 1325), któremu poświęcił wiele swoich wierszy. Zmarł wkrótce po swoim mistrzu i został pochowany u jego stóp w grobowcu, który do dzisiaj jest odwiedzany przez wielu ludzi. Z okazji 700-lecia jego urodzin w 1975 (data wybrana w sposób umowny) Indie, Pakistan i ZSRR zwołały krajowe i międzynarodowe konferencje.
Twórczość.
Amir Chosrou był niezwykle płodnym autorem, któremu łatwość pisania pozwoliła na stworzenie dzieł należących do wielu gatunków poezji i prozy. Swój pierwszy dywan poezji "Tochfat as-seghar" wydał już w wieku około dwudziestu lat. Będąc także muzykiem i uczonym, z łatwością naśladował różne style poezji powstałe w Iranie, począwszy od wyszukanych kasyd Chaghaniego aż po "Chamse" Nezamiego. Szczególnie ważny był jego wkład w rozwój ghazalu, jak dotąd niezbyt używanego w Indiach, w którym to gatunku wzorem dla niego był Sadi. Znajomość arabskiego, perskiego, tureckiego i hindi pozwalała mu na egzotyczne gry słowne i inne literackie sztuczki, które były charakterystyczne dla jego wyrafinowanego stylu.
Pomiędzy 1298 a 1301 napisał utwór naśladujący "Chamse" Nezamiego, który, chociaż nie osiąga subtelności i głębi oryginału, posiada niewątpliwie inne walory, takie jak angażująca narracja, lekki ton oraz poetycki artyzm. Amir Chosrou dokonał zmian w niektórych epizodach, motywacjach bohaterów i języku pierwowzoru. Znikły filozoficzna głębia i społeczny wymiar poezji Nezamiego, ale właśnie to obniżenie poziomu na tym polu, przy jednoczesnym pójściu w kierunku większego wyrafinowania języka, było zgodne z gustem epoki. Nezami pisał swoją "Chamse" przez pół swojego życia i już sam ten fakt wyjaśnia, czemu Amir Chosrou nie mógł doścignąć oryginału, chociaż zdarzały się okresy w literackiej historii, gdy krytycy przyznawali mu pierwszeństwo. Jego "Chamse" jest niemal o połowę krótsza od dzieła Nezamiego. "Chamse" Amira Chosrou była czytana i naśladowana tak samo często jak pierwowzór, m.in. przez Dżamiego, Nawojego i Maktabiego. Ze względu na bogactwo przedstawianych historii była także często ilustrowana.
Ważniejszy był jednak wkład Amira w rozwój innego rodzaju poezji – historycznej epiki, uprawianej w ramach gatunku "masnawi", w której porzucił tradycyjne tematy zaczerpnięte z baśni lub mitu na rzecz śmiałego historycznego i lokalnego realizmu. Pierwszym z tego rodzaju utworów było "Gheran as-sadajn" ("Koniunkcja dwóch szczęśliwych gwiazd") z 1289, napisane na zlecenie Kajkubada (1287–1290) i opisujące rywalizację o tron sułtana i jego ojca, Bughra-chana, aż do ich ostatecznego pojednania. By uniknąć monotonii, Amir Chosrou przeplatał partie narracyjne ghazalami i opisami przyrody, co miało się stać charakterystyczną cechą także innych jego dzieł z tej grupy. Krytycy uważają "Gheran as-sadajn" za najlepsze z jego "masnawi". Powstałe dwa lata później "Meftah al-fotuh" ("Klucz do zwycięstw") było poświęcone czterem zwycięstwom Firuz Szaha i skupiało się na historycznej wierności. Prawdopodobnie najsłynniejszym z historycznych poematów Amira Chosrou jest "Dowalrani Chazer Chan" albo "Aszika", będący historią miłości syna Ala ad-Dina Chaldżiego Chezr-chana i radźpuckiej księżniczki, rozbudowaną po tragicznej śmierci księcia w więzieniu w Gwalijar w 1315. "Noh sepehr" ("Dziewięć sfer") z 1318 opiewało zwycięstwa Mubarak Szaha (1316–1320), przy czym charakteryzowało się szczególnie kunsztowną budową – dziewięć sfer niebieskich tradycyjnej astronomii reprezentowało dziewięć różnych metrów poematu. Miał on wyjątkowy charakter także ze względu na zawarte w nim opisy kultur, zwyczajów, świąt i języków, które sprawiły, że jest doskonałym źródłem wiedzy na temat średniowiecznych Indii. "Toghlok-name" zostało napisane pod koniec życia poety na zlecenie sułtana Toghlaka (1320–1325) i było poświęcone z kolei jego osiągnięciom.
Amir Chosrou był także autorem dzieł prozatorskich, z których najważniejszym było "Edżaz-e Chosrawi" (ukończone w 1319), poświęcone różnym zagadnieniom z zakresu stylu i retoryki oraz epistolografii, wraz z przykładami listów. Ukazuje ono w pełni filologiczny talent autora. "Chaza’en al-fotuh" (1311) (nazywane czasami "Tarich-e Ala'i") opisuje podboje Ala ad-Dina Chaldżiego. "Afdal al-fawa’id" jest zbiorem powiedzeń Nezam ad-Dina Auliji.
Kwestia autentyczności przypisywanych Chosrou fragmentów poezji w hindi pozostaje nierozstrzygnięta, niemniej jego sprawność w posługiwaniu się tym językiem nie ulega wątpliwości, świadczą bowiem o niej choćby wspomniane wyżej wtręty zawarte w jego perskich dziełach. Był opiewany jako twórca „hindustańskiej” muzyki, co może być prawdą, jednak żadne z jego dzieł w tym zakresie nie zachowało się. Niemniej muzykalność wielu jego ghazali sprawiła, że były i są one często wykonywane przez różnych muzyków. Bertels nazywał jego styl „upudrowanym”. Poeta może być uważany za prekursora właściwego stylu indyjskiego, powstałego trzysta lat później.
Amir Chosrou był typowym poetą dworskim i chociaż jego dzieła zawierają ogrom wiadomości na temat współczesnych mu Indii, to należy do nich podchodzić krytycznie, bo nawet gdy jego utwory mają charakter na pozór historyczny, to ważniejsze niż fakty jest dla niego sprostanie swoim poetyckim ideałom i zadowolenie patrona. Mimo że używał wielu słów w hindi, stał się sławny i był czytany w całym świecie perskojęzycznym.

</doc>
<doc id="5004562" url="https://pl.wikipedia.org/wiki?curid=5004562" title="Liersberg">
Liersberg

Liersberg – część niemieckiej gminy Igel, w kraju związkowym Nadrenia-Palatynat, w powiecie Trier-Saarburg. W 2020 roku liczyła 302 mieszkańców.

</doc>
<doc id="5004567" url="https://pl.wikipedia.org/wiki?curid=5004567" title="Francisco Ramírez (piłkarz)">
Francisco Ramírez (piłkarz)



</doc>
<doc id="5004569" url="https://pl.wikipedia.org/wiki?curid=5004569" title="Eva-Maria Liimets">
Eva-Maria Liimets

Eva-Maria Liimets (ur. 31 maja 1974 w Tallinnie) – estońska dyplomatka i polityk, od 2021 do 2022 minister spraw zagranicznych.
Życiorys.
W 1996 ukończyła administrację publiczną na Uniwersytecie w Tartu. W 2005 uzyskała magisterium w Estonian Business School. Od 1997 zawodowo związana z resortem spraw zagranicznych. W latach 2006–2009 była pierwszym sekretarzem i później zastępczynią ambasadora w Stanach Zjednoczonych. Następnie do 2014 pełniła funkcję dyrektora biura organizacji międzynarodowych w ministerstwie. W latach 2014–2017 zajmowała stanowisko konsula generalnego w Nowym Jorku. Później była radcą w departamencie spraw europejskich estońskiego MSZ. W 2017 powołana na ambasadora w Czechach, była akredytowana również w Słowenii i Chorwacji.
W styczniu 2021 w nowo utworzonym rządzie Kai Kallas objęła stanowisko ministra spraw zagranicznych. Rekomendowała ją na tę funkcję Estońska Partia Centrum, której została członkinią. Zakończyła urzędowanie w czerwcu 2022.

</doc>
<doc id="5004570" url="https://pl.wikipedia.org/wiki?curid=5004570" title="Constantinus Africanus">
Constantinus Africanus



</doc>
<doc id="5004572" url="https://pl.wikipedia.org/wiki?curid=5004572" title="Misja Yeti">
Misja Yeti

Misja Yeti (org. "Nelly et Simon - Mission Yéti") – kanadyjski film animowany z 2017 roku.
Fabuła.
Młody naukowiec Simon oraz marząca o przygodach detektyw Nelly wyruszą w podróż w Himalaje, by odnaleźć Yeti.

</doc>
<doc id="5004574" url="https://pl.wikipedia.org/wiki?curid=5004574" title="Tõnis Mölder">
Tõnis Mölder

Tõnis Mölder (ur. 9 października 1989 w Lihuli) – estoński polityk i samorządowiec, działacz Estońskiej Partii Centrum, deputowany, w 2021 minister środowiska.
Życiorys.
W 2008 wstąpił do Estońskiej Partii Centrum. W latach 2009–2015 studiował politologię na Uniwersytecie Tallińskim. Pracował w administracji stołecznej dzielnicy Pirita i w administracji burmistrza Tallinna. W latach 2013–2017 kierował administracją Pirity, następnie do 2019 pełnił funkcję zastępcy burmistrza estońskiej stolicy. W 2019 zasiadł w Zgromadzeniu Państwowym XIV kadencji. W 2023 został wybrany na kolejną kadencję.
W styczniu 2021 w nowo utworzonym rządzie Kai Kallas objął stanowisko ministra środowiska. Ustąpił w listopadzie tego samego roku, motywując to względami osobistymi.

</doc>
<doc id="5004578" url="https://pl.wikipedia.org/wiki?curid=5004578" title="Wiesław Gabzdyl">
Wiesław Gabzdyl

Wiesław Franciszek Gabzdyl (ur. 4 września 1936, zm. 25 maja 2010 w Gliwicach) – polski mineralog i petrograf, profesor doktor habilitowany inżynier Politechniki Śląskiej.
Życiorys.
W 1958 ukończył studia na Wydziale Geologiczno-Poszukiwawczego Akademii Górniczo-Hutniczej w Krakowie, od 1961 był związany zawodowo z Politechniką Śląską. Wiesław Gabzdyl jest uważany za twórcę śląskiej szkoły geologii i petrologii węgla. W 1995 obronił przygotowaną pod kierunkiem prof. dr. hab. Jana Kuhla pracę doktorską pt. "Charakter facjalny i budowa petrograficzna pokładów węglowych i skał towarzyszących w kopalni „Jastrzębie”". W 1970 na podstawie rozprawy "Pokład 510 w obszarze górniczym kopalni Kazimierz-Juliusz na tle rozwoju sedymentacji i litologii warstw siodłowych; jego budowa litologiczna i petrograficzna oraz niektóre własności fizykochemiczne" habilitował się. Prowadził działalność naukowo-badawczą w zakresie geologii i petrologii złóż węgla oraz gospodarki surowcami mineralnymi, w latach 1972-1977 pełnił funkcję prorektora Politechniki Śląskiej ds. Nauczania i Wychowania. W 1980 założył, a następnie kierował Instytutem Geologii Stosowanej na Wydziale Górnictwa i Geologii. Piastował funkcję Redaktora Naczelnego Wydawnictw Naukowych Politechniki Śląskiej, był również prezesem Klubu AZS. W roku akademickim 1987/1988 został uhonorowany wyróżnieniem „Złota Kreda” dla najlepszego wykładowcy Wydziału Górniczego, od 1988 zasiadał w Komisji ds. reformy prawa górniczego i geologicznego. Uczestniczył w pracach wielu organizacji i stowarzyszeń naukowych m.in. ICCP – Międzynarodowego Komitetu Petrologii Węgla. W 2006 przeszedł na emeryturę. Dorobek naukowy prof. Wiesława Gabzdyla obejmuje ok. 200 publikacji, w tym 7 książek i monografii, a także 11 skryptów i podręczników. Otrzymał Nagrodę Ministra Środowiska.
Zmarł w 2010, pochowany na Centralnym Cmentarzu Komunalnym w Gliwicach.

</doc>
<doc id="5004579" url="https://pl.wikipedia.org/wiki?curid=5004579" title="Armando González">
Armando González



</doc>
<doc id="5004581" url="https://pl.wikipedia.org/wiki?curid=5004581" title="Jan Przała">
Jan Przała

Jan Przała (ur. 23 maja 1931 w Rudniku, zm. 3 lutego 2012 w Gdańsku) – polski historyk sztuki i muzealnik, doktor nauk humanistycznych. W latach 1958–1969 dyrektor Muzeum Piastów Śląskich w Brzegu, w latach 1974–1980 dyrektor Muzeum Narodowego w Gdańsku.
Życiorys.
Absolwent studiów z historii sztuki na Uniwersytecie Jagiellońskim w Krakowie (1956). Po ukończeniu studiów rozpoczął pracę w Muzeum Zamkowym w Pszczynie, następnie pracował kolejno w: Zamku Królewskim na Wawelu – Państwowych Zbiorach Sztuki (1956-1957) i Muzeum Górnośląskim w Bytomiu (1957-1958). W 1958 został powołany na stanowisko dyrektora Zamku Piastów Śląskich w Brzegu, funkcję tę pełnił przez 11 lat. Następnie objął stanowisko dyrektora Muzeum Okręgowego w Sandomierzu, gdzie pełnił funkcję dyrektora do 1974. W 1974 został mianowany dyrektorem Muzeum Narodowego w Gdańsku, gdzie dyrektorem był przez 6 lat. W kolejnych latach pracował m.in. w Muzeum Zamkowym w Malborku (1980-1986) i Narodowym Muzeum Morskim w Gdańsku (1986-1988) gdzie pracował jako kustosz.
W 1970 uzyskał stopień doktora (praca doktorska napisana pod kierunkiem prof. Jerzego Szablowskiego na Uniwersytecie Jagiellońskim opublikowana pt. "Sarkofagi Piastów w Brzegu i Legnicy"). Jest autorem prac: "Nieznana rzeźba (imię NN) Berrocci w Grodzisku koło Pieskowej Skały, Gmerki i monogramy na Bramie Zamku w Brzegu". Jest także autorem tomików wierszy (pod pseudonimem Jan Dalin): "Reminiscencje: wiersze i poematy" (2005), "Pięć skoków do nieba, czyli Gawędy z Bogiem" (2006), "Parnas" (2009), "Wiersze wybrane" (2010), "Figliki i ballady" (2011), "Gawędy z Bogiem" (2011), "Limeryki i wiersze wybrane" (2011).
Gdańskie Muzeum Narodowe zawdzięcza mu otwarcie Działu Teatralnego i wydanie czasopisma naukowego „Gdańskie Studia Muzealne”, redagując jego pierwsze 3 tomy (1976, 1978, 1981).
Pochowany na Cmentarzu Srebrzysko w Gdańsku.

</doc>
<doc id="5004582" url="https://pl.wikipedia.org/wiki?curid=5004582" title="Armando González (ur. 1968)">
Armando González (ur. 1968)



</doc>
<doc id="5004586" url="https://pl.wikipedia.org/wiki?curid=5004586" title="Liina Kersna">
Liina Kersna

Liina Kersna (ur. 3 kwietnia 1980 w Tallinnie) – estońska polityk, działaczka Estońskiej Partii Reform, deputowana, od 2021 do 2022 minister edukacji i badań naukowych.
Życiorys.
W 2005 ukończyła studia z dziennikarstwa i public relations na Uniwersytecie w Tartu. W 2018 na tej samej uczelni uzyskała magisterium z zarządzania w oświacie. Pracowała przez kilka lat w Eesti Raadio, następnie odpowiadała za PR w federacji organizacji studenckich. W 2004 przeszła do pracy w administracji rządowej. Była m.in. zastępczynią dyrektora rządowej dyrekcji do spraw komunikacji i doradczynią premiera. Członkini Estońskiej Partii Reform. W 2015, 2019 i 2023 uzyskiwała mandat posłanki do Zgromadzenia Państwowego XIII, XIV i XV kadencji.
W styczniu 2021 w nowo utworzonym rządzie Kai Kallas objęła stanowisko ministra edukacji i badań naukowych. W czerwcu 2022 podała się do dymisji w związku z objęciem jej postępowaniem dotyczącym naruszenia przepisów o zamówieniach publicznych w związku z testami na COVID-19. Ostatecznie zakończyła urzędowanie wraz z całym gabinetem w lipcu tegoż roku.

</doc>
<doc id="5004587" url="https://pl.wikipedia.org/wiki?curid=5004587" title="PRO România Social Liberal">
PRO România Social Liberal



</doc>
