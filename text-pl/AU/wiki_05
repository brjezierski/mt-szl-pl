<doc id="5018363" url="https://pl.wikipedia.org/wiki?curid=5018363" title="Parafia św. Michała Archanioła w Czarni">
Parafia św. Michała Archanioła w Czarni

Parafia pw. Świętego Michała Archanioła w Czarni – parafia rzymskokatolicka należąca do dekanatu Kadzidło, diecezji łomżyńskiej, metropolii białostockiej. 
Historia.
W 1921 społecznośći wsi Czarnia i Brzozowa, powołując się na zbyt dużą odległość od kościoła w Lipnikach, zbudowała własną świątynię i plebanię. Z braku zrozumienia ich potrzeb przez administrację kościelną i cywilną mieszkańcy tych wsi zgodzili się, by raz na dwa tygodnie do Czarni przyjeżdżał ksiądz z Lipnik. Ta sytuacja trwała do 1964. Następnie kościołem w Czarni administrował proboszcz parafii Kuzie. Ks. Stanisław Jakacki założył osobne księgi: chrztów (od 1952), pogrzebów (1953) i ślubów (od 1959).
Po II wojnie światowej wznowiono starania o stworzenie parafii w Czarnej. Biskup łomżyński Czesław Falkowski zapowiedział delegatom parafii, że jeśli będą mieć kapłana ze swojej wsi, to możliwe jest powołanie osobnej parafii. W 1963 święcenia kapłańskie przyjął ks. Józef Wyzner pochodzący z Czarni.
Z dniem 23 grudnia 1964 w Czarni powstał samodzielny ośrodek duszpasterski pw. św. Michała Archanioła. W Czarni na stałe zamieszkał kapłan, ks. Piotr Łada, który zorganizował życie parafialne. Z kolei ks. Sławomir Idźkowski uporządkował i założył księgi wieczyste parafii.
Parafia w Czarni została erygowana 1 stycznia 1982.
W parafii kilkakrotnie (1971, 1984, 1989) organizowano misje. W 2013 do parafii sprowadzono relikwie św. Faustyny Kowalskiej.
W latach 1964–1970 parafia liczyła ok. 700–800 osób. W 2014 parafię zamieszkiwało ok. 400 osób.
Opusty w parafii obchodzone są 29 września, w uroczystość św. Michała Anrchanioła, oraz 13 czerwca we wspomnienie św. Antoniego Padewskiego.
Majątek parafii.
Cmentarz kościelny.
Na cmentarzu kościelnym, położonym w północno-wschodniej części wsi Czarnia, przy drodze przez wieś, znajdują się: kościół i dzwonnica. Na wschód od cmentarza usytuowano plebanię i podwórze, a w południowo-zachodnim narożniku ogrodzenia dzwonnicę. W pozostałych trzech kierunkach rozciągają się lasy i pola uprawne. Kościół jest zwrócony fasadą na południe. Ks. Stanisław Jakacki z Kuziów, zajmujący się kościołem w Czarni od 1958, ogrodził cmentarz przykościelny siatką. Na osi fasady kościoła zlokalizowano bramę główną. W zachodnim i wschodnim boku ogrodzenia wyznaczono boczne bramki. Piaszczyste otoczenie kościoła pokryto warstwą grubej trawiastej darniny. Ksiądz zorganizował prace związane z wykonaniem betonowego chodnika wokół kościoła. Przy ogrodzeniu od wschodu i północy rosną lipy.
Na cmentarzu kościelnym stoi figura św. Antoniego wykonana przez rzeźbiarza Stanisława Bacławskiego w 2012. Jest też pomnik Jana Pawła II oraz grota z figurą Matki Bożej wzorowana na grocie z Lourdes. Pomnik i grota, podobnie jak odnowiony krzyż misyjny, w 2014 zostały poświęcone przez biskupa łomżyńskiego Janusza Stepnowskiego. 
Kościół.
Powstał w 1921 kosztem mieszkańców Czarni i Brzozowej. Projekt wykonał Rudolf Macura.
Dzwonnica.
Budynek wystawiono ok. 1925 na cmentarzu przykościelnym. Dzwonnica jest zwrócona frontem w kierunku północnym, drewniana, konstrukcji słupowo-ramowej. Dzwonnica jest dwukondygnacyjna. Kondygnacja górna jest węższa i niższa. Pokrywa ją namiotowy dach z ocynkowanej blachy. Między kondygnacjami zamontowano daszki okapowe. Dzwonnica jest zewnątrz oszalowana: w kondygnacji dolnej pionowo, w górnej poziomo. Stoi na kamiennej i otynkowanej podmurówce, na planie kwadratu. Ramy ścian wystawiono z nożycami krzyżakami. Podwaliny osłonięto deskami. Belki stropowe połączono z oczepami, skrzyżowane w układzie poprzecznym i podłużnym, poza licem zrębu wysuwając ostatki. Na ostatkach belek widoczne płetwie. Końcówki krokwi dachowych w dolnej kondygnacji tworzą dach okapowy. Więźba dachowa jest drewniana, krokwiowa z mnichem. Dzwony wiszą na drewnianymi belkowym stelażu wspartym na belkach w górnej kondygnacji. Dźwięk wydobywa się przez prześwity skrzynkowe z deskową przesłoną. Posadzki oraz schody zewnętrzne są betonowe. Drzwi główne są jednoskrzydłowe i filongowe.
Dzwonnica ma ok. 144 m³ kubatury, a powierzchnia użytkowa wynosi 16 m².
Dzwonnicę remontowano w latach 80. XX wieku.
Cmentarz.
Cmentarz zlokalizowano na niewielkim wzniesieniu ok. 500 m od świątyni. Na przełomie lat 50. i 60. XX wieku ks. Stanisław Jakacki ogrodził cmentarz siatką. W 1983 nekropolia miała 0,51 ha powierzchni. W dokumentacji zabytku podano, że najstarszy zachowany wówczas nagrobek pochodził z 1925. Na cmentarzu są jednak starsze nagrobki, jak np. mogiła Henryka Brzeziaka z Szafrank, który zmarł 24 listopada 1911.
Cmentarz wpisany do rejestru zabytków (A-543 z 18 stycznia 1986).
Plebania.
Została zbudowana przez ks. Jerzego Steca w 1976. Jest murowana.
Zasięg parafii.
Do parafii należą wierni z miejscowości: Czarnia, Baba (część) i Brzozowa. 

</doc>
<doc id="5018364" url="https://pl.wikipedia.org/wiki?curid=5018364" title="Shuijingzhu">
Shuijingzhu

Shuijingzhu () – starożytne chińskie dzieło o tematyce geograficznej napisane na początku VI w. n.e., 
z czasów Północnej dynastii Wei (386-535 n.e.), autorstwa Li Daoyuana.
Geneza.
Tytuł dzieła pochodzi od nazwy starożytnej księgi "Shuijing" (), pierwszej chińskiej monografii na temat systemu wodnego Chin. Księga nie zachowała się do czasów współczesnych, a informacje o jej zawartości pochodzą właśnie z "Shuijingzhu" oraz ze wzmianek w innych dziełach, m.in. "Suishu" czy "Jiu Tangshu". Czas powstania "Shuijing" szacuje się na I/II w. n.e., a autorstwo przypisywane jest Sang Qinowi.
Choć "Shuijingzhu" jest uznawane za komentarz, dzieło nie stanowi jedynie adnotacji do "Shuijing" – w rzeczywistości autor posłużył się nią jako swoistego rodzaju konspektem, który znacznie rozwinął w swoim dziele. W 40 rozdziałach, zawierających łącznie ponad 300 tysięcy znaków, opisano 2596 rzek – dzieło wymienia w sumie ponad 15 tysięcy toponimów, z czego w przypadku 1052 z nich podana jest etymologia. W momencie powstania było to pierwsze dzieło z dziedziny toponomastyki, które podało więcej niż tysiąc wyjaśnień etymologicznych. Dla porównania, w "Shuijing" opisano 137 rzek, a całe dzieło miało ok. 10 tysięcy znaków. 
Treść.
Li Daoyuan przy pisaniu "Shuijngzhu" korzystał z ponad 300 źródeł, z których wiele zachowało się jedynie pod postacią fragmentów wykorzystanych w traktacie. Ze względu jednak na niesystematyczny sposób zaznaczania cytatów, co było powszechne w starożytnym piśmiennictwie chińskim, oraz utratę oryginałów wielu źródeł trudno orzec, w których miejscach kończy się cytat, dlatego też nie można dokładnie określić, jak dużą część dzieła stanowią fragmenty przytoczone z innych prac. Jednak to, co wyróżnia dzieło Li Daoyuana, to zawarcie w nim informacji, pozyskanych podczas osobistych podróży autora. Wyjazdy krajoznawcze pozwoliły na zweryfikowanie wcześniej powstałych opracowań geograficznych oraz przeprowadzenie własnych badań terenowych, tak ważnych dla rzetelności dzieła. W dużej mierze dotyczą one północy Chin, gdyż autor nie podróżował po południowej części kraju. Stąd można dojść do wniosku, że wszelkie informacje na temat krajobrazu geograficznego tamtych obszarów pochodzą z innych opracowań.
"Shuijingzhu" znacznie różni się od starszych chińskich tekstów geograficznych. Dotychczasowe opracowania skupiały się na geografii historycznej, dostarczając zapisów dotyczących jednostek administracyjnych, rozmieszczenia terytoriów trybutarnych oraz obyczajów poszczególnych regionów. Dzieło Li Daoyuana natomiast jest typowe dla nurtu piśmiennictwa geograficznego, zapoczątkowanego na przełomie IV i V w. n.e., którego reprezentanci poświęcają więcej uwagi samej geografii fizycznej, a w szczególności górom i rzekom.
Niezwykle wnikliwe badania przyczyniły się do sporządzenia kompendium wiedzy nie tylko z dziedziny geografii, a także botaniki, zoologii czy nawet toponomastyki. "Shuijingzhu" bardzo szczegółowo opisuje biegi rzek od źródła po ujście, zawierając informacje na temat dopływów, szerokości doliny rzecznej, głębokości koryta, przepływu rzeki, sezonowych zmian poziomu wody, zawartości osadów, zlodowaceń, a także o płynących wzdłuż rzek podziemnych, wodospadach, prądach rzecznych, plażach przybrzeżnych, jeziorach itp. Wymienionych jest ponad 500 jezior i bagien, niemal 300 ujęć wód gruntowych w postaci studni i źródeł, ponad 30 rzek podziemnych i 60 wodospadów, prawie 2000 obiektów geograficznych, należących do różnych form ukształtowania terenu, takich jak góry, wzniesienia, szczyty, łańcuchy górskie, zbocza, grzbiety, stoliwa, niziny itp. Dzieło wspomina również ok. 70 jaskiń krasowych, ponad 140 gatunków roślin, ponad 100 gatunków zwierząt oraz ponad 50 przypadków klęsk naturalnych, m.in. powodzi, suszy i trzęsień ziemi.
Mimo że ze względu na zawartość "Shujingzhu" wydaje się być opracowaniem mającym służyć celom praktycznym, jest ono również przykładem podróżniczej prozy krajobrazowej o wysokiej wartości artystycznej. Jako szczególnie imponujący przykład kunsztu pisarskiego podaje się fragment dotyczący opisujący dorzecze Rzeki Żółtej, czyli teren, z którym Li Daoyuan, ze względu na częste podróże po tamtejszych rejonach, był najbardziej zaznajomiony. Autor, z uwagi na barwność relacji, u podstaw których leżały osobiste badania, został wyróżniony przez samego Zhang Daia, znanego z mistrzostwa stylistycznego. Zhang w jednym ze swoich dzieł wspomina on Li Daoyuana jako „najwybitniejszego ze starożytnych, którzy pisali o górach i rzekach”.

</doc>
<doc id="5018365" url="https://pl.wikipedia.org/wiki?curid=5018365" title="Șeica Mică (gmina)">
Șeica Mică (gmina)

Șeica Mică – gmina w Rumunii, w okręgu Sybin. Obejmuje miejscowości Soroștin i Șeica Mică. W 2011 roku liczyła 1589 mieszkańców. 

</doc>
<doc id="5018369" url="https://pl.wikipedia.org/wiki?curid=5018369" title="Șeica Mică">
Șeica Mică

Șeica Mică – wieś w Rumunii, w okręgu Sybin, w gminie Șeica Mică. W 2011 roku liczyła 1064 mieszkańców.

</doc>
<doc id="5018373" url="https://pl.wikipedia.org/wiki?curid=5018373" title="Lisiatycze (Białoruś)">
Lisiatycze (Białoruś)

Lisiatycze (; ) – wieś na Białorusi, w obwodzie brzeskim, w rejonie pińskim, w sielsowiecie Merczyce.
W dwudziestoleciu międzywojennym leżały w Polsce, w województwie poleskim, w powiecie pińskim, do 18 kwietnia 1928 w gminie Stawek, następnie w gminie Żabczyce. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5018374" url="https://pl.wikipedia.org/wiki?curid=5018374" title="Soroștin">
Soroștin

Soroștin – wieś w Rumunii, w okręgu Sybin, w gminie Șeica Mică. W 2011 roku liczyła 525 mieszkańców.

</doc>
<doc id="5018375" url="https://pl.wikipedia.org/wiki?curid=5018375" title="Mykołajiw (obwód czernihowski)">
Mykołajiw (obwód czernihowski)

Mykołajiw () – wieś na Ukrainie, w obwodzie czernihowskim, w rejonie bobrowickim. W 2001 roku liczyła 115 mieszkańców.

</doc>
<doc id="5018377" url="https://pl.wikipedia.org/wiki?curid=5018377" title="Riri Riza">
Riri Riza

Riri Riza, właśc. Mohammad Rivai Riza (ur. 2 października 1970 w Ujung Pandang) – indonezyjski reżyser, scenarzysta i producent filmowy. Jedna z czołowych postaci współczesnej kinematografii indonezyjskiej.
Zdobywca szeregu nagród na azjatyckich festiwalach filmowych (m.in. w Singapurze i Hongkongu), m.in. za filmy "Kuldesak" (1998), "Petualangan Sherinain" (2000), "Eliana, Eliana" (2002) i "Gie" (2005).
Życiorys.
Urodził się 2 października 1970 w Ujung Pandang (obecnie Makasar).
Ukończył studia na uczelni Institut Kesenian Jakarta. Dalsze kształcenie odbył w Royal Holloway, University of London.

</doc>
<doc id="5018380" url="https://pl.wikipedia.org/wiki?curid=5018380" title="Parafia Najświętszego Serca Jezusowego w Lipnikach">
Parafia Najświętszego Serca Jezusowego w Lipnikach

Parafia pw. Najświętszego Serca Jezusowego w Lipnikach – parafia rzymskokatolicka należąca do dekanatu Kadzidło, diecezji łomżyńskiej, metropolii białostockiej. Erygowana w 1838 roku. Jest prowadzona przez księży diecezjalnych.
Obszar parafii.
W granicach parafii znajdują się miejscowości:
Historia.
Starania o utworzenie parafii.
Teren obecnej parafii Lipniki należał najpierw do parafii w Nowogrodzie, a od 1740 do parafii w Kadzidle. Księża z Kadzidła dojeżdżali do Lipnik najwyżej kilka razy w roku. Odprawiali msze i słuchiwali spowiedzi w specjalnie przygotowanych stodołach. W 1755 biskup Józef Eustachy Szembek podczas wizytacji parafii Kadzidło odwiedził Lipniki. W odpowiedzi na prośby mieszkańców uskarżających się na trudności w dotarciu na nabożeństwa w Kadzidle (głównie przez wylewy rzeki Szkwy) wydał zezwolenie na budowę kościoła oraz poświęcił ziemię pod założenie cmentarza. W 1775 podczas wizytacji generalnej do Lipnik przybył przedstawiciel biskupa płockiego, który potwierdził zgodę na budowę kościoła i dodatkowo zezwolił na budowę domu dla księdza. Kapłan miał pełnić posługę pod kierunkiem proboszcza z Kadzidła. Prawdopodobnie w latach 1778–1784 w Lipnikach powstała pierwsza drewniana kaplica. 
Pierwsze nieskuteczne próby utworzenia samodzielnej parafii podjęto w 1808. Władze świeckie i duchowne zajęły się na nowo sprawą w 1820. Naddzierżawca ekonomii nowogrodzkiej Rowicki wystosował wtedy pismo do Komisji Województwa Augustowskiego, w którym zgłaszał chęć pomocy w sprowadzeniu do Lipnik księdza. Propoował przeznaczenie budynków z likwidowanego wójtostwa lipnickiego na utrzymanie kapłana. 30 czerwca 1824 oddelegowani ze strony kościelnej i świeckiej uczestnicy spotkania w Lipnikach debatowali nad możliwym źródłem utrzymania księdza (znów pojawiła się propozycja przekazania budynków wójtostwa), koniecznością dostosowania kościelnego podziału administracyjnego do państwowego i po raz pierwszy nad zasięgiem terytorialnym planowanej parafii. Dyskutowano o wydzieleniu z parafii Kadzidło wsi: Baba, Brzozowa, Czarnia, Lipniki, Plewki, Szafranki, Tartak, Złota Góra, z parafii Myszyniec: Dawia, z parafii Nowogród: Gawrychy, Kuzie, Popiołki, Wyk. Mieszkańcy wiosek podlegających pod parafię w Nowogrodzie odmówili zmiany parafii. W 1834 Komisja Rządowa Przychodów i Skarbu odmówiła bezpłatnego przekazania wójtostwa na rzecz mającego zjawić się w Lipnikach księdza. W kolejnym roku sprawę utworzenia parafii przekazano Komisji Rządowej Spraw Wewnętrznych, Duchownych i Oświecenia Publicznego. Rada Administracyjna Królestwa Polskiego zatwierdziła kwotę 28 574 złotych polskich i 26 groszy na budowę kościoła i zabudowań parafialnych. Z dniem 21 lutego 1837 przekazano 1000 złotych polskich rocznie na utrzymanie plebana. 28 marca 1838 biskup augustowski wystosował prośbę do biskupa płockiego o zrzeczenie się wiosek mających wejść w skład nowej parafii. Do Lipnik 1 maja 1838 wydelegowano ks. Jana Kondradzkiego. 20 maja 1838 erygowano nową parafię. 

</doc>
<doc id="5018381" url="https://pl.wikipedia.org/wiki?curid=5018381" title="Roger Norrington">
Roger Norrington

Sir Roger Arthur Carver Norrington (ur. 16 marca 1934 w Oksfordzie) – brytyjski dyrygent.
Życiorys.
Ukończył studia na Cambridge University, studiował też dyrygenturę u Adriana Boulta w Royal College of Music w Londynie. W 1962 roku rozpoczął karierę śpiewaczą jako tenor, dyrygował też założonym przez siebie Schütz Choir. Występował jako dyrygent podczas koncertów The Proms oraz na festiwalach w Aldeburgh i Bath. W latach 1966–1984 był pierwszym dyrygentem Kent Opera. Prowadził Bournemouth Sinfonietta (1985–1989) i nowojorską Orchestra of St. Luke’s (1990–1994). Laureat Grammophone Award (1987) i Ovation Award (1988). Oficer (1980) i komandor (1990) Orderu Imperium Brytyjskiego. W 1997 roku otrzymał tytuł szlachecki.
Jest przedstawicielem autentyzmu w wykonawstwie. Specjalizował się w muzyce XVII i XVIII wieku, którą wykonywał z zespołami London Baroque Ensemble (od 1975) i London Classical Players (od 1978). Swoje interpretacje opierał na analizie źródeł z epoki, wykonywał na instrumentach historycznych nie tylko muzykę dawną, ale też klasyczną i romantyczną (m.in. symfonie Ludwiga van Beethovena i "Symfonię fantastyczną" Hectora Berlioza). Sięgał również po repertuar współczesny, poprowadził prawykonania utworów "Soliloquy" Christophera Browna (1977) i "Cantiga" Davida Matthewsa (1988).

</doc>
<doc id="5018386" url="https://pl.wikipedia.org/wiki?curid=5018386" title="Masters Tournament (golf)">
Masters Tournament (golf)



</doc>
<doc id="5018388" url="https://pl.wikipedia.org/wiki?curid=5018388" title="Masiewicze (rejon piński)">
Masiewicze (rejon piński)

Masiewicze (; ) – wieś na Białorusi, w obwodzie brzeskim, w rejonie pińskim, w sielsowiecie Merczyce, nad Jasiołdą.
W dwudziestoleciu międzywojennym leżały w Polsce, w województwie poleskim, w powiecie pińskim, do 18 kwietnia 1928 w gminie Stawek, następnie w gminie Żabczyce. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5018389" url="https://pl.wikipedia.org/wiki?curid=5018389" title="Parafia Najświętszej Maryi Panny Częstochowskiej w Obierwi">
Parafia Najświętszej Maryi Panny Częstochowskiej w Obierwi

Parafia pw. Najświętszej Maryi Panny Częstochowskiej w Obierwi – parafia rzymskokatolicka należąca do dekanatu Kadzidło, diecezji łomżyńskiej, metropolii białostockiej. 
Erygowana w 1987 roku. Jest prowadzona przez księży diecezjalnych.
Obszar parafii.
W granicach parafii znajdują się miejscowości:

</doc>
<doc id="5018392" url="https://pl.wikipedia.org/wiki?curid=5018392" title="Rudka (rejon piński)">
Rudka (rejon piński)

Rudka (; ) – wieś na Białorusi, w obwodzie brzeskim, w rejonie pińskim, w sielsowiecie Merczyce, nad Jasiołdą.
W dwudziestoleciu międzywojennym leżała w Polsce, w województwie poleskim, w powiecie pińskim, w gminie Porzecze. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5018393" url="https://pl.wikipedia.org/wiki?curid=5018393" title="Parafia św. Jana Chrzciciela w Wachu">
Parafia św. Jana Chrzciciela w Wachu

Parafia pw. Świętego Jana Chrzciciela w Wachu – parafia rzymskokatolicka należąca do dekanatu Kadzidło, diecezji łomżyńskiej, metropolii białostockiej. 
Erygowana w 1987. Jest prowadzona przez księży diecezjalnych.
Historia.
Od 1 stycznia 1984 w Wachu funkcjonował samodzielny ośrodek duszpasterski. Parafię erygował 1 października 1987 biskup łomżyński Juliusz Paetz. Jednostkę wydzielono z parafii Kadzidło. 
Murowany kościół pw. św. Jana Chrzciciela wybudowano w latach 1981–1988 dzięki staraniom ks. J. Filipkowskiego i ks. J. Rogowskiego. Biskup Juliusz Paetz pobłogosławił kościół 23 kwietnia 1984.
Odpust obchodzony jest we wspomnienie św. Jana Chrzciciela.
Obszar parafii.
W granicach parafii znajdują się miejscowości:

</doc>
<doc id="5018394" url="https://pl.wikipedia.org/wiki?curid=5018394" title="Uniwersytet Muzyczny i Teatralny w Lipsku">
Uniwersytet Muzyczny i Teatralny w Lipsku

Uniwersytet Muzyczny i Teatralny Feliksa Mendelssohna-Bartholdyego w Lipsku ("Hochschule für Musik und Theater „Felix Mendelssohn Bartholdy” Leipzig") – najstarsza uczelnia muzyczna w Niemczech założona w 1843 r. przez Felixa Mendelssohna jako „Conservatorium der Musik” ("Konserwatorium Muzyczne"). W jej skład wchodzi Instytut Muzyki Kościelnej założony w 1919 roku przez Karla Straubego. W 1992 została połączona z najstarszą niemiecką uczelnią teatralną.
Historia.
Felix Mendelssohn-Bartholdy założył Konserwatorium Muzyczne w Lipsku 2 kwietnia 1843 roku. Przedsięwzięcie ufundował sędzia Sądu Najwyższego Królestwa Saksonii Heinrich Blümner (1765–1839), który wyłożył na ten cel dwadzieścia tysięcy talarów. Kadrę wykładowców stanowili muzycy lipskiej Orkiestry Gewandhaus prowadzonej wówczas przez Felixa Mendelssohna. Łączenie tych funkcji było praktykowane do 1990 roku. W 1876 roku zmieniono nazwę uczelni na Królewskie Konserwatorium Muzyczne w Lipsku ("Königliches Konservatorium der Musik zu Leipzig") i zbudowano dla niej siedzibę przy Grassistraße 8. Budynek został zbudowany w latach 1885–1887 według projektu architekta Hugo Lichta. Fundatorem był patolog lipski Justus Radius.
W 1924 roku Królewskie Konserwatorium zostało przemianowane na Krajowe konserwatorium Muzyki w Lipsku ("Landeskonservatorium der Musik zu Leipzig").
8 czerwca 1941 zmieniono nazwę uczelni na Państwowy Uniwersytet Muzyczny. Z powodu działań wojennych zajęcia dydaktyczne zostały wstrzymane w ostatnim roku wojny.
W 1946 roku uczelnia została przemianowana na „Akademię Felixa Mendelssohna”, zaś 4 listopada 1972 na Hochschule für Musik Felix Mendelssohn Bartholdy.
10 kwietnia 1992 r. decyzją rządu krajowego połączono ją ze Szkołą Teatralną Hansa Otto, która jest najstarszą tego typu placówką w Niemczech.

</doc>
<doc id="5018397" url="https://pl.wikipedia.org/wiki?curid=5018397" title="Masiewicze">
Masiewicze



</doc>
<doc id="5018405" url="https://pl.wikipedia.org/wiki?curid=5018405" title="Stade du Rhône">
Stade du Rhône

Stade du Rhône – stadion lekkoatletyczny w Vénissieux na przedmieściach Lyonu, we Francji.
W 2012 roku stadionowi nadano nazwę „Stade du Rhône” (wcześniej znany był jako „Stade de Parilly”), a trybuna główna otrzymała imię Tony'ego Bertranda. W 2013 roku na obiekcie rozegrano lekkoatletyczne Mistrzostwa Świata osób niepełnosprawnych, a w 2015 roku odbyło się na nim część konkurencji lekkoatletycznych Mistrzostw Świata weteranów.

</doc>
<doc id="5018412" url="https://pl.wikipedia.org/wiki?curid=5018412" title="Niwiszczi (obwód smoleński)">
Niwiszczi (obwód smoleński)

Niwiszczi () – wieś (ros. деревня, trb. dieriewnia) w zachodniej Rosji, w osiedlu wiejskim Gniozdowskoje rejonu smoleńskiego w obwodzie smoleńskim.
Geografia.
Miejscowość położona jest 1,5 km od przystanku kolejowego Rakitnaja, 3 km od drogi federalnej R120 (Orzeł – Briańsk – Smoleńsk – Witebsk), 10 km od drogi magistralnej M1 «Białoruś», 3,5 km od centrum administracyjnego osiedla wiejskiego (Nowyje Batieki), 16 km od centrum Smoleńska.
W granicach miejscowości znajdują się ulice: Bieriezowaja, Celinnaja, Dołgożdannaja, Iwanowa, Jantarnaja, Kołchoznaja, Mira, Nikulina, Niżniaja, Otradnaja, Pitierskaja, Stiepnaja, Swietłaja, Wiesiołaja, Wostocznaja, Zapadnaja.
Demografia.
W 2010 r. miejscowość liczyła sobie 84 mieszkańców.

</doc>
<doc id="5018421" url="https://pl.wikipedia.org/wiki?curid=5018421" title="Uniwersytet Ekonomiczny w Pradze">
Uniwersytet Ekonomiczny w Pradze



</doc>
<doc id="5018422" url="https://pl.wikipedia.org/wiki?curid=5018422" title="Władysław Dawidajtis">
Władysław Dawidajtis

Władysław Dawidajtis (ur. 1 listopada 1885 w Grodnie, zm. 18 sierpnia 1937 w Warszawie) – pułkownik uzbrojenia Wojska Polskiego, kawaler Orderu Virtuti Militari.
Życiorys.
Urodził się 1 listopada 1885 w Grodnie, w ówczesnej stolicy guberni grodzieńskiej, w rodzinie Gustawa i Karoliny z Wojtulewiczów. W 1909 ukończył osiem klas gimnazjum w Grodnie.
W czasie I wojny światowej walczył w szeregach rosyjskiej 26 Brygady Artylerii. Awansował na kolejne stopnie: podporucznika, porucznika i sztabskapitana rezerwy.
W grudniu 1919 objął dowództwo 9. baterii, a w styczniu 1920 dowództwo III dywizjonu 113 Pułku Kresowego Artylerii Polowej (7 marca 1920 przemianowany na 18 Pułk Artylerii Polowej). Na czele tego dywizjonu walczył na wojnie z bolszewikami. 15 lipca 1920 został zatwierdzony z dniem 1 kwietnia 1920 w stopniu majora, w artylerii, w grupie oficerów byłych Korpusów Wschodnich i byłej armii rosyjskiej.
7 września 1921 w Zambrowie dowodzony przez niego dywizjon został wcielony do nowo powstałego 28 Pułku Artylerii Polowej. 3 maja 1922 został zweryfikowany w stopniu majora ze starszeństwem z 1 czerwca 1919 i 34. lokatą w korpusie oficerów artylerii. W listopadzie tego roku został zatwierdzony na stanowisku zastępcy dowódcy 28 pap. 31 marca 1924 został mianowany podpułkownikiem ze starszeństwem z 1 lipca 1923 i 23. lokatą w korpusie oficerów artylerii. W listopadzie 1927 został przeniesiony do 25 Pułku Artylerii Lekkiej w Kaliszu na stanowisko zastępcy dowódcy pułku. W marcu 1929 został przesunięty na stanowisko dowódcy pułku. 24 grudnia 1929 został mianowany pułkownikiem ze starszeństwem z 1 stycznia 1930 i 6. lokatą w korpusie oficerów artylerii. W sierpniu 1931 został przeniesiony do Głównej Składnicy Uzbrojenia nr 1 w Warszawie na stanowisko zarządcy. W marcu 1932 został przeniesiony do korpusu oficerów uzbrojenia z pozostawieniem na zajmowanym stanowisku zarządcy składnicy. Z dniem 30 listopada 1935 został przeniesiony w stan spoczynku.
Zmarł 18 sierpnia 1937 w Warszawie. Trzy dni później został pochowany w grobie rodzinnym na Cmentarzu Wojskowym na Powązkach. Był żonaty.

</doc>
<doc id="5018429" url="https://pl.wikipedia.org/wiki?curid=5018429" title="Parafia Najświętszej Maryi Panny Ostrobramskiej Matki Miłosierdzia w Kątach">
Parafia Najświętszej Maryi Panny Ostrobramskiej Matki Miłosierdzia w Kątach

Parafia pw. Najświętszej Maryi Panny Ostrobramskiej Matki Miłosierdzia w Kątach – parafia rzymskokatolicka należąca do dekanatu Kolno, diecezji łomżyńskiej, metropolii białostockiej. 
Erygowana w 1993 roku. Jest prowadzona przez księży diecezjalnych.
Obszar parafii.
Miejscowości i ulice.
W granicach parafii znajdują się miejscowości:

</doc>
<doc id="5018432" url="https://pl.wikipedia.org/wiki?curid=5018432" title="Jermaki (rejon smoleński)">
Jermaki (rejon smoleński)

Jermaki () – wieś (ros. деревня, trb. dieriewnia) w zachodniej Rosji, w osiedlu wiejskim Gniozdowskoje rejonu smoleńskiego w obwodzie smoleńskim.
Geografia.
Miejscowość położona jest 2 km od przystanku kolejowego 414 km, przy drodze magistralnej M1 «Białoruś», 13 km od centrum administracyjnego osiedla wiejskiego (Nowyje Batieki), 25 km od centrum Smoleńska.
W granicach miejscowości znajdują się ulice: Michałenkowa, Kilometr awtodorogi Moskwa-Minsk 408, Kołchoznaja, Zadorożnaja.
Demografia.
W 2010 r. miejscowość zamieszkiwały 52 osoby.

</doc>
<doc id="5018434" url="https://pl.wikipedia.org/wiki?curid=5018434" title="Parafia Najświętszego Serca Jezusowego w Koźle">
Parafia Najświętszego Serca Jezusowego w Koźle

Parafia pw. Najświętszego Serca Jezusowego w Koźle – parafia rzymskokatolicka należąca do dekanatu Kolno, diecezji łomżyńskiej, metropolii białostockiej. 
Erygowana w 1995 roku. Jest prowadzona przez księży diecezjalnych.
Obszar parafii.
Miejscowości i ulice.
W skład parafii wchodzą wierni z miejscowości:

</doc>
<doc id="5018435" url="https://pl.wikipedia.org/wiki?curid=5018435" title="Peter Klein">
Peter Klein

Imię i nazwisko Peter Klein nosili lub noszą m.in.:

</doc>
<doc id="5018436" url="https://pl.wikipedia.org/wiki?curid=5018436" title="Wybory parlamentarne w Kazachstanie w 2021 roku">
Wybory parlamentarne w Kazachstanie w 2021 roku

Wybory do Mażylisu – niższej izby parlamentu Kazachstanu – odbyły się 10 stycznia 2021 r. W wyniku wyborów powszechnych obsadzono 98 miejsc, pozostałe 9 obsadziło Zgromadzenie narodu Kazachstanu. W opinii OBWE, wybory te cechował brak prawdziwej konkurencji. 19 stycznia 2023 r. prezydent Tokajew zarządził skrócenie VII kadencji Mażylisu.
Udział partii politycznych Kazachstanu w wyborach.
W wyborach wzięło udział 5 z 6 zarejestrowanych partii. Ogólnonarodowa Partia Socjaldemokratyczna zbojkotowała wybory.
Wyniki wyborów.
Większość miejsc przypadło partii byłego prezydenta Kazachstanu Nursułtana Nazarbajewa „Nur Otan”. Próg wyborczy 7% przekroczyło jeszcze dwa ugrupowania – Demokratyczna Partia Kazachstanu Ak Żoł i Ludowa Partia Kazachstanu – lojalne wobec władzy i pełniące rolę koncesjonowanej opozycji. 
Pozostałych 9 członków wybrało Zgromadzenie narodu Kazachstanu:
Rozkład wiekowy i płciowy deputowanych.
W maju 2020 roku weszła w życie znowelizowana ordynacja wyborcza, przewidująca 30% kwotę dla kobiet i młodzieży na listach wyborczych. Na początku VII kadencji średni wiek deputowanych wyniósł 50 lat wobec 55 lat na początku poprzedniej kadencji. Odsetek kobiet w Mażylisie względem poprzedniej kadencji nie uległ zmianie i wyniósł 27%.

</doc>
<doc id="5018437" url="https://pl.wikipedia.org/wiki?curid=5018437" title="Happy Salma">
Happy Salma

Happy Salma, znana również jako Jero Happy Salma Wanasari (ur. 4 stycznia 1980 w Sukabumi) – indonezyjska aktorka, modelka, pisarka i reżyserka filmowa.
Życiorys.
Urodziła się 4 stycznia 1980 w Sukabumi. Ma piątkę rodzeństwa. Odkąd była małą dziewczynką, lubiła czytać i pisać. Ukończyła zarządzanie biznesem na Trisakti University. Początkowo pracowała jako modelka, później występowała w wielu sinetronach (indonezyjskich telenowelach).
Zagrała w filmie "Gie" (2006), a w 2010 roku w "7 Hati 7 Cinta 7 Wanita". Zdobyła nagrodę dla najlepszej aktorki drugoplanowej podczas Indonesian Movie Awards w 2011 roku.
W 2010 roku wydała również trzy książki.

</doc>
<doc id="5018438" url="https://pl.wikipedia.org/wiki?curid=5018438" title="Parafia Zwiastowania Najświętszej Maryi Panny w Lachowie">
Parafia Zwiastowania Najświętszej Maryi Panny w Lachowie

Parafia pw. Zwiastowania Najświętszej Maryi Panny w Lachowie – parafia rzymskokatolicka należąca do dekanatu Kolno, diecezji łomżyńskiej, metropolii białostockiej. 
Erygowana przed 1429 rokiem. Jest prowadzona przez księży diecezjalnych.
Obszar parafii.
Miejscowości i ulice.
W granicach parafii znajdują się miejscowości:

</doc>
<doc id="5018440" url="https://pl.wikipedia.org/wiki?curid=5018440" title="Parafia św. Rocha w Lemanie">
Parafia św. Rocha w Lemanie

Parafia pw. Świętego Rocha w Lemanie – parafia rzymskokatolicka należąca do dekanatu Kolno, diecezji łomżyńskiej, metropolii białostockiej. 
Erygowana w 1906 roku. Jest prowadzona przez księży diecezjalnych.
Historia.
W 1864 Tomasz Czyż, Adam Zadroga i Piotr Zajk, gospodarze z Lemana, wystąpili do biskupa sejneńskiego z prośbą o skierowanie do wsi stałego duszpasterza.
W 1865 zorganizowano komisję złożoną z duchownych i świeckich, która zaproponowała, by stworzyć dwie nowe parafie: Zalas i Leman. Miały objąć 12 wsi na terenie guberni augustowskiej, które dotąd należały do parafii Myszyniec. W granicach nowej parafii Leman miały sę znaleźć: Ksebki i Łączki z parafii My­szyniec, a także Leman, Łacha i Zimna z parafii Kolno. Projektu nie zrealizowano, ale w 1867 w Lemanie zamieszkał na stałe kapłan – wikariusz parafii Kolno. Odprawiał nabożeństwa i spowiadał. By uzyskać ślub, ochrzcić dziecko albo zarejestrować zgon, należało udać się do Kolna, gdzie prowadzone były akta metrykalne. Kapłan mieszkający w Lemanie opiekował się wiernymi z trzech wsi: Leman (w 1859 wieś liczyła 422 mieszkańców), Łacha (450) i Zimna (199). Ksebki i Łączki pozostały w parafii Myszyniec. W 1868 mieszkańcy tych wsi wystąpili z prośbą do biskupa o przyłączenie do Lemana, ale bezskutecznie.
Parafię w Lemanie erygowano w 1906. Dekret o utworzeniu nowej jednostki administracji kościelnej 22 czerwca 1906 podpisał rządca diecezji sejneńskiej ks. prałat Józef Antonowicz. W tym czasie wikariuszem parafii Kolno z posługą w Lemanie był ks. Jerzy Massionis, który otrzymał pełne prawa proboszcza.
W 1925 parafię Leman przeniesiono z diecezji sejneńskiej do łomżyńskiej.
Z dniem 1 stycznia 1937 Strażnica Graniczna „Pudełko” na skraju wsi Leman odłączyła się od parafii Zalas i dołączyła do parafii Leman. Z dniem 1 stycznia 1984 z parafii Leman ubyła dzielnica Łachy – Zajezierze (19 rodzin), którą dołączono do nowej parafii Kozioł.
20 sierpnia 2006 zorganizowano uroczystości z okazji stulecia erygowania parafii.
W parafii obchodzone są dwa odpusty: 16 sierpnia ku czci św. Rocha i 8 grudnia ku czci Niepokalanego Poczęcia NMP.
Kościoły.
Pierwsza drewniana kaplica w Lemanie powstała w 1809. Przetrwała do 1832 lub około 1837, kiedy spłonęła.
Drugą drewnianą kaplicę wzniesiono w 1860. Budowę prowadzono do 1867. W 1909 została powiększona.
W kwietniu 1925 ks. Czesław Dziondziak rozpoczął rozbiórkę kościoła i budowę nowej świątyni. Została poświęcona 16 sierpnia 1925 w czasie odpustu ku czci św. Rocha.
Zabudowania parafialne.
Cmentarz kościelny.
W pobliżu kościoła, przy ogrodzeniu, stoi duży drewniany krzyż misyjny. Przed kościołem stoi figura Maryi Niepokalanej z 1913. Nieopodal stoi drewniana kapliczka z figurą św. Rocha. Wystawiono ją w 1913, a w 2006 odnowiono. Jest to fundacja Aleksandry Czyż z Lemana. 
Dzwonnica.
Drewniana dwukondygnacyjna dzwonnica zbudowana w konstrukcji słupowej została wystawiona w 1885. Oszalowano ją deskami. Miała 11 m wysokości.
W 1925 zbudowano drugą dzwonnicę. Postawiono ją ok. 10 m od kościoła. Jest drewniana, w konstrukcji słupowej. Stoi na podmurówce z granitowych bloków. Więźba dachowa jest krokwiowa. Dzwonnica jest zbudowana na planie prostokąta o wymiarach 3,5 na 4,5 m. Elewacje są proste, gładkie. Ściany oszalowano pionowymi deskami. Do wnętrza wchodzi się przed drewniane jednoskrzydłowe drzwi na południowej ścianie. W górnej kondygnacji dzwonnicy widoczne otwory: trzy bez wypełnienia, czwarty z kilkoma profilowanymi laskami. Dolna kondygnacja dzwonnicy jest ok. trzy razy wyższy niż górna. Dzwonnicy ma wysmukłą bryłę. Całość nakryta jest czterospadowym dachem namiotowym. Kondygnacje rozdziela daszek okapowy. Powierzchnia użytkowa dzwonnicy to 15,7 m², a kubatura – ok. 180 m³.
W środku znajdują się dwa dzwony i sygnaturka. W czasie II wojny światowej dzwony prawdopodobnie zakopano pod dzwonnicą. Po wojnie wróciły na miejsce.
Dzwonnica jest wpisana do rejestru zabytków (A-535 z 21 listopada 1994).
Plebania.
Jest drewniana. Została zbudowana w 1913 z inicjatywy ówczesnego proboszcza ks. W. Ramotowskiego. Po 1945 była remontowana. W latach 50. XX wieku plebanię rozbudowano od południa i oszalowano z zewnątrz. W 1976 wymieniono pokrycie dachowe na blachę ocynkowaną.
Plebania została zbudowana w konstrukcji zrębowej na planie prostokąta, stoi na wysokiej ceglanej podmurówce, jest podpiwniczona. Więźba dachowa jest drewniana krokwiowa-stolcowa. Stropy są drewniane i płaskie. Ściana frontowa jest dwukondygnacyjna. Na parterze wydzielono werandę, nad którą jest facjata poprzedzona tarasem. Facjatę wieńczy trójkątny spłaszczony szczyt. Plebania jest nakryta dachem naczółkowym. Nad facjatą dach jest dwuspadowy. Od południa dobudowano część domu, jest ona niższa niż korpus budynku i przykryta trójpołaciowym dachem. Z tyłu umieszczono wydłużony taras, a na ścianie południowej niewielki taras, pod którym znajduje się zejście do piwnic. Okna w budynku są podwójne, trójdzielne, ościeżnicowe, natomiast drzwi płycinowe, jednoskrzydłowe (frontowe i prowadzące na taras są przeszklone). Elewacje budynku są gładkie, szalowane deskami łączonymi na pióro i wpust. W różnych miejscach elewacji deski ułożono albo pionowo, albo poziomo. Powierzchnia użytkowa plebanii to 370 m², a kubatura – ok. 1200 m³.
Cmentarz grzebalny.
W 1868 w Lemanie wydzielono miejsce na cmentarz – 1 km od kościoła na południe. Na cmentarzu postawiono kaplicę. Karta biała zabytku z 1987 datuje ją na przełom XVIII i XIX wieku, karta zielona z 1959 – na wiek XVIII. Kaplica o wymiarach 4,7 na 6 m stoi w centrum cmentarza, na głównej osi alei, frontem do wschód. Jest drewniana, słupowa, szalowana z obu stron. Stoi na podmurówce z kamienia polnego. Strop kaplicy jest drewniany i płaski. Więźba dachowa jest drewniana, krokwiowo-jętkowa. Dach i okupy pokryto zakładkową dachówką cementową. W kaplicy zamontowano pojedyncze drewniane okna, sześciokwaterowe. Nie otwierają się. Do kaplicy prowadzą jednoskrzydłowe klepkowe drzwi zamontowane na frontowej ścianie. Są szalowane ozdobnie rombami i ręcznie nabijane kutymi ćwiekami. Budynek pokrywa dwuspadowy niezbyt stromy dach. W elewacjach bocznych zamontowano po jednym oknie na osi w górnej części ściany. Elewacja tylna jest taka sama jak frontowa, ale bez otworu drzwiowego. Ściany i szczyty oszalowano pionowymi deskami z listwami na spinach. Zauważalny jest wydatny okap podbity od dołu deskami. W środku znajduje się drewniany ołtarz. Powierzchnia użytkowa kaplicy to 28 m², a kubatura – ok. 110 m³.
W 1924 cmentarz powiększono. W 1931 podjęto decyzję o założeniu nowego cmentarza bliżej kościoła, ale wierni byli przyzwyczajeni do dotychczasowego miejsca.
Na cmentarzu zachowały się dwa stare żeliwne krzyże nagrobne z 1868 i 1881. Znajdują się tu nagrobki kapłańskie: po lewej stronie kaplicy spoczywa ks. Szymon Bagiński. Po prawej stronie kaplicy znajdują się groby Leopolda Dąbkowskiego i Józefa Lemańskiego, żołnierzy, którzy brali udział w wojnie polsko-bolszewickiej. Nieopodal leży Mieczysław Krupka, w 1946 skazany na śmierć za udział w podziemiu antykomunistycznym.
W 2016 na cmentarzu parafialnym odsłonięto i poświęcono pomnik ku czci mieszkańców parafii Leman zamordowanych w niemieckich obozach koncentracyjnych w latach 1943–1945.
Obszar parafii.
W granicach parafii znajdują się miejscowości:

</doc>
<doc id="5018442" url="https://pl.wikipedia.org/wiki?curid=5018442" title="Jolanta Maćkowicz">
Jolanta Maćkowicz

Jolanta Maćkowicz (ur. 25 kwietnia 1968 w Wadowicach) – polska pedagog, dr hab. nauk społecznych, profesor nadzwyczajny Uniwersytetu Pedagogicznego w Krakowie.
W 1999 ukończyła studia pedagogiczne w Wyższej Szkole Pedagogicznej w Krakowie, natomiast 20 lipca 2004 roku obroniła pracę doktorską w Instytucie Badań Edukacyjnych w Warszawie (promotor: Mirosław J. Szymański). Habilitację uzyskała w 2017 roku w Akademii Pedagogiki Specjalnej w Warszawie na podstawie oceny dorobku naukowego i rozprawy zatytułowanej „Osoby starsze jako ofiary przemocy domowej. Ujęcie wiktymologiczne”.
W 2018 roku otrzymała nominację na profesora nadzwyczajnego w Instytucie Nauk o Wychowaniu Wydziału Pedagogicznego Uniwersytetu Pedagogicznego im. KEN w Krakowie.
Jej zainteresowania badawcze skupiają się głównie wokół pedagogiki i gerontologii społecznej. W ramach programu Erasmus prowadziła wykłady na wielu europejskich uniwersytetach m.in. w Paryżu, Madrycie, Porto. Autorka kilkudziesięciu prac naukowych (także indeksowanych w JCR), spośród których ponad dwadzieścia zostało opublikowanych za granicą (m.in. w USA, Anglii, Szwajcarii i Hiszpanii).
Od 2004 roku jest pracownikiem naukowym i wykładowcą Uniwersytetu Pedagogicznego im. KEN w Krakowie. Członek Sekcji Gerontologii Komitetu Nauk Pedagogicznych Polskiej Akademii Nauk (kadencja 2020–2023), Zespołu Pedagogiki Społecznej przy Komitecie Nauk Pedagogicznych PAN, Stowarzyszenia Gerontologów Społecznych oraz krajowy reprezentant w International Network for the Prevention of Elder Abuse (INPEA). Niezależny ekspert Komisji Europejskiej, recenzent w programie badan naukowych Horyzont 2020. Recenzent w polskich i zagranicznych czasopismach naukowych, także z tzw. Listy Filadelfijskiej.
Wybrane publikacje.
Źródło: Polska Bibliografia Naukowa

</doc>
<doc id="5018443" url="https://pl.wikipedia.org/wiki?curid=5018443" title="Bitwa pod Korcem (IX 1920)">
Bitwa pod Korcem (IX 1920)

Bitwa pod Korcem – część wielkiej bitwy wołyńsko-podolskiej; walki polskiej 2 Dywizji Jazdy płk. Gustawa Orlicza-Dreszera z sowiecką 44 Dywizją Strzelców komdywa Iwana Dubowoja w czasie ofensywy jesiennej wojsk polskich na Ukrainie w okresie wojny polsko-bolszewickiej.
Geneza.
2 września, jeszcze w czasie walk pod Zamościem, Naczelne Dowództwo Wojska Polskiego zdecydowało, iż 3. i 6 Armia, po stosownym przegrupowaniu, około 10 września podejmą większą akcję zaczepną w kierunku wschodnim celem "„nie tylko odrzucenia nieprzyjaciela poza granice Małopolski, lecz także rozbicia i zdezorganizowania jego sił tak, aby później można było utrzymać front przy użyciu słabych sił własnych"". 3 Armia gen. Władysława Sikorskiego przystąpiła do działań 10 września. Wstępnym etapem był zagon grupy motorowej mjr. Włodzimierza Bochenka wyprowadzony z Włodawy, który przeprawił się przez Bug i następnego dnia opanował Kowel. Za nim ruszyło natarcie sił głównych armii, w tym jej grupa manewrowa – Korpus Jazdy gen. Juliusza Rómmla. Sowiecka 12 Armia cofała się w kierunku Łucka. Aby uniemożliwić przeciwnikowi zorganizowanie oporu na Styrze, dowódca 3 Armii wydał rozkaz opanowania Łucka. 16 września, działający na styku sowieckich 12 i 14 Armii Korpus Jazdy płk. Juliusza Rómmla, przy słabym oporze przeciwnika, sforsował Styr na południe od Łucka i ruszył na Równe. Wieczorem korpus dotarł do Stubli. W tym czasie pod Równem koncentrowała się 1 Armia Konna Siemiona Budionnego. Miała tam dokonać reorganizacji i przygotować się do akcji zaczepnej przeciwko wojskom polskim.
Walki pod Korcem.
W pościgu za cofającymi się wojskami 12 Armii Nikołaja Kuźmina, 21 września Korpus Kawalerii płk. Juliusza Rómmla osiągnął linię Horynia. Tutaj, z braku amunicji, pościg przerwano. W tym czasie na wschód od Horynia 1 Armia Konna Siemiona Budionnego uzupełniała swoje stany i reorganizowała się. Według polskiego wywiadu, Siemion Budionny, wraz ze swoim sztabem, miał kwaterować w Korcu. W tej sytuacji dowódca Korpusu Jazdy płk Rómmel zaproponował dokonanie zagonu na Korzec. Plan zakładał sforsowanie Horynia pod Aleksandrią i obejście północnego skrzydła 1 Armii Konnej.
26 września o świcie Korpus Jazdy ruszył do działań. Zadanie główne wykonywała 2 Dywizja Jazdy. Maszerowała ona przez Pustomyty i Daniczów na Korzec, a 1 Dywizja Jazdy ubezpieczała ją z kierunku Międzyrzecza i Samostrieły. Około 15.00 grupa uderzeniowa dotarła pod Korzec, częścią sił obeszła miasto od wschodu i uderzyła na stacjonującą tam brygadę 44 Dywizji Strzelców. Zaskoczenie Sowietów było całkowite. Polscy ułani wzięli do niewoli kilkuset jeńców, zdobyli 6 armat i 10 ckm-ów. Nie zrealizowano jednak głównego celu działania, jakim było zniszczenie sztabu 1 Armii Konnej i jej oddziałów. Te odmaszerowały wcześniej w kierunku na Berdyczów.

</doc>
<doc id="5018444" url="https://pl.wikipedia.org/wiki?curid=5018444" title="Hanung Bramantyo">
Hanung Bramantyo

Hanung Bramantyo, właśc. Setiawan Hanung Bramantyo (ur. 1 października 1975 w Yogyakarcie) – indonezyjski reżyser filmowy.
Życiorys.
Urodził się 1 października 1975 w Yogyakarcie. Kształcił się na uczelni Institut Kesenian Jakarta. Wcześniej wstąpił na Wydział Ekonomiczny Universitas Islam Indonesia; studiów jednak nie ukończył.
W 2005 r. zdobył nagrodę Citra za film "Brownies". W 2007 r. ponownie został laureatem tejże nagrody, tym razem za film "Get Married".
Wyreżyserował film "Ayat-Ayat Cinta" (2008).

</doc>
<doc id="5018448" url="https://pl.wikipedia.org/wiki?curid=5018448" title="Regina Kijkowska">
Regina Kijkowska

Regina Kijkowska-Koźlik (ur. 3 stycznia 1934; zm. 27 stycznia 2021) – polska chemiczka, prof. dr hab.
Życiorys.
W 1959 ukończyła studia na Uniwersytecie im. Adama Mickiewicza. Obroniła pracę doktorską, następnie uzyskała stopień doktora habilitowanego. 12 maja 1992 nadano jej tytuł profesora w zakresie nauk technicznych. Została zatrudniona na stanowisku profesora zwyczajnego na Wydziale Inżynierii Dentystycznej Wyższej Szkole Inżynierii Dentystycznej i Nauk Humanistycznych im. prof. Meissnera w Ustroniu, oraz dziekana na Wydziale Inżynierii i Technologii Chemicznej Politechniki Krakowskiej im. Tadeusza Kościuszki.
Była członkiem Komitetu Chemii na III Wydziale - Nauk Matematycznych, Fizycznych i Chemicznych Polskiej Akademii Nauk.

</doc>
<doc id="5018452" url="https://pl.wikipedia.org/wiki?curid=5018452" title="Sipaczi">
Sipaczi

Sipaczi () – wieś (ros. деревня, trb. dieriewnia) w zachodniej Rosji, w osiedlu wiejskim Gniozdowskoje rejonu smoleńskiego w obwodzie smoleńskim.
Geografia.
Miejscowość położona jest 1,5 km od przystanku kolejowego Rakitnaja, 2 km od drogi federalnej R120 (Orzeł – Briańsk – Smoleńsk – Witebsk), 6 km od drogi magistralnej M1 «Białoruś», 3 km od centrum administracyjnego osiedla wiejskiego (Nowyje Batieki), 16 km od centrum Smoleńska.
W granicach miejscowości znajdują się ulice: Centralnaja, Jużnaja, Kołchoznaja, Siewiernaja.
Demografia.
W 2010 r. miejscowość liczyła sobie 126 mieszkańców.

</doc>
<doc id="5018453" url="https://pl.wikipedia.org/wiki?curid=5018453" title="Parafia Najświętszego Serca Jezusowego w Łosewie">
Parafia Najświętszego Serca Jezusowego w Łosewie

Parafia pw. Najświętszego Serca Jezusowego w Łosewie – parafia rzymskokatolicka należąca do dekanatu Kolno, diecezji łomżyńskiej, metropolii białostockiej. 
Erygowana w 1906 roku. Jest prowadzona przez księży diecezjalnych.
Obszar parafii.
Miejscowości i ulice.
W granicach parafii znajdują się miejscowości: 

</doc>
<doc id="5018457" url="https://pl.wikipedia.org/wiki?curid=5018457" title="Elias Medwed">
Elias Medwed

Elias Medwed (ur. 12 stycznia 2002) – austriacki skoczek narciarski, reprezentant klubu SV Innsbruck Bergisel. Medalista mistrzostw świata juniorów (2021).
Przebieg kariery.
W sierpniu 2019 w Ljubnie po raz pierwszy wystąpił w FIS Cupie, zajmując 78. miejsce. Pierwsze punkty tego cyklu zdobył w październiku 2019 w Villach, gdzie zajął 8. i 4. pozycję. W styczniu 2020 w Bischofshofen zadebiutował w Pucharze Kontynentalnym, zajmując 45. miejsce.
W styczniu 2021 dwukrotnie zwyciężył w zawodach FIS Cupu w Zakopanem, a następnie zdobył pierwsze punkty Pucharu Kontynentalnego, zawody w Innsbrucku kończąc na 16. i 18. pozycji. Wystąpił na Mistrzostwach Świata Juniorów w Narciarstwie Klasycznym 2021, gdzie zajął 7. miejsce indywidualnie, zaś w drużynie męskiej zdobył złoty medal. 19 lutego 2021 zadebiutował w Pucharze Świata. W konkursie w Râșnovie został zdyskwalifikowany za nieregulaminowy kombinezon.
We wrześniu 2021 zdobył punkty Letniego Grand Prix, zajmując miejsca w trzeciej dziesiątce w zawodach w Szczuczyńsku. W grudniu 2021 stanął na podium w zawodach Pucharu Kontynentalnego w Ruce, gdzie zajął 2. miejsce.

</doc>
<doc id="5018463" url="https://pl.wikipedia.org/wiki?curid=5018463" title="Parafia św. Wojciecha Biskupa i Męczennika w Porytem">
Parafia św. Wojciecha Biskupa i Męczennika w Porytem

Parafia pw. Świętego Wojciecha Biskupa i Męczennika w Porytem – parafia rzymskokatolicka należąca do dekanatu Kolno, diecezji łomżyńskiej, metropolii białostockiej. 
Erygowana w 1386 roku. Jest prowadzona przez księży diecezjalnych.
Obszar parafii.
W granicach parafii znajdują się miejscowości:

</doc>
<doc id="5018464" url="https://pl.wikipedia.org/wiki?curid=5018464" title="Mosteiro">
Mosteiro

Mosteiro − parafia "(freguesia)" gminy Lajes das Flores. W 2011 miejscowość była zamieszkiwana przez 43 mieszkańców.

</doc>
<doc id="5018466" url="https://pl.wikipedia.org/wiki?curid=5018466" title="Wojciech Trzetrzewiński">
Wojciech Trzetrzewiński

Wojciech Trzetrzewiński (ur. 9 kwietnia 1793 w Chomranicach, zm. 7 marca 1865 w Warszawie) – polski ekonomista, prezes Towarzystwa Kredytowego Ziemskiego, członek Rady Stanu Królestwa Polskiego.
Życiorys.
Urodził się dnia 9 kwietnia 1793 w dziedzicznej wsi Chomranice w rodzinie Andrzeja herbu Tępa Podkowa i jego żony Agnieszki z domu Królicka. Początkowe nauki pobierał w szkole pijarów w Podolińcu, a następnie w Uniwersytecie Jagiellońskim. 
W 1809 wstąpił do wojska Księstwa Warszawskiego, gdzie dosłużył stopnia oficerskiego, odbył kampanię 1812 i trafił do niewoli. Po dwóch latach niewoli w 1815 wystąpił z wojska i został referentem w Komisji Rządowej Przychodów i Skarbu. Pracował w Towarzystwie Kredytowym Ziemskim i został prezesem Dyrekcji Głównej. 
W 1863 został członkiem Rady Stanu w Królestwie Polskim.
W 1837 zakupił dobra Zabłotnia, które doprowadził swoim gospodarzeniem do rozkwitu. Był dwukrotnie żonaty, z Karoliną Marią miał ośmioro dzieci, z drugą żoną miał tylko jedną córkę, obie jego żony były z domu Zaborowskie.
Zmarł w Warszawie dnia 7 marca 1865 i pochowany został na cmentarzu w Grodzisku Mazowieckim.
Publikacje.
Wydał dwie pozycje:

</doc>
<doc id="5018468" url="https://pl.wikipedia.org/wiki?curid=5018468" title="Parafia Nawiedzenia Najświętszej Maryi Panny w Amelinie">
Parafia Nawiedzenia Najświętszej Maryi Panny w Amelinie

Parafia pw. Nawiedzenia Najświętszej Maryi Panny w Amelinie – parafia rzymskokatolicka należąca do dekanatu Krasnosielc, diecezji łomżyńskiej, metropolii białostockiej. 
Erygowana w 1993 roku. Jest prowadzona przez księży diecezjalnych.
Obszar parafii.
Miejscowości i ulice.
W granicach parafii znajdują się miejscowości:

</doc>
<doc id="5018469" url="https://pl.wikipedia.org/wiki?curid=5018469" title="Teguh Karya">
Teguh Karya

Teguh Karya (ur. jako Steve Liem Tjoan Hok 22 września 1937 w Pandeglang, zm. 11 grudnia 2001 w Dżakarcie) – indonezyjski reżyser filmowy i aktor; jedna z czołowych postaci kinematografii indonezyjskiej lat 70. i 80.
W latach 1958–1988 nakręcił osiemnaście produkcji filmowych, z czego jedenaście było nominowanych do nagród Citra, m.in. "Cinta Pertama" (FFI 1974), "Ranjang Pengantin" (FFI 1975), "November 1828" (FFI 1979).
W 1968 r. założył grupę teatralną Teater Populer.

</doc>
<doc id="5018472" url="https://pl.wikipedia.org/wiki?curid=5018472" title="Mira Lesmanawati">
Mira Lesmanawati



</doc>
<doc id="5018474" url="https://pl.wikipedia.org/wiki?curid=5018474" title="Dacznaja-1">
Dacznaja-1

Dacznaja-1 () – wieś (ros. деревня, trb. dieriewnia) w zachodniej Rosji, w osiedlu wiejskim Gniozdowskoje rejonu smoleńskiego w obwodzie smoleńskim.
Geografia.
Miejscowość położona jest nad Dnieprem, przy przystanku kolejowym Dacznaja I, przy drodze federalnej R120 (Orzeł – Briańsk – Smoleńsk – Witebsk), 9 km od drogi magistralnej M1 «Białoruś», 7 km od centrum administracyjnego osiedla wiejskiego (Nowyje Batieki), 6 km od centrum Smoleńska.
W granicach miejscowości znajdują się ulice: 1-ja Riabinowaja, 2-ja Riabinowaja, 3-ja Riabinowaja, 4-ja Riabinowaja, 5-ja Riabinowaja, Aprielskaja, Bieriegowaja, Dacznyj pierieułok, Dnieprowskaja, Dorożnaja, Entuziastow, Jasnaja, Lesnaja, Majskaja, Nabierieżnaja, Nowaja, Polewaja, Riecznoj pierieułok, Sirieniewaja, Skazocznaja, Sołniecznaja, Sosnowaja, Winogradnaja, Wiszniewaja.
Demografia.
W 2010 r. miejscowość liczyła sobie 292 mieszkańców.

</doc>
<doc id="5018476" url="https://pl.wikipedia.org/wiki?curid=5018476" title="Parafia św. Izydora w Drążdżewie">
Parafia św. Izydora w Drążdżewie

Parafia pw. Świętego Izydora w Drążdżewie – parafia rzymskokatolicka należąca do dekanatu Krasnosielc, diecezji łomżyńskiej, metropolii białostockiej. 
Erygowana w 1911 roku. Jest prowadzona przez księży diecezjalnych.
Zabytkowy kościół z XVIII w. został przeniesiony do Sierpca w 2007 r. Nowy kościół wybudowano latach 1993-1997.
Obszar parafii.
Miejscowości i ulice.
W granicach parafii znajdują się miejscowości:

</doc>
<doc id="5018478" url="https://pl.wikipedia.org/wiki?curid=5018478" title="Lega Nazionale Professionisti">
Lega Nazionale Professionisti

Lega Nazionale Professionisti (LNP), również Lega Calcio – włoska organizacja sportowa, założona 16 maja 1946 roku w Rapallo, przez 64 sezony organizowała turnieje piłki nożnej w Serie A i Serie B, Puchar Włoch i Superpuchar, a na poziomie młodzieżowym campionato Primavera, Coppa Italia Primavera i Supercoppa Primavera.
Skupiała ona wszystkie kluby, występujących w danym sezonie w Serie A i Serie B, zaś jej głównym zadaniem było prowadzenie ligowych rozgrywek o mistrzostwo Włoch w piłce nożnej mężczyzn w dwóch najwyższych ligach i zarządzanie nimi.
W dniu 30 czerwca 2010 roku został rozwiązany, aby podzielić się na dwie oddzielne organizacje według lig, LNP Serie A (która odziedziczyła zarządzanie Pucharu Włoch i Superpucharu) oraz LNPB.
Historia.
Po roku, w którym mistrzostwa miały niezwykłą formułę, podzieloną ze względu na zniszczenia wojenne na Północ i Środkowo-Południe, w 1946 r. Federacja zaplanowała powrót do normalnej rywalizacji, przywracając demokratyczne wybory przedstawicieli federalnych.
Kiedy Direttorio Divisioni Superiori został rozwiązany w 1945 roku, prezesi głównych włoskich klubów postanowili zastąpić go dwoma nowymi organami, które dałyby życie przejściowym mistrzostwom tylko na sezon 1945/46: Lega Nazionale Alta Italia i Lega Nazionale Centro-Sud.
Lega Nazionale (z wł. Liga Narodowa) narodziła się w następnym sezonie w Rapallo, między 14 a 16 maja 1946 roku, kiedy zgromadzeni tam delegaci wyznaczyli sobie wyborcę i spośród nich powołali przewodniczącego i dwóch wiceprzewodniczących. W przeciwieństwie do Direttorio, Lega Nazionale również powinna być strukturą demokratyczną kontrolowaną od dołu przez same kluby. Otworzyły się jednak problemy koordynacyjne i kompetencyjne z FIGC.
Przed rozpoczęciem sezonu 1959/60 nastąpił początek "prawdziwego" profesjonalizmu, który nie był już fikcyjny jak ten ustanowiony przez "Kartę Viareggio". Piłkarze Serie A i Serie B podpisują deklarację profesjonalnego gracza na początku sezonu 1959/60. Zawodnicy, którzy nie podpiszą deklaracji, nie mogą zawrzeć profesjonalnego kontraktu i rywalizować w czołowych mistrzostwach kraju. Lega Nazionale również zmieniła nazwę na Lega Nazionale Professionisti.
Nazwa "Lega Calcio" powstała w 1996 roku, podczas prezydentury prawnika Luciano Nizzoli, z okazji pięćdziesiątej rocznicy powstania LNP.
W maju 2009 roku niektóre z najsilniejszych ekonomicznie klubów zagroziły Serii B możliwym podziałem tych dwóch kategorii na dwie odrębne ligi. Doprowadziło to do niepowodzenia wyboru następcy Antonio Matarrese na prezydenta. Liga została ponownie zarządzana przez prezesa FIGC Giancarlo Abete. Pod rządami komisarza, które trwały kilka miesięcy, doszło do porozumienia między klubami w sprawie podziału Lega Nazionale Professionisti na dwie niezależne organizacje, począwszy od sezonu 2010/11. Maurizio Beretta, już wyznaczony na przewodniczącego nowej Lega Serie A, został wybrany we wrześniu 2009 roku na nowego i ostatniego prezesa Lega Nazionale Professionisti.

</doc>
<doc id="5018483" url="https://pl.wikipedia.org/wiki?curid=5018483" title="Dacznaja-2">
Dacznaja-2

Dacznaja-2 () – wieś (ros. деревня, trb. dieriewnia) w zachodniej Rosji, w osiedlu wiejskim Gniozdowskoje rejonu smoleńskiego w obwodzie smoleńskim.
Geografia.
Miejscowość położona jest nad jeziorem Kriwoje i rzeką Dniepr, 0,5 km od przystanku kolejowego Dacznaja II, przy drodze federalnej R120 (Orzeł – Briańsk – Smoleńsk – Witebsk), 8,5 km od drogi magistralnej M1 «Białoruś», 4 km od centrum administracyjnego osiedla wiejskiego (Nowyje Batieki), 9 km od centrum Smoleńska.
Demografia.
W 2010 r. miejscowość zamieszkiwało 51 osób.

</doc>
<doc id="5018485" url="https://pl.wikipedia.org/wiki?curid=5018485" title="Nursja">
Nursja



</doc>
<doc id="5018486" url="https://pl.wikipedia.org/wiki?curid=5018486" title="Parafia św. Małgorzaty w Gąsewie Poduchownym">
Parafia św. Małgorzaty w Gąsewie Poduchownym

Parafia pw. Świętej Małgorzaty w Gąsewie Poduchownym – parafia rzymskokatolicka należąca do dekanatu Krasnosielc, diecezji łomżyńskiej, metropolii białostockiej. Jest prowadzona przez księży diecezjalnych
Historia.
Parafia Gąsewo powstała w 1387 r. na mocy dekretu bp. płockiego Ścibora. Weszło w jej skład dziesięć wsi oderwanych od parafii Sieluń. Wkrótce zbudowano drewniany kościół, który spłonął w 1656 roku podczas najazdu szwedzkiego. Następny kościół, konsekrowano w 1695 r. W latach 1791-1794 kościół ten, na polecenie bp. Wawrzyńca Gutowskiego rozebrano i pobudowano nowy, także drewniany, który służył wiernym do wielkiego pożaru w 1979 roku.
Obecny kościół, plebania i organistówka zostały pobudowane przez wiernych i ks. Michała Woję który był proboszczem gąsewskiej parafii w latach 1980-1987.
Obszar parafii.
Miejscowości i ulice.
Do parafii należą wierni z miejscowości:

</doc>
<doc id="5018487" url="https://pl.wikipedia.org/wiki?curid=5018487" title="Peter Klein (lekkoatleta)">
Peter Klein (lekkoatleta)

Peter Klein (ur. 21 lutego 1959 w Schötmar) – niemiecki lekkoatleta, sprinter, medalista mistrzostw Europy, dwukrotny olimpijczyk. W czasie swojej kariery reprezentował Republikę Federalną Niemiec.
Kariera sportowa.
Zdobył brązowy medal w sztafecie 4 × 100 metrów (w składzie: Christian Zirkelbach, Christian Haas, Klein i Erwin Skamrahl) oraz odpadł w eliminacjach biegu na 200 metrów na mistrzostwach Europy w 1982 w Atenach. Na halowych mistrzostwach Europy w 1983 w Budapeszcie zajął 4. miejsce w biegu na 200 metrów.
Zajął 5. miejsce w sztafecie 4 × 100 metrów na igrzyskach olimpijskich w 1984 w Los Angeles. Na mistrzostwach Europy w 1986 w Stuttgarcie startował tylko w tej konkurencji, ale sztafeta RFN nie ukończyła biegu eliminacyjnego. Odpadł w ćwierćfinale biegu na 200 metrów na mistrzostwach świata w 1987 w Rzymie. Na igrzyskach olimpijskich w 1988 w Seulu zajął 6. miejsce w sztafecie 4 × 100 metrów. Odpadł w półfinale biegu na 200 metrów i eliminacjach biegu na 100 metrów na mistrzostwach Europy w 1990 w Splicie.
Klein był mistrzem RFN w biegu na 100 metrów w 1990 oraz wicemistrzem na tym dystansie w 1982 i 1987, a w biegu na 200 metrów mistrzem w 1990, wicemistrzem w 1987 i 1989 oraz brązowym medalistą w 1988 i (już zjednoczonych Niemiec) w 1991. Był również mistrzem RFN w sztafecie 4 × 100 metrów w latach 1979–1982 i 1984.
Czterokrotnie poprawiał rekord RFN w sztafecie 4 × 100 metrów do wyniku 38,54 s, uzyskanego 28 sierpnia 1988 w Koblencji.
Rekordy życiowe.
Peter Klein miał następujące rekordy życiowe:

</doc>
<doc id="5018490" url="https://pl.wikipedia.org/wiki?curid=5018490" title="Christine Hakim">
Christine Hakim

Christine Hakim, właśc. Herlina Christine Natalia Hakim (ur. 25 grudnia 1956 w Kuala Tungkal) – indonezyjska aktorka i producentka filmowa, działaczka społeczna.
Zagrała m.in. w filmie "Cinta Pertama" (1973). Rola ta stała się początkiem jej kariery.
Jest sześciokrotną laureatką nagród Citra. Zasiadała w jury konkursu głównego na 55. MFF w Cannes (2002).

</doc>
<doc id="5018491" url="https://pl.wikipedia.org/wiki?curid=5018491" title="Klasztor św. Benedykta w Nursji">
Klasztor św. Benedykta w Nursji



</doc>
<doc id="5018496" url="https://pl.wikipedia.org/wiki?curid=5018496" title="Eldor Shomurodow">
Eldor Shomurodow



</doc>
<doc id="5018498" url="https://pl.wikipedia.org/wiki?curid=5018498" title="Mistrzostwa Świata w Biathlonie 2021 – sprint mężczyzn">
Mistrzostwa Świata w Biathlonie 2021 – sprint mężczyzn

Sprint mężczyzn na Mistrzostwach Świata w Biathlonie 2021 odbył się 12 lutego w Pokljuce. Była to druga konkurencja podczas tych mistrzostw. Wystartowało w niej 104 zawodników, wszyscy ukończyli zawody. Mistrzem świata został Szwed Martin Ponsiluoma, srebro zdobył Francuz Simon Desthieux, a trzecie miejsce zajął jego rodak - Émilien Jacquelin.
Najwyżej sklasyfikowanym z Polaków był Grzegorz Guzik, który zajął 65. miejsce.

</doc>
<doc id="5018501" url="https://pl.wikipedia.org/wiki?curid=5018501" title="Rakitnia-1">
Rakitnia-1

Rakitnia-1 () – wieś (ros. деревня, trb. dieriewnia) w zachodniej Rosji, w osiedlu wiejskim Gniozdowskoje rejonu smoleńskiego w obwodzie smoleńskim.
Geografia.
Miejscowość położona jest 1 km od przystanku kolejowego Rakitnaja, 2 km od drogi federalnej R120 (Orzeł – Briańsk – Smoleńsk – Witebsk), 5,5 km od drogi magistralnej M1 «Białoruś», 3 km od centrum administracyjnego osiedla wiejskiego (Nowyje Batieki), 15,5 km od centrum Smoleńska.
W granicach miejscowości znajdują się ulice: Centralnaja, Drużby, Ługowaja, Mira, Wiesienniaja.
Demografia.
W 2010 r. miejscowość liczyła sobie 41 mieszkańców.

</doc>
<doc id="5018503" url="https://pl.wikipedia.org/wiki?curid=5018503" title="Ruth Richardson">
Ruth Richardson

Ruth Richardson (ur. 13 grudnia 1950) – emerytowana polityk Partii Narodowej z Nowej Zelandii. Minister Finansów Nowej Zelandii w latach 1990-1993. Jej budżet na 1991 r., który nazwała „"matką wszystkich budżetów"”, stał się katalizatorem dużych reform gospodarczych kraju, znanych w mediach jako „rutanazja”.
Richardson była z zawodu prawnikiem, została wybrana na posła parlamentu nowozelandzkiego w 1981 roku. Po zwycięstwie Partii Narodowej w 1990 roku, Richardson została mianowana ministrem finansów. Wspierała i kontynuowała reformy wolnorynkowe zainicjowane przez poprzedni Rząd Pracy, rozszerzając je w znaczący sposób ustawą o odpowiedzialności podatkowej z 1994. Restrukturyzacja gospodarcza Richardson, w tym prywatyzacja majątku państwowego i cięcia w zakresie opieki społecznej, przyczyniły się do wyjścia Nowej Zelandii z problemów fiskalnych. Krytycy zwracają jednak uwagę na daleko idący wpływ jej reform na tkankę społeczną Nowej Zelandii, w tym ubóstwo dzieci i nierówności majątkowe.
Richardson została odwołana ze stanowiska ministra finansów po wyborach z 1993 roku. Zrezygnowała z mandatu parlamentarnego w 1994 roku, a następnie dołączyła do ACT New Zealand.
Życie.
Richardson urodziła się 13 grudnia 1950 roku w południowym Taranaki. Jej pradziadek George Pearce był posłem z ramienia Patea od 1908 do 1919 roku. Z kolei jej ojciec był aktywnym członkiem Partii Narodowej w tym regionie. Richardson wychowywała się jako katolik, a po ukończeniu szkoły podstawowej została wysłana do Sacred Heart College, katolickiego liceum dla dziewcząt w Wanganui.
Richardson zdecydowała się na karierę polityczną w Parlamencie w młodym wieku, jeszcze zanim opuściła szkołę średnią. Sir Roy Jack, poseł Partii Narodowej i przyjaciel jej rodziny, poradził jej, aby studiowała prawo – Richardson ukończyła studia prawnicze na University of Canterbury. Po ukończeniu studiów pracowała w Departamencie Sprawiedliwości. W 1975 roku Richardson poślubiła Andrew Wrighta, kolegę z Departamentu. Richardson wystartowała w wyborach o parlamentarną nominację Partii Narodowej w 1972 roku. Co ciekawe jej przeciwnikiem był właśnie przyjaciel rodziny, sir Roy Jack. Jego okręg wyborczy (Waimarino) miał zostać przekształcony w nowy obszar administracyjny nazywany Rangitikei (nazwanej tak od pobliskiej rzeki). Skutki tej decyzji odczuła dość szybko. Wyobcowała się od swojego sławnego mentora, wywołała także spore irytacje w wyższych szeregach partii, które niechętnie patrzyły na potencjalne zmiany w strukturze administracyjnej Parlamentu. Partia była szczególnie niezadowolona, gdy rzucano wyzwanie parlamentarzystom z dużym stażem, takim jak Sir Roy Jack. George Chapman, który przewodniczył selekcji, powiedział: „"Napięcia były ogromne, ale Roy został ostatecznie potwierdzony jako kandydat"”. W tym czasie była członkinią bezpartyjnego lobby politycznego Lobby Wyborcze Kobiet.
W 1978 roku Richardson otrzymała nominację Partii Narodowej w regionie tasmańskim, ale w samych wyborach uzupełniających w 1978 roku nie udało jej się pokonać urzędującego wówczas posła Partii Pracy Billa Rowlinga, który był wówczas liderem swojej partii. Dwa lata później kandydowała z regiony Selwyn, które dotychczas zajmował przechodzący na emeryturę Colin McLachlan. Zdobyła nominację i w wyborach 1981 roku została wybrana do parlamentu.
Wczesna kariera parlamentarna.
Richardson była pod wpływem neoliberalnej myśli Miltona Friedmana i Friedricha Hayeka. Wyróżniała się w Partii Narodowej jako zwolenniczka wolnego rynku i ekonomii, prywatyzacji i liberalizacji handlu. To znacznie różniło ją od poglądów premiera Partii Narodowej Roberta Muldoona, który opowiadał się za interwencjonistycznym podejściem, opartym na znacznych pożyczkach zagranicznych. Skupienie się na kwestiach finansowych samo w sobie wywoływało komentarze, ponieważ wiele parlamentarzystek (szczególnie w Partii Narodowej) ograniczało się raczej do spraw takich jak zdrowie czy opieka społeczna.
Po przegranych wyborach 1984 roku, Richardson została członkiem opozycji. Wyróżniała się silnym poparciem dla radykalnych reform gospodarczych nowego ministra finansów Partii Pracy, Rogera Douglasa. Te reformy, czasami nazywane "rogernomiką" jako nawiązanie do amerykańskiej polityki "reagonomika" Ronalda Reagana, obejmowały prywatyzację majątku państwowego, zniesienie ceł i dotacji oraz zastosowanie monetaryzmu do kontrolowania inflacji. Wielu członków Partii Pracy postrzegało te reformy jako sprzeczne z tradycyjną polityką lewicowej Partii Pracy, ale sprzeciwiały się im również bardziej konserwatywne skrzydła Partii Narodowej. Szczególnie wrogo nastawieni byli zwolennicy Roberta Muldoona, tradycjonalistycznego konserwatysty, który sprzeciwiał się reformom wolnorynkowym jako podważającym władzę państwową.
Krótko po tych wyborach, Jim McLay zastąpił Muldoona na stanowisku lidera Partii Narodowej i mianował Richardson rzecznikiem ("spokeperson)" do spraw edukacyjnych. W lutym 1986 roku nastąpiły kolejne zmiany w partii. Ludzie tacy jak Bill Birch i George Gair, których McLay kojarzył z erą Muldoona, zostali pozbawieni stanowisk i zastąpieni przez nowszych posłów, takich jak Richardson i Simon Upton. Taki ruch, według McLay, miał pomóc ożywić partię. To posunięcie okazało się jednak zgubne dla samego McLaya, ponieważ Birch i Gair sprzymierzyli się z jego rywalem, Jimem Bolgerem, który niedługo później wygrał wewnętrzne wybory z McLayem i został liderem partii. Dla Richardson, zmiana ta nie była dobrym znakiem, ponieważ Bolger (i wielu jego sojuszników) nie byli jej zwolennikami. Ta niechęć wynikała z trzech głównych czynników: złości z powodu „faworyzowania” McLay wobec niej, jej poparcia dla radykalnej polityki wolnorynkowej oraz jej osobowości, którą wielu kolegów uznało za „szorstką” i „protekcjonalną”.
Kiedy George Gair (przywrócony do łask dzięki pomocy w dojściu Bolgera do władzy) wycofał się ze stanowiska zastępcy partii, to Richardson zaczęła ubiegać się o to stanowisko. Bolger jednak dał jasno do zrozumienia, że zdecydowanie sprzeciwiał się kandydaturze Richardson, a zamiast tego popierał Don McKinnon. McKinnon pokonał Richardson ledwie jednym głosem, ale Bolger uczynił powierzył Richardson funkcję rzecznika partii ds. finansów. Była to raczej próba spacyfikowania Richardson i jej zwolenników, a nie wyraz zaufania do niej samej – sam Bolger wolał ostrożniejszego Billa Bircha do tej roli. Ruch ten miał jednak na celu rozładowanie ciśnienia wewnątrz partii i powiódł się tylko częściowo, ponieważ sytuacja między zwolennikami Bolgera i Richardsona pozostawała napięta. Wielu polityków uważało, że Richardson będzie się starać zastąpić Bolgera na stanowisku lidera partii. Tak się jednak nie stało ponieważ dwie frakcje, które mu się sprzeciwiały (jedna kierowana przez Richardsona, a druga kierowana przez Winstona Petersa) nie chciały ze sobą współpracować. Przywództwo Bolgera pozostawało zatem bezpieczne, a kiedy jego popularność wzrosła, moment na zmianę przywództwa partyjnego minął.
Kiedy Richardson urodziła dziecko, w Parlamencie miała wydzielony pokój do karmienia piersią (co ciekawe, żłobek powstał tam dopiero w latach 90.).
Minister Finansów.
Kiedy Partia Narodowa doszła do władzy w 1990, Richardson miała wystarczające poparcie w partii, aby uzyskać tekę ministra finansów. Wiele osób wierzyło, że Partia Narodowa przyjmie bardziej ostrożną, konserwatywną politykę niż radykalny rząd Partii Pracy, jednak po objęciu urzędu nowy rząd stanął w obliczu znacznie gorszej sytuacji fiskalnej i gospodarczej, niż opisywał to dotychczasowy rząd. W szczególności państwowy Bank Nowej Zelandii zażądał dokapitalizowania o wartości wielu milionów dolarów. Prognozowana nadwyżka budżetowa została szybko skorygowana do dużego deficytu budżetowego. Równolegle nowy rząd zapowiedział znaczne cięcia w świadczeniach socjalnych i zrezygnował z obietnicy wyborczej z 1990 roku dotyczącej zniesienia podatku od emerytury. Partia Narodowa podniosła stawkę z 20 do 25 procent, ale jednocześnie obniżyła próg zwalniający z takiego podatku.
Chociaż reforma prawa pracy była jednym z założeń programowych Partii Narodowej, wielu jej zwolenników i niektórzy członkowie jej klubu parlamentarnego byli rozczarowani kontynuacją polityki ustanowionej przez Douglasa. Pierwszy budżet Richardson, który żartobliwie nazwała „"matką wszystkich budżetów"” – termin, który miał prześladować jej karierę polityczną – potęgował tę niepopularność, ponieważ znacznie ograniczył wydatki państwa w wielu dziedzinach i skupiał się na kontrolowaniu deficytów. Choć była ministrem finansów przez całą trzyletnią kadencję pierwszego rządu Bolgera, był to okres naznaczony rosnącym napięciem w rządzie. Richardson i bardziej umiarkowani członkowie gabinetu nie zgadzali się w kwestii polityki podatkowej, nawet w jej podstawowych aspektach. Chociaż Partia Narodowa ponownie odniosła sukces wyborczy w wyborach z 1993 roku, to ich wygrana była nieznaczna – uzyskali przewagę tylko jednego posła.
Wiele osób w Partii Narodowej, a w szczególności Bolger i jego sojusznicy, uważało, że obecność Richardson jest dla partii szkodliwa. Aby częściowo odzwierciedlić silne niezadowolenie elektoratu z procesu reform (Partia Narodowa prawdopodobnie wygrała tylko dlatego, że głos opozycji został podzielony między trzy partie), Richardson straciła rolę ministra finansów i zaproponowano jej rolę ministra sprawiedliwości. Richardson odmówiła, a potem zwołała wybory uzupełniające. Została zastąpiona przez Billa Bircha.
W 1993 roku Richardson została odznaczona Medalem Stulecia Sufrażystek Nowej Zelandii.
Dziedzictwo.
Chociaż jej okres na stanowisku ministra finansów był stosunkowo krótki, dziedzictwo Richardson w takich dziedzinach, jak odpowiedzialność fiskalna i wolność gospodarcza jest wciąż dostrzegalne. Wiele reform, których broniła, przetrwało próbę czasu i pozostaje żywym przykładem dla nowoczesnego zarządzania finansami publicznymi. Bilans sektora publicznego wykorzystano do tego, by uniknąć podwójnego obniżenia oceny wiarygodności kredytowej państwa. Nowa Zelandia pozostaje jedynym krajem, który wprowadził nowoczesną rachunkowość i zintegrował swój bilans z budżetem, jako narzędziem do budżetowania, wydatków i sprawozdawczości finansowej. Od czasu tych reform, Nowa Zelandia osiągnęła i utrzymała dodatnią wartość netto, pomimo kilku wstrząsów w gospodarce, w tym kryzysu finansowego w latach 2007–2008 i trzęsienia ziemi w Christchurch w 2011 r., podczas gdy większość porównywalnych państw, takich jak Australia i Kanada, lub większa kraje takie jak Wielka Brytania i USA, uzyskiwały ujemną wartość netto.
Dalsza kariera.
Ruth Richardson zrezygnowała z pracy w Parlamencie niedługo po ustąpieniu z pracy dla rządu. Została zastąpiona przez Davida Cartera w wyborach uzupełniających w 1994 roku.
Nadal była zaangażowana w politykę. Wyrażała poparcie dla partii ACT Nowa Zelandia. ACT, założona przez Rogera Douglasa i jego sojuszników, promuje politykę bardzo zbliżoną do polityki Richardson. Pełniła również szereg ról związanych z biznesem i ładem korporacyjnym, zasiadała w wielu radach nadzorczych.
Jest członkiem Towarzystwa Mont Pelerin, założonego przez ekonomistę Friedricha Hayeka.
Uniwersytet Canterbury nadał jej tytuł honorowego doktora handlu (ang. "Doctor of Commerce)" w 2011 roku.

</doc>
<doc id="5018505" url="https://pl.wikipedia.org/wiki?curid=5018505" title="Jakarta Institute of Arts">
Jakarta Institute of Arts



</doc>
<doc id="5018510" url="https://pl.wikipedia.org/wiki?curid=5018510" title="Młodzieżowy Dom Kultury „Bielany”">
Młodzieżowy Dom Kultury „Bielany”

Młodzieżowy Dom Kultury „Bielany” – ośrodek kulturalny i publiczna placówka oświatowo-wychowawcza działająca na terenie Dzielnicy Bielany, funkcjonuje od lat 50. XX wieku. Podmiotem prowadzącym placówkę i finansującym jej działanie jest Urząd Dzielnicy Bielany m.st. Warszawy, zaś nadzór pedagogiczny sprawuje nad nim Kuratorium Oświaty w Warszawie.
Zadania ośrodka.
Do głównych zadań ośrodka należy:
W szerszym rozumieniu ośrodek odpowiada za:
Należy mieć na uwadze, że ośrodek może prowadzić zajęcia również poza terenem swojej siedziby.
Organy ośrodka.
Organami MDK „Bielany” są:
Zajęcia prowadzone przez ośrodek.
W MDK „Bielany” są organizowane zajęcia stałe, okresowe i okazjonalne, w grupach liczących co najmniej 12 wychowanków, w wymiarze, co najmniej 2 godzin tygodniowo.

</doc>
<doc id="5018514" url="https://pl.wikipedia.org/wiki?curid=5018514" title="Sienin">
Sienin

Sienin (; ) – wieś na Białorusi, w obwodzie brzeskim, w rejonie pińskim, w sielsowiecie Merczyce. W źródłach występuje także pod nazwą "Senin".
W dwudziestoleciu międzywojennym leżał w Polsce, w województwie poleskim, w powiecie pińskim, do 18 kwietnia 1928 w gminie Stawek, następnie w gminie Żabczyce. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5018517" url="https://pl.wikipedia.org/wiki?curid=5018517" title="Rakitnia-2">
Rakitnia-2

Rakitnia-2 () – wieś (ros. деревня, trb. dieriewnia) w zachodniej Rosji, w osiedlu wiejskim Gniozdowskoje rejonu smoleńskiego w obwodzie smoleńskim.
Geografia.
Miejscowość położona jest nad rzeką Olsza, 1,5 km od przystanku kolejowego Rakitnaja, 2 km od drogi federalnej R120 (Orzeł – Briańsk – Smoleńsk – Witebsk), 6 km od drogi magistralnej M1 «Białoruś», 1,5 km od centrum administracyjnego osiedla wiejskiego (Nowyje Batieki), 13,5 km od centrum Smoleńska.
W granicach miejscowości znajdują się ulice: Borowaja, Centralnaja, Dorożnaja, Lesnaja, Ługowaja, Mołodiożnaja, Riecznaja, Stancyonnaja, Zawodskaja.
Demografia.
W 2010 r. miejscowość liczyła sobie 428 mieszkańców.

</doc>
<doc id="5018518" url="https://pl.wikipedia.org/wiki?curid=5018518" title="Twardówka (wieś)">
Twardówka (wieś)

Twardówka (; ) – wieś na Białorusi, w obwodzie brzeskim, w rejonie pińskim, w sielsowiecie Merczyce, nad Kanałem Ogińskiego.
W dwudziestoleciu międzywojennym leżała w Polsce, w województwie poleskim, w powiecie pińskim, w gminie Porzecze. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5018519" url="https://pl.wikipedia.org/wiki?curid=5018519" title="Direttorio Divisioni Superiori">
Direttorio Divisioni Superiori

Direttorio Divisioni Superiori (DDS) (z wł. Dyrektoriat Dywizji Wyższych) – autorytarna włoska organizacja sportowa, działająca w latach 1926–1943, która zarządzała głównymi turniejami piłki nożnej we Włoszech w okresie faszystowskim (m.in. Serie A, Serie B, Serie C, Puchar Włoch).
Skupiała ona wszystkie kluby, występujących w danym sezonie w Serie A i Serie B, a później w Serie C, zaś jej głównym zadaniem było prowadzenie ligowych rozgrywek o mistrzostwo Włoch w piłce nożnej mężczyzn i zarządzanie nimi.
Historia.
Direttorio Divisioni Superiori zostało organizowane 3 sierpnia 1926 roku, wraz z ratyfikacją przez CONI "Karty Viareggio", dokumentu bardzo pożądanego przez faszystowski reżim i mającego na celu radykalną reformę ówczesnego włoskiego systemu piłki nożnej. Karta ustanowiła powołanie Dyrektoriatu Dywizji Wyższych do organizacji nowych mistrzostw krajowych, Divisione Nazionale (D1) i Prima Divisione (D2), charakteryzujących się dwoma rewolucyjnymi elementami: profesjonalizmem i rozszerzeniem turnieju na cały kraj. Siedziba DDS pozostała w Mediolanie, dziedzicząc biura Lega Nord.
Dyrektoriat połączył mistrzostwa Północnych i Południowych Włoch w ogólnokrajowe, zwane Divisione Nazionale, w których najlepsze kluby zostały podzielone na dwie grupy, a potem rozgrywany był turniej finałowy. Od 1929 roku Dyrektoriat zarządzał zarówno pierwszym, drugim, jak i trzecim poziomem włoskiej piramidy piłkarskiej, w sumie 96 klubów, 18 w Serie A, tyle samo w Serie B i 60 w Prima Divisione, przenosząc się do Rzymu w listopadzie 1933 roku. Wszystkie turnieje były otwarte na profesjonalizm, ale tylko dwa główne były oparte na jednej grupie narodowej. Wyjątek nastąpił między 1933 a 1935 rokiem, kiedy Serie B miała format z dwiema grupami podzielonymi wzdłużnie między wschodnią i zachodnią częścią półwyspu. 
W momencie zawieszenia mistrzostw z powodu pogorszenia się wojny, w 1943 roku Dyrektoriat obejmował 179 klubów, 16 w Serie A, 18 w Serie B i 145 w Serii C. Biorąc pod uwagę rozwój wydarzeń wojennych na terytorium kraju, w lipcu 1943 roku ogłoszono plan mieszania Serie A i Serie B w mistrzostwo z 36 drużynami podzielonymi na trzy grupy, z którego ostatecznie zrezygnowano po 8 września z powodu kapitulacji Włoch i wynikającego z niego podziału kraju na dwie części, okupowanych przez Oś na północy i przez aliantów na południu. U schyłku faszyzmu w 1945 roku Dyrektoriat został automatycznie rozwiązany.

</doc>
<doc id="5018520" url="https://pl.wikipedia.org/wiki?curid=5018520" title="Welsh Open 2021">
Welsh Open 2021

Welsh Open 2021 – dziesiąty rankingowy turniej snookerowy w sezonie 2020/2021. Rozgrywany był w dniach 15 – 21 lutego 2021 roku w Celtic Manor Resort w Newport (Walia). Tytułu mistrzowskiego bronił Anglik, Shaun Murphy, który przegrał w ćwierćfinale ze Stephenem Maguire’em 4–5. Turniej wygrał reprezentant Irlandii Północnej Jordan Brown, pokonując w finale Anglika Ronnie’ego O’Sullivana 9–8.
Brejki stupunktowe turnieju.
Na podstawie:

</doc>
<doc id="5018522" url="https://pl.wikipedia.org/wiki?curid=5018522" title="Eldor Szomurodow">
Eldor Szomurodow



</doc>
<doc id="5018524" url="https://pl.wikipedia.org/wiki?curid=5018524" title="Karol Bauman">
Karol Bauman

Karol Bauman (ur. 24 października 1892 w Burgau (Karolówce), zm. 9 listopada 1971 w Lubaczowie) – nauczyciel szkolny w powiecie lubaczowskim, żołnierz Legionów Polskich, uczestnik wojny polsko-bolszewickiej, zesłaniec na Syberii, nauczyciel junaków w Armii Andersa.
Życiorys.
Urodził się 24 października 1892 roku w Burgau koło Młodowa, syn Jakuba i Marii Meder. Jego przodkowie byli niemieckimi osadnikami, którzy osiedlili się na terenie wsi Młodów. Po ukończeniu szkoły powszechnej, podjął naukę w seminarium nauczycielskim w Rudniku, ale nie zdał egzaminu z powodu trudności czynionych przez wykładowców za jego niemieckie pochodzenie. W sierpniu 1914 roku wstąpił do 3 pp II Brygady Legionów Polskich w Krakowie. Przez dwa lata walczył pod dowództwem por. Jana Łyska. 31 listopada 1916 roku zdał maturę w seminarium nauczycielskim w Rudniku.
Na początku 1917 roku walczył w II Brygadzie Legionów na terenie Ukrainy. 15/16 lutego 1918 roku wraz z grupą został internowany i skazano ich na karę śmierci, którą zamieniono na karną kompanię. Na froncie austriacko-włoskim nad Piawą, przeszedł na stronę włoską, gdzie trafił do niewoli.
Z obozu jenieckiego zgłosił się do Armii Hallera, która w 1919 roku została skierowana do walk na Kresach Wschodnich. W kwietniu 1920 roku podczas ofensywy na Kijów, pod Żytomierzem został ranny, a przy końcu wojny zdemobilizowany.
1 września 1920 roku został nauczycielem w szkole powszechnej w Ułazowie, a od listopada w Lubaczowie. W 1921 roku zawarł związek małżeński z Heleną Argasińską i zostali nauczycielami w Płazowie. W 1924 roku otrzymał patent nauczycielski i został kierownikiem szkoły w Płazowie. Był organizatorem „Strzelca”. W 1932 roku został kierownikiem szkoły w Młodowie.
8 lutego 1940 roku został aresztowany przez NKWD i był więziony w Lubaczowie, a następnie w Brygidkach. We wrześniu 1940 roku został przetransportowany do Dniepropietrowska, a później do Taganrogu, gdzie na procesie skazano go za udział w wojnie polsko-bolszewickiej na 8 lat obozu pracy. Został zesłany do swierdłowskiej obłastii, gdzie pracował przy wyrębie lasu i wodnym spławianiu drewna.
W wyniku amnestii po podpisaniu układu Sikorski-Majski został zwolniony z obozu pracy i 5 grudnia 1941 roku został nauczycielem matematyki w Szkole Junaków w Buzułuku. Wiosną 1942 roku odbyła się ewakuacja Armii Andersa do Iranu, a następnie szkoła junaków została przeniesiona do Palestyny. Przy końcu 1942 roku wraz ze szkołą junaków został przeniesiony do Egiptu, gdzie przebywał do 1947 roku.
W 1947 roku powrócił do Polski i został nauczycielem w szkole podstawowej, a w 1957 roku przeszedł na emeryturę. Zmarł 9 listopada 1971 roku w Lubaczowie.
Upamiętnienie.
12 stycznia 1938 roku zatwierdzono zmianę nazwy wsi Burgau na Karolówkę jako upamiętnienie miejscowych patriotów: Karola Baumana, Karola Sandera i Karola Świstowicza.

</doc>
<doc id="5018525" url="https://pl.wikipedia.org/wiki?curid=5018525" title="Nowy Dwór (rejon piński)">
Nowy Dwór (rejon piński)

Nowy Dwór (; ) – agromiasteczko na Białorusi, w obwodzie brzeskim, w rejonie pińskim, w sielsowiecie Nowy Dwór, nad Jeziorem Pohost i Wiślicą.
Znajduje się tu parafialna cerkiew prawosławna pw. Zaśnięcia Matki Bożej z 1992 r.
Historia.
W miejscowości działał męski monaster, zlikwidowany w 1817 r.
W dwudziestoleciu międzywojennym Nowy Dwór leżał w Polsce, w województwie poleskim, w powiecie pińskim, w gminie Łohiszyn. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5018526" url="https://pl.wikipedia.org/wiki?curid=5018526" title="Heinrich Blümner">
Heinrich Blümner

Heinrich Blümner " (ur. 18 października 1765 w Lipsku, zm. 13 lutego 1839 tamże)" – niemiecki prawnik, sędzia, mecenas sztuki, animator kultury.
Życiorys.
Heinrich Blümner urodził w Lipsku, w rodzinie kapitana armii saskiej. W latach 1782–1788 studiował filozofię i prawo w Lipsku. Po uzyskaniu tytułu doktora prawa zaczął pracować w saksońskim Sądzie Najwyższym. Pełnił funkcję sędziego miejskiego, zasiadał w radzie miejskiej, był deputowanym do parlamentu krajowego. Tym, czym zasłynął była jednak nie praca sędziego, lecz mecenat, jakim objął szereg przedsięwzięć kulturalnych w Saksonii. Pasjonował się teatrem – w swojej kamienicy przy ulicy Uniwersyteckiej w Lipsku posiadał salę teatralną i utrzymywał zespół, dla którego pisał nawet sztuki. Z jego inicjatywy przebudowano i zmodernizowano Stary Teatr w Lipsku, który w 1817 roku przemianowano na Teatr Miasta Lipska. Blümner zasiadał w jego zarządzie. 26 sierpnia 1817 roku teatr został ponownie otwarty, zaś jako pierwszą sztukę wystawiono jedno z dzieł Friedricha Schillera (autora między innymi poematu: Oda do radości, którego fragment jest dziś hymnem Europy). Heinrich Blümner był również kierownikiem Lipskiej Biblioteki Miejskiej. W 1798 odziedziczył majątek po ojcu – w tym dwór i zamek Großzschocher, folwark oraz udziały w innych nieruchomościach. Od 1802 był członkiem kierownictwa koncertów Gewandhaus, a od 1803 redaktorem Leipziger Literaturzeitung. Zmarł w Lipsku 13 lutego 1839 roku, przekazując znaczną część majątku na cele kulturalne i dobroczynne. Jeden z zapisów opiewał na kwotę 20 tysięcy talarów i przeznaczony był na założenie Konserwatorium w Lipsku - pierwszej wyższej uczelni muzycznej w Niemczech.

</doc>
<doc id="5018532" url="https://pl.wikipedia.org/wiki?curid=5018532" title="Cheong Byung-kwon">
Cheong Byung-kwon

Cheong Byung-kwon (ur. 26 stycznia 1948 w Gwangju) – profesor literatur słowiańskich, polonista, germanista oraz politolog. Tłumacz arcydzieł literatury polskiej na język koreański, autor koreańskich podręczników do nauki języka polskiego, popularyzator polskiej kultury, założyciel polonistyki Hankuk University of Foreign Studies w Seulu – jedynych studiów polonistycznych w Korei Południowej.
Życie zawodowe.
Profesor Cheong Byung-kwon od najmłodszych lat marzył o podróży do jakiegoś dalekiego kraju, jak sam mówi:
„Jako mały chłopiec miałem wielkie marzenie, żeby poznać jakiś daleki kraj, zupełnie inny niż mój rodzinny. Czasami śniło mi się, że jestem gdzieś, gdzie ludzie wyglądają inaczej, mówią innym językiem, mają inne zwyczaje. To marzenie było ze mną, odkąd sięgam pamięcią.”
Jednak w latach 80. XX wieku to marzenie było niemożliwe do spełnienia, Korea Południowa nie miała wówczas kontaktów z krajami, które wydawały się profesorowi intrygujące. Postanowił więc kształcić się na uniwersytecie w Seulu. Studiował filologię niemiecką na Koreańskim Uniwersytecie Języków Obcych (Hankuk University of Foreign Studies, HUFS).
Cheong Byung-kwon nie przestał śnić o Polsce, lecz udanie się tam na studia w dalszym ciągu było dla niego nieosiągalne. Postanowił więc wyjechać na studia za granicę, jak najbliżej Polski. O tym okresie wyraził się następującymi słowami:
„Najbliżej Polski okazał się Berlin, gdzie zgodzono się mnie przyjąć na studia. Miałem wówczas 40 lat i wszyscy dziwili się, co mi strzeliło do głowy. W Niemczech najpierw musiałem uczyć się niemieckiego, a przy okazji znalazłem niemieckie podręczniki do nauki polskiego, więc zacząłem naukę.”
W Berlinie studiował slawistykę, polonistykę oraz historię Europy Środkowej i Wschodniej. Po 1989 roku sytuacja polityczna w Polsce się zmieniła i przyjazd do Polski stał się możliwy. Cheong pracę magisterską napisał na temat twórczości Czesława Miłosza. Doktoryzował się na Uniwersytecie Jagiellońskim rozprawą poświęconą koncepcji studiów polonistycznych w Korei. Tę koncepcję realizował praktycznie, zakładając w 1987 r. Departament Studiów Polskich HUFS. Tak profesor wspomina swoje podróże po Polsce:
„Kiedyś jeden z moich polskich przyjaciół wiózł mnie samochodem, gdzieś w okolicach Krakowa. Oglądałem krajobrazy i nagle wydało mi się, że znam to miejsce, że na pewno już tu kiedyś byłem. Poprosiłem, by się zatrzymał. Wysiedliśmy, ja długo się rozglądałem i uświadomiłem sobie, że to kraj z moich marzeń, ten, który śnił mi się jako chłopcu w Korei.”
W 2012 roku profesor Cheong Byung-kwon otrzymał tytuł doktora honoris causa Uniwersytetu Opolskiego (jednym z recenzentów był wybitny badacz literatury polskiej w świecie, prof. Romuald Cudak z Uniwersytetu Śląskiego) i Uniwersytetu im. Adama Mickiewicza w Poznaniu, relację z tego wydarzenia można obejrzeć na YouTubie.
Artykuły naukowe.
W swoich artykułach naukowych w języku koreańskim Cheong porównywał Bolesława Prusa i Charlesa Dickensa, analizował "Wesele" Stanisława Wyspiańskiego, twórczość Wacława Sieroszewskiego, Witolda Gombrowicza, Jarosława Iwaszkiewicza, Sławomira Mrożka, Andrzeja Szczypiorskiego i Jerzego Andrzejewskiego.
Praca tłumaczeniowa.
Prof. Cheong Byung-kwon przełożył na język koreański dwa arcydzieła polskiej literatury – "Pana Tadeusza" oraz "Lalkę". Zajmował się również przekładem wierszy noblistki Wisławy Szymborskiej, Tadeusza Różewicza czy Zbigniewa Herberta.
Pan Tadeusz.
Prace nad tłumaczeniem "Pana Tadeusza" zaczęły się w 2012 roku i trwały 3 lata, a profesorowi pomagali jego trzej asystenci. Największe trudności tłumaczom sprawiły nazwy polskich roślin i grzybów oraz przybliżenie koreańskim czytelnikom warstw historycznych, obyczajowych i politycznych, związanych z polską szlachtą. Książka w całości została wydana wierszem, z zachowaniem rytmu oraz rymu, na seulskim uniwersytecie Hankuk. Sami tłumacze przyznają jednak, że "Pan Tadeusz" zapewne nie zyska w Korei wielkiej popularności – przeczytają go najpewniej głównie absolwenci i obecni studenci polonistyki.
Lalka.
Profesor Cheong Byung-kwon już podczas studiów w Berlinie zainteresował się dziełem Bolesława Prusa. W "Lalce" najbardziej ujęła go postać Stanisława Wokulskiego, a zwłaszcza jego „medytacje”. Zapytany o najważniejszy przekaz dzieła, odpowiedział, że Prus chciał swoją powieścią uświadomić Polakom, że najważniejsza jest praca.
Wiersze Wisławy Szymborskiej.
Profesor o przekładzie wierszy polskiej poetki wypowiada się następująco:
„Kiedy Szymborska o trzymała Nagrodę Nobla, koreańscy wydawcy sami prosili mnie o pomoc, więc około piętnastu razy pisałem o niej do koreańskich gazet i czasopism oraz udzielałem wywiadów w radiu. Dorobek poetycki Szymborskiej przedstawiłem również kilka razy na konferencjach. Koreańczycy ogromnie szanują noblistów. Poezja Szymborskiej ma w naszym kraju pozytywną recepcję i dobrze się sprzedaje.” Przekładem twórczości poetki na większą skalę zajęła się uczennica profesora Cheonga – prof. Estera Czoj (Choi Sung Eun).
Podręczniki.
Profesor Cheong Byung-kwon jest również autorem słownika polsko-koreańskiego, podręcznika o historii polski oraz rozmówek polsko-koreańskich.

</doc>
<doc id="5018537" url="https://pl.wikipedia.org/wiki?curid=5018537" title="Mikael Blomkvist">
Mikael Blomkvist

Mikael Blomkvist (właśc. Carl Mikael Blomkvist) ur. 18 stycznia 1960 w Borlänge jest fikcyjną postacią stworzoną przez szwedzkiego autora i dziennikarza Stiega Larssona oraz głównym bohaterem (obok Lisbeth Salander) cyklu książek "Millennium". Po raz pierwszy pojawia się w powieści "Mężczyźni, którzy nienawidzą kobiet" (szw. "Män som hatar kvinnor)" (z 2005 roku). Występuje w pozostałych dziełach Larssona: "Dziewczyna, która igrała z ogniem" (2006), "Zamek z piasku, który runął" (2007) oraz kontynuacji Davida Lagercrantza "Co nas nie zabije" (2015), "Mężczyzna, który gonił swój cień" (2017) oraz "Ta, która musi umrzeć" (2019).
Profil postaci.
Blomkvist jest dziennikarzem śledczym, współudziałowcem miesięcznika opinii "Millennium z" siedzibą w Sztokholmie w Szwecji. W początkowych rozdziałach pierwszej powieści ma 43 lata. Jego rodzice, Kurt i Anita nie żyją, ma o trzy lata młodszą siostrę, Annikę będącą adwokatem. Ukończył studia dziennikarskie. W wieku 26 lat ożenił się z Monicą Abrahamsson, ma z nią córkę, szesnastoletnią Pernillę. Małżeństwo rozpadło się po 5 latach.
Michael Blomkvist ma powodzenie u kobiet i niezobowiązujące podejście do relacji intymnych. Od czasów studenckich pozostaje w relacji przyjacielsko-seksualnej z Eriką Berger, obecną partnerką biznesową (redaktor naczelną "Millennium"")." Berger jest obecnie mężatką, lecz jej mąż akceptuje otwarty związek. W pierwszej części trylogii Mikael nawiązuje relację intymną z drugą główną bohaterką, Lisbeth Salander - ich związek po pewnym czasie przekształca się we wrogą obojętność ze strony Lisbeth. Blomkvist nawiązuje również przelotne związki z trzema innymi postaciami serii: Cecilią Vanger, Harriet Vanger i Monicą Figuerola.
Inspiracja.
Larsson twierdził w wywiadach, że główne postaci powieści (Blomkvist i Salander) były inspirowane postaciami z powieści Astrid Lindgren. Blomkvist jest określany złośliwie przez swoich kolegów w mediach jako „Kalle Blomkvist” (nawiązanie do chłopca-detektywa z powieści Lindgren). Lisbeth używa stale tego przezwiska.
Postać Blomkvista jest w pewnym sensie autobiograficzna - przede wszystkim w aspekcie poglądów politycznych oraz podejściu do misji dziennikarskiej. 
Postać w książkach.
Seria "Millennium" Larssona.
"Mężczyźni, którzy nienawidzą kobiet".
Na początku pierwszej powieści Blomkvist przegrywa sprawę w sądzie o zniesławienie miliardera Hansa-Erika Wennerströma (publikując artykuł nie znajdujący pokrycia w faktach) i zostaje skazany na trzy miesiące więzienia. Rezygnuje ze stanowiska w zarządzie magazynu. Wykorzystując sytuację wiekowy Henrik Vanger, patriarcha zamożnej rodziny przemysłowców, proponuje Mikaelowi pracę mającą na celu rozwiązanie niewyjaśnionego przypadku zaginięcia 36 lat wcześniej siostrzenicy, Harriet Vanger. Blomkvist niechętnie przyjmuje sprawę skuszony obietnicą uzyskania cennych informacji, które pomogłyby mu w jego sprawie przeciwko Wennerströmi (byłemu pracownikowi koncernu Vangerów) i wyjeżdża ze Sztokholmu do siedziby Vangerów. 
Blomkvist odkrywa, że niejaka Salander zhakowała jego komputer (przeprowadzając research dla Vangera), doceniając jej umiejętności zatrudnia ją, aby pomogła mu w zleconym przez Vangera śledztwie. Para odkrywa serię morderstw związanych ze zniknięciem Harriet, których historia sięga dziesiątek lat wstecz. W trakcie pobytu Blomkvist odsiaduje wyrok. Podczas śledztwa Salander i Blomkvist zostają kochankami. Salander ratuje życie Blomkvista z rąk seryjnego mordercy, którego tropili. Para śledczych odkrywa, że Harriet Vanger uciekła i żyje obecnie w Australii. 
Informacje Vangera o Wennerströmie okazują się bezużyteczne, Salander zdobywa więc dowody przestępczej działalności drogą hackerską. "Millennium" publikuje artykuł i książkę, która rujnuje Wennerströma. Salander nagle kończy relację z Mikaelem, będąc świadkiem jego zażyłości z Eriką Berger.
"Dziewczyna, która igrała z ogniem".
"Millennium" nawiązuje współpracę z parą dziennikarzy śledczych zajmujących się handlem kobietami z Europy Wschodniej. Wkrótce zostają oni brutalnie zamordowani a Salander staje się główną podejrzaną i zaczyna się ukrywać. Blomkvist nie wierząc w jej winę stara się jej pomóc szukając prawdy. Odkrywa, że morderstwa są elementem skomplikowanego spisku Sekcji (nielegalnej i utajnionej komórki Säpo - szwedzkiej służby bezpieczeństwa). Sekcja chroni byłego sowieckiego szpiega Aleksandra Zalachenkę, który okazuje się być ojcem Salander. Lisbeth, ustalając ojca jako sprawcę swoich nieszczęść, udaje się na farmę w okolice Göteborga aby go zabić. Złapana w zasadzkę przez ojca i przyrodniego brata zostaje postrzelona w głowę i pogrzebana żywcem. Udaje się jej wydobyć spod ziemi i okaleczyć Zalachenkę zanim straci przytomność. Blomkvist odnajduje ją i wzywa pomoc ratując życie.
"Zamek z piasku, który runął".
W trzeciej części cyklu Salander trafia (wraz z ojcem) do tego samego szpitala pozostając pod dozorem policji. Członek Sekcji zacierając ślady zabija skutecznie Zalachenkę i usiłuje zabić Lisbeth, potem popełnia samobójstwo. Mikael prosi siostrę Annikę o reprezentowanie Lisbeth (która jest oskarżona o dwa morderstwa i usiłowanie trzeciego) przed sądem - Salander początkowo odmawia współpracy. Przy pomocy Mikaela Lisbeth potajemnie spisuje w postaci elektronicznej swoje zeznania, mające być dowodem w zdemaskowaniu tajnej Sekcji. Po maksymalnie przeciąganej kuracji trafia do aresztu. Blomkvist przy pomocy przyjaciół Salander - hakerów, byłego pracodawcy, byłego kuratora znajduje dowody spisku (przekazując tą wiedzę policji i premierowi kraju) oraz dowody niewinności Salander. Korzystając z tych informacji, Annika doprowadza do uniewinnienia Salander przed sądem i cofnięcia ubezwłasnowolnienia. Pewnego dnia Blomkvist pojawia się w drzwiach mieszkania Lisbeth i nie zostaje odrzucony.
Kontynuacja Lagercrantza.
"Co nas nie zabije (2015)".
W kontynuacji powieści z 2015 roku, napisanej przez Davida Lagercrantza jako dalszy ciąg oryginalnej serii, Blomkvist ponownie pojawia się jako jeden z głównych bohaterów. Wydawnictwo "Millennium" jest obecnie kontrolowane "przez" spółkę dominującą, Serner Group, której zarząd stara się pozbyć Blomkvista. Szukając tematu Blomkvist chce przeprowadzić wywiad z naukowcem Fransem Balderem na temat kradzieży przez hakerów jego kwantowej technologii komputerowej. Balder zostaje zamordowany, Blomkvist dowiaduje się, że zatrudnił uprzednio Salander do spenetrowania jego firmy Solifon, aby poznać tożsamość złodziei. Lisbeth odkrywa organizacje przestępczą "Spider Society", która ukradła dane. Salander prosi o pomoc w ochronie autystycznego syna Baldera, Augusta przed zabójcami.
Blomkvist poznaje siostrę Salander, Camillę. Ustala, że jest przywódczynią "Spider Society". Camilla zabija jednego z reporterów Blomkvista. Mikael korzystając z informacji dostarczonych przez Salander — pisze artykuł ujawniający współudział Camilli z aferą Solifonu. Artykuł zwiększa przychody "Millennium" i pozwala wykupić udziały Serner Group przywracając niezależność finansową wydawnictwa oraz pozycję jednego z najbardziej szanowanych szwedzkich dziennikarzy - Blomkvistowi.
"Mężczyzna, który gonił swój cień (2017)".
Kontynuacja drugiej serii, "Mężczyzna, który gonił swój cień" (2017), napisaną przez Davida Lagercrantza została wydana w 2017 roku.
"Ta, która musi umrzeć (2019)".
Trzecia i ostatnia powieść Lagercrantza z serii, "Ta, która musi umrzeć", została opublikowana w 2019 roku.
Adaptacje.
Szwedzka.
W 2009 roku szwedzkie studio filmowo-telewizyjne Yellow Bird wyprodukowało trylogię kinową na podstawie trzech pierwszych powieści: 
oraz w rozszerzonej wersji w 2010 roku sześcioodcinkowy miniserial telewizyjny. W filmach rolę Blomkvista odtwarzał Michael Nyqvist.
Amerykańska.
W amerykańskiej adaptacji pierwszej powieści z 2011 roku rolę Blomkvista zagrał Daniel Craig. Remake'i pozostałych części pierwszej trylogii nie powstały. 
Kontynuacja trylogii.
W adaptacji filmowej pierwszej części kontynuacji z 2018 roku "Dziewczyna w sieci pająka" w roli Blomkvista wystąpił Sverrir Gudnason.

</doc>
<doc id="5018540" url="https://pl.wikipedia.org/wiki?curid=5018540" title="Rudi Soedjarwo">
Rudi Soedjarwo

Rudi Soedjarwo lub Rudy Soedjarwo, właśc. Rudianto Soedjarwo (ur. 9 listopada 1971 w Bogorze) – indonezyjski reżyser filmowy.
Rozgłos zyskał za sprawą filmu "Ada Apa Dengan Cinta?" (2002), który przyniósł mu nagrodę Citra dla najlepszego reżysera.
Filmografia.
Źródło:

</doc>
<doc id="5018542" url="https://pl.wikipedia.org/wiki?curid=5018542" title="Rudy Soedjarwo">
Rudy Soedjarwo



</doc>
<doc id="5018543" url="https://pl.wikipedia.org/wiki?curid=5018543" title="Lega Nazionale Alta Italia">
Lega Nazionale Alta Italia

Lega Nazionale Alta Italia (LNAI) (z wł. Liga Narodowa Górnych Włoch) – autorytarna włoska organizacja sportowa, działająca w latach 1945–1946, która zarządzała głównymi turniejami piłki nożnej we Włoszech w okresie powojennym. Często określana przez prasę i we własnych komunikatach prasowych jako Lega Alta Italia.
Skupiała ona wszystkie kluby, występujących w danym sezonie w Serie A, Serie B i Serie C, zaś jej głównym zadaniem było prowadzenie ligowych rozgrywek o mistrzostwo Włoch w piłce nożnej mężczyzn i zarządzanie nimi.
Historia.
Zniszczenia i następstwa II wojny światowej mocno osłabiły włoską organizację piłkarską, a także bardzo skomplikowały komunikację między północą a resztą kraju. Po przybyciu aliantów, Direttorio Divisioni Superiori zostało rozwiązane, silnie uwarunkowane końcem faszystowskiego reżimu, kluby z Doliny Padu na wolnym zgromadzeniu zdecydowały się tymczasowo aktywować nową Ligę w oczekiwaniu na ogólnokrajową. Tak powstała w 1945 roku Lega Nazionale Alta Italia (LNAI), która zaplanowała organizację rozgrywek piłkarskich w sezonie 1945/46 na terenie Górnych Włoch.
Liga zorganizowała trzy turnieje: Serie A Alta Italia, który wyłonił cztery drużyny, które miałyby zagrać o mistrzostwo kraju, Campionato Misto B-C, do którego zebrano najlepsze kluby z trzeciej serii, oraz Serie C zwaną "regionalną".
16 maja 1946 roku na zgromadzeniu w Rapallo Lega Nazionale Alta Italia i Lega Nazionale Centro-Sud połączyły się w jedną organizację, które przybrało nazwę Lega Nazionale Professionisti.

</doc>
<doc id="5018544" url="https://pl.wikipedia.org/wiki?curid=5018544" title="Rudianto Soedjarwo">
Rudianto Soedjarwo



</doc>
<doc id="5018546" url="https://pl.wikipedia.org/wiki?curid=5018546" title="OneCAT">
OneCAT



</doc>
<doc id="5018557" url="https://pl.wikipedia.org/wiki?curid=5018557" title="Constancia Mangue">
Constancia Mangue

Constancia Mangue Nsue Okomo (ur. 20 sierpnia 1952 w Angong) – polityczka i przedsiębiorczyni z Gwinei Równikowej.
Życiorys.
Należy do grupy etnicznej Fang. Urodziła się w Angong nieopodal Mongomo w kontynentalnej części ówczesnej Gwinei Hiszpańskiej. Kształciła się w szkole katolickiej w Bacie. Ukończyła następnie Escuela Universitaria de Formación del Profesorado Martin Luther King. 12 grudnia 1968 poślubiła Teodora Obianga Nguemę Mbasogo, wojskowego należącego do klanu ściśle powiązanego z elitą rządzącą Gwinei Równikowej. Po zamachu stanu z sierpnia 1979 jej małżonek przejął władzę w kraju, początkowo jako szef junty, następnie zaś jako prezydent. Constancia jako jego główna małżonka tytułowana jest pierwszą damą.
Odgrywa istotną rolę w życiu politycznym kraju, jest członkinią Biura Politycznego oraz Komitetu Wykonawczego rządzącej Partii Demokratycznej (PDGE), jak również wiceprzewodniczącą tej formacji. Kieruje afiliowanym przy PDGE stowarzyszeniem kobiet. Wskazuje się również na jej znaczne wpływy o charakterze zakulisowym i nieinstytucjonalnym. Szereg jej bliskich krewnych i powinowatych wchodzi w skład aparatu władzy. Victoriano Bibang Nsue Okomo i Teodoro Biyogo Nsue Okomo, jej bracia, pełnią odpowiednio funkcje ministra obrony oraz szefa gabinetu prezydenta. Zbudowała rozległe imperium biznesowe. Jest posiadaczką połowy udziałów w stołecznym porcie lotniczym, szpitali w Mongomo i w Malabo oraz sieci supermarketów MUANKABAN czy restauracji Las Gaviotas. Należy do niej także firma budowlana ABC odpowiedzialna za znaczną część wykonywanych w kraju robót publicznych.
Znana z umiejętności poruszania się pośród gwinejskich intryg pałacowych, stara się wspierać swego syna Teodorína w walce o schedę po sędziwym i schorowanym prezydencie Obiangu. Nazywana jest "Zé", co w języku fang oznacza panterę.

</doc>
<doc id="5018561" url="https://pl.wikipedia.org/wiki?curid=5018561" title="Smietanino (obwód smoleński)">
Smietanino (obwód smoleński)

Smietanino () – wieś (ros. деревня, trb. dieriewnia) w zachodniej Rosji, centrum administracyjne osiedla wiejskiego Smietaninskoje rejonu smoleńskiego w obwodzie smoleńskim.
Geografia.
Miejscowość położona jest przy drodze federalnej R120 (Orzeł – Briańsk – Smoleńsk – Witebsk), 3,5 km od drogi magistralnej M1 «Białoruś», 26,5 km od centrum Smoleńska.
W granicach miejscowości znajdują się ulice: Ałchimowa, Lipatienkowa, Nowaja, Oziornaja, Sadowaja, Sielskaja, Sportiwnaja, Lesnaja, Mołodiożnaja, Polewaja, Wietieranow.
Demografia.
W 2010 r. miejscowość zamieszkiwało 1126 osób.

</doc>
<doc id="5018563" url="https://pl.wikipedia.org/wiki?curid=5018563" title="Kaplica Serca Pana Jezusa w Toruniu">
Kaplica Serca Pana Jezusa w Toruniu

Kaplica Serca Pana Jezusa – kaplica, która znajdowała się w prawobrzeżnej części miasta, w dzielnicy Mokre, przy ul. Bażyńskich 1/15, w sąsiedztwie Szpitala Miejskiego i dawnego gmachu Urzędu Pracy, (późniejszy biurowiec Studium Nauczycielskiego). Rozebrana na początku lat 70. XX wieku. 
Historia.
Budowę kaplicy jeszcze we wsi Mokre (późniejsza dzielnica Torunia) planowano już pod koniec XIX wieku, gdy Toruń i jego sąsiednie wsie należały do Królestwa Prus. W tym okresie, w związku z rozbudową Twierdzy Toruń, przyjechało do miasta wielu polskich robotników wyznania katolickiego. Kaplicę ostatecznie udało się wybudować dopiero w wolnej Polsce, na początku lat 20. XX w. Była ona wykonana z muru pruskiego i miała niewielką dzwonnicę. Świątynia miała wówczas status kaplicy filialnej i administracyjnie przynależała do parafii Wniebowzięcia Najświętszej Marii Panny w Toruniu. W 1926 roku, po erygowaniu parafii katolickiej na Mokrem, kaplica stała się kościołem parafialnym. Po 1930 roku, gdy wybudowano nowy kościół parafialny pod wezwaniem Chrystusa Króla, kaplica przestała spełniać funkcje sakralne. Po II wojnie światowej zorganizowano w niej bezpłatną jadłodajnię. W latach 50. i 60. XX w. służyła ona jako sala gimnastyczna Studium Nauczycielskiego w Toruniu. Na początku lat 70. XX w. obiekt rozebrano. 

</doc>
<doc id="5018564" url="https://pl.wikipedia.org/wiki?curid=5018564" title="26 Brygada Artylerii">
26 Brygada Artylerii

Brygady artylerii noszące numer „26” lub „XXVI”:
Polskie:
Rosyjska

</doc>
<doc id="5018565" url="https://pl.wikipedia.org/wiki?curid=5018565" title="Kaplica Serca Jezusa w Toruniu">
Kaplica Serca Jezusa w Toruniu



</doc>
<doc id="5018567" url="https://pl.wikipedia.org/wiki?curid=5018567" title="Mouly Surya">
Mouly Surya

Mouly Surya, właśc. Nursita Mouly Surya (ur. 10 września 1980 w Dżakarcie) – indonezyjska reżyserka, scenarzystka i producentka filmowa.
Życiorys.
Urodziła się 10 września 1980 w Dżakarcie. Uzyskała bakalaureat ("Media and Literature") na Swinburne University w Australii. Dalszą edukację odbyła na uczelni Bond University, gdzie otrzymała magisterium ("Film and Television").
Debiutowała w 2008 roku filmem "Fiksi".
Jej film "Marlina Si Pembunuh dalam Empat Babak" (2017) zdobył dziesięć nagród Citra.

</doc>
<doc id="5018568" url="https://pl.wikipedia.org/wiki?curid=5018568" title="Tiszyno (rejon smoleński)">
Tiszyno (rejon smoleński)

Tiszyno () – wieś (ros. деревня, trb. dieriewnia) w zachodniej Rosji, w osiedlu wiejskim Smietaninskoje rejonu smoleńskiego w obwodzie smoleńskim.
Geografia.
Miejscowość położona jest przy drodze magistralnej M1 «Białoruś», w sąsiedztwie przystanku kolejowego 416 km, 6 km od centrum administracyjnego osiedla wiejskiego (Smietanino), 26,5 km od centrum Smoleńska.
Demografia.
W 2010 r. miejscowość liczyła sobie 63 mieszkańców.

</doc>
<doc id="5018569" url="https://pl.wikipedia.org/wiki?curid=5018569" title="Kowalscy kontra Kowalscy">
Kowalscy kontra Kowalscy

Kowalscy kontra Kowalscy – polski serial komediowo-obyczajowy, emitowany na antenie Polsatu od 6 marca 2021 roku do 28 maja 2022.
Serial powstał w oparciu o rosyjski sitcom pt. "Iwanowy-Iwanowy" (ros. "Ивановы-Ивановы") z 2017 roku w reżyserii Antona Fiedotowa, Andrieja Elinsona, Fiodora Stukowa i Siergieja Znamienskiego, wyprodukowanego dla stacji STS. W oryginalnej produkcji rolę bogatych Iwanowów zagrali Siergiej Burunow, Aleksandra Fłorinska i Aleksiej Łukin, natomiast w rolę ubogich wcielili się Michaił Truchin, Anna Ukołowa i Siemion Trieskunow.
Spis serii.
Uwaga: tabela zawiera informacje odnoszące się wyłącznie do pierwszej emisji telewizyjnej; nie uwzględniono w niej ewentualnych prapremier w serwisach internetowych (np. Polsat Box Go).
Produkcja.
Zdjęcia do serialu ruszyły 7 czerwca 2020 roku. W obsadzie znaleźli się: Piotr Adamczyk, Marieta Żukowska, Wojciech Mecwaldowski, Katarzyna Kwiatkowska, Patryk Cebulski, Jakub Zdrójkowski, Wiktoria Gąsiewska, Paweł Wawrzecki, Mikołaj Cieślak, Joanna Orleańska i Bartosz Obuchowicz.
26 maja 2021 rozpoczęły się zdjęcia do drugiego sezonu serialu. Do obsady dołączył Jerzy Bończak. W czerwcu 2022 kierownictwo Polsatu poinformowało o przerwaniu nagrań do trzeciej serii, kończąc tym samym tworzenie serialu.

</doc>
<doc id="5018580" url="https://pl.wikipedia.org/wiki?curid=5018580" title="Michael Geissmayr">
Michael Geissmayr

Michael Gaismair, Michael Geissmayr, (ur. 1490, zm. 15 kwietnia 1532 w Padwie) – przywódca chłopski, organizator powstania chłopskiego w 1525 roku w Tyrolu w czasie niemieckiej wojny chłopskiej.
Życiorys.
Michael Gaismair urodził się w 1490 roku. Na arenę wielkich wydarzeń wkroczył w 1525 roku. W tym roku stanął na czele buntu chłopskiego spowodowanego wzrostem obciążeń fiskalnych. Incydentem który spowodował wybuch powstania było żądanie uwolnienia z więzienia pewnego rybaka w Brixen. Stojąc na czele chłopów Geissmayr ogłosił tzw. "Tiroler Landesordnung" będące namiastką konstytucji dla tworzonego w Tyrolu pewnego rodzaju państwa chłopskiego. Zdając sobie sprawę, że powodzenie powstania potrzebuje wsparcia z zewnątrz szukał porozumienia z wrogami Habsburgów, to jest ze Szwajcarami i z Wenecją. Po jego zabójstwie (przez wynajętych morderców) powstanie upadło.

</doc>
<doc id="5018582" url="https://pl.wikipedia.org/wiki?curid=5018582" title="Michael Gaismair">
Michael Gaismair



</doc>
<doc id="5018583" url="https://pl.wikipedia.org/wiki?curid=5018583" title="Twardzioszek ochrowy">
Twardzioszek ochrowy

Twardzioszek ochrowy ("Marasmius collinus" (Scop.) Singer) – gatunek grzybów należący do rodziny twardzioszkowatych ("Marasmiaceae").
Systematyka i nazewnictwo.
Pozycja w klasyfikacji według Index Fungorum: "Marasmius, Marasmiaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy opisał go Joannes Antonius Scopoli w 1772 r. nadając mu nazwę "Agaricus scopolius". Obecną, uznaną przez Index Fungorum nazwę nadał mu Rolf Singer w 1942 r.
Synonimy naukowe:
Nazwę polską zaproponował Władysław Wojewoda w 2003 r.
Morfologia.
Średnica 2–5 cm, początkowo wypukły, potem prawie płaski z wyraźnym garbkiem. Powierzchnia gładka, jednolicie brudnobiała, jasnobrązowa lub cielista.
Prawie wolne, cienkie, dość gęste, tej samej barwy co kapelusz.
Długość do 11 cm, cienki, prawie biały, z wełnistą grzybnią przy podstawie. Podczas próby skręcenia ulega złamaniu.
Cienki, białawy o nieprzyjemnym zapachu i podobnym smaku.
Biały.
Występowanie i siedlisko.
W. Wojewoda w zestawieniu grzybów wielkoowocnikowych Polski przytacza tylko 3 stanowiska z uwagą, że jego rozprzestrzenienie i stopień zagrożenia nie są znane.
Saprotrof. Siedlisko: otwarte przestrzenie, łąki, pastwiska, pobocza dróg, porośnięte zielenią. Owocniki od lata do jesieni.
Gatunki podobne.
Jadalny twardzioszek przydrożny ("Marasmius oreades") pod względem kształtu, rozmiaru, siedliska i pory tworzenia owocników jest podobny, ale jego kolor jest znacznie bardziej blady. Ma też grube i rzadsze blaszki, a trzon jest bardziej elastyczny (wytrzymuje skręcenie do 1,5 obrotu). Ma też przyjemny zapach. Twardzioszek białawoliliowy ("Marasmius wynnei") nie rośnie w trawie, lecz pod bukami.

</doc>
<doc id="5018584" url="https://pl.wikipedia.org/wiki?curid=5018584" title="Marasmius collinus">
Marasmius collinus



</doc>
<doc id="5018589" url="https://pl.wikipedia.org/wiki?curid=5018589" title="Arifin C. Noer">
Arifin C. Noer

Arifin Chairin Noer (ur. 10 marca 1941 w Cirebonie, zm. 28 maja 1995 w Dżakarcie) – indonezyjski dramaturg, poeta, scenarzysta i reżyser.
Jego scenariusze były wielokrotnie nagradzane, m.in. scenariusz do filmu "Pemberang", nagrodzony za najlepsze dialogi na Film Festival Asia (FFA) w 1972 roku. Scenariusze do filmów "Rio Anakku" (1973), "Melawan Badai" (1974), "Pengkhianatan G30S/PKI" (1984), "Taksi" (1990) zdobyły prestiżowe nagrody Citra na Festival Film Indonesia (FFI). Jego sztuki były przekładane na szereg języków, m.in. angielski, francuski, szwedzki i chiński.

</doc>
<doc id="5018590" url="https://pl.wikipedia.org/wiki?curid=5018590" title="Robert Sankowski">
Robert Sankowski

Robert Ireneusz Sankowski (ur. 23 maja 1969 w Warszawie, zm. 7 sierpnia 2017 tamże) – polski dziennikarz muzyczny.
Życiorys.
Wychował się w Warszawie, gdzie uczęszczał do katolickiego męskiego liceum św. Augustyna. Ukończył studia polonistyczne na Uniwersytecie Warszawskim. Bezpośrednio po studiach rozpoczął tamże pracę na stanowisku adiunkta, wykładając antropologię kultury.
Pracował w miesięczniku „Tylko Rock” od momentu jego założenia w 1991, potem w piśmie „Bravo”, a od 2002 w „Gazecie Wyborczej”. Specjalizował się w muzyce rockowej i metalowej, pozostając otwartym jednak na szerokie spektrum innych gatunków.
W 2018 Sankowski został patronem plebiscytu „Sanki” na nowe twarze sceny muzycznej organizowanego przez „Gazetę Wyborczą”.
Syn Alicji i Wiesława. Związany był z Karoliną. Zmarł na chorobę nowotworową. Został pochowany na cmentarzu Bródnowskim w Warszawie (kwatera 40B-6-1).

</doc>
<doc id="5018600" url="https://pl.wikipedia.org/wiki?curid=5018600" title="Władysław Piskozub">
Władysław Piskozub



</doc>
<doc id="5018601" url="https://pl.wikipedia.org/wiki?curid=5018601" title="Władysław Piskozub (nauczyciel)">
Władysław Piskozub (nauczyciel)

Władysław Jan Piskozub (ur. 1882, zm. 14/15 sierpnia 1941 w Czarnym Lesie) – polski nauczyciel.
Życiorys.
Urodził się w 1882. 9 września 1908 w charakterze zastępcy nauczyciela został przeniesiony z C. K. Gimnazjum we Lwowie do C. K. Gimnazjum w Trembowli. Tam uczył geografii, matematyki, fizyki. był kierownikiem kółka matematyczno-fizycznego. 5 sierpnia 1909 został tam mianowany nauczycielem rzeczywistym. 20 grudnia 1911 został zatwierdzony w zawodzie nauczycielskim i otrzymał tytuł c. k. profesora. Profesorem w austriackim C. K. Gimnazjum w Trembowli był do kresu I wojny światowej w 1918.
Po odzyskaniu przez Polskę niepodległości od 1921 był profesorem w już Państwowym Gimnazjum w Trembowli. Od 5 sierpnia 1922 do marca 1926 był dyrektorem tej szkoły. W tym czasie uczył tam matematyki i fizyki, a ponadto był członkiem Rady Szkolnej Okręgowej. W 1926 figurował jako zastępca członka okręgu lwowskiego Towarzystwa Nauczycieli Szkół Średnich i Wyższych. Od 1 kwietnia 1926 do lat 30. był dyrektorem I Państwowego Gimnazjum im. Adama Mickiewicza w Samborze, gdzie wykładał matematykę i był członkiem Rady Szkolnej Okręgowej. Z Sambora w 1934 został przeniesiony na stanowisko dyrektora Państwowego Gimnazjum im. Franciszka Karpińskiego w Śniatynie. W 1936 został mianowany dyrektorem III Państwowego Liceum i Gimnazjum im. Stanisława Staszica w Stanisławowie (zamieniony posadami z Janem Piskozubem, który został przeniesiony do Śniatynia). Pozostawał na tym stanowisku do 1939. 
Podczas II wojny światowej i nastaniu okupacji niemieckiej został zamordowany w dokonanej przez Niemców egzekucji w Czarnym Lesie pod Pawełczem w nocy 14/15 sierpnia 1941.

</doc>
<doc id="5018602" url="https://pl.wikipedia.org/wiki?curid=5018602" title="Władysław Piskozub (sędzia)">
Władysław Piskozub (sędzia)

Władysław Piskozub (ur. 9 sierpnia 1875, zm. 21 lutego 1936) – polski nauczyciel.
Życiorys.
Urodził się 9 sierpnia 1875. Do 1918 w randze sędziego powiatowego był sędzią C. K. Sądu Obwodowego w Kołomyi. Po odzyskaniu przez Polskę niepodległości był sędzią Sądu Okręgowego w Kołomyi do około 1929. Pełnił funkcje dyrektora Banku Ziemi Pokuckiej oraz prezesa Koła Przyjaciół Harcerstwa. Zmarł 21 lutego 1936 i został pochowany na cmentarzu w Kołomyi.

</doc>
<doc id="5018612" url="https://pl.wikipedia.org/wiki?curid=5018612" title="Rosihan Anwar">
Rosihan Anwar

Rosihan Anwar (ur. 10 maja 1922 w Kubang Nan Dua, zm. 14 kwietnia 2011 w Dżakarcie) – indonezyjski dziennikarz i pisarz.
Życiorys.
Urodził się 10 maja 1922 w Kubang Nan Dua na wyspie Sumatra. Edukację podstawową odbył w (HIS) w Padangu, następnie kontynuował kształcenie w (MULO), później w (1939–1942) w Yogyakarcie.
Karierę dziennikarską rozpoczął na łamach gazety „”. W 1947 roku zapoczątkował tygodnik „Siasat”, a później stał na czele dziennika „” (1948–1961, 1968–1974). 

</doc>
<doc id="5018623" url="https://pl.wikipedia.org/wiki?curid=5018623" title="Minerva (motoryzacja)">
Minerva (motoryzacja)



</doc>
<doc id="5018628" url="https://pl.wikipedia.org/wiki?curid=5018628" title="Lega Nazionale Centro-Sud">
Lega Nazionale Centro-Sud

Lega Nazionale Centro-Sud (LNCS) (z wł. Liga Narodowa Centrum-Południe) – włoska organizacja sportowa, działająca w latach 1945–1946, która zarządzała głównymi turniejami piłki nożnej we Włoszech w okresie powojennym w środku i na południu kraju. Często określana przez prasę i we własnych komunikatach prasowych jako Lega Centro-Sud.
Skupiała ona wszystkie kluby, występujących w danym sezonie w Serie A, Serie B i Serie C, zaś jej głównym zadaniem było prowadzenie ligowych rozgrywek o mistrzostwo Włoch w piłce nożnej mężczyzn i zarządzanie nimi.
Historia.
Zniszczenia i następstwa II wojny światowej mocno osłabiły włoską organizację piłkarską, a także bardzo skomplikowały komunikację między północą a resztą kraju. Po przybyciu aliantów, Direttorio Divisioni Superiori zostało rozwiązane, silnie uwarunkowane końcem faszystowskiego reżimu, kluby ze środkowych i południowych Włoch na wolnym zgromadzeniu 10 lipca 1945 na zdecydowały się tymczasowo aktywować nową Ligę w oczekiwaniu na ogólnokrajową. Tak powstała w 1945 roku Lega Nazionale Centro-Sud, która zaplanowała organizację rozgrywek piłkarskich w sezonie 1945/46 na terenie środkowych i południowych Włoch.
Liga zorganizowała dwa turnieje: Serie mista A-B, który wyłonił cztery drużyny, które miałyby zagrać o mistrzostwo kraju, oraz Serie C zwaną "regionalną".
16 maja 1946 roku na zgromadzeniu w Rapallo Lega Nazionale Alta Italia i Lega Nazionale Centro-Sud połączyły się w jedną organizację, które przybrało nazwę Lega Nazionale Professionisti.

</doc>
<doc id="5018629" url="https://pl.wikipedia.org/wiki?curid=5018629" title="Mostoucha">
Mostoucha

Mostoucha – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie dokszyckim, w sielsowiecie Tumiłowicze.
Historia.
W czasach zaborów w guberni mińskiej Imperium Rosyjskiego.
W dwudziestoleciu międzywojennym folwark a następnie wieś leżał w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Tumiłowicze, a następnie w gminie Dokszyce.
Według Powszechnego Spisu Ludności z 1921 roku zamieszkiwało tu 4 osoby, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwało 6 osób.
Wierni należeli do parafii rzymskokatolickiej w Dokszycach i prawosławnej w Tumiłowiczach. Miejscowość podlegała pod Sąd Grodzki w Dokszycach i Okręgowy w Wilnie; właściwy urząd pocztowy mieścił się w Tumiłowiczach.

</doc>
<doc id="5018635" url="https://pl.wikipedia.org/wiki?curid=5018635" title="Polscy piłkarze-zdobywcy Pucharu Klubowych Mistrzostw Świata">
Polscy piłkarze-zdobywcy Pucharu Klubowych Mistrzostw Świata

Polscy piłkarze-zdobywcy Pucharu Klubowych Mistrzostw Świata – polscy piłkarze, którzy uczestniczyli w zdobyciu przez swój zespół tytułu najlepszej klubowej drużyny świata, którym honorowana jest drużyna wygrywająca turniej Klubowych Mistrzostw Świata FIFA (ang. FIFA Club World Cup).
Dotychczas tego zaszczytu dostąpiło dwóch polskich piłkarzy:
Tomasz Kuszczak.
Tomasz Kuszczak, bramkarz reprezentacyjny grający przez wiele lat w klubach Premiership wraz z drużyną Manchester United w dniu 21 grudnia 2008, na stadionie International Stadium w Jokohamie (Japonia) zdobył Puchar Klubowych Mistrzostw Świata. Drużyna Manchester United, zdobywca Pucharu Ligi Mistrzów UEFA sezonu 2007/2008, pokonała w finale drużynę LDU Quito z Ekwadoru 1:0. Zwycięską bramkę zdobył Wayne Rooney. Tomasz Kuszczak w meczu finałowym był bramkarzem rezerwowym.
Robert Lewandowski.
Robert Lewandowski, napastnik, wybitny reprezentant polskiej drużyny narodowej w sezonie 2019/2020 grając w barwach Bayernu Monachium zdobył: Mistrzostwo Niemiec, Puchar Niemiec, Superpuchar Niemiec, Puchar Ligi Mistrzów UEFA i Superpuchar UEFA oraz został królem strzelców we wszystkich tych rozgrywkach. W dniu 11 lutego 2021 roku na stadionie Education City Stadium w Ar-Rajjan (Katar) wraz z drużyną Bayernu zwyciężył w turnieju Klubowych Mistrzostw Świata pokonując w finale drużynę Tigres UANL Monterrey (Meksyk) 1:0. Zwycięską bramkę strzelił Benjamin Pavard z podania Roberta Lewandowskiego. W półfinale Bayern pokonał Al-Ahly Kair (Egipt) 2:0; obie bramki strzelił Robert Lewandowski. Robert Lewandowski został uznany najlepszym piłkarzem turnieju.

</doc>
<doc id="5018644" url="https://pl.wikipedia.org/wiki?curid=5018644" title="Slamet Rahardjo">
Slamet Rahardjo

Slamet Rahardjo, właśc. Slamet Rahardjo Djarot (ur. 21 stycznia 1949 w Serang) – indonezyjski aktor, reżyser i scenarzysta.
Życiorys.
Urodził się 21 stycznia 1949 w Serang.
W 1968 roku wraz z Teguh Karyą założył grupę teatralną Teater Populer.
Gra aktorska w filmach "Ranjang Pengantin" i "Dibalik Kelambu" przyniosła mu nagrody Citra (FFI 1975, FFI 1983),
Jako reżyser debiutował w 1979 r. filmem "Rembulan dan Matahari".
Filmografia.
Źródło:

</doc>
<doc id="5018645" url="https://pl.wikipedia.org/wiki?curid=5018645" title="Lindisfarne (zespół muzyczny)">
Lindisfarne (zespół muzyczny)

Lindisfarne – brytyjski zespół wykonujący muzykę folk rockową. 
Grupa powstała w 1966 roku w Newcastle. W okresie debiutu posługiwała się różnymi nazwami, m.in. Downtown Function i Brethren. Inspiracji muzycznych szukała zarówno w folklorze Wysp Brytyjskich, jak i w ruchu hippisowskim. 
Kariera zespołu.
Pierwszy skład: Alan Hull - śpiew, gitara i instrumenty klawiszowe,; Ray Jackson - spiew, mandolina, bandżo, harmonijka; Simon Cowe - gitara, mandolina, bandzo, śpiew; Rod Clements - bas, gitara, skrzypce, instrumenty klawiszowe, śpiew; Ray Laidlaw - perkusja. W 1973 r. Hull i Jackson dobrali sobie inny skład zespołu. Pojawili sie Kenny Craddock - instrumenty klawiszowe i girara; Charlie Harcourt - gitara; Tommy Duffy - bas i Paul Nichols - perkusja. W 1975 roku grupa zawiesiła działalność. W roku 1978 odrodziła się w pierwotnym składzie.
Najbardziej znani są z albumów z lat 70. dwudziestego wieku: "Nicely Out of Tune" (1970), "Fog on the Tyne" (1971), który stał się najlepiej sprzedającym się albumem w Wielkiej Brytanii w 1972 roku, "Dingly Dell" (1972) i "Back and Fourth" (1978). Przebojami były takie utwory jak: "Meet Me on the Corner", "Lady Eleanor", "Run For Home", "Fog On The Tyne" i "We Can Swing Together".
Pod koniec lat 70. Lindisfarne przestał odnosić sukcesy. Nadal koncertowali i nagrywali albumy, ale komercyjnego sukcesu już nie było. W 1990 roku odszedł Ray Jackson, który oprócz Hulla był jedynym, który grał od początku. W tym samym roku zespół odniósł szczególny sukces. Wraz z gwiazdą futbolu Paulem "Gazzą" Gascoigne, pochodzącym z północnej Anglii i rozpoczynającym karierę w Newcastle United, nagrali ponownie tytułowy utwór z drugiego albumu "Fog on the Tyne". Gazza był bohaterem reprezentacji Anglii na Mistrzostwach Świata we Włoszech w 1990 roku. Wraz z nim Lindisfarne zajął najwyższe miejsce w rankingach singli z numerem 2.
Kiedy 17 listopada 1995 roku zmarł nieoczekiwanie najważniejszy muzyk w zespole, Alan Hull, reszta zdecydowała się kontynuować działalność. Koncertowali, a także nagrywali albumy. Ostatni, "Promenade" w 2002 roku. 1 listopada 2003 roku zagrali ostatni koncert ze zmniejszoną obsadą pod nazwą Lindisfarne Acoustic.

</doc>
<doc id="5018647" url="https://pl.wikipedia.org/wiki?curid=5018647" title="Moszczone">
Moszczone

Moszczone – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie głębockim, w sielsowiecie Psuja.
Inne nazwy miejscowości – Moszczany, Maszczony.
Historia.
W czasach zaborów w gminie Tumiłowicze, w powiecie borysowskim, w guberni mińskiej Imperium Rosyjskiego.
W dwudziestoleciu międzywojennym folwark a następnie wieś leżał w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Tumiłowicze, a następnie w gminie Hołubicze.
Według Powszechnego Spisu Ludności z 1921 roku zamieszkiwało tu 18 osób, 4 były wyznania rzymskokatolickiego, a 14 prawosławnego. Jednocześnie 4 mieszkańców zadeklarowało polską przynależność narodową, a 14 białoruską. Były tu 3 budynki mieszkalne. W 1931 w 3 domach zamieszkiwało 16 osób.
Wierni należeli do parafii rzymskokatolickiej w Dokszycach i prawosławnej w Tumiłowiczach. Miejscowość podlegała pod Sąd Grodzki w Dokszycach i Okręgowy w Wilnie; właściwy urząd pocztowy mieścił się w Tumiłowiczach.

</doc>
<doc id="5018648" url="https://pl.wikipedia.org/wiki?curid=5018648" title="Awaken (album NCT 127)">
Awaken (album NCT 127)

Awaken – pierwszy japoński album studyjny NCT 127 (drugi łącznie) – podgrupy południowokoreańskiego boysbandu NCT. Został wydany 17 kwietnia 2019 roku przez Avex Trax, i był drugą płytą zespołu wydaną na rynek japoński i pierwszym, na którym nie pojawił się Winwin, który miał przerwę z powodu udziału w promocji z zespołem WayV.
Album został wydany w czternastu edycjach. Osiągnął 4 pozycję w rankingu Oricon i pozostał na liście przez 15 tygodni, sprzedał się w nakładzie egzemplarzy.

</doc>
<doc id="5018649" url="https://pl.wikipedia.org/wiki?curid=5018649" title="Maszczony">
Maszczony



</doc>
<doc id="5018655" url="https://pl.wikipedia.org/wiki?curid=5018655" title="Sengaku-ji">
Sengaku-ji

 – świątynia buddyjska szkoły sōtō w dzielnicy Takanawa w Tokio (Minato-ku), w Japonii. Jest to słynne miejsce pochówku 47 rōninów (samurajów bezpańskich, bez przywódcy), którzy dokonali aktu zemsty za swojego pana.
Historia.
Sengaku-ji zbudowano w 1612 roku na polecenie sioguna Ieyasu Tokugawy (1543–1616). Gdy świątynia spłonęła w 1641 roku, została odbudowana na obecnym terenie przez pięciu daimyō na rozkaz Iemitsu Tokugawy (1604–1651). Była jedną z trzech najważniejszych świątyń w ówczesnym Edo (ob. Tokio). 
Przy tej świątyni został pochowany młody daimyō z hanu Akō w prowincji Harima (ob. prefektura Hyōgo), Naganori Asano (1667–1701), pan 47 rōninów, którzy przynieśli na jego grób odciętą głowę mistrza ceremonii, Yoshinaki/Yoshihisy Kiry (1641–1703), po dokonaniu aktu zemsty. Gdy rōninowie popełnili honorowe samobójstwo "seppuku", zostali pochowani przy grobie Asano w Sengaku-ji. Miejsce ich pochówku wyznacza 47 kamiennych steli nagrobnych. 
Opis.
Przy świątyni znajduje się jednoizbowe muzeum o nazwie Akohgishi Kinenkan (Akō-gishi Kinenkan, Muzeum Pamięci Lojalnych Sług z Akō), które mieści nowoczesną ekspozycję, przedstawiającą dzieje tych wojowników i ich związek z Sengaku-ji. Są tu także wystawione ich zbroje i ubiory. 
Obok muzeum pamięci znajduje się studnia "kubi-arai ido" („studnia do obmycia głowy”), w której rōninowie obmyli z krwi głowę Kiry przed umieszczeniem jej na grobie Asano.
Uroczystości upamiętniające słynny honorowy atak sprzed 300 lat odbywają się w kwietniu i grudniu.
W 1921 roku przy bramie wejściowej ustawiono pomnik przywódcy tej grupy wojowników, Kuranosuke Ōishi (1659-1703). Trzyma on w ręku listę nazwisk lojalnych sług.
Obok głównego pawilonu znajduje się rzeźba przedstawiająca mistrza Kōdō Sawaki (1880–1965) uważanego za jednego z najważniejszych nauczycieli japońskiego buddyzmu zen XX wieku.

</doc>
<doc id="5018658" url="https://pl.wikipedia.org/wiki?curid=5018658" title="Șelimbăr (gmina)">
Șelimbăr (gmina)

Șelimbăr – gmina w Rumunii, w okręgu Sybin. Obejmuje miejscowości Bungard, Mohu, Șelimbăr i Veștem. W 2011 roku liczyła 7028 mieszkańców. 

</doc>
<doc id="5018660" url="https://pl.wikipedia.org/wiki?curid=5018660" title="Wola Kałuska">
Wola Kałuska

Wola Kałuska (alt Kałuska Wola) – dawniej wieś, później część wsi Mrozy, w Polsce, obecnie w granicach miasta Mrozy w województwie mazowieckim, w powiecie mińskim, w gminie Mrozy.
Leży w zachodniej części Mrozów. Dawna wieś Wola Kałuska rozpościera się wzdłuż współczesnej ul. 3 Maja.
Dawniej samodzielna miejscowość. W latach 1867–1954 w gminie Kuflew w powiecie (nowo)mińskim. 20 października 1933 w woj. warszawskim utworzono gromadę Wola Kałuska w granicach gminy Kuflew, składającą się z samej wsi Wola Kałuska.
Podczas II wojny światowej w Generalnym Gubernatorstwie, w dystrykcie warszawskim. W 1943 gromada Kałuska Wola liczyła 644 mieszkańców.
W związku z reorganizacją administracji wiejskiej jesienią 1954, Wola Kałuska weszła w skład nowej gromady Mrozy.
Od 1 stycznia 1973 w gminie Mrozy (powiat miński). W latach 1975–1993 miejscowość należała administracyjnie do województwa siedleckiego.
Wola Kałuska istniała do 1986 r., stanowi najpóźniej do Mrozów przyłączoną część.
Nie mylić z wsią Wólka Kałuska.

</doc>
<doc id="5018664" url="https://pl.wikipedia.org/wiki?curid=5018664" title="Hofwil">
Hofwil

Hofwill – wieś w szwajcarskim kantonie Berno, należąca do gminy Münchenbuchsee. Dawna siedziba komturii Zakonu Joannitów. Siedziba Instytutu Fallenberga –
jednej ze szkół dla synów zamożnych rodzin z całej Europy. Dziś w budynkach dawnego instytutu działa zwykła szkoła z internatem. We wsi znajduje się też neoklasycystyczny Zamek Hofwil zbudowany w latach 1784-1786.

</doc>
<doc id="5018667" url="https://pl.wikipedia.org/wiki?curid=5018667" title="Șelimbăr">
Șelimbăr

Șelimbăr – wieś w Rumunii, w okręgu Sybin, w gminie Șelimbăr. W 2011 roku liczyła 4180 mieszkańców.

</doc>
<doc id="5018671" url="https://pl.wikipedia.org/wiki?curid=5018671" title="Mozolewo (rejon dokszycki)">
Mozolewo (rejon dokszycki)

Mozolewo – dawny folwark. Tereny na których leżał znajdują się obecnie na Białorusi, w obwodzie witebskim, w rejonie dokszyckim, w sielsowiecie Tumiłowicze.
Historia.
W czasach zaborów w gminie Tumiłowicze, w powiecie borysowskim, w guberni mińskiej Imperium Rosyjskiego.
W dwudziestoleciu międzywojennym folwark leżał w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Tumiłowicze, a następnie w gminie Dokszyce.
Według Powszechnego Spisu Ludności z 1921 roku zamieszkiwało tu 5 osób, 3 były wyznania rzymskokatolickiego a 2 prawosławnego. Jednocześnie wszyscy mieszkańcy zadeklarowali polską przynależność narodową. Był tu 1 budynek mieszkalny. W 1931 w 2 domach zamieszkiwało 15 osób.
Wierni należeli do parafii rzymskokatolickiej w Dokszycach i prawosławnej w Tumiłowiczach. Miejscowość podlegała pod Sąd Grodzki w Dokszycach i Okręgowy w Wilnie; właściwy urząd pocztowy mieścił się w Tumiłowiczach.

</doc>
<doc id="5018673" url="https://pl.wikipedia.org/wiki?curid=5018673" title="Bungard (okręg Sybin)">
Bungard (okręg Sybin)

Bungard – wieś w Rumunii, w okręgu Sybin, w gminie Șelimbăr. W 2011 roku liczyła 568 mieszkańców.

</doc>
<doc id="5018674" url="https://pl.wikipedia.org/wiki?curid=5018674" title="Mohu">
Mohu

Mohu – wieś w Rumunii, w okręgu Sybin, w gminie Șelimbăr. W 2011 roku liczyła 697 mieszkańców.

</doc>
<doc id="5018675" url="https://pl.wikipedia.org/wiki?curid=5018675" title="Alex Aranburu">
Alex Aranburu

Alexander „Alex” Aranburu Deba (ur. 19 września 1995 w Ezkio-Itsaso) – hiszpański kolarz szosowy.
Osiągnięcia.
Opracowano na podstawie:

</doc>
<doc id="5018676" url="https://pl.wikipedia.org/wiki?curid=5018676" title="Veștem">
Veștem

Veștem – wieś w Rumunii, w okręgu Sybin, w gminie Șelimbăr. W 2011 roku liczyła 1583 mieszkańców.

</doc>
<doc id="5018678" url="https://pl.wikipedia.org/wiki?curid=5018678" title="Paweł Dudziński (ksiądz)">
Paweł Dudziński (ksiądz)



</doc>
<doc id="5018679" url="https://pl.wikipedia.org/wiki?curid=5018679" title="Szybkie przezbrojenie">
Szybkie przezbrojenie



</doc>
<doc id="5018681" url="https://pl.wikipedia.org/wiki?curid=5018681" title="Șura Mare (gmina)">
Șura Mare (gmina)

Șura Mare – gmina w Rumunii, w okręgu Sybin. Obejmuje miejscowości Hamba i Șura Mare. W 2011 roku liczyła 3769 mieszkańców. 

</doc>
<doc id="5018687" url="https://pl.wikipedia.org/wiki?curid=5018687" title="Angga Dwimas Sasongko">
Angga Dwimas Sasongko

Angga Dwimas Sasongko (ur. 11 stycznia 1985 w Dżakarcie) – indonezyjski reżyser, scenarzysta i producent filmowy.
Życiorys.
Urodził się 11 stycznia 1985 w Dżakarcie.
Jako producent debiutował w 2006 roku filmem "Foto Kotak dan Jendela".
W 2017 roku jego film "Surat dari Praha" (2016) był kandydatem Indonezji do Oscara w kategorii najlepszego filmu nieanglojęzycznego. 
Wyreżyserowany przez niego film "Wiro Sableng 212" (2018) zdobył trzy nagrody Citra.

</doc>
<doc id="5018689" url="https://pl.wikipedia.org/wiki?curid=5018689" title="Șura Mare">
Șura Mare

Șura Mare – wieś w Rumunii, w okręgu Sybin, w gminie Șura Mare. W 2011 roku liczyła 2974 mieszkańców.

</doc>
<doc id="5018690" url="https://pl.wikipedia.org/wiki?curid=5018690" title="Nakoł I">
Nakoł I

Nakoł I – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie głębockim, w sielsowiecie Psuja.
Historia.
W czasach zaborów w guberni mińskiej Imperium Rosyjskiego.
W dwudziestoleciu międzywojennym zaścianek leżał w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Tumiłowicze, a następnie w gminie Hołubicze.
Według Powszechnego Spisu Ludności z 1921 roku zamieszkiwało tu 8 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwało 11 osób.
Wierni należeli do parafii rzymskokatolickiej w Zaszcześlu. Miejscowość podlegała pod Sąd Grodzki w Dokszycach i Okręgowy w Wilnie; właściwy urząd pocztowy mieścił się w Hołubiczach.

</doc>
<doc id="5018691" url="https://pl.wikipedia.org/wiki?curid=5018691" title="Hamba">
Hamba

Hamba – wieś w Rumunii, w okręgu Sybin, w gminie Șura Mare. W 2011 roku liczyła 795 mieszkańców.

</doc>
<doc id="5018695" url="https://pl.wikipedia.org/wiki?curid=5018695" title="House Of Mystic Lights">
House Of Mystic Lights



</doc>
<doc id="5018696" url="https://pl.wikipedia.org/wiki?curid=5018696" title="Șura Mică (gmina)">
Șura Mică (gmina)

Șura Mică – gmina w Rumunii, w okręgu Sybin. Obejmuje miejscowości Rusciori i Șura Mică. W 2011 roku liczyła 2606 mieszkańców. 

</doc>
<doc id="5018697" url="https://pl.wikipedia.org/wiki?curid=5018697" title="Mistrzostwa świata U-20 w piłce nożnej">
Mistrzostwa świata U-20 w piłce nożnej



</doc>
<doc id="5018698" url="https://pl.wikipedia.org/wiki?curid=5018698" title="Nakoł II">
Nakoł II

Nakoł II – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie głębockim, w sielsowiecie Psuja.
Historia.
W czasach zaborów w guberni mińskiej Imperium Rosyjskiego.
W dwudziestoleciu międzywojennym zaścianek leżał w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Tumiłowicze, a następnie w gminie Hołubicze.
Według Powszechnego Spisu Ludności z 1921 roku zamieszkiwało tu 6 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 2 domach zamieszkiwało 9 osób.
Wierni należeli do parafii rzymskokatolickiej w Zaszcześlu. Miejscowość podlegała pod Sąd Grodzki w Dokszycach i Okręgowy w Wilnie; właściwy urząd pocztowy mieścił się w Hołubiczach.

</doc>
<doc id="5018699" url="https://pl.wikipedia.org/wiki?curid=5018699" title="Mistrzostwa świata U-17 w piłce nożnej">
Mistrzostwa świata U-17 w piłce nożnej



</doc>
<doc id="5018701" url="https://pl.wikipedia.org/wiki?curid=5018701" title="Heaven And Hell">
Heaven And Hell



</doc>
<doc id="5018702" url="https://pl.wikipedia.org/wiki?curid=5018702" title="Șura Mică">
Șura Mică

Șura Mică – wieś w Rumunii, w okręgu Sybin, w gminie Șura Mică. W 2011 roku liczyła 1854 mieszkańców.

</doc>
<doc id="5018703" url="https://pl.wikipedia.org/wiki?curid=5018703" title="Strangers By Night">
Strangers By Night



</doc>
<doc id="5018704" url="https://pl.wikipedia.org/wiki?curid=5018704" title="Rusciori (okręg Sybin)">
Rusciori (okręg Sybin)

Rusciori – wieś w Rumunii, w okręgu Sybin, w gminie Șura Mică. W 2011 roku liczyła 752 mieszkańców.

</doc>
<doc id="5018706" url="https://pl.wikipedia.org/wiki?curid=5018706" title="Nakoł III">
Nakoł III

Nakoł III – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie głębockim, w sielsowiecie Psuja.
Historia.
W czasach zaborów w guberni mińskiej Imperium Rosyjskiego.
W dwudziestoleciu międzywojennym zaścianek leżał w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Tumiłowicze, a następnie w gminie Hołubicze.
Według Powszechnego Spisu Ludności z 1921 roku zamieszkiwało tu 5 osób, 4 były wyznania rzymskokatolickiego, a 1 prawosławnego. Jednocześnie 4 mieszkańców zadeklarowało polską przynależność narodową, a 1 białoruską. Był tu 1 budynek mieszkalny. W 1931 w 1 domu zamieszkiwało 5 osób.
Wierni należeli do parafii rzymskokatolickiej w Zaszcześlu. Miejscowość podlegała pod Sąd Grodzki w Dokszycach i Okręgowy w Wilnie; właściwy urząd pocztowy mieścił się w Hołubiczach.

</doc>
<doc id="5018723" url="https://pl.wikipedia.org/wiki?curid=5018723" title="Avia - Aeronautica Industrial">
Avia - Aeronautica Industrial



</doc>
<doc id="5018730" url="https://pl.wikipedia.org/wiki?curid=5018730" title="Marah Roesli">
Marah Roesli

Marah Roesli (ur. 7 sierpnia 1889 w Padangu, zm. 17 stycznia 1968 w Bandungu) – indonezyjski pisarz, uznawany za pioniera literatury indonezyjskiej.
Życiorys.
Urodził się 7 sierpnia 1889 w Padangu. Z wykształcenia był weterynarzem, rozpoznawalność zyskał jednak jako pisarz.
Najważniejszym dziełem pisarza jest powieść "Sitti Nurbaya". Według publikacji "Ensiklopedia Sastra Indonesia" fikcyjna postać, którą stworzył – Siti Nurbaya – stała się „legendą narodu indonezyjskiego”.

</doc>
<doc id="5018731" url="https://pl.wikipedia.org/wiki?curid=5018731" title="Marah Rusli">
Marah Rusli



</doc>
<doc id="5018736" url="https://pl.wikipedia.org/wiki?curid=5018736" title="Australian Open 2021 (gra pojedyncza mężczyzn na wózkach)">
Australian Open 2021 (gra pojedyncza mężczyzn na wózkach)

Australian Open 2021 – gra pojedyncza mężczyzn na wózkach – zawody singlowe mężczyzn na wózkach, rozgrywane w ramach pierwszego w sezonie wielkoszlemowego turnieju tenisowego, Australian Open. Zmagania miały miejsce w dniach 14–17 lutego na twardych kortach Melbourne Park w Melbourne.

</doc>
<doc id="5018739" url="https://pl.wikipedia.org/wiki?curid=5018739" title="Australian Open 2021 (gra podwójna mężczyzn na wózkach)">
Australian Open 2021 (gra podwójna mężczyzn na wózkach)

Australian Open 2021 – gra podwójna mężczyzn na wózkach – zawody deblowe mężczyzn na wózkach, rozgrywane w ramach pierwszego w sezonie wielkoszlemowego turnieju tenisowego, Australian Open. Zmagania miały miejsce w dniach 15–16 lutego na twardych kortach Melbourne Park w Melbourne.

</doc>
<doc id="5018741" url="https://pl.wikipedia.org/wiki?curid=5018741" title="Koronka Marii Franciszki Kozłowskiej">
Koronka Marii Franciszki Kozłowskiej



</doc>
<doc id="5018743" url="https://pl.wikipedia.org/wiki?curid=5018743" title="Bitwa pod Nulczynem">
Bitwa pod Nulczynem

Bitwa pod Nulczynem (Pełczynem? (dziś Powczyne)) – część wielkiej bitwy wołyńsko-podolskiej; walki polskiego 1 pułku szwoleżerów mjr. Jerzyego Grobickiego z oddziałami sowieckimi w czasie ofensywy jesiennej wojsk polskich na Ukrainie w okresie wojny polsko-bolszewickiej.
Geneza.
2 września, jeszcze w czasie walk pod Zamościem, Naczelne Dowództwo Wojska Polskiego zdecydowało, iż 3. i 6 Armia, po stosownym przegrupowaniu, około 10 września podejmą większą akcję zaczepną w kierunku wschodnim celem "„nie tylko odrzucenia nieprzyjaciela poza granice Małopolski, lecz także rozbicia i zdezorganizowania jego sił tak, aby później można było utrzymać front przy użyciu słabych sił własnych"". 3 Armia gen. Władysława Sikorskiego przystąpiła do działań 10 września. Wstępnym etapem był zagon grupy motorowej mjr. Włodzimierza Bochenka wyprowadzony z Włodawy, który przeprawił się przez Bug i następnego dnia opanował Kowel. Za nim ruszyło natarcie sił głównych armii, w tym jej grupa manewrowa – Korpus Jazdy gen. Juliusza Rómmla. Sowiecka 12 Armia cofała się w kierunku Łucka. Aby uniemożliwić przeciwnikowi zorganizowanie oporu na Styrze, dowódca 3 Armii wydał rozkaz opanowania Łucka. 16 września, działający na styku sowieckich 12 i 14 Armii Korpus Jazdy płk. Juliusza Rómmla, przy słabym oporze przeciwnika, sforsował Styr na południe od Łucka i ruszył na Równe. Wieczorem korpus dotarł do Stubli. W tym czasie pod Równem koncentrowała się 1 Armia Konna Siemiona Budionnego. Miała tam dokonać reorganizacji i przygotować się do akcji zaczepnej przeciwko wojskom polskim.
Walki pod Nulczynem.
W pościgu za cofającymi się wojskami 12 Armii Nikołaja Kuźmina, Korpus Kawalerii płk. Juliusza Rómmla maszerował na Zwiahel. Na czele Korpusu znajdowała się 9 Brygada Jazdy. 25 września jej 1 pułk szwoleżerów maszerował w kolumnie brygady przez Chocin – Aleksandrię – Kotów – Ryświankę do rejonu Zylewki. Następnego dnia już jako awangarda brygady kontynuował marsz ubezpieczony przez Pustomyty– Malatyn – Niewierków – Dywin – Janówkę – Daniczów.
Pod Nulczynem oddziały polskie dogoniły przemieszczające się drogą Korzec - Zwiahel przemieszane formacje tyłowe oddziałów sowieckiej 12 Armii. Idący w szpicy szwadron ppor. Michała Stępkowskiego, nie czekając na nadejście sił głównych, uderzył na taborytów. Nagłe pojawienie się polskiej jazdy wywołało panikę w sowieckich kolumnach. Sowieci, nie podejmując walki, rzucili się do ucieczki. Szwadron, liczący około dziewięćdziesięciu jeźdźców, wziął do niewoli blisko dwustu jeńców, zdobył pięć dział z jaszczami, pięć ckm-ów i rozmontowany samolot.

</doc>
<doc id="5018744" url="https://pl.wikipedia.org/wiki?curid=5018744" title="Asrul Sani">
Asrul Sani

Asrul Sani (ur. 10 czerwca 1926 w Rao, zm. 11 stycznia 2003 w Dżakarcie) – indonezyjski pisarz, poeta i scenarzysta.
Życiorys.
Urodził się 10 czerwca 1926 r. w Rao (północna część Sumatry Zachodniej).
Zmarł w Dżakarcie 11 stycznia 2003 r.
Twórczość.
Źródło: .

</doc>
<doc id="5018746" url="https://pl.wikipedia.org/wiki?curid=5018746" title="Don't Miss the Train">
Don't Miss the Train



</doc>
<doc id="5018748" url="https://pl.wikipedia.org/wiki?curid=5018748" title="Australian Open 2021 (gra pojedyncza kobiet na wózkach)">
Australian Open 2021 (gra pojedyncza kobiet na wózkach)

Australian Open 2021 – gra pojedyncza kobiet na wózkach – zawody singlowe kobiet na wózkach, rozgrywane w ramach pierwszego w sezonie wielkoszlemowego turnieju tenisowego, Australian Open. Zmagania miały miejsce w dniach 14–17 lutego na twardych kortach Melbourne Park w Melbourne.

</doc>
<doc id="5018751" url="https://pl.wikipedia.org/wiki?curid=5018751" title="The Third Reich 'n Roll">
The Third Reich 'n Roll



</doc>
<doc id="5018753" url="https://pl.wikipedia.org/wiki?curid=5018753" title="The River of Crime (Episodes 1-5)">
The River of Crime (Episodes 1-5)



</doc>
<doc id="5018755" url="https://pl.wikipedia.org/wiki?curid=5018755" title="Australian Open 2021 (gra podwójna kobiet na wózkach)">
Australian Open 2021 (gra podwójna kobiet na wózkach)

Australian Open 2021 – gra podwójna kobiet na wózkach – zawody deblowe kobiet na wózkach, rozgrywane w ramach pierwszego w sezonie wielkoszlemowego turnieju tenisowego, Australian Open. Zmagania miały miejsce w dniach 15–16 lutego na twardych kortach Melbourne Park w Melbourne.

</doc>
<doc id="5018757" url="https://pl.wikipedia.org/wiki?curid=5018757" title="The Ragpicker's Dream">
The Ragpicker's Dream



</doc>
<doc id="5018758" url="https://pl.wikipedia.org/wiki?curid=5018758" title="The Trawlerman’s Song EP">
The Trawlerman’s Song EP



</doc>
<doc id="5018759" url="https://pl.wikipedia.org/wiki?curid=5018759" title="Pępawa dachowa">
Pępawa dachowa

Pępawa dachowa ("Crepis tectorum" L.) – gatunek rośliny należący do rodziny astrowatych. Pochodzi z Europy i północnej Azji. Zwarty zasięg obejmuje Półwysep Skandynawski, Europę Środkową i Wschodnią, na zachodzie po wschodnią Francję, na południu po Alpy i Karpaty i Góry Dynarskie. Poza tym na rozproszonych stanowiskach lub jako gatunek ekspansywny obecny jest na pozostałym obszarze Europy Zachodniej i w górach Półwyspu Apenińskiego i Bałkańskiego. W Azji zwarty zasięg sięga Syberii i gór Azji Środkowej, ale obecny jest także na Syberii Wschodniej, Rosyjskim Dalekim Wschodzie i w północnych Chinach. Inwazyjny jest na rozległych obszarach północnej i środkowej Ameryki Północnej, w tym rośnie też na południowym krańcu Grenlandii, a na południe sięga po: Karolinę Północną, Missouri, Wyoming i Kalifornię. W Polsce gatunek jest pospolity z wyjątkiem Karpat i Podkarpacia, gdzie znany jest z rozproszonych stanowisk. 
Biologia i ekologia.
Roślina jednoroczna i dwuletnia, terofit i hemikryptofit. Kwitnie od maja do października. Kwiaty, jak u innych astrowatych przedprątne, zapylane są przez muchówki i błonkoskrzydłe. Nasiona kiełkują wiosną i jesienią.
Rośnie w miejscach suchych, zwykle na glebach piaszczystych na polach, odłogach, suchych murawach, przydrożach, w miejscach przekształconych, ruderalnych, na nieużytkach i murach, także na skrajach lasów i w widnych, głównie sosnowych lasach, na porębach i przydrożach śródleśnych, w wyschniętych korytach rzek i strumieni. Na obszarach górskich w Polsce sięga do 710 m n.p.m., w Chinach do 1800 m.
Znaczenie użytkowe.
Gatunek jest pospolitym chwastem na piaszczystych glebach, głównie w zbożach ozimych. Rośliny zwalczane są za pomocą starannej uprawy mechanicznej.

</doc>
<doc id="5018760" url="https://pl.wikipedia.org/wiki?curid=5018760" title="Crepis tectorum">
Crepis tectorum



</doc>
<doc id="5018762" url="https://pl.wikipedia.org/wiki?curid=5018762" title="Couldn't Have Said It Better">
Couldn't Have Said It Better



</doc>
<doc id="5018764" url="https://pl.wikipedia.org/wiki?curid=5018764" title="Can't Touch Us Now">
Can't Touch Us Now



</doc>
<doc id="5018765" url="https://pl.wikipedia.org/wiki?curid=5018765" title="Australian Open 2021 (gra pojedyncza na quadach)">
Australian Open 2021 (gra pojedyncza na quadach)

Australian Open 2021 – gra pojedyncza na quadach – zawody singlowe na quadach, rozgrywane w ramach pierwszego w sezonie wielkoszlemowego turnieju tenisowego, Australian Open. Zmagania miały miejsce w dniach 14–17 lutego na twardych kortach Melbourne Park w Melbourne.

</doc>
<doc id="5018770" url="https://pl.wikipedia.org/wiki?curid=5018770" title="Abdul Muis">
Abdul Muis

Abdul Muis (także "Abdoel Moeis"; ur. 3 czerwca 1883 / 3 lipca 1886 w Bukittinggi, zm. 17 czerwca 1959 w Bandungu) – indonezyjski pisarz, dziennikarz i nacjonalista. Postulował niepodległość Indonezji od Holandii. Był także pierwszą osobą, którą prezydent Sukarno nazwał bohaterem narodowym.
Pośmiertnie, w 1959 r., został uhonorowany tytułem Bohatera Narodowego Indonezji.
Życiorys.
Urodził się w Sungai Puar na Zachodniej Sumatrze w 1886 roku jako członek Minangkabau. Muis otrzymał zachodnie wykształcenie i studiował medycynę w Dżakarcie przez trzy lata, zanim został zmuszony do wycofania się z powodu złego stanu zdrowia. Muis znalazł zatrudnienie w służbie cywilnej, ale później przeszedł do dziennikarstwa i zaangażował się w nacjonalistyczne publikacje, takie jak "Kaoem Moeda", gazeta, którą był współzałożycielem w 1912 roku. Zasłynął ze swoich podżegających artykułów, które bardzo krytykowały holenderskie zaangażowanie w Indonezji. Na przykład eseje opublikowane w De Express, niderlandzkojęzycznej gazecie, były bardzo krytyczne wobec holenderskiego stosunku do Indonezyjczyków. Podczas I wojny światowej działał w ruchu na rzecz większej autonomii dla Indii i był członkiem delegacji Comité Indie Weerbaar (Komitetu Obrony Indii).
Mniej więcej w tym samym czasie wstąpił do Sarekat Islam (Unii Islamskiej). Stał się aktywnym członkiem organizacji i szybko awansował w szeregach, stając się jej przedstawicielem w Holandii w negocjacjach mających na celu uzyskanie bezpośredniej reprezentacji Indonezji w holenderskim systemie parlamentarnym. W 1920 został mianowany członkiem Volksraad (Rady Ludowej), która później przekształciła się w zgromadzenie półustawodawcze. Wśród członków tego ciała byli wybitni przywódcy nacjonalistyczni, tacy jak dr Tjipto Mangoenkoesoemo, H.O.S. Tjokroaminoto, dr Sam Ratulangi, M.H. Thamrin, Wiwoho, Sutardjo Kartohadikusumo, dr Radjiman i Soekardjo Wiryopranoto.
Muis kilka razy miał kłopoty z administracją holenderską. Został aresztowany w 1919 r. po zamordowaniu holenderskiego Controleura w Północnym Sulawesi, tuż po tym, jak Muis zakończył tam trasę wykładową.Niedługo potem, w 1922 roku, poprowadził strajk protestacyjny w Yogyakarcie, w wyniku czego został aresztowany i osadzony w mieście Garut na Jawie Zachodniej na okres trzech lat.
Od późnych lat dwudziestych Muis przeniósł się z polityki na twórcze pisanie, a w 1927 zainicjował korespondencję z państwowym wydawnictwem Balai Pustaka. W swojej pierwszej powieści Salah Asuhan (Niewłaściwe wychowanie), opublikowanej w 1928 roku, Muis przedstawił problem dyskryminacji rasowej i społecznej w tragicznej historii Hanafi i Corrie. Zorientowany na Zachód Hanafi i zadziorna, liberalna Corrie reprezentują konflikt, przed którym stanęła przed niepodległą Indonezja, decydując się albo trzymać się tradycyjnych wartości, albo przyjąć zachodnią koncepcję nowoczesności. Powieść została opisana jako jedno z najsłynniejszych jego dzieł, a także jedno z najpopularniejszych dzieł współczesnej fikcji indonezyjskiej. Powieść była jednym z kilku indonezyjskich klasyków, które zostały włączone do indonezyjskiej serii dziedzictwa kulturowego opublikowanej przez Balai Pustakę w 2009 r. W 2010 r. w ramach serii Nowoczesna Indonezja ukazało się również angielskie tłumaczenie (Never the Twain). Muis opublikował także trzy inne ważne powieści, wśród nich Pertemuan Jodoh (Przeznaczeni partnerzy małżeński), opublikowaną w 1932 roku, oraz cztery powieści w przekładzie indonezyjskim.
Ostatnią część swojego życia spędził w Bandung i był zaangażowany w tworzenie Bandung Institute of Technology. Po odzyskaniu niepodległości założył Persatuan Perjuangan Priangan, którego celem był rozwój Jawy Zachodniej i Sundańczyków.
Muis zmarł w Bandung w 1959 roku i jest dziś postrzegany jako ważny bojownik o wolność w historii Indonezji. W wielu miastach ma ulicę lub "Jalan" (drogę) nazwaną jego imieniem. W 1959 roku, w uznaniu jego oddania sprawie nacjonalistycznej, został nazwany przez prezydenta Sukarno bohaterem narodowym.

</doc>
<doc id="5018771" url="https://pl.wikipedia.org/wiki?curid=5018771" title="Igen (album Republic)">
Igen (album Republic)



</doc>
<doc id="5018772" url="https://pl.wikipedia.org/wiki?curid=5018772" title="Stara Siennica">
Stara Siennica

Stara Siennica – zniesiona nazwa wsi w Polsce, obecnie w granicach Siennicy w województwie mazowieckim, w powiecie mińskim, w gminie Siennica.
Miejscowość istniała do 2002 r., miała nadany identyfikator SIMC 0687296, włączona do wsi Sennica, nazwa zniesiona. Stanowi wschodnią część Siennicy.
W latach 1867–1954 w gminie Siennica w powiecie (nowo)mińskim. 20 października 1933 w woj. warszawskim utworzono gromadę Stara Siennica granicach gminy Siennica, składającą się z wsi Stara Siennica, wsi Wola Siennicka i kolonii Stara Siennica-Podlesie.
Podczas II wojny światowej w Generalnym Gubernatorstwie, w dystrykcie warszawskim. W 1943 gromada Stara Siennica liczyła 409 mieszkańców.
W związku z reorganizacją administracji wiejskiej jesienią 1954, Stara Siennica weszła w skład nowej gromady Siennica.

</doc>
<doc id="5018773" url="https://pl.wikipedia.org/wiki?curid=5018773" title="Abdoel Moeis">
Abdoel Moeis



</doc>
<doc id="5018774" url="https://pl.wikipedia.org/wiki?curid=5018774" title="Igen">
Igen



</doc>
<doc id="5018777" url="https://pl.wikipedia.org/wiki?curid=5018777" title="Australian Open 2021 (gra podwójna na quadach)">
Australian Open 2021 (gra podwójna na quadach)

Australian Open 2021 – gra podwójna na quadach – zawody deblowe na quadach, rozgrywane w ramach pierwszego w sezonie wielkoszlemowego turnieju tenisowego, Australian Open. Zmagania miały miejsce w dniach 15–16 lutego na twardych kortach Melbourne Park w Melbourne.

</doc>
<doc id="5018778" url="https://pl.wikipedia.org/wiki?curid=5018778" title="Nezu-jinja">
Nezu-jinja

 – chram shintō w Tokio, w dzielnicy Bunkyō, w Japonii. Jest to jeden z najstarszych zachowanych chramów w stolicy („ważne dobro kultury”), słynny z Festiwalu Azalii.
Historia.
Według legendy, chram powstał 1900 lat temu, lecz obecne budowle ufundował siogun Tsunayoshi Tokugawa w 1705 jako kompleks sakralny shintō-buddyjski pod nazwą Nezu Gongen. Honden, haiden i bramy wzniesiono w dekoracyjnym stylu „japońskiego baroku” "gongen-zukuri". 
Gdy w 1868 zlikwidowano synkretyzm shintō-buddyjski Nezu stało się wyłącznie sanktuarium shintō, ale wpływy buddyjskie są nadal wyraźnie widoczne w architekturze chramu. Czczone są tu "kami": Susanoo, Ōyamakui, Hachimana, Ōkuninushi i Michizane Sugawary. Jest tu także Otome-Inari-jinja, chram ku czci Inari, który ozdabiają figury "kitsune" – lisów, posłańców Inari, a także liczne szkarłatne torii. 
Na terenie chramu znajduje się kamień o kształcie ławki o nazwie "Bungō Ikoi-no-ishi" (dosł. „kamień do odpoczynku mistrzów literatury”), ulubione miejsce do przemyśleń pisarzy: Sōseki Natsume (1867–1916) i Ōgai Mori (1862–1922), którzy uwiecznili chram Nezu w swoich powieściach. Na zboczu za ozdobnym stawem rośnie ponad 3 tysiące krzewów azalii 50 gatunków, które rozkwitają w kwietniu. Odbywa się wówczas Festiwal Azalii ("Tsutsuji-matsuri") od 9 kwietnia do 5 maja.

</doc>
<doc id="5018780" url="https://pl.wikipedia.org/wiki?curid=5018780" title="Siennica Poduchowna">
Siennica Poduchowna

Siennica Poduchowna – dawniej wieś w Polsce, obecnie w granicach Siennicy w województwie mazowieckim, w powiecie mińskim, w gminie Siennica. Obecnie to wschodnia część Siennicy.
W latach 1867–1954 w gminie Siennica w powiecie (nowo)mińskim. 20 października 1933 w woj. warszawskim utworzono gromadę Siennica Poduchowna granicach gminy Siennica, składającą się ze wsi Siennica Poduchowna, kolonii Rzemieślniki, kolonii Kępki, kolonii Piotrkówka i kolonii Siennica-Kajtkówka.
Podczas II wojny światowej w Generalnym Gubernatorstwie, w dystrykcie warszawskim. W 1943 gromada Siennica Poduchowna liczyła 98 mieszkańców.
W związku z reorganizacją administracji wiejskiej jesienią 1954, Siennica Poduchowna weszła w skład nowej gromady Siennica.

</doc>
<doc id="5018782" url="https://pl.wikipedia.org/wiki?curid=5018782" title="Stawellia">
Stawellia

Stawellia – rodzaj roślin należący do rodziny złotogłowowatych ("Asphodelaceae"), obejmujący dwa gatunki, występujące endemicznie w południowo-zachodniej Australii.
Nazwa rodzaju została nadana na cześć Williama Stawella, XIX-wiecznego Prezesa Sądu Najwyższego Wiktorii.
Morfologia.
Wieloletnie rośliny zielne, kłączowe i tworzące kępy ("S. gymnocephala") lub tworzące korzenie podporowe ("S. dimorphantha"). Liście okrągłe na przekroju, tworzące pochwy u nasady, o brzegach prześwitujących, całych. Kwiaty siedzące, zebrane w szczytowy, gęsty i kulisty kłos, wyrastający na głąbiku, o długości 15-22 cm ("S. dimorphantha") lub bardzo krótkim ("S. gymnocephala"). Młode kwiatostany otoczone są łuskowatymi, prześwitującymi podsadkami. Okwiat promienisty, sześciolistkowy. Listki okwiatu krótko zrośnięte u nasady, fioletowe lub kremowe. Trzy pręciki o szerokich nitkach i równowąskich pylnikach skupionychg wokół szyjki słupka. Zalążnia górna, trójkomorowa, z dwoma zalążkami w każdej komorze. Szyjka słupka nitkowata, zakończona małym, główkowatym znamieniem. Owocami są torebki zawierające nerkowate, czarne, błyszczące nasiona.
Systematyka.
Rodzaj z podrodziny liliowcowych ("Hemerocallidoideae") z rodziny złotogłowowatych ("Asphodelaceae"). 

</doc>
<doc id="5018787" url="https://pl.wikipedia.org/wiki?curid=5018787" title="Swietickoje Urocziszcze">
Swietickoje Urocziszcze

Swietickoje Urocziszcze () – wieś (ros. деревня, trb. dieriewnia) w zachodniej Rosji, w osiedlu wiejskim Smietaninskoje rejonu smoleńskiego w obwodzie smoleńskim.
Geografia.
Miejscowość położona jest przy drodze magistralnej M1 «Białoruś», 4 km od przystanku kolejowego Wielino, 11 km od centrum administracyjnego osiedla wiejskiego (Smietanino), 36,5 km od centrum Smoleńska.
W granicach miejscowości jest 1 posesja.
Demografia.
W 2010 r. miejscowość liczyła sobie 3 mieszkańców.

</doc>
<doc id="5018788" url="https://pl.wikipedia.org/wiki?curid=5018788" title="Mateusz Spychała">
Mateusz Spychała

Mateusz Spychała (ur. 28 stycznia 1998 w Sierakowie) – polski piłkarz występujący na pozycji obrońcy w polskim klubie Warta Poznań.
Kariera klubowa.
Lech Poznań.
W 2008 roku dołączył do akademii Lecha Poznań. Zadebiutował w drużynie rezerw w meczu III ligi przeciwko Nielbie Wągrowiec (4:1).
Radomiak Radom.
1 lipca 2016 podpisał kontrakt z klubem Radomiak Radom. Zadebiutował 6 sierpnia 2016 w meczu II ligi przeciwko Stali Stalowa Wola (1:2).
Wigry Suwałki.
1 lipca 2017 został wysłany na roczne wypożyczenie do drużyny Wigier Suwałki. Zadebiutował 21 października 2017 w meczu I ligi przeciwko Bytovii Bytów (2:2). Pierwszą bramkę zdobył 3 czerwca 2018 w meczu ligowym przeciwko Ruchowi Chorzów (6:0).
Stal Mielec.
1 lipca 2018 podpisał kontrakt z zespołem Stali Mielec. Zadebiutował 20 lipca 2018 w meczu I ligi przeciwko Garbarni Kraków (0:2).
Korona Kielce.
1 lipca 2019 przeszedł do klubu Korona Kielce. Zadebiutował 30 sierpnia 2019 w meczu Ekstraklasy przeciwko Jagiellonii Białystok (0:2).
Warta Poznań.
21 sierpnia 2020 podpisał kontrakt z drużyną Warty Poznań. Zadebiutował 19 października 2020 w meczu Ekstraklasy przeciwko Podbeskidziu Bielsko-Biała (1:2).
Kariera reprezentacyjna.
Polska U-20.
W 2018 roku otrzymał powołanie do reprezentacji Polski U-20. Zadebiutował 22 marca 2018 w meczu U20 Elite League przeciwko reprezentacji Anglii U-20 (0:1).
Życie prywatne.
Jego brat Maciej również jest piłkarzem – występuje na pozycji pomocnika w klubie Stomil Olsztyn.

</doc>
<doc id="5018790" url="https://pl.wikipedia.org/wiki?curid=5018790" title="Kampania o Nową Brytanię">
Kampania o Nową Brytanię

Kampania o Nową Brytanię – kampania stoczona podczas II wojny światowej na Pacyfiku pomiędzy siłami alianckimi i japońskimi. Kampania została zainicjowana przez aliantów pod koniec 1943 roku jako część dużej ofensywy, której celem było zneutralizowanie ważnej japońskiej bazy w Rabaulu, największym porcie Nowej Brytanii, i została przeprowadzona w dwóch fazach od grudnia 1943 do końca wojny w sierpniu 1945 roku.
Początkowe walki na Nowej Brytanii toczyły się wokół zachodniego krańca wyspy w grudniu 1943 i styczniu 1944 roku, a siły amerykańskie (112 Pułk Kawalerii, później 1 Dywizja Marines) wylądowały na brzegu i zabezpieczyły obszar wokół Arawe oraz przylądka Gloucester. Następnie w marcu 1944 roku nastąpiło kolejne lądowanie pod Talasea, po którym doszło do niewielkich walk na wyspie. W październiku 1944 roku australijska 5 Dywizja Piechoty przejęła odpowiedzialność za wyspę od wojsk amerykańskich i w następnym miesiącu przystąpiła do lądowania w zatoce Jacquinot, po czym rozpoczęła ograniczoną ofensywę w celu zabezpieczenia linii obronnej w najcieńszym przewężeniu wyspy pomiędzy zatokami Wide i Open, za którą blokowali przeważające siły japońskie do końca wojny. Japończycy uważali kampanię na Nowej Brytanii za akcję opóźniającą i utrzymywali swoje siły skoncentrowane wokół Rabaulu w oczekiwaniu na atak naziemny w tamtym rejonie, który nigdy nie nastąpił.
Operacje na Nowej Brytanii są uważane przez historyków za sukces sił alianckich. Jednak niektórzy z nich kwestionują konieczność stoczenia tej kampanii. Ponadto australijscy historycy odnieśli się krytycznie do faktu słabego wsparcia lotniczego i morskiego przydzielonego do operacji na wyspie od października 1944 roku do końca wojny.
Tło sytuacyjne.
Geografia.
Nowa Brytania to wyspa o kształcie półksiężyca na północny wschód od Nowej Gwinei. Ma około 595 kilometrów długości, a jego szerokość waha się od około 30 do 100 kilometrów; co czyni ją największą wyspą Archipelagu Bismarcka. Wnętrze Nowej Brytanii jest górzyste, z pasmem gór wulkanicznych o wysokości przekraczającej 1800 m n.p.m. biegnących przez większą część jej długości. Wybrzeże wyspy jest poprzecinane dużą liczbą zatok.
Na wyspie panuje klimat tropikalny. W czasie II wojny światowej góry były pokryte lasem deszczowym złożonym z wysokich drzew. Nadbrzeżne równiny, które otaczają większą część wyspy, pokryte były gęstą dżunglą. Większość plaż na Nowej Brytanii była otoczona zalesionymi mokradłami, a duża liczba rzek i strumieni biegnie od źródeł w górach do morza. Wszystkie te cechy terenu znacznie skomplikowały ruch jednostek wojskowych na Nowej Brytanii. Liczba miejsc nadających się do lądowania na amfibiach była również ograniczona przez rafy koralowe, które odgradzają większość wybrzeża wyspy.
Populacja wyspy w 1940 roku została oszacowana na ponad 101 000 autochtonów oraz 4674 Europejczyków i Azjatów. Rabaul, położony na północno-wschodnim wybrzeżu Nowej Brytanii, był główną osadą na wyspie i największym miastem w Archipelagu Bismarcka. Miasto służyło jako stolica administrowanego przez Australię Terytorium Nowej Gwinei, odkąd siły australijskie zajęły tę dawną niemiecką kolonię w 1914 roku.
Okupacja japońska.
Siły japońskie zajęły Nową Brytanię w styczniu 1942 roku w ramach operacji mającej na celu zabezpieczenie Rabaulu, szybko pokonując mały garnizon australijski podczas bitwy o Rabaul. Inwazja została przeprowadzona zarówno po to, aby uniemożliwić siłom alianckim użycie tego miasta jako bazy do ataku na ważną japońską bazę na wyspie Truk na środkowym Pacyfiku, jak i w celu zdobycia Rabaulu, aby można go było wykorzystać do wsparcia potencjalnych, kolejnych ofensyw japońskich w regionie. Podczas gdy setki australijskich żołnierzy i lotników zdołało ewakuować się z wyspy pomiędzy lutym a majem, około 900 z nich zostało wziętych do niewoli, gdzie byli surowo traktowani. 500 europejskich cywilów schwytanych przez Japończyków zostało internowanych. 1 lipca 1942 roku 849 jeńców wojennych i 208 cywilów, którzy zostali schwytani na Nowej Brytanii, zginęło, gdy „Montevideo Maru” został storpedowany przez amerykański okręt podwodny w drodze do Japonii. Większość pozostałych internowanych Europejczyków została wywieziona na Wyspy Salomona, gdzie zmarli z powodu złych warunków.
Japońskie władze przyjęły australijski system zarządzania wyspą przez wodzów wiosek, a większość z nich zadeklarowała lojalność wobec Japończyków, aby przetrwać lub zyskać przewagę nad innymi grupami etnicznymi. Nieliczni wodzowie, którzy odmówili współpracy z Japończykami, zostali surowo ukarani, a kilku zabito. Podczas gdy europejskie kobiety i dzieci zostały ewakuowane do Australii jeszcze przed wybuchem wojny, Azjaci nie otrzymali pomocy w wyjeździe. Chińska społeczność wyspy obawiała się, że zostanie zmasakrowana przez siły japońskie, tak jak miało to miejsce w innych miejscach na Pacyfiku, ale tak się nie stało. Jednakże chińscy mężczyźni byli zmuszani do pracy jako robotnicy, niektóre kobiety zostały zgwałcone, a w kilku przypadkach zmuszone do zostania „kobietami do towarzystwa”.
Po zajęciu wyspy Japończycy założyli dużą bazę w Rabaulu. Obiekty zlokalizowane w pobliżu miasta były atakowane przez lotnictwo alianckie od początku 1942 roku, ale operacje te generalnie kończyły się niepowodzeniem. Do połowy 1943 roku w Rabaulu zbudowano sieć czterech lotnisk mogących pomieścić 265 myśliwców i 166 bombowców w umocnionych hangarach. Więcej samolotów można było zgromadzić również na niezabezpieczonych placach. Samoloty stacjonujące w tych obiektach działały przeciwko siłom alianckim na Nowej Gwinei i Wyspach Salomona. Miasto posiadało również duży port z rozległymi dokami i zapleczem logistycznym do naprawy statków. Na składowiskach oraz w magazynach w Rabaulu i okolicach były przechowywane duże zapasy wojenne. Jednak poza rejonem Rabaulu zostało zbudowanych niewiele innych obiektów japońskich na Nowej Brytanii, jedynym wyjątkiem było wysunięte lotnisko w Gasmata na południowym wybrzeżu wyspy. Zarówno Japończycy, jak i Australijczycy utrzymywali małe grupy obserwatorów wybrzeża w różnych miejscach Nowej Brytanii; Australijczycy byli cywilami, którzy zgłosili się na ochotnika do pozostania na wyspie po inwazji.
W 1943 roku na Nowej Brytanii wylądowały małe grupy personelu Allied Intelligence Bureau (AIB), w skład którego wchodziły wojska australijskie i oddziały kolonialne z Nowej Gwinei. Jednostki AIB dążyły do zbierania informacji wywiadowczych, przywrócenia australijskiej suwerenności nad wyspą i ratowania zestrzelonych lotników alianckich. Japończycy przez cały okres okupacji wyspy podejmowali wysiłki w celu wytropienia alianckich strażników wybrzeża oraz pracowników AIB i popełnili liczne zbrodnie na pomagających im cywilach. AIB również przeszkolił i wyposażył grupy miejscowej ludności, aby wciągnąć ich do walki jako partyzantów, co doprowadziło do udanej, choć mało intensywnej kampanii partyzanckiej przeciwko garnizonowi japońskiemu. Jednak wywołało to również wojnę plemienną z tymi wioskami, które oskarżano o kolaborację z Japończykami.
Siły przeciwników.
Do 1943 roku na Nowej Brytanii i pobliskiej, mniejszej wyspie, Nowej Irlandii, zgromadzono ponad 100 000 japońskich żołnierzy i cywilów. Znajdowali się oni w dyspozycji 8 Grupy Armijnej pod dowództwem gen. Hitoshiego Imamury: 17 Dywizja (11 429 personelu z chwilą zakończenia wojny); 38 Dywizja (13 108); 39 Brygada (5 073); 65 Brygada (2729); 14 Pułk (2444); 34 Pułk (1879) i 35 Pułk (1967). Razem te formacje osiągnęły siłę równą czterem dywizjom. Wojska marynarki wojennej stanowiły odpowiednik jeszcze jednej dywizji. Pod koniec wojny te japońskie siły zajmowały teren ograniczony tylko do Rabaulu i otaczającego go półwyspu Gazelle. Oddziały te nie miały wsparcia morskiego, ani powietrznego i były coraz bardziej izolowane, a ostatecznie odcięte od zaopatrzenia wskutek działań aliantów, co oznaczało, że garnizon pozostawał w dużej mierze osamotniony. Rzeczywiście, bezpośrednia komunikacja pomiędzy Rabaulem, a Japonią została zerwana w lutym 1943 roku i przywrócona dopiero po wojnie.
Natomiast wojska alianckie, wspomagane przez miejscową ludność cywilną, przez całą kampanię funkcjonowały na poziomie dywizji lub niższym; amerykańska grupa zadaniowa „Director”, która zabezpieczyła Arawe, była faktycznie pułkowym zespołem bojowym opartym na 112 Pułku Kawalerii. Później przybyła 1 Dywizja Marines, zanim wyspę przekazano 40 Dywizji Piechoty, a następnie australijskiej 5 Dywizji. Wynikało to częściowo z błędnego oszacowania wielkości sił japońskich utrzymujących wyspę, a także z szerszej strategii aliantów, która zakładała tylko ograniczone operacje na Nowej Brytanii, skupione początkowo na zajęciu i obronie lokalizacji odpowiednich dla założenia baz lotniczych, a następnie wiązaniu walką większych sił japońskich.
Wstępne operacje.
Od połowy 1942 roku alianckie plany dotyczące przyszłej ofensywy na Pacyfiku skupiały się na zdobyciu lub zneutralizowaniu Rabaulu. W lipcu 1942 roku Kolegium Połączonych Szefów Sztabów zarządziło dwuetapową ofensywę na Rabaul. Siły przydzielone do obszaru południowego Pacyfiku zostały skierowane do zajęcia Wysp Salomona, poczynając od Guadalcanal. Jednocześnie jednostki przydzielone do obszaru południowo-zachodniego Pacyfiku, dowodzone przez gen. Douglasa MacArthura, miały zabezpieczyć Lae i Salamaua na północnym wybrzeżu Nowej Gwinei. Po zakończeniu tych operacji siły z obu tych obszarów miały wylądować na Nowej Brytanii i zająć Rabaul. Plan ten okazał się jednak zbyt ambitny, ponieważ MacArthurowi brakowało sił potrzebnych do wykonania jego pierwotnych zadań. Japońska ofensywa na Port Moresby, która została odparta po kilku miesiącach ciężkich walk w kampanii o szlak Kokoda, bitwie w zatoce Milne i bitwie pod Buna–Gona, również zakłóciła plany aliantów, ale pozostawiła pod ich kontrolą terytorium potrzebne do rozpoczęcia własnej ofensywy.
Alianci ponownie przedstawili swoje plany na początku 1943 roku. Po ważnej konferencji, 28 marca Kolegium Połączonych Szefów Sztabów wydało nowy plan neutralizacji Rabaulu, który został nazwany operacją Cartwheel. Zgodnie z tym planem siły MacArthura miały założyć lotniska na dwóch wyspach u wybrzeży Nowej Gwinei, zająć rejon półwyspu Huon i wylądować w zachodniej części Nowej Brytanii. Wojska obszaru południowego Pacyfiku miały kontynuować swoją ofensywę przez Wyspy Salomona w kierunku Rabaul, kończąc lądowaniem na Wyspie Bougainville’a. Podczas gdy początkowe plany operacji Cartwheel nakazywały MacArthurowi zdobycie Rabaulu, w czerwcu 1943 roku Kolegium Połączonych Szefów Sztabów Stanów Zjednoczonych zdecydowało, że jest to niepotrzebne, ponieważ japońska baza mogła zostać zneutralizowana blokadą i bombardowaniem z powietrza. MacArthur początkowo sprzeciwiał się tej zmianie planów, ale została ona zatwierdzona przez Kolegium Połączonych Szefów Sztabów Wielkiej Brytanii i Stanów Zjednoczonych na konferencji w Quebecu w sierpniu.
Amerykańska 5 Armia Powietrzna, główna amerykańska jednostka lotnicza na przydzielona do obszaru południowo-zachodniego Pacyfiku, rozpoczęły kampanię przeciwko Rabaulowi w październiku 1943 roku. Celem ataków było uniemożliwienie Japończykom wykorzystania Rabaulu jako bazy lotniczej lub morskiej oraz zapewnienie wsparcie dla planowanego lądowania na Wyspie Bougainville’a zaplanowanego na 1 listopada, a także lądowania w zachodniej części Nowej Brytanii planowanego na grudzień. Pierwszy nalot miał miejsce 12 października i wzięło w nim udział 349 samolotów. Dalsze ataki dokonywano, gdy tylko warunki pogodowe były odpowiednie, w październiku i na początku listopada. 5 listopada dwa lotniskowce United States Navy również zaatakowały miasto i jego port. Po tym ataku Cesarska Marynarka Wojenna zaprzestała używania Rabaulu jako bazy dla swojej floty. Kampania przeciwko Rabaulowi została zintensyfikowana począwszy od listopada, kiedy do ataków dołączyły jednostki lotnicze operujące z lotnisk na niedawno zdobytych wyspach w archipelagu Wysp Salomona.
Inwazja na zachodnią Nową Brytanię.
Plany przeciwników.
22 września 1943 roku Kwatera Główna MacArthura wydała rozkazy inwazji na Nową Brytanię, która została określona jako operacja Dexterity. Skierowały one amerykańską 6 Armię (która w tym czasie była zwykle określana jako "Alamo Force"), aby desantem morskim w rejonie przylądka Gloucester w zachodniej części Nowej Brytanii i pod Gasmatą zabezpieczyć część wyspy położoną na zachód od linii pomiędzy Gasmatą, a Talasea na północnym wybrzeżu. Dowódca lotnictwa wojsk MacArthura, gen. por. George Kenney, sprzeciwił się tej operacji, ponieważ uważał, że budowa lotnisk na przylądku Gloucester zajmie zbyt dużo czasu, biorąc pod uwagę szybkie tempo natarcia aliantów w regionie Nowej Gwinei, a istniejące lotniska były wystarczające, aby wspierać bieżące ataki na Rabaul i planowane lądowania w kolejnych lokalizacjach. Jednak gen. por. Walter Krueger, dowódca "Alamo Force", a także dowódcy marynarki wojennej przy MacArthurze uważali, że konieczna jest inwazja na Nową Brytanię, aby uzyskać kontrolę nad strategiczną cieśniną Witiaz, przez którą planowano wysyłać konwoje transportujące siły alianckie do lokalizacji w zachodniej części Nowej Gwinei. Jednakże planowane lądowanie pod Gasmatą w listopadzie zostało odwołane ze względu na obawy przed umocnieniem tego rejonu przez Japończyków i bliskość lotnisk w Rabaulu, a także uznanie tego terenu za zbyt bagnisty. Zamiast tego, 21 listopada zdecydowano się zająć obszar Arawe na południowo-zachodnim wybrzeżu Nowej Brytanii, aby ustanowić tam bazę dla łodzi PT i być może odwrócić uwagę Japończyków od głównego lądowania na przylądku Gloucester. Po uwzględnieniu dostępnej ilości łodzi i okrętów oraz wsparcia powietrznego lądowanie pod Arawe zaplanowano na 15 grudnia, a na przylądku Gloucester na 26 dzień tego miesiąca.
"Alamo Force" była odpowiedzialna za opracowanie planów operacji Dexterity, przy czym prace nad nią rozpoczęły się w sierpniu 1943 roku. Dane wywiadowcze potrzebne do przygotowania tych planów pochodziły od patroli marines i Alamo Scouts, które wylądowały na Nowej Brytanii w okresie od września do grudnia 1943 roku, a także od lotniczego rozpoznania fotograficznego. Amerykańska 1 Dywizja Marines była główną formacją wybraną do lądowania na przylądku Gloucester; w połączeniu z jednostkami artyleryjskimi, transportowymi, inżynieryjnymi i logistycznymi ta grupa bojowa została nazwana "Backhander Task Force". Siły wyznaczone do desantu pod Arawe zostały zbudowane wokół 112 Pułku Kawalerii, który został spieszony i służył w tej kampanii jako zwykła piechota. 112 Pułk został również powiększony o jednostki artyleryjskie i inżynieryjne, tworząc grupę bojową o nazwie "Director Task Force".
Japońskie Cesarskie Dowództwo Generalne przeanalizowało sytuację strategiczną na południowo-zachodnim Pacyfiku pod koniec września 1943 roku i stwierdziło, że alianci w nadchodzących będą próbowali przedrzeć się przez północne Wyspy Salomona i Archipelag Bismarcka miesiącach w drodze na wewnętrzny obwód Japonii w zachodniej i środkowej części Pacyfiku. W związku z tym do strategicznych miejsc w rejonie zostały wysłane posiłki, aby spowolnić natarcie aliantów. W Rabaulu utrzymano silne garnizon, ponieważ wierzono, że alianci będą próbowali zdobyć miasto. W tym czasie pozycje japońskie w zachodniej części Nowej Brytanii były ograniczone do lotnisk na przylądku Gloucester na zachodnim krańcu wyspy i kilku małych przystani, które zapewniały małym, japońskim łodziom podróżującym pomiędzy Rabaulem a Nową Gwineą schronienie przed alianckimi atakami z powietrza. Ponieważ Nowa Brytania leżała daleko na wschód od „Absolutnej Strefy Obrony Narodowej”, która została przyjęta przez japońskie wojsko 15 września, ogólnym celem stacjonujących tam sił było opóźnienie postępów aliantów, aby zyskać czas na poprawę obrony regionu o większym znaczeniu strategicznym.
W październiku dowódca 8 Grupy Armijnej, gen. Imamura, przewidział, że następnym posunięciem aliantów będzie najprawdopodobniej inwazja na zachodnią cześć Nowej Brytanii. Dlatego zdecydował się na wysłanie kolejnych jednostek do tego obszaru, aby wzmocnić swój garnizon, który opierał się na 65 Brygadzie i nazwał go "Matsuda Force" na cześć swojego dowódcy, gen. mjr. Iwao Matsudy. 17 Dywizja została wybrana, aby dostarczyć żołnierzy do tego celu; główna część tej jednostki przybyła do Rabaulu z Chin w dniach 4 i 5 października, ponosząc blisko 1400 ofiar w wyniku ataków łodzi podwodnych i z powietrzna w drodze na Nową Brytanię. Dowódca 17 Dywizji, gen. por. Yasushi Sakai został mianowany nowym dowódcą sił japońskich w zachodniej części Nowej Brytanii, ale bataliony dywizji były rozrzucone po całym regionie, także południowej części Nowej Brytanii i Wyspie Bougainville’a.
Arawe.
Na potrzeby operacji Arawe, "Director Task Force", pod dowództwem bryg. gen. Juliana Cunninghama, skoncentrował się na wyspie Goodenough, gdzie przeszedł szkolenie przed wejściem na pokład 13 grudnia 1943 roku. W tygodniach poprzedzających operację samoloty alianckie przeprowadziły ciężkie bombardowania na całej Nowej Brytanii, ale obszar wokół plaż wyznaczonych do lądowania został celowo ominięty aż do dnia poprzedzającego lądowanie, aby nie zaalarmować Japończyków. Statki z siłami inwazyjnymi na pokładzie przybyły z półwyspu Arawe, w pobliżu przylądka Merkus, około godz. 3:00 nad ranem 15 grudnia. Dwa małe oddziały wyruszyły niemal natychmiast pod osłoną ciemności z rozkazem zniszczenia nadajnika radiowego na wyspie Pilelo na południowym wschodzie i przecięcia ścieżki prowadzącej w kierunku półwyspu wokół wioski Umtingalu. Pomocnicze lądowanie pod Umtingalu spotkało się z silnym oporem i zostało odparte, podczas gdy lądowanie na Pilelo okazało się bardziej skuteczne, ponieważ kawalerzyści szybko pokonali niewielki oddział japoński i zabezpieczyli swój cel.
W międzyczasie, po pewnym zamieszaniu podczas schodzenia żołnierzy do łodzi desantowych, główny atak rozpoczął się po 6:25, wspierany ciężkim ostrzałem z morza i powietrza. Opór na lądzie był ograniczony, ponieważ w pobliżu przebywało bardzo niewielu Japończyków, chociaż siły pierwszego rzutu zostały ostrzelane z karabinu maszynowego, który szybko został unieszkodliwiony. Japońskie samoloty z Rabaulu przelatywały nad plażą, ale zostały przepędzone przez amerykańskie myśliwce patrolujące rejon desantu. Dalsze zamieszanie spowodowało opóźnienie we wprowadzeniu do walki sił drugiego rzutu, podczas gdy ostatnie trzy rzuty zostały pomieszane i wylądowały w tym samym czasie. Niemniej jednak amerykańscy kawalerzyści szybko zdobyli przyczółek i do popołudnia zabezpieczyli plantację Amalut i ugruntowali silną pozycję obronną u nasady półwyspu Arawe. W następnych dniach przybyły japońskie posiłki, które następnie rozpoczęły kontratak, ale Amerykanie również podciągnęli posiłki, w tym czołgi, i kontratak został odparty. W konsekwencji Japończycy wycofali się w głąb lądu w kierunku pobliskiego lotniska i walki wokół Arawe wygasły.
Przylądek Gloucester.
Lądowanie na przylądku Gloucester zostało przeprowadzone 26 grudnia, po akcji dywersyjnej pod Arawe i serii desantów ćwiczebnych na przylądku Sudest kilka dni wcześniej. Do ataku w tym miejscu wybrano 1 Dywizję Marines pod dowództwem gen. mjr. Williama H. Rupertusa. Jako miejsce lądowania wyłoniono dwie plaże na wschód od lotnisk na przylądku Gloucester, które były głównym celem operacji. Dodatkowe miejsce lądowania wybrano także po przeciwnej stronie przylądka na zachód od lotnisk. Oddziały 7 Pułku Marines wyruszyły z zatoki Oro. Eskortowane przez amerykańskie i australijskie okręty wojenne z "Task Force 74", zostały po drodze wzmocnione przez 1 Dywizję Marines i artylerię z 11 Pułku Marines. Już na kilka tygodni przed lądowaniem przeciwko japońskim wojskom na przylądku Gloucester zostało skierowane ciężkie bombardowanie z powietrza, które zniszczyło wiele pozycji obronnych i wpłynęło negatywne na morale obrońców. 26 grudnia, bezpośrednio przed lądowaniem, również miały miejsce zmasowane naloty amerykańskiego lotnictwa, w wyniku czego wzniósł się gęsty dym, który częściowo zasłaniał plaże. Amerykańskie lądowanie zakończyło się sukcesem, a kontrataki sił japońskich 26 grudnia zostały odparte. Następnego dnia 1 Pułk Marines ruszył na zachód, w stronę lotnisk. Po południu natarcie Amerykanów zostało powstrzymane, lecz na plaże dostarczano już posiłki. Atak został wznowiony 29 grudnia, a lotniska zostały zajęte. W ciągu pierwszych dwóch tygodni stycznia 1944 roku Amerykanie posuwali się na południe od przyczółka, aby zlokalizować i pokonać siły japońskie, które znajdowały się w okolicy. Doprowadziło to do ciężkich walk, w których japoński 141 Pułk Piechoty próbował bronić swoich pozycji na wzniesieniach. Marines ostatecznie zabezpieczyli ten obszar 16 stycznia.
Po pomyślnym lądowaniu alianci skutecznie przejęli kontrolę nad szlakami morskimi zapewniającymi łączność z Morzem Bismarcka, mając zapewnione kwatery po obu stronach cieśniny Witiaz, po wcześniejszym zdobyciu Finschhafen. W styczniu 1944 roku alianci starali się jeszcze bardziej wykorzystać swoją przewagę, rozpoczynając kolejną operację na wybrzeżu Nowej Gwinei z lądowaniem na przylądku Saidor, kiedy półwysep Huon został oczyszczony przez siły australijskie i amerykańskie. W odpowiedzi japońskie naczelne dowództwo w Rabaulu rozkazało swoim siłom wycofującym się z półwyspu Huon ominąć Saidor, po czym zaczęły one wycofywać się w kierunku Madangu.
W połowie stycznia Sakai poprosił o pozwolenie na ewakuowanie dowództwa z zachodniej części Nowej Brytanii, i zostało ono wydane przez Imamurę 21 dnia tego miesiąca. Następnie siły japońskie próbowały odłączyć się od Amerykanów i ruszyć w kierunku obszaru Talasea. Patrole marines ścigały Japończyków, w wyniku czego stoczono wiele małych potyczek w centrum wyspy i wzdłuż jej północnego wybrzeża.
Talasea.
W miesiącach następujących po operacjach mających na celu zabezpieczenie Arawe i przylądka Gloucester, walki na Nowej Brytanii były ograniczone, ponieważ siły japońskie w tym okresie w dużej mierze zdecydowały się unikać konfrontacji i kontynuowały odwrót w kierunku Rabaulu. Siły amerykańskie zabezpieczyły Rooke Island w lutym 1944 roku, ale do tego czasu garnizon wyspy został już wycofany. W następnym miesiącu podjęto kolejne desanty w Talasea na półwyspie Willaumez. Operacja, pomyślana jako kontynuacja operacji odcięcia wycofujących się Japończyków, zaangażowała pułkową grupę bojową utworzoną głównie na bazie 5 Pułku Marines lądującego na półwyspie Willaumez, po zachodniej stronie wąskiego przesmyku w pobliżu plantacji Volupai. Po początkowym lądowaniu piechota morska ruszyła na wschód w kierunku pasa awaryjnego lądowania w Talasea na przeciwległym wybrzeżu. Mała grupa japońskich obrońców zatrzymała wojska amerykańskie i uniemożliwiła im szybkie natarcie, które mogło odciąć trasę odwrotu głównych japońskich sił wycofujących się z przylądka Gloucester.
Alianckie ataki na Rabaul zostały zintensyfikowane po ukończeniu budowy lotnisk na Wyspie Bougainville’a w styczniu 1944 roku. Całe miasto zostało zniszczone, wraz z dużą liczbą samolotów i okrętów. Armia japońska straciła jednak stosunkowo niewiele sprzętu, ponieważ w listopadzie jej zapasy zostały przeniesione do jaskiń wulkanicznych. Ze względu na straty marynarki wojennej Japończycy od lutego zaprzestali wysyłania do miasta dalszych jednostek pływających. Japońskie jednostki powietrzne stacjonujące w Rabaulu podjęły ostatnią próbę przechwycenia alianckiego nalotu na ten obszar 19 lutego. Następne naloty, które trwały do końca wojny, były zwalczane jedynie przez ostrzał przeciwlotniczy. W wyniku przedłużających się bombardowań miasto przestało być bazą, z której Japończycy mogliby prowadzić walkę z aliantami. Jednak było wciąż bardzo dobrze bronione przez garnizon składający się z około 98 000 ludzi oraz setki dział przeciwpancernych i przeciwlotniczych. Wokół półwyspu Gazelle zostały zbudowane rozległe fortyfikacje, tam gdzie również nierówny teren sprzyjałby obrońcom. 14 marca 1944 roku cesarska kwatera główna nakazała 8 Grupie Armijnej, aby „utrzymywała obszar wokół Rabaulu tak długo, jak to możliwe”, aby trzymać siły alianckie z dala od innych regionów.
W kwietniu 1944 roku, po zabezpieczeniu Arawe i przylądka Gloucester, amerykańska 40 Dywizja Piechoty pod dowództwem gen. mjr. Rapp Brusha przybyła, aby odciążyć marines i kawalerzystów, którzy wylądowali na wyspie w grudniu 1943 roku. Po tym wydarzeniu nastąpił okres względnego spokoju, w czasie którego siły amerykańskie i japońskie okupowały przeciwległe krańce wyspy, podczas gdy w jej centrum toczyły się akcje partyzanckie prowadzone przez siły AIB dowodzone przez Australijczyków. Patrole AIB odniosły sukces w odepchnięciu wysuniętych japońskich placówek do Ulamony na północnym wybrzeżu i do Kamandranu na południu. W połowie 1944 roku kwatera główna 8 Grupy Armijnej ponownie przeanalizowała zamiary aliantów wobec Nowej Brytanii. Chociaż do tego czasu sądzono, że alianci planują poważny atak na Rabaul, postęp sił amerykańskich w kierunku Filipin był interpretowany jako oznaka tego, że nie jest to już prawdopodobne. Zamiast tego Japończycy ocenili, że alianci będą posuwać się powoli przez Nową Brytanię w kierunku miasta i zaatakują je tylko wtedy, gdy ich kampania przeciwko wojskom japońskim na wyspie utknie w miejscu lub wejdzie w końcową fazę, albo jeśli zwiększy się liczebność wojsk australijskich na wyspie.
Operacje australijskie.
Przeniesienie odpowiedzialności na Australijczyków.
W październiku 1944 roku podjęto decyzję o przeniesieniu amerykańskiej 40 Dywizji Piechoty do walk na Filipinach, przerzucając jednocześnie odpowiedzialność za Nową Brytanię Australijczykom, zgodnie z życzeniem rządu australijskiego do wykorzystania własnych żołnierzy w celu odbicia terytorium australijskiej kolonii okupowanej przez Japończyków. Australijska 5 Dywizja Piechoty, dowodzona przez gen. mjr. Alana Ramsaya, została wybrana do przeprowadzenia tej operacji, po tym jak skoncentrowała się wokół Madangu w maju 1944 roku, po operacjach mających na celu zabezpieczenie półwyspu Huon.
W owym czasie wywiad aliancki nie doceniał japońskich sił na wyspie, wierząc, że jest tam zaledwie około 38 000 żołnierzy wroga. Chociaż była to liczba dwukrotnie zaniżona, alianckie oceny zamiarów Japończyków były bliższe rzeczywistości: planiści alianccy wierzyli, że siły Imamury przyjmą postawę obronną, pozostając w dużej mierze wewnątrz fortyfikacji, które zostały ustanowione wokół Rabaulu. W rzeczywistości japońskie siły bojowe na wyspie liczyły około 69 000 ludzi, w tym 53 000 żołnierzy armii i 16 000 żołnierzy piechoty morskiej, i chociaż znajdowali się oni głównie na półwyspie Gazelle na północ od Rabaulu, ich posterunki obserwacyjne zostały rozmieszczone aż po Awul. Z powodu rosnącej izolacji garnizonu wielu żołnierzy było zaangażowanych w uprawę ryżu i prace na roli. Z amerykańskimi enklawami w Talasea–przylądku Hoskins, Arawe i na przylądku Gloucester, obie strony były geograficznie oddzielone od siebie i przestrzegały niepisanego zawieszenia broni. Alianckie bombardowania zredukowały japońskie siły powietrzne i morskie do tego stopnia, że na wyspie pozostały tylko dwa zdolne do walki samoloty, a jedynymi japońskimi statkami, które tam pozostały, było 150 barek, które mogły przemieszczać niewielkie ilości zapasów lub żołnierzy wzdłuż wybrzeża.
Siłom Ramsaya rozkazano przeprowadzić operację powstrzymywania, mającą na celu odizolowanie garnizonu japońskiego na półwyspie Gazelle. W ten sposób Ramsay otrzymał rozkaz wywierania presji na Japończyków, jednocześnie unikając angażowania swoich sił w walki na dużą skalę. Niemniej jednak zdecydowano, że Australijczycy przeprowadzą ograniczoną ofensywę, składającą się głównie z działań patrolowych, w celu przedostania się poza zachodni kraniec wyspy, na którym pozostał garnizon amerykański. Aby to osiągnąć, australijscy dowódcy postanowili założyć dwie bazy: główną wokół zatoki Jacquinot na południowym wybrzeżu oraz dodatkową bazę na północnym wybrzeżu wokół przylądka Hoskins.
Środkowa część Nowej Brytanii.
Na początku października 1944 roku australijski 36. batalion piechoty wylądował na przylądku Hoskins, aby rozpocząć przejmowanie wyspy od garnizonu amerykańskiego. Na początku następnego miesiąca pozostałe elementy australijskiej 6 Brygady Piechoty wylądowały w zatoce Jacquinot. W kolejnych tygodniach wyładowano duże ilości zapasów i sprzętu, wraz z personelem pomocniczym i robotnikami, aby rozpocząć budowę takich obiektów, jak drogi, lądowisko, doki i szpital ogólny. Te prace miały potrwać do maja 1945 roku. Royal New Zealand Air Force dostarczyło później dwie eskadry myśliwców bombardujących Corsair do wsparcia australijskich operacji lądowych na wyspie, a amerykańskie łodzie desantowe z 594th Engineer Boat and Shore Regiment zapewniały wsparcie aż do przybycia Australian Landing Craft Company w lutym 1945 roku.
Ze względu na ograniczone zasoby żeglugowe, transfer 5 Dywizji został znacznie opóźniony i zakończono go dopiero w kwietniu 1945 roku. Niemniej jednak już w grudniu rozpoczęło się australijskie natarcie, z zadaniem przemieszczania się wzdłuż północnego i południowego wybrzeża w kierunku półwyspu Gazelle w celu zdobycia linii pomiędzy zatokami Wide i Open, wzdłuż której miała się koncentrować większość sił japońskich, pozostających poza rejonem Rabaulu, ok. 1600 żołnierzy rozmieszczonych na wysuniętych pozycjach. 36. batalion piechoty na początku grudnia zaczął rozszerzać swoje przyczółki wokół przylądka Hoskins, kierując się w stronę Bialla na barce; tam dwie kompanie założyły wysuniętą bazę, skąd zaczęły rozsyłać patrole na wschód. Po ustaleniu, że Japończycy wycofali się za rzekę Pandi, utworzono nową bazę pod Ea Ea, a oddziały australijskie ponownie zostały przeniesione za pomocą barki do przodu. 1. batalion piechoty Nowej Gwinei przybył w celu ich wzmocnienia w styczniu 1945 roku. Następnie Australijczycy na północnym wybrzeżu przesunęli swoje linie w kierunku zatoki Open, zakładając posterunek pod Baia i patrolując plantację Mavelo, gdzie stoczono kilka mniejszych potyczek.
W tym samym czasie na południowym wybrzeżu pod koniec grudnia rozpoczęto główne natarcie w kierunku zatoki Wide. Wiązało się to z ustanowieniem wysuniętej bazy pod Milima w połowie lutego 1945 roku przez 14/32. batalion piechoty, który został przeniesiony barką przez rzekę Sampun. 15 lutego po krótkiej walce, podczas której patrol z 1. batalionu piechoty Nowej Gwinei przeprowadził udaną zasadzkę, został zdobyty Kamandran. W tym momencie japoński opór na południowym wybrzeżu zaczął narastać i w finalnej fazie natarcia Australijczycy maszerowali pieszo wokół zatoki Henry’ego Reida, aby zabezpieczyć obszar Waitavalo–Tol, który był utrzymywany przez oddziały japońskie w sile zbliżonej do batalionu.
Następnie w ciągu sześciu tygodni została stoczona seria starć mających na celu przełamanie głównych pozycji japońskich wokół góry Sugi, poczynając od ataku 19. batalionu piechoty przez rzekę Wulwut 5 marca. Pozycje wokół góry Sugi, które rozciągały się przez szereg grzbietów na zachód od Wulwut, były silnie bronione przy użyciu moździerzy, karabinów maszynowych i bunkrów, ponadto ulewny deszcz utrudniał australijskie działania. Nastąpiły zacięte walki, których kulminacją był atak 14/32. batalionu na "Bacon Hill" 18 marca. Po zajęciu obszaru Waitavalo–Tol w marcu i kwietniu Australijczycy dokonali wypadu w kierunku zatoki Jammer i wysłali patrole, aby połączyć jej północną i południową część. Podciągnęli także posiłki, najpierw z 13 Brygady Piechoty, a następnie z 4 Brygady, kiedy ofensywna część ich kampanii dobiegła końca. W następnych miesiącach Australijczycy zorganizowali serię patroli, których celem było utrzymanie linii wokół nasady półwyspu Gazelle, aby uniemożliwić Japończykom wyrwanie się z Rabaulu. Taki stan rzeczy trwał do końca wojny w sierpniu 1945 roku. 2/2nd Commando Squadron przeprowadził patrol, który przedostał się w pobliże Rabaulu i ocenił, że teren jest tak nierówny, iż duże japońskie jednostki nie będą w stanie przejść przez niego i zaatakować wojsk australijskich.
Mniej więcej w tym czasie nastąpiła seria zmian w dowództwie. W kwietniu gen. mjr Horace Robertson przejął dowództwo nad dywizją od Ramsaya, a następnie gen. mjr Kenneth Eather zastąpił go na początku sierpnia.
Następstwa.
Rabaul został zabezpieczony przez 29/46. batalion piechoty wchodzący w skład 4 Brygady Piechoty 6 września 1945 roku, kiedy to z japońskich obozów na wyspie zostało wyzwolonych ponad 8 000 jeńców wojennych. Straty australijskie podczas walk o Nową Brytanię od października 1944 do końca wojny były niewielkie i wyniosły 53 zabitych oraz 140 rannych; kolejnych 21 żołnierzy zmarło z powodu urazów lub chorób niezwiązanych z walką. Straty 1 Dywizji Marines sięgnęły 310 zabitych i 1083 rannych. Ponadto straty wszystkich jednostek alianckich podczas walk wokół Arawe wyniosły 118 zabitych i 352 rannych, a cztery osoby zaginęły. Całkowite straty japońskie na Nowej Brytanii i innych wyspach Archipelagu Bismarcka szacuje się na około 30 000 zabitych i zmarłych, głównie z powodu chorób i głodu.
Podsumowując tę kampanię, historycy mają mieszane opinie co do tego, czy lądowanie Amerykanów pod Arawe, a nawet na przylądku Gloucester było konieczne. Podczas gdy według Henry’ego Shawa i Douglasa Kane’a, autorów oficjalnej historii Korpusu Piechoty Morskiej, lądowanie pod Arawe prawdopodobnie ułatwiło lądowanie na przylądku Gloucester, historyk U.S. Navy Samuel Eliot Morison twierdzi, że lądowanie pod Arawe miało „niewielką wartość”, wskazując na to, że w tym miejscu nigdy nie założono poważnej bazy morskiej i że pochłonięte przez tę operację zasoby oraz siłę ludzką można było wykorzystać gdzie indziej. Historyk U.S. Army John Miller stwierdził również, że operacje mające na celu zabezpieczenie Arawe i przylądka Gloucester „prawdopodobnie nie były istotne dla działań mających na celu zneutralizowanie Rabaulu lub dotarcie do Filipin”, podczas gdy ofensywa w zachodniej części Nowej Brytanii przyniosła pewne korzyści i kosztowała stosunkowo niewiele ofiar.
Podsumowując australijskie zaangażowanie w kampanię, australijski historyk Gavin Long napisał, że było ono niewystarczające, zwłaszcza jeśli chodzi o siły powietrzne i morskie, co opóźniło koncentrację 5 Dywizji do późnego etapu kampanii. Niezależnie od tego, Long pisze, że siły australijskie, które były stosunkowo mało doświadczone, w zestawieniu z japońskimi siłami składającymi się z około pięciu dywizji, osiągnęły niezwykły wynik w opisanych okolicznościach. Lachlan Grant również dochodzi do podobnego wniosku, podkreślając niewielkie ofiary, które zostały poniesione w kampanii w porównaniu ze stratami w innych miejscach, takich jak Aitape–Wewak. Emerytowany generał John Coates ocenił, że „pod wieloma względami australijskie operacje na Nowej Brytanii były klasyczną kampanią powstrzymywania”, ale podkreślił niewystarczające wsparcie powietrzne i morskie, które zostało przeznaczone głównie na kampanię o Borneo. Peter Charlton również uważa australijskie operacje za udane, ale krytycznie odnosi się zarówno do decyzji o rozmieszczeniu 5 Dywizji przeciwko znacznie potężniejszym siłom japońskim, jak i ograniczonego wsparcia udzielonego kampanii lądowej.
Taktyka obronna japońskiego dowódcy Imamury była prawdopodobnie czynnikiem zapewniającym powodzenie działań powstrzymujących prowadzonych przez znacznie mniejsze siły australijskie. Według japońskiego historyka Kengoro Tanaki, Imamura otrzymał rozkaz zachowania swoich sił do czasu osiągnięcia wspólnego działania z Cesarską Marynarką Wojenną i dlatego zdecydował się rozmieścić tylko niewielką część swoich żołnierzy przed fortecą Rabaul. Eustace Keogh zgadza się z tą oceną, argumentując, że jakakolwiek kontrofensywa na wyspie nie miałaby celu strategicznego bez wystarczającego wsparcia morskiego i powietrznego, które w tamtym czasie było niedostępne dla Japończyków. Gregory Blake napisał, że to ekstremalnie nierówny teren uniemożliwił wielką japońską kontrofensywę.

</doc>
<doc id="5018803" url="https://pl.wikipedia.org/wiki?curid=5018803" title="Andrzej Senar">
Andrzej Senar



</doc>
<doc id="5018806" url="https://pl.wikipedia.org/wiki?curid=5018806" title="Wielino (obwód smoleński)">
Wielino (obwód smoleński)

Wielino () – wieś (ros. деревня, trb. dieriewnia) w zachodniej Rosji, w osiedlu wiejskim Smietaninskoje rejonu smoleńskiego w obwodzie smoleńskim.
Geografia.
Miejscowość położona jest nad rzeką Radowka (dorzecze Dniepru), 1 km od przystanku kolejowego Wielino, 1,5 km od drogi magistralnej M1 «Białoruś», 8 km od centrum administracyjnego osiedla wiejskiego (Smietanino), 34 km od centrum Smoleńska.
Demografia.
W 2010 r. miejscowość nie posiadała mieszkańców.

</doc>
<doc id="5018809" url="https://pl.wikipedia.org/wiki?curid=5018809" title="Powczyne">
Powczyne

Powczyne () – wieś na Ukrainie, w obwodzie żytomierskim, w rejonie nowogrodzkim, nad Tetiżą. W 2001 roku liczyła 608 mieszkańców.

</doc>
<doc id="5018813" url="https://pl.wikipedia.org/wiki?curid=5018813" title="Ładzyń Nowy">
Ładzyń Nowy

Ładzyń Nowy – dawniej samodzielna wieś w Polsce, obecnie w granicach wsi Ładzyń w województwie mazowieckim, w aglomeracji warszawskiej, w powiecie mińskim, w gminie Stanisławów. 
Miejscowość to obecnie części Ładzynia, ul. Akacjowej.
W latach 1867–1939 w gminie Ładzyń. 20 października 1933 w woj. warszawskim utworzono gromadę Ładzyń Nowy w granicach gminy Ładzyń, składającą się z koloni Ładzyń i kolonii Halinów A. W latach 1939–1954 w gminie Stanisławów w powiecie mińskim.
Podczas II wojny światowej w Generalnym Gubernatorstwie, w dystrykcie warszawskim. W 1943 gromada Ładzyń Nowy liczyła 249 mieszkańców.
W związku z reorganizacją administracji wiejskiej jesienią 1954, Ładzyń Nowy wszedł w skład nowej gromady Ładzyń.

</doc>
<doc id="5018815" url="https://pl.wikipedia.org/wiki?curid=5018815" title="Thelionema">
Thelionema

Thelionema – rodzaj roślin należący do rodziny złotogłowowatych ("Asphodelaceae"), obejmujący trzy gatunki, występujące w południowo-wschodniej i wschodniej Australii.
Nazwa rodzaju pochodzi od greckich słów θηλή ("thili" – sutek) i νήμα ("nema" – nić) w odniesieniu do brodawek pokrywających nitki pręcików.
Morfologia.
Wieloletnie, kłączowe rośliny zielne, tworzące kępy. Pędy naziemne ulistnione. Liście równowąskie, pochwy liściowe zamknięte przy wierzchołku. Kwiaty promieniste, wzniesione, szypułkowe, zebrane w szczytowy, wierzchotkowy kwiatostan. Okwiat sześciolistkowy, niebieski lub biały. Listki okwiatu wolne, rozłożyste lub zakrzywione. Sześć pręcików krótszych od listków okwiatu, o wrzecionowatych, wgiętych nitkach, pokrytych brodawkowatymi wyrostkami niemal na całej długości. Pylniki smukłe, zwężające się ku górze, pękające przez podłużne szczeliny. Zalążnia górna, trójwrębna dystalnie. Szyjka słupka nitkowata, zakończona malutkim, brodawkowatym znamieniem. Owocami są brunatne lub czarne torebki zawierające podługowate, brązowe do czarnych, błyszczące nasiona.
Systematyka.
Rodzaj z podrodziny liliowcowych ("Hemerocallidoideae") z rodziny złotogłowowatych ("Asphodelaceae"). 

</doc>
<doc id="5018818" url="https://pl.wikipedia.org/wiki?curid=5018818" title="Francesca Neri">
Francesca Neri

Francesca Neri (ur. 10 lutego 1964 w Trydencie) – włoska aktorka i producentka filmowa.
Życiorys.
Wczesne lata.
Urodziła się i dorastała w Trydencie jako córka aktorki Rosalby Neri i Claudia Neriego. Jej ojciec urodził się w Pazinie w Chorwacji i był jednym z 350 tysięcy włoskich emigrantów, którzy opuścili Istrię po przyłączeniu jej do Jugosławii w 1947. Z zawodu był on rolnikiem i zoologiem, pracował także dla ministra rolnictwa Włoch. 
Francesca w bardzo młodym wieku przeprowadziła się do Rzymu, aby studiować aktorstwo na prestiżowej uczelni filmowej Centro Sperimentale di Cinematografia.
Kariera.
Debiutowała na ekranie w roli Laury w dramacie Giuseppe Piccioniego "Il grande Blek" (1987). Następnie wystąpiła jako Maria we włosko-szwajcarskim dramacie "Bankomatt" (1989) o napadzie na bank u boku Omero Antonuttiego, Bruno Ganza i Piera Paolo Capponiego. W komediodramacie Luigiego Comenciniego "Wesołych świąt... Szczęśliwego Nowego Roku" ("Buon Natale... buon anno", 1989) z Virną Lisi i Michela Serraulta zagrała młodą dziewczynę w autobusie. Stała się ikoną seksu włoskiego ekranu po zagraniu tytułowej roli Lulú, która szuka nowych wrażeń w perwersyjnym i niebezpiecznym podziemiu seksualnym w Madrycie w dramacie erotycznym Bigasa Luny "Wieki Lulù" ("Las edades de Lulú", 1990) z udziałem Maríi Barranco i Javiera Bardema.
W filmie opartym na przygodach superbohatera komiksów Marvela "Kapitan Ameryka" (1990) w reżyserii Alberta Pyuna wystąpiła jako Valentina de Santis. Za rolę Cecilii, niezdecydowanej kochanki neapolitańskiego artysty w komediodramacie Massima Troisi "Pensavo fosse amore invece era un calesse" (1991) otrzymała nagrodę Nastro d’argento i nominację do David di Donatello. Kreacja Eleny Benedetti w dramacie Pedra Almodóvara "Drżące ciało" (1997) przyniosła jej nagrodę Srebrnej Taśmy dla najlepszej aktorki. Zagrała postać Allegry, żony inspektora Rinaldo Pazziego (Giancarlo Giannini) w dreszczowcu Ridleya Scotta "Hannibal" (2001). W dramacie sensacyjnym Andrew Davisa "Na własną rękę" (2002) została obsadzona w roli Seleny Perrini, żony kolumbijskiego terrorysty (Cliff Curtis).
Była na okładkach magazynów takich jak „Vanity Fair”, „Gioia” i „GQ”. 
W 2002 zasiadała w jury konkursu głównego na 59. MFF w Wenecji.
Życie prywatne.
W latach 1987–1998 była związana z producentem filmowym Domenico Proccacim. 11 grudnia 2010 wyszła za mąż za aktora Claudio Amendolę. Mają syna Rocco (ur. 1999).

</doc>
<doc id="5018825" url="https://pl.wikipedia.org/wiki?curid=5018825" title="RKS Prąd Warszawa">
RKS Prąd Warszawa

Robotniczy Klub Sportowy „Prąd” – klub wielosekcyjny, założony w Warszawie w 1930 roku. Do 1932 działał jako RKS „Elektrownia”. Zaprzestał działania latem 1937 roku.
Historia.
W latach 20. XX wieku w celu popularyzacji swojej partii wśród robotników, Polska Partia Socjalistyczna tworzyć zaczęła robotnicze kluby sportowe (tzw. RKS-y). W związku z rozłamem PPS w 1928 i wydzieleniem się PPS – dawnej Frakcji Rewolucyjnej, rozłam ten rozciągnął się również na sferę RKS-ów. Działacze lewicy, którzy przeszli do Frakcji Rewolucyjnej utworzyli „swoje” RKS-y – między innymi RKS „Prąd” Warszawa, stworzony w roku 1930 przez działaczy, którzy odeszli z PPS-owskiego klubu RKS „Elektryczność”. Klub zrzeszał pracowników elektrowni Warszawskich i początkowo nazywał się RKS „Elektrowania”, jednak podobieństwo brzmienia do RKS „Elektryczność” wymusiło zmianę nazwy. 
Wsparcie klubu przez PPS – dawna Frakcja Rewolucyjna, zapewniało finansowanie ze środków publicznych (PPS-dFR stanowiło odłam lewicy popierającej rządowy obóz sanacji). 
W roku 1937 klub został rozwiązany, a jego zawodnicy przeszli w większości do Syreny Warszawa. 
Sekcja wioślarska.
Jedną z wiodących dyscyplin w RKS „Prąd” był sport zarezerwowany dotychczas dla bogatszych klubów wyższych warstw społecznych – wioślarstwo. „Prąd” był pierwszym polskim klubem robotniczym posiadającym taką sekcję. Nie dysponował jednak własną przystanią – współużytkował Przystań Centralnego Zrzeszenia Robotniczych Organizacji Sportowych przy ul. Wioślarskiej 12 (wcześniej była już tam Skra Warszawa). Członkostwo PZTW klub uzyskał w 1932. W 1934 RKS „Prąd” był już trzecim najsilniejszym klubem wioślarskim Warszawy – za WTW i KW Wisła.
Sekcja kolarska.
Sekcja kolarska klubu największe sukcesy odniosła w 1934 – podczas Robotniczych Mistrzostw Polski w pierwszej dziesiątce było aż 8 jej zawodników (w tym: zdobyli złoty i brązowy medal). Byli zawodnicy „Prądu”, Józef Kapiak, Mieczysław Kapiak i Józef Ignaczak zdobywali pod koniec lat 30. medale Mistrzostw Polski i reprezentowali Polskę na arenie międzynarodowej. 
Sekcja zapasów.
Trenerem zapasów był w klubie Wincenty Pol. W 1934 zapaśnicy „Prądu”” awansowali do rozgrywek A-klasy. Był to jeden z najsilniejszych klubów zapaśniczych ówczesnej Warszawy. 
Sekcja piłki nożnej.
Grała na boisku „Domu Ludowego” przy ul. Zielenieckiej. Pomimo braku własnego trenera, w 1933 awansowała do B-klasy. Większych sukcesów klub jednak nie odnosił.
Sekcja bokserska.
Utworzona w marcu 1934, większych sukcesów nie odnotowała. Jej zawodnikiem był działacz socjalistyczny i niepodległościowy Konstanty Jagiełło. 
Wyniki sportowe sekcji wioślarskiej.
W rywalizacji sportowej PZTW wioślarze „Prądu” Warszawa uczestniczyli od 1932 do 1936. W poszczególnych latach uzyskali następujące wyniki w klasyfikacji klubowej (dane według tabel punktacyjnych PZTW za poszczególne lata - podane zostało miejsce i ilość klubów, które zdobyły w regatach punkty i oficjalnie je sklasyfikowano):
Warto zauważyć, iż w poszczególnych latach wiele klubów w rywalizacji tej nie uczestniczyło lub nie zdołało zdobyć punktów.
Wybitni zawodnicy.
Najwybitniejszymi zawodnikami „Prądu” Warszawa byli:
Mieczysław Kapiak – Wychowanek „Prądu”, już w barwach klubu Jur Warszawa olimpijczyk z 1936 z Berlina oraz dwukrotny medalista Mistrzostw Polski ze startu wspólnego. Jego najlepsze wyniki: 
Józef Kapiak – najbardziej utalentowany kolarz Polski końca lat 30. Już po rozwiązaniu RKS „Prąd” Warszawa, przed II wojną światową osiągnął następujące sukcesy:

</doc>
<doc id="5018827" url="https://pl.wikipedia.org/wiki?curid=5018827" title="Dyweń">
Dyweń

Dyweń () – wieś na Ukrainie, w obwodzie rówieńskim, w rejonie korzeckim. W 2001 roku liczyła 491 mieszkańców.
Pod koniec XIX w. wieś w powiecie rówieńskim.

</doc>
<doc id="5018829" url="https://pl.wikipedia.org/wiki?curid=5018829" title="Ignatz Grunau">
Ignatz Grunau

Ignatz Grunau (ur. 4 maja 1795 w Braniewie, zm. 8 marca 1868 w Elblągu) – niemiecki kupiec i przedsiębiorca działający w Elblągu i Braniewie, prekursor elbląskiej żeglugi parowcowej, założyciel pierwszej w Prusach kasy chorych, filantrop.
Życiorys.
Ignatz Grunau urodził się 4 maja 1795 w Braniewie jako dziewiąte i najmłodsze dziecko szewca Josepha Grunaua i jego żony Dorothey z domu Arendt. Gdy ojciec zmarł w 1811, Ignatz opuścił rodzinny dom i wyjechał do Elbląga. Zamieszkał tam u o 16 lat starszego brata Johannesa. Johannes był kantorem w kościele św. Mikołaja oraz kierownikiem szkoły parafialnej ("Nicolaikirchschule"), do której uczęszczał Ignatz. W 1812 Ignatz zaczął w Elblągu terminować u kupca Jacoba Schwedera. W 1818 otworzył przy Schmiedestraße już własne przedsiębiorstwo handlu zbożem. Kapitał zakładowy wynosił zaledwie 300 guldenów (100 talarów), ale firma wkrótce stała się jedną z największych kompanii handlowo-przemysłowych regionu. W 1830 uruchomił pierwszy w Prusach Zachodnich młyn parowy. Potem jego własnością stało się kilkanaście spichlerzy, browary, 2 olejarnie parowe w Elblągu, 2 młyny parowe i 2 młyny wodne również w Elblągu. Grunau stał się właścicielem połowy Wyspy Spichrzów. 1 marca 1836 założył w Elblągu dla swoich robotników pierwszą w całym Królestwie Prus kasę chorych. W okresie największego rozkwitu było w niej 661 osób. Ignatz Grunau prowadził handel z Wielką Brytanią, Rosją, krajami skandynawskimi, Holandią, Belgią, Francją i USA. W 1840 należał do spółki, która uruchomiła żeglugę parową na Zalewie Wiślanym, a w 1842 zbudowała w Elblągu pierwszy pruski statek parowy, któremu nadano nazwę „James Watt”. Był także pionierem turystyki na Mierzei Wiślanej, w tym w kurorcie w Krynicy Morskiej. Prowadził obszerną działalność polityczną, społeczną, kulturalną i charytatywną. Był radnym miejskim Elbląga i posłem do parlamentu krajowego w Berlinie.
Ostatnie lata życia poświęcił jednak na inwestowaniu w Braniewie. W 1845 odkupił od wdowy Laury Schauinsland w centrum swojego rodzinnego miasta stary młyn za 29 tys. talarów wraz z kilkoma pobliskimi nieruchomościami. Zamiast remontować budowlę i urządzenia, postanowił postawić w tym miejscu całkowicie nowy młyn. Mimo dużego oporu władz miasta, jako że był to stary średniowieczny młyn biskupi z 1341, zrealizował Grunau swój zamysł. Nowy młyn miejski ("Große Amtsmühle") został wybudowany w przeciągu roku.
Mimo licznych wcześniejszych dokonań gospodarczych Grunaua w Elblągu Wielki Młyn Miejski w Braniewie okazał się najokazalszą i najbardziej trwałą inwestycją Ignatza Grunaua. W celu nadzorowania budowy i sprawnego przemieszczania się pomiędzy miastami zakupił niewielki parowiec „Gänschen”, którym przypływał regularnie do Braniewa, aby osobiście nadzorować projekt. Wyposażenie do młyna zamówił w stoczni Ferdinanda Schichaua w Elblągu. W młynie zastosowano najnowocześniejszą technikę i rozwiązania techniczne. Charakterystyczna, monumentalna budowla, wkomponowała się dobrze w pejzaż Braniewa, wzbudzając zachwyt i uznanie mieszkańców miasta. Młyn został uruchomiony 11 stycznia 1847, początkowo z 4 żarnami do mielenia. Pierwszym jego zarządcą został R. van Beuningen. Nowoczesny młyn ożywił rynek zbożowy w okolicy. W gmachu "Amtsmühle", oprócz głównego młyna zbożowego, powstały także: młyn garbarski, folusz (urządzenie do obróbki sukna) i olejarnia. Pierwsze 10 korców zmielonego w młynie w dniu otwarcia żyta Grunau przeznaczył dla ubogich mieszkańców Braniewa. Później również często sprzedawał swoje produkty ubogim po obniżonych cenach.
Tak potężny młyn, aby mógł wykorzystywać swoje moce, potrzebował w pobliżu odpowiednio dużego magazynu dla zboża. Już rok później, w 1848, nadarzyła się ku temu wyjątkowa okazja, gdyż na licytację został wystawiony znajdujący się w braniewskim porcie potężny spichlerz "Pod Złotym Lwem" ("Löwenspeicher"), zbudowany w 1806 przez Johanna Oestreicha (1750–1833). Wkrótce, 19 lutego 1848, Ignatz Grunau stał się jego właścicielem.
Po 1848 następuje zmierzch imperium Ignatza Grunaua. Wiosna Ludów wywraca dotychczasowe porządki, wojny prusko-duńskie i związanie z nimi blokady niemieckich portów przez Danię w latach 1848–1849 doprowadziły do bankructwa wielu przedsiębiorców. W 1850 bankrutuje również największy przedsiębiorca w ówczesnym Elblągu, Ignatz Grunau.
Zamknął zakłady i młyny w Elblągu, jedynie dzięki pomocy państwa zachował młyn w Braniewie, który nadal funkcjonował i przynosił dochody. Grunau dalej inwestował w Braniewie – w 1857 za ok. 9 tys. talarów wybudował na 143 stopy długi i 23½ stopy szeroki jaz na Pasłęce (istniejący do dziś – na zdjęciu obok), ponadto zakupił nowszą technologię do mielenia zboża w młynie.
Kolejna wojna prusko-duńska 1864 spowodowała kolejną blokadę żeglugi przez Danię i tym razem doprowadziła Grunaua do ogłoszenia upadłości. W 1866 Ignatz Grunau zawarł ugodę z wierzycielami i dalej zarządzał braniewskim młynem. Jednak podeszły wiek i choroby zmusiły go do przekazania (wydzierżawienia) tej ostatniej nieruchomości swojemu synowi Georgowi. Ignatz powrócił do rodziny w Elblągu i po dwóch miesiącach zmagania się z rakiem żołądka umarł 8 marca 1868. Pochowany został 13 marca na cmentarzu św. Mikołaja.
Życie prywatne.
Ignatz Grunau ożenił się 27 października 1818 z Anną Dorotheą z domu Ehm. Mieli sześcioro dzieci, 3 synów i 3 córki. Ich najstarszy syn, George, przejął interesy po ojcu.

</doc>
<doc id="5018830" url="https://pl.wikipedia.org/wiki?curid=5018830" title="Wielino">
Wielino



</doc>
<doc id="5018831" url="https://pl.wikipedia.org/wiki?curid=5018831" title="Wielino (stacja)">
Wielino (stacja)

Wielino () – miejscowość przy stacji w zachodniej Rosji, w osiedlu wiejskim Smietaninskoje rejonu smoleńskiego w obwodzie smoleńskim.
Geografia.
Miejscowość położona jest nad rzeką Radowka (dorzecze Dniepru), w sąsiedztwie przystanku kolejowego Wielino, 2 km od drogi magistralnej M1 «Białoruś», 7,5 km od centrum administracyjnego osiedla wiejskiego (Smietanino), 33 km od centrum Smoleńska.
Demografia.
W 2010 r. miejscowość liczyła sobie 4 mieszkańców.

</doc>
<doc id="5018832" url="https://pl.wikipedia.org/wiki?curid=5018832" title="Tricoryne">
Tricoryne

Tricoryne – rodzaj roślin należący do rodziny złotogłowowatych ("Asphodelaceae"), obejmujący 10 gatunków, występujących w Australii, na Nowej Gwinei i Tasmanii.
Nazwa rodzaju pochodzi od greckich słów τρείς ("treis" – trzy) i κορύνη ("koryne" – buława, laska) w odniesieniu do zwykle maczugowatych lub odwrotniejajowatych owoców, które po dojrzeniu rozpadają się na trzy rozłupki.
Morfologia.
Wieloletnie rośliny zielne z krótkimi kłączami. Liście odziomkowe, lancetowate lub równowąskie, albo zredukowane do łusek. Kwiaty zebrane w baldachy, pojawiające się na zakończeniu rozgałęzień pędu kwiatostanowego. Okwiat sześciolistkowy, żółty, z listkami położonymi w dwóch okółkach, skręcający się po przekwitnięciu. Sześć pręcików osadzonych u nasady okwiatu, o nitkowatych nitkach z kępką wąsko maczugowatych włosków obecnych pod główką. Zalążnia górna, niemal kulista, głęboko trójwrębna, trójkomorowa. Szyjka słupka nitkowata, zakończona brodawkowatym znamieniem. Owocami są rozłupnie zawierające pojedyncze, czarne nasiono w każdej rozłupce.
Systematyka.
Rodzaj z podrodziny liliowcowych ("Hemerocallidoideae") z rodziny złotogłowowatych ("Asphodelaceae"). 

</doc>
<doc id="5018836" url="https://pl.wikipedia.org/wiki?curid=5018836" title="Robert Kolář">
Robert Kolář

Robert Kolář (ur. 15 maja 1959 w Prościejowie) – czeski polityk, menedżer i samorządowiec, poseł i senator, były wiceprzewodniczący US-DEU.
Życiorys.
Z wykształcenia inżynier, absolwent Vysoké učení technické v Brně. Od 1984 do 1989 pracował w instytucie zdrowia narodowego w Prościejowie, następnie jako wicedyrektor szpitala i przedsiębiorstwa Moravské naftové doly. Był współzałożycielem klubu hokejowego HC Prostějov i jego pierwszym dyrektorem. Został właścicielem ośrodka narciarskiego w Jesioniku oraz szefem rady dyrektorów czeskiego oddziału wydawnictwa Stanford, zasiadał też w zarządach kilku spółek.
Od 1991 do 1998 należał do Obywatelskiej Partii Demokratycznej, następnie przeszedł do Unii Wolności – Unii Demokratycznej. W latach 1990–1992 i 1998–2005 był radnym miejskim w Prościejowie. W 1992 został członkiem Czeskiej Rady Narodowej, od 1993 przekształconej w Izbę Poselską po rozpadzie Czechosłowacji (uzyskał reelekcję w 1996). Od 2000 do 2006 przez dwie kadencje zasiadał w Senacie, a od maja 2003 do kwietnia 2004 był obserwatorem w Parlamencie Europejskim. W latach 2001–2003 zajmował stanowisko wiceprzewodniczącego US-DEU, w 2003 ubiegał się o jego kierownictwo, a rok później odszedł z ugrupowania.
Życie prywatne.
Dwukrotnie rozwiedziony, ma czworo dzieci.

</doc>
<doc id="5018845" url="https://pl.wikipedia.org/wiki?curid=5018845" title="Rajd Arktyczny 2021">
Rajd Arktyczny 2021

Rajd Arktyczny 2021 (Arctic Rally Finland Powered by CapitalBox 2021) – 57. edycja Rajdu Arktycznego. Był to rajd samochodowy odbywający się od 26 do 28 lutego 2021 roku na terenie Finlandii. Składał się z 10 odcinków specjalnych rozegranych na lodzie i śniegu. Baza imprezy była zlokalizowana w miejscowości Rovaniemi. Była to druga runda rajdowych mistrzostw świata w roku 2021, rajd dołączony został do cyklu WRC w wyniku odwołania Rajdu Szwecji. W rajdzie zawodnicy startowali między innymi w kategoriach WRC, WRC2 i WRC3. Rajd Arktyczny w roku 2021 został rozegrany dwukrotnie, pierwszy raz w styczniu jako pierwsza runda Rajdowych Mistrzostw Finlandii i drugi raz w lutym jako druga runda WRC.
Zawody wygrał Estończyk Ott Tänak, który prowadził od startu do mety, wygrywając pięć z dziesięciu odcinków specjalnych. Była to dla niego czternasta wygrana w mistrzostwach świata i 31 podium. Na drugim miejscu ze stratą 17,5 sekundy przyjechał Fin Kalle Rovanperä, który po raz drugi zawitał na podium WRC. Rovanperä dzięki temu został najmłodszym liderem mistrzostw świata w historii. Trzecie miejsce zajął ponownie Belg Thierry Neuville, który stracił do zwycięzcy niecałe 20 sekund. Neuville pojawił się w pierwszej trójce mistrzostw po raz 45. Dla marki Hyundai było to 18 zwycięstwo w mistrzostwach świata i 70 podium.
W rajdzie w kategorii WRC zadebiutował Szwedzki kierowca Oliver Solberg, którego pilotował Sebastian Marshall. Solberg jadący Hyundaiem i20 Coupe WRC zajął siódme miejsce tracąc do szóstego zaledwie 1,2 sekundy. Z dwóch polskich zawodników startujących w tej imprezie w kategorii WRC3, Michał Sołowow zajął dziewiąte miejsce, a Adrian Chwietczuk debiutując w mistrzostwach świata przyjechał na dwunastej pozycji.
Lista startowa.
Poniższa lista startowa spośród 55 załóg biorących udział w rajdzie, przedstawia tylko zawodników, startujących w mistrzowskich klasach: WRC, WRC2 i WRC3.
Wyniki końcowe rajdu.
W klasyfikacji generalnej, WRC2 oraz WRC3 dodatkowe punkty w klasyfikacji indywidualnej przyznawane są za odcinek Power Stage.
Klasyfikacje RSMŚ 2021 po 2 rundach.
Punkty otrzymuje 10 pierwszych zawodników, którzy ukończą wyścig według klucza:
W tabeli uwzględniono miejsce, które zajął zawodnik w poszczególnym rajdzie, a w indeksie górnym umieszczono miejsce uzyskane na ostatnim odcinku specjalnym tzw. Power Stage, w którym punkty przyznawane są według porządku:
WRC3.
Uwaga:

</doc>
<doc id="5018847" url="https://pl.wikipedia.org/wiki?curid=5018847" title="Sielsowiet Merczyce">
Sielsowiet Merczyce

Sielsowiet Merczyce (; ) – sielsowiet na Białorusi, w obwodzie brzeskim, w rejonie pińskim, z siedzibą w Merczycach.
Według spisu z 2009 sielsowiet Merczyce zamieszkiwało 661 osób, w tym 647 Białorusinów (97,88%), 7 Ukraińców (1,06%), 4 Rosjan (0,61%), 2 Polaków (0,30%) i 1 Kazach (0,15%).

</doc>
<doc id="5018854" url="https://pl.wikipedia.org/wiki?curid=5018854" title="Isakowo (Smietaninskoje)">
Isakowo (Smietaninskoje)

Isakowo () – wieś (ros. деревня, trb. dieriewnia) w zachodniej Rosji, w osiedlu wiejskim Smietaninskoje rejonu smoleńskiego w obwodzie smoleńskim.
Geografia.
Miejscowość położona jest nad rzeką Kuprinka, 2 km od drogi federalnej R120 (Orzeł – Briańsk – Smoleńsk – Witebsk), 3 km od drogi magistralnej M1 «Białoruś», 5 km od przystanku kolejowego 416 km, 6 km od centrum administracyjnego osiedla wiejskiego (Smietanino), 31 km od centrum Smoleńska.
Demografia.
W 2010 r. miejscowość zamieszkiwała 1 osoba.

</doc>
<doc id="5018857" url="https://pl.wikipedia.org/wiki?curid=5018857" title="Phillip Island Trophy 2021">
Phillip Island Trophy 2021

Phillip Island Trophy 2021 – tenisowy turniej WTA kategorii WTA 250 w sezonie 2021 z cyklu Phillip Island Trophy rozgrywany w dniach 13–19 lutego 2021 roku w Melbourne na kortach twardych o puli nagród wynoszącej 235 238 dolarów amerykańskich.

</doc>
<doc id="5018862" url="https://pl.wikipedia.org/wiki?curid=5018862" title="Phillip Island Trophy">
Phillip Island Trophy

Phillip Island Trophy – żeński turniej tenisowy kategorii WTA 250 zaliczany do cyklu WTA Tour, rozgrywany na kortach twardych w Melbourne w sezonie 2021.
Zmagania odbywały się na kortach Melbourne Park, na których w tym samym czasie trwają zawody w ramach Australian Open. Możliwość wzięcia udziału w imprezie miały tenisistki, które odpadły we wczesnych rundach tego turnieju wielkoszlemowego.

</doc>
<doc id="5018863" url="https://pl.wikipedia.org/wiki?curid=5018863" title="Daszkauka (stacja kolejowa)">
Daszkauka (stacja kolejowa)

Daszkauka (; ) – stacja kolejowa w miejscowości Daszkauka, w rejonie mohylewskim, w obwodzie mohylewskim, na Białorusi. Położona jest na linii Orsza - Mohylew - Żłobin.
Stacja istniała przed II wojną światową.

</doc>
<doc id="5018866" url="https://pl.wikipedia.org/wiki?curid=5018866" title="Nowosiоłki (Smietaninskoje)">
Nowosiоłki (Smietaninskoje)

Nowosiołki () – wieś (ros. деревня, trb. dieriewnia) w zachodniej Rosji, w osiedlu wiejskim Smietaninskoje rejonu smoleńskiego w obwodzie smoleńskim.
Geografia.
Miejscowość położona jest 3 km od drogi magistralnej M1 «Białoruś», 2 km od przystanku kolejowego 416 km, 7,5 km od centrum administracyjnego osiedla wiejskiego (Smietanino), 28 km od centrum Smoleńska.
Demografia.
W 2010 r. miejscowość nie posiadała mieszkańców.

</doc>
<doc id="5018867" url="https://pl.wikipedia.org/wiki?curid=5018867" title="Trybunał inkwizycji w Cuence">
Trybunał inkwizycji w Cuence

Trybunał inkwizycji w Cuence – trybunał inkwizycji hiszpańskiej działający w latach 1489–1820 (z przerwami w latach 1500–1510 i 1808–1814). Jeden z niewielu trybunałów inkwizycyjnych w Hiszpanii, którego archiwum zachowało się do czasów współczesnych.
Historia.
Trybunał inkwizycyjny w Cuence został utworzony 28 stycznia 1489 na polecenie króla Ferdynanda i królowej Izabeli, w celu badania prawowierności miejscowych chrześcijan żydowskiego pochodzenia (marranów). Pierwszymi inkwizytorami zostali Francisco Flórez, archidiakon Trastamara i Bartolome de Gumiel, wikariusz generalny diecezji Burgos. Na siedzibę inkwizytorów wybrano kwatery w pałacu biskupim. 30 marca 1489 inkwizytorzy ogłosili tzw. Edykt łaski, wyznaczając termin na dobrowolne wyznanie występków przeciwko wierze katolickiej. W ciągu roku 1489 aż 318 osób (głównie marranów) dokonało autodenuncjacji w celu uzyskania rozgrzeszenia. Nie wszyscy spośród nich zdołali uniknąć procesu. W ciągu pierwszej dekady działalności trybunału procesy wytoczono przeciwko 457 osobom, z czego aż 157 próbowało wcześniej skorzystać z rozgrzeszenia na podstawie „edyktu łaski”. Spośród 457 podsądnych co najmniej 62 spalono na stosie, a co najmniej 116 skazano na stos zaocznie lub pośmiertnie, co skutkowało wykonaniem jedynie symbolicznej egzekucji (in effigie).
W grudniu 1499 doszło do połączenia trybunałów z Cuenci, Siguenzy i Osmy, a w 1501 dołączono jeszcze diecezję Calahorry i kraje baskijskie. Prawdopodobnie główną siedzibą utworzonego w ten sposób trybunału była Siguenza, gdyż nieliczne udokumentowane procesy z pierwszej dekady XVI wieku miały miejsce właśnie na terenie diecezji Siguenzy. Stan ten trwał jednak krótko. W 1506 rozwiązano trybunał z Siguenzy, a obszar jego jurysdykcji podzielono między trybunały z Murcji, Toledo, Valladolid i Durango. Diecezja Cuenci przekazana została pod władzę trybunału z Murcji. Ten stan trwał z kolei do 1510, gdy oba te okręgi odseparowano, a Cuenca otrzymała własny trybunał inkwizycyjny. Więzi z Murcją nie zostały jednak całkowicie zerwane, w 1512 wielki inkwizytor kardynał Francisco Cisneros de Jimenez nakazał inkwizytorom obu okręgów przeprowadzanie wzajemnych konsultacji i wspólne uzgadnianie treści wyroków.
Ostateczne uformowanie się w pełni samodzielnego trybunału inkwizycyjnego w Cuence nastąpiło w 1522. Zniesiono wówczas obowiązek konsultacji z trybunałem z Murcji, a jednocześnie inkwizytorom Cuenci podporządkowano diecezję Siguenzy. 
Do mniej więcej połowy XVI wieku głównym celem inkwizytorów Cuenci byli marrani, podejrzewani o potajemne praktykowanie judaizmu. Ich prześladowania w Cuence trwały dłużej niż w wielu innych częściach Hiszpanii, takich jak Toledo, Walencja czy Majorka, gdzie wygasły pomiędzy 1525 a 1535. W Cuence marrani byli głównym celem inkwizytorów aż do lat 50. XVI wieku, a ostatnie procesy odbyły się jeszcze na początku lat 90. Jednak w drugiej połowie XVI wieku głównym celem inkwizytorów stali się przesiedlani w te rejony z Grenady moryskowie, czyli ochrzczeni potomkowie Arabów, podejrzewani o potajemne praktykowanie islamu. Ponadto, w coraz większym stopniu trybunał zwracał uwagę na prawowierność tzw. „starych chrześcijan”, czyli rdzennych Kastylijczyków, jednak w ich przypadkach zarzuty dotyczyły najczęściej nie herezji, lecz bluźnierstw lub inne drobnych występków przeciwko wierze i moralności katolickiej. W nielicznych tylko przypadkach stawiano zarzuty o luteranizm lub jakieś inne poważniejsze odstępstwo religijne od wiary katolickiej.
W XVII wieku zainteresowanie inkwizycji ponownie zwróciło się ku marranom, jednak tym razem byli to marrani pochodzący z Portugalii, którzy po powstaniu Unii Iberyjskiej (1580) coraz chętniej przyjeżdżali do Hiszpanii w ucieczce przed prześladowaniami ze strony portugalskiej inkwizycji, a także w nadziei na lepsze warunki do prowadzenia interesów. Jednak ich nadzieje na łagodniejsze traktowanie przez hiszpańską inkwizycję nie sprawdziły się. Szczególnie dużo portugalskich marranów zostało skazanych podczas dwóch ceremonii autos-da-fe w 1654 i 1656.
XVIII stulecie to czas stopniowego ograniczania aktywności trybunału w Cuence. W latach 20. miała miejsce ostatnia fala prześladowań domniemanych judaizantów żydowsko-portugalskiego pochodzenia. Jednak to właśnie w Cuence odbyła się ostatnia w dziejach hiszpańskiej inkwizycji egzekucja in effigie – w 1802 ukarano w ten sposób pośmiertnie Isabel Herráiz, oskarżaną o przynależność do sekty alumbrados, która zmarła w trakcie procesu.
Trybunał w Cuence został zniesiony w grudniu 1808 przez napoleońskiego króla Hiszpanii Józefa Bonaparte. Przywrócono go po upadku Napoleona i powrocie na tron króla Ferdynanda VII, jednak w archiwum trybunału nie ma śladu wznowienia przez niego realnej działalności (ostatnie odnotowane w tym archiwum procesy wszczęto w roku 1808).
Trybunał w Cuence został ostatecznie zniesiony w marcu 1820.
Organizacja i obszar jurysdykcji.
W skład trybunału wchodziło przeważnie dwóch inkwizytorów, oskarżyciel ("fiscal", często również tytułowany jako „inkwizytor fiscal”), oraz personel pomocniczy. Na prowincji trybunał reprezentowany był przez komisarzy, nadto korzystał ze wsparcia świeckich zauszników zwanych familiares. Zausznicy posiadali szereg przywilejów (zwolnienie z podatków, prawo noszenia broni, wyłącznie spod jurysdykcji innych sądów niż inkwizycja).
Obszar jurysdykcji trybunału obejmował początkowo (1489-1499 i 1510-1522) jedynie diecezję Cuenci i przeorat Ucles. Od 1522 podlegała mu także diecezja Siguenzy (z którą już wcześniej, w latach 1499-1506 tworzyła jeden okręg inkwizytorski z siedzibą w Siguenzy). Ostatnie korekty granic okręgu inkwizytorskiego dokonano w latach 1568 i 1575, dotyczyły jednak wyłącznie niewielkich okręgów na pograniczu kastylijsko-aragońskim.
Archiwum.
W okresie okupacji napoleońskiej 1808 – 1814 i po zniesieniu inkwizycji w 1820 archiwum trybunału w Cuence przeniesiono do miejscowego archiwum diecezjalnego, gdzie znajduje się do dnia dzisiejszego. Jest to najlepiej zachowane archiwum lokalnego trybunału inkwizycyjnego na terenie Hiszpanii i zawiera akta około 8 tys. zł procesów. Porównanie z inwentarzami archiwalnymi oraz indeksami osób oskarżonych wskazuje, że dokumentacja ta zachowana jest w znacznym stopniu, choć zawiera pewne braki. W ciągu ponad 300 lat działalności trybunał ten przeprowadził ok. 10 tys. procesów i doprowadził do stracenia co najmniej 255 osób (lub 293, jeśli liczyć wyroki wydane przez istniejący w latach 1491-1506 trybunał z Siguenzy, którego archiwum w 1522 zostało połączone z archiwum trybunału w Cuence).

</doc>
<doc id="5018868" url="https://pl.wikipedia.org/wiki?curid=5018868" title="Henryk Burbon (2. książę de Condé)">
Henryk Burbon (2. książę de Condé)



</doc>
<doc id="5018869" url="https://pl.wikipedia.org/wiki?curid=5018869" title="Henryk I de Bourbon-Condé)">
Henryk I de Bourbon-Condé)



</doc>
<doc id="5018871" url="https://pl.wikipedia.org/wiki?curid=5018871" title="Pavel Svoboda (ur. 1969)">
Pavel Svoboda (ur. 1969)

Pavel Svoboda (ur. 8 marca 1969 w Pradze) – czeski polityk, poseł do Izby Poselskiej, w 2004 poseł do Parlamentu Europejskiego V kadencji.
Życiorys.
Ukończył studia inżynierskie, z zawodu menedżer. Zaangażował się w działalność polityczną w ramach Unii Wolności – Unii Demokratycznej, od 2002 kierował praskimi strukturami partii. W latach 1998–2006 przez dwie kadencje zasiadał w Izbie Poselskiej, gdzie był m.in. wiceprzewodniczącym frakcji (2004–2006). Od maja do lipca 2004 wykonywał mandat posła do Parlamentu Europejskiego w ramach delegacji krajowej, należąc do Europejskiej Partii Ludowej. W 2004 bez powodzenia kandydował do PE z ramienia koalicji Unie liberálních demokratů.

</doc>
<doc id="5018872" url="https://pl.wikipedia.org/wiki?curid=5018872" title="Henryk II Burbon (książę de Condé)">
Henryk II Burbon (książę de Condé)



</doc>
<doc id="5018873" url="https://pl.wikipedia.org/wiki?curid=5018873" title="Tekstylszczyk">
Tekstylszczyk

Tekstylszczyk (; ) – przystanek kolejowy w pobliżu miejscowości Stajki, w rejonie mohylewskim, w obwodzie mohylewskim, na Białorusi. Położony jest na linii Orsza - Mohylew - Żłobin.

</doc>
<doc id="5018884" url="https://pl.wikipedia.org/wiki?curid=5018884" title="Pusula">
Pusula

Pusula – organellum występujące u wiciowców (Dinoflagellata), którego funkcją jest utrzymywanie właściwego ciśnienia osmotycznego w komórce. Ma ona postać ślepo zakończonego kanału błonowego, uchodzącego przy nasadzie wici, do którego wodę dostarczają kuliste wodniczki (wakuole). 

</doc>
<doc id="5018886" url="https://pl.wikipedia.org/wiki?curid=5018886" title="CV-6">
CV-6



</doc>
<doc id="5018888" url="https://pl.wikipedia.org/wiki?curid=5018888" title="Copa de Guatemala">
Copa de Guatemala

Copa de Guatemala – gwatemalskie rozgrywki pucharowe dla klubów piłkarskich, wyłaniające zdobywcę krajowego pucharu.
Są to najstarsze rozgrywki piłkarskie w Gwatemali (pierwsza edycja odbyła się w 1904 roku). Na przestrzeni lat odbywały się jednak nieregularnie – kilkukrotnie wznawiano je po dłuższej przerwie. Wielu zmianom podlegał także format turnieju oraz jego nazwa (często pochodząca od ówczesnego sponsora rozgrywek).

</doc>
<doc id="5018889" url="https://pl.wikipedia.org/wiki?curid=5018889" title="Puchar Gwatemali w piłce nożnej mężczyzn">
Puchar Gwatemali w piłce nożnej mężczyzn



</doc>
<doc id="5018890" url="https://pl.wikipedia.org/wiki?curid=5018890" title="II liga Gwatemali w piłce nożnej mężczyzn">
II liga Gwatemali w piłce nożnej mężczyzn



</doc>
<doc id="5018892" url="https://pl.wikipedia.org/wiki?curid=5018892" title="Anna Genowefa Burbon-Condé">
Anna Genowefa Burbon-Condé



</doc>
<doc id="5018896" url="https://pl.wikipedia.org/wiki?curid=5018896" title="Armand Burbon-Conti">
Armand Burbon-Conti



</doc>
<doc id="5018898" url="https://pl.wikipedia.org/wiki?curid=5018898" title="Ludwik Armand I Burbon-Conti">
Ludwik Armand I Burbon-Conti



</doc>
<doc id="5018899" url="https://pl.wikipedia.org/wiki?curid=5018899" title="Franciszek Ludwik Burbon-Conti">
Franciszek Ludwik Burbon-Conti



</doc>
<doc id="5018901" url="https://pl.wikipedia.org/wiki?curid=5018901" title="Ludwik Armand II Burbon-Conti">
Ludwik Armand II Burbon-Conti



</doc>
<doc id="5018902" url="https://pl.wikipedia.org/wiki?curid=5018902" title="Ludwik Franciszek Burbon-Conti">
Ludwik Franciszek Burbon-Conti



</doc>
<doc id="5018903" url="https://pl.wikipedia.org/wiki?curid=5018903" title="Ludwika Henrietta Burbon">
Ludwika Henrietta Burbon



</doc>
<doc id="5018904" url="https://pl.wikipedia.org/wiki?curid=5018904" title="Ludwik Franciszek II Burbon-Conti">
Ludwik Franciszek II Burbon-Conti



</doc>
<doc id="5018905" url="https://pl.wikipedia.org/wiki?curid=5018905" title="Ludwik Burbon (Kondeusz Wielki)">
Ludwik Burbon (Kondeusz Wielki)



</doc>
<doc id="5018907" url="https://pl.wikipedia.org/wiki?curid=5018907" title="Wielki Kondeusz">
Wielki Kondeusz



</doc>
<doc id="5018908" url="https://pl.wikipedia.org/wiki?curid=5018908" title="Henryk Juliusz de Burbon">
Henryk Juliusz de Burbon



</doc>
<doc id="5018909" url="https://pl.wikipedia.org/wiki?curid=5018909" title="Huta Szkła w Zawierciu">
Huta Szkła w Zawierciu



</doc>
<doc id="5018910" url="https://pl.wikipedia.org/wiki?curid=5018910" title="Vemasse">
Vemasse

Vemasse – miejscowość oraz poddystrykt w Timorze Wschodnim, w dystrykcie Baucau. W 2004 roku liczył 8886 mieszkańców. Oddalony o 26 kilometrów na zachód od miasta Baucau.

</doc>
<doc id="5018911" url="https://pl.wikipedia.org/wiki?curid=5018911" title="Christian Zirkelbach">
Christian Zirkelbach

Christian Zirkelbach (ur. 10 grudnia 1961 w Würzburgu) – niemiecki lekkoatleta, sprinter, medalista mistrzostw Europy, olimpijczyk. W czasie swojej kariery reprezentował Republikę Federalną Niemiec.
Kariera sportowa.
Zdobył brązowy medal w sztafecie 4 × 100 metrów (w składzie: Zirkelbach, Christian Haas, Peter Klein i Erwin Skamrahl) oraz odpadł w eliminacjach biegu na 100 metrów na mistrzostwach Europy w 1982 w Atenach.
Wystąpił w biegu eliminacyjnym sztafety 4 × 100 metrów na igrzyskach olimpijskich w 1984 w Los Angeles. W półfinale i finale zastąpił go Jürgen Koffler, a sztafeta RFN zajęła 5. miejsce.
Zirkelbach był wicemistrzem RFN w biegu na 100 metrów w 1984 oraz brązowym medalistą na tym dystansie w 1982. Był również mistrzem RFN w sztafecie 4 × 100 metrów w 1983. W hali był brązowym medalistą swego kraju w biegu na 60 metrów w 1984.
Dwukrotnie poprawiał rekord RFN w sztafecie 4 × 100 metrów do wyniku 38,71 s, uzyskanego 11 września 1982 w Atenach.
Rekordy życiowe.
Christian Zirkelbach miał następujące rekordy życiowe:

</doc>
<doc id="5018914" url="https://pl.wikipedia.org/wiki?curid=5018914" title="Cassida denticollis">
Cassida denticollis

Cassida denticollis – gatunek chrząszcza z rodziny stonkowatych i podrodziny tarczykowatych. Zamieszkuje zachodnią Eurazję, od Półwyspu Iberyjskiego po zachodnią Syberię. Żeruje na bylicach, krwawnikach i wrotyczach.
Taksonomia.
Gatunek ten opisany został po raz pierwszy w 1844 roku przez Christiana W.L.E. Suffriana.
Morfologia.
Chrząszcz o ciele długości od 5,5 do 7 mm. Grzbietowa strona ciała za życia owada ma tło ubarwione zielono, natomiast u wysuszonych okazów martwych jest ono żółte. Na przedzie pokryw obecna jest czerwona plama trójkątnego kształtu, zwykle rozdzielona na trzy części poprzez ominięcie drugich międzyrzędów. Niekiedy czerwonawe zabarwienie ma także przedplecze. Głowa ma mniej więcej tak szeroki jak długi nadustek oraz głębokie wycięcie na przedzie wargi górnej. Przedplecze jest najszersze w nasadowej połowie i w tym miejscu nie jest węższe od pokryw. Brzegi przedplecza i pokryw są rozpłaszczone. Na przednich krawędziach pokryw występują charakterystyczne, wyraźne, czarne ząbki. Na bocznych brzegach pokryw brak jest wałeczkowatych nabrzmiałości. W widoku bocznym brak jest na międzyrzędach pokryw wyraźnego, sterczącego owłosienia. Drugi międzyrząd pokryw jest trochę odgięty za tarczką. Spód tułowia i odwłoka są pozbawione metalicznego połysku i porośnięte skąpym owłosieniem. Odnóża wszystkich par mają czarne biodra. Stopy mają rozchylone, pozbawione ząbków przy nasadach pazurki wystające poza wieńce szczecinek na trzecich członach.
Ekologia i występowanie.
Owad ten związany jest z terenami otwartymi. Najchętniej zasiedla przydroża, przytorza, ugory o piaszczystym podłożu, suche pastwiska i stoki o dużym nasłonecznieniu. Zarówno osobniki dorosłe, jak i larwy tego tarczyka są fitofagami żerującymi na roślinach z rodziny astrowatych. Wśród ich roślin żywicielskich wymienia się: krwawnik pospolity, bylicę piołun, bylicę polną, wrotycz baldachogroniasty oraz wrotycz pospolity.
Gatunek palearktyczny. W Europie znany jest z Portugalii, Hiszpanii, Wielkiej Brytanii, Francji, Monako, Belgii, Holandii, Niemiec, Szwajcarii, Liechtensteinu, Austrii, Włoch, Danii, Szwecji, Norwegii, Finlandii, Estonii, Łotwy, Litwy, Polski, Czech, Słowacji, Węgier, Białorusi, Ukrainy, Rumunii, Mołdawii, Bułgarii, Słowenii, Chorwacji, Bośni i Hercegowiny, Serbii, Czarnogóry, Albanii, Grecji i Rosji. Północna granica jego zasięgu na tym kontynencie przebiega w okolicy równoleżnika 61°N. Poza Europą zamieszkuje zachodnią część Syberii. W Polsce należy do nierzadkich gatunków, zamieszkujących obszar prawie całego kraju.

</doc>
<doc id="5018915" url="https://pl.wikipedia.org/wiki?curid=5018915" title="Mokrie krossi">
Mokrie krossi



</doc>
<doc id="5018918" url="https://pl.wikipedia.org/wiki?curid=5018918" title="Izolacja behawioralna">
Izolacja behawioralna

Izolacja behawioralna, izolacja płciowa, izolacja etologiczna – bariera rozrodcza zapobiegająca kojarzeniom przez różnice w sygnałach godowych.
Osobniki danego gatunku zazwyczaj mniej lub bardziej swobodnie krzyżują się ze sobą, tworząc wspólną pulę genową. Jednakże w przypadku różnych, nawet blisko spokrewnionych ze sobą gatunków przepływ genów podlega ograniczeniom, zwanym barierami rozrodczymi czy też mechanizmami izolacji. Dzięki nim pule genowe różnych od siebie gatunków zachowują odrębność. Wystąpienie większych lub mniejszych barier rozrodczych jest kluczowe w powstawaniu nowych gatunków.
Bariery rozrodcze podzielić można na:
Pierwsza grupa wymienionych barier, bariery zapobiegające kojarzeniu, obejmuje czynniki przeciwdziałające przekazywaniu gamet pomiędzy osobnikami różnych gatunków. O ile izolacja polega na zróżnicowaniu czasu bądź miejsca rozrodu, izolacja behawioralna polega na tym, że nawet rozmnażające się w tym samym czasie i miejscu osobniki różnych gatunków nie kopulują ze sobą. Ten rodzaj bariery rozrodczej typowy jest dla zwierząt. Jego odpowiednikiem występującym u roślin jest izolacja przez zwierzęta zapylające.
Spotykanie się osobników różnych, choć blisko spokrewnionych gatunków nie oznacza jeszcze, że musi dochodzić pomiędzy nimi do rozrodu. Otóż wykształcić się może specyficzny system rozpoznawania partnera do rozrodu.
System taki tworzy się, kiedy osobniki jednej z płci, zazwyczaj samice, nie kopulują, jeśli nie otrzymają specyficznego sygnału od samca.
Przykładem takiego sygnału jest na przykład specyficzna pieśń godowa. Przykładowo istnieją trzy gatunki pluskwiaków z rodzaju "Chrysoperla": "Chrysoperla adamsi", "Chrysoperla johnsoni" i "Chrysoperla plorabunda". Pod względem wyglądu nie da się ich rozróżnić. Jednakże w czasie godów samce wydają za pomocą odwłoka wibrujące dźwięki. Samica, rozpoznając pieśń samca własnego gatunku, przystępuje do duetu. Pozostaje zaś obojętna na wabienie przez innego jej samca, obcą pieśnią. Jeśli nie przystąpi ona do duetu, nie dojdzie do kopulacji. Jako że odpowiada ona głównie na pieśni samców swego własnego gatunku, kopuluje głównie z nimi. Podobne zjawisko występuje u płazów. Samce wabią samice swym głosem. W badaniach "Engystomops pustulosus" wykazano, że samice preferują głos samca tego samego gatunku bądź jeszcze bardziej głos tegoż samca nieco zmodyfikowany, głos samca innego gatunku zazwyczaj zaś nie wywołuje efektu.
Inny przykład stanowi wabienie samicy specyficznymi feromonami. Metody takie stosują nie tylko owady, ale też ssaki. Z kolei specyficzne dla gatunku sygnały wzrokowe obserwowano u ptaków, ryb, skakunów. W przypadku ptaków chodzi często o jaskrawe upierzenie czy inne ozdoby samców, np. kształt ogona. W efekcie gatunek obejmuje jaskrawe, wyraźnie różniące się od swych krewnych samce i bardziej szare, przypominające osobniki innych gatunków samice.
Mechanizmy takie powstały prawdopodobnie na skutek doboru płciowego. Dobór ten jest często uważany za główną siłę napędową specjacji. Wydaje się jednak, że zachodzi w połączeniu z czynnikami ekologicznymi, zwłaszcza dotyczącymi niszy ekologicznej.
O ile rozpoznawaniu się osobników w obrębie gatunku przypisuje się kluczowe znaczenie w utrzymaniu gatunku, to jednak pojęcie to wywołuje pewne problemy.

</doc>
<doc id="5018919" url="https://pl.wikipedia.org/wiki?curid=5018919" title="Yakushi-ji">
Yakushi-ji

 – świątynia buddyjska szkoły Hossō, znajdująca się w mieście Nara, w Japonii.
Historia.
Założona przez cesarza Tenmu (631–686) w 680 roku w intencji ozdrowienia swojej żony, późniejszej cesarzowej-władczyni Jitō (645–703). Najstarszym zachowanym zabytkiem jest Wschodnia Pagoda z 730 roku, pozostałe budynki datowane są na XIII wiek lub są późniejszymi rekonstrukcjami.
Architektura.
Ważniejsze budynki kompleksu świątynnego to:

</doc>
<doc id="5018923" url="https://pl.wikipedia.org/wiki?curid=5018923" title="Twardzioszek czerwonobrązowy">
Twardzioszek czerwonobrązowy

Twardzioszek czerwonobrązowy ("Marasmius curreyi" Berk. &amp; Broome) – gatunek grzybów należący do rodziny twardzioszkowatych ("Marasmiaceae").
Systematyka i nazewnictwo.
Pozycja w klasyfikacji według Index Fungorum: "Marasmius, Marasmiaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy opisali go Miles Joseph Berkeley i Christopher Edmund Broome w 1879 r. Synonimy naukowe:
Nazwę polską zaproponował Władysław Wojewoda w 2003 r.
Morfologia.
Średnica 4–8 mm, początkowo wypukły, potem płasko-wypukły, na koniec płaski, bruzdowano-prążkowany, z wklęśniętym środkiem. Brzeg początkowo podwinięty, potem wyprostowany lub nawet nieco wywinięty do góry, czasami falisty. Powierzchnia drobno owłosiona (widoczne to jest dopiero przez lupę), rdzawobrązowa, przechodząca w pomarańczową, różowo-brązowa lub brązowa, najciemniejsza na środku. Wyschnięte owocniki po namoczeniu odżywają i nabierają jędrności. 
Rzadkie, przyrośnięte, kremowe, o szerokości do 2 mm, blaszeczek zazwyczaj brak.
Wysokość 1,5–3,0 cm, grubość poniżej 1 mm, nitkowaty, wewnątrz pusty, walcowaty, często wygięty lub pofalowany. Powierzchnia naga, na wierzchołku jasna, poza tym czarnobrązowa. Podstawa lekko nabrzmiała i pokryta krótkimi, cienkimi włókienkami. Brak osłony.
W kapeluszu kremowy, o łagodnym zapachu i smaku.
Zarodniki 9–12 × 4-5 µm, eliptyczne do eliptyczno-podłużnych w widoku z przodu, nierówne z profilu, cienkościenne, szkliste, z inkluzjami wakularnymi, nieamyloidalne, pory rostkowe niewidoczne.
Występowanie i siedlisko.
Opisano jego występowanie w Ameryce Południowej i Europie. W. Wojewoda w zestawieniu grzybów wielkoowocnikowych Polski przytacza 6 jego stanowisk z uwagą, że jego rozprzestrzenienie i stopień zagrożenia nie są znane. Liczniejsze i bardziej aktualne stanowiska podaje internetowy atlas grzybów. Jest w nim zaliczony do gatunków rzadkich i wartych objęcia ochroną. 
Gatunki podobne.
"Marasmius curreyi" charakteryzuje się pomarańczowo-brązowym, różowo-brązowym do płowożółtego, bruzdowo-prążkowanym, często pępkowatym kapeluszem i włoskami na jego powierzchni (konieczna lupa). Uważa się, że jest jednym z rzadziej spotykanych grzybów, ale biorąc pod uwagę jego wszechobecny substrat (martwe łodygi roślin), jest bardziej prawdopodobne, że jest po prostu przeoczany ze względu na swoje miniaturowe wymiary. Często owocnikuje jednocześnie z kilkoma innymi grzybami trawnikowymi, w tym stożkówką miękką ("Conocybe apala"), ("Panaeolina foenisecii", polówką półkulistą ("Agrocybe pediadess") i czernidłakiem łodygowym ("Coprinopsis friesii"). "Marasmius curreyi" jest najprawdopodobniej mylony z innym rzadkim twardzioszkiem – "Marasmius armeniacus", który występuje również na łodygach traw i ma podobny kolor kapelusza, ale nie jest on zagłębiony (pępówkowaty), a jego blaszki przylegają bezpośrednio do trzonu, ma też jaśniejszy trzon. 

</doc>
<doc id="5018924" url="https://pl.wikipedia.org/wiki?curid=5018924" title="Marasmius curreyi">
Marasmius curreyi



</doc>
<doc id="5018926" url="https://pl.wikipedia.org/wiki?curid=5018926" title="Jürgen Koffler">
Jürgen Koffler

Jürgen Koffler (ur. 7 maja 1960 w Karlsruhe) – niemiecki lekkoatleta, sprinter, olimpijczyk. W czasie swojej kariery reprezentował Republikę Federalną Niemiec.
Kariera sportowa.
Zajął 5. miejsce w sztafecie 4 × 100 metrów na igrzyskach olimpijskich w 1984 w Los Angeles. Koffler wystąpił w biegach półfinałowym i finałowym, zastępując biegnącego w eliminacjach Christiana Zirkelbacha.
Później skoncentrował się na bieganiu na dystansie 400 metrów. Wystąpił w tej konkurencji na halowych mistrzostwach Europy w 1986 w Madrycie, ale odpadł w eliminacjach. 
Koffler był brązowym medalistą RFN w biegu na 100 metrów w 1984. Był również mistrzem RFN w sztafecie 4 × 100 metrów w 1981 i 1984. W hali był brązowym medalistą swego kraju w biegu na 400 metrów w 1986.
Rekordy życiowe.
Jürgen Koffler miał następujące rekordy życiowe:

</doc>
<doc id="5018928" url="https://pl.wikipedia.org/wiki?curid=5018928" title="Václav Neumann">
Václav Neumann

Václav Neumann (ur. 29 września 1920 w Pradze, zm. 2 września 1995 w Wiedniu) – czeski dyrygent.
Życiorys.
W latach 1940–1945 studiował w Konserwatorium Praskim u Josefa Micki (skrzypce) oraz Pavla Dědečka i Metoda Doležila (dyrygentura). Jeszcze w czasie studiów występował jako prymariusz (1940–1943) i altowiolista (1943–1946) kwartetu smyczkowego konserwatorium, od 1945 roku znanego pod nazwą Kwartet Smetany. Jako dyrygent debiutował w 1948 roku w Filharmonii Praskiej. Był dyrygentem orkiestry symfonicznej w Karlovych Varach (1951–1954) i orkiestry symfonicznej w Brnie (1954–1956). Od 1956 do 1964 roku prowadził orkiestrę Komische Oper Berlin i orkiestrę symfoniczną miasta Pragi, następnie od 1964 do 1968 roku był dyrygentem Orkiestry Gewandhaus w Lipsku i Opery Lipskiej. Od 1968 do 1990 roku pełnił funkcję pierwszego dyrygenta Filharmonii Praskiej. W latach 1969–1973 był dyrektorem muzycznym Staatsoper w Stuttgarcie. Odznaczony został Orderem Tomáša Garrigue Masaryka III klasy (1991).
Jako dyrygent występował w krajach europejskich, a także Japonii i Stanach Zjednoczonych. Wykonywał szeroki repertuar, od klasycznego po współczesny, propagował w świecie muzykę czeską. Specjalizował się w wykonawstwie utworów Gustava Mahlera, dyrygował też operami Mozarta, Wagnera, Janáčka i Szostakowicza. Poprowadził prawykonanie "Symfonii wokalnej" Vladimíra Sommera (1963) i opery "Hra o láske a smrti" Jána Cikkera (1969). Z orkiestrą Filharmonii Praskiej dokonał nagrań płytowych symfonii Mahlera, Dvořáka i Martinů.

</doc>
<doc id="5018929" url="https://pl.wikipedia.org/wiki?curid=5018929" title="Petr Šulák">
Petr Šulák

Petr Šulák (ur. 2 maja 1944 w Novým Hrozenkovie) – czeski polityk i samorządowiec, członek Izby Poselskiej, w 2004 poseł do Parlamentu Europejskiego V kadencji.
Życiorys.
Zdobył wykształcenie wyższe inżynierskie. Przez wiele lat pracował jako technik w firmie produkującej broń Zbrojovka Vsetín, później jako menedżer inwestycyjny. Zaangażował się w działalność polityczną w ramach Czeskiej Partii Socjaldemokratycznej. Od 1994 do 1998 był radnym miejskim we Vsetínie. W latach 1996–2006 przez trzy kadencje zasiadał w Izbie Poselskiej. Od maja do lipca 2004 wykonywał mandat posła do Parlamentu Europejskiego w ramach delegacji krajowej. Należał do Partii Europejskich Socjalistów i pracował w Komisji Prawnej i Rynku Wewnętrznego. W tym samym roku bez powodzenia kandydował do PE. Później przeszedł do Partii Praw Obywateli, od 2010 kierując jej strukturami we Vsetínie.

</doc>
<doc id="5018930" url="https://pl.wikipedia.org/wiki?curid=5018930" title="Niedźwiedzi Ostęp">
Niedźwiedzi Ostęp

Niedźwiedzi Ostęp – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie dokszyckim, w sielsowiecie Tumiłowicze.
Historia.
W czasach zaborów w gminie Tumiłowicze, w powiecie borysowskim, w guberni mińskiej Imperium Rosyjskiego.
W dwudziestoleciu międzywojennym zaścianek leżał w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Tumiłowicze, a następnie w gminie Dokszyce.
Według Powszechnego Spisu Ludności z 1921 roku zamieszkiwało tu 7 osób, wszystkie były wyznania rzymskokatolickiego i zadeklarowały białoruską przynależność narodową. Był tu 1 budynek mieszkalny. W 1931 w 1 domu zamieszkiwało 4 osoby.
Wierni należeli do parafii rzymskokatolickiej w Dokszycach i prawosławnej w Tumiłowiczach. Miejscowość podlegała pod Sąd Grodzki w Dokszycach i Okręgowy w Wilnie; właściwy urząd pocztowy mieścił się w Tumiłowiczach.

</doc>
<doc id="5018934" url="https://pl.wikipedia.org/wiki?curid=5018934" title="Dubrowka (Smietaninskoje)">
Dubrowka (Smietaninskoje)

Dubrowka () – wieś (ros. деревня, trb. dieriewnia) w zachodniej Rosji, w osiedlu wiejskim Smietaninskoje rejonu smoleńskiego w obwodzie smoleńskim.
Geografia.
Miejscowość położona jest w dorzeczu Kuprinki, 4,5 km od drogi federalnej R120 (Orzeł – Briańsk – Smoleńsk – Witebsk), 5 km od drogi magistralnej M1 «Białoruś», 8 km od centrum administracyjnego osiedla wiejskiego (Smietanino), 31,5 km od centrum Smoleńska.
W granicach miejscowości znajduje się 12 posesji.
Demografia.
W 2010 r. miejscowość zamieszkiwała 1 osoba.

</doc>
<doc id="5018954" url="https://pl.wikipedia.org/wiki?curid=5018954" title="Froły (Smietaninskoje)">
Froły (Smietaninskoje)

Froły () – wieś (ros. деревня, trb. dieriewnia) w zachodniej Rosji, w osiedlu wiejskim Smietaninskoje rejonu smoleńskiego w obwodzie smoleńskim.
Geografia.
Miejscowość położona jest w pobliżu rzeki Kuprinka, 2,5 km od przystanku kolejowego 416 km, 1,5 km od drogi magistralnej M1 «Białoruś», 4,5 km od centrum administracyjnego osiedla wiejskiego (Smietanino), 29 km od centrum Smoleńska.
Demografia.
W 2010 r. miejscowość zamieszkiwało 13 osób.

</doc>
<doc id="5018955" url="https://pl.wikipedia.org/wiki?curid=5018955" title="Bogdan (marka samochodu)">
Bogdan (marka samochodu)



</doc>
<doc id="5018957" url="https://pl.wikipedia.org/wiki?curid=5018957" title="Bogdan (przedsiębiorstwo)">
Bogdan (przedsiębiorstwo)



</doc>
<doc id="5018966" url="https://pl.wikipedia.org/wiki?curid=5018966" title="Zieńkowo (obwód smoleński)">
Zieńkowo (obwód smoleński)

Zieńkowo () – wieś (ros. деревня, trb. dieriewnia) w zachodniej Rosji, w osiedlu wiejskim Smietaninskoje rejonu smoleńskiego w obwodzie smoleńskim.
Geografia.
Miejscowość położona jest w pobliżu rzeki Kuprinka, 2,5 km od przystanku kolejowego 416 km, przy drodze magistralnej M1 «Białoruś», 3,5 km od centrum administracyjnego osiedla wiejskiego (Smietanino), 27,5 km od centrum Smoleńska.
Demografia.
W 2010 r. miejscowość liczyła sobie 10 mieszkańców.

</doc>
<doc id="5018967" url="https://pl.wikipedia.org/wiki?curid=5018967" title="3. deild islandzka w piłce nożnej (1982)">
3. deild islandzka w piłce nożnej (1982)

Sezon 1982 był 17. sezonem trzeciego poziomu ligowego piłki nożnej na Islandii. Po sezonie awansowały zespoły i , spadły natomiast oraz .
Play-off.
Rezultaty z rundy zasadniczej zostały zachowane w tabeli play-offów, każdy zespół rozegrał więc cztery mecze – po dwa z każdym rywalem z grupy z innego regionu.
Wyniki.
 
 
 
 
 
 
 
 

</doc>
<doc id="5018979" url="https://pl.wikipedia.org/wiki?curid=5018979" title="Tomasz Alen Kopera">
Tomasz Alen Kopera



</doc>
<doc id="5018988" url="https://pl.wikipedia.org/wiki?curid=5018988" title="Twieritino (obwód smoleński)">
Twieritino (obwód smoleński)

Twieritino () – wieś (ros. деревня, trb. dieriewnia) w zachodniej Rosji, w osiedlu wiejskim Smietaninskoje rejonu smoleńskiego w obwodzie smoleńskim.
Geografia.
Miejscowość położona jest w pobliżu rzeki Krapiwnia, 3,5 km od przystanku kolejowego Woronino, przy drodze magistralnej M1 «Białoruś», 4,5 km od centrum administracyjnego osiedla wiejskiego (Smietanino), 30,5 km od centrum Smoleńska.
Demografia.
W 2010 r. miejscowość liczyła sobie 7 mieszkańców.

</doc>
<doc id="5018998" url="https://pl.wikipedia.org/wiki?curid=5018998" title="Archipowka (obwód smoleński)">
Archipowka (obwód smoleński)

Archipowka () – wieś (ros. деревня, trb. dieriewnia) w zachodniej Rosji, w osiedlu wiejskim Smietaninskoje rejonu smoleńskiego w obwodzie smoleńskim.
Geografia.
Miejscowość położona jest w pobliżu rzeki Krapiwnia, przy drodze federalnej R120 (Orzeł – Briańsk – Smoleńsk – Witebsk), 0,5 km od drogi magistralnej M1 «Białoruś», 4 km od przystanku kolejowego Woronino, 4 km od centrum administracyjnego osiedla wiejskiego (Smietanino), 30 km od centrum Smoleńska.
W granicach miejscowości znajdują się ulice: Centralnaja, Nagornaja, Nowaja, Szkolnaja.
Demografia.
W 2010 r. miejscowość liczyła sobie 278 mieszkańców.

</doc>
<doc id="5019003" url="https://pl.wikipedia.org/wiki?curid=5019003" title="Ludwik III Burbon-Condé">
Ludwik III Burbon-Condé



</doc>
<doc id="5019007" url="https://pl.wikipedia.org/wiki?curid=5019007" title="Maria Teresa Burbon-Condé">
Maria Teresa Burbon-Condé



</doc>
<doc id="5019010" url="https://pl.wikipedia.org/wiki?curid=5019010" title="Ogród nienarodzonych dzieci">
Ogród nienarodzonych dzieci



</doc>
<doc id="5019013" url="https://pl.wikipedia.org/wiki?curid=5019013" title="Korpus Jazdy (II RP)">
Korpus Jazdy (II RP)

Korpus Jazdy – wielka jednostka kawalerii Wojska Polskiego w II Rzeczypospolitej.
Struktura organizacyjna.
Skład i uzbrojenie na początku października 1920

</doc>
<doc id="5019014" url="https://pl.wikipedia.org/wiki?curid=5019014" title="Maria Anna Burbon-Condé">
Maria Anna Burbon-Condé



</doc>
<doc id="5019016" url="https://pl.wikipedia.org/wiki?curid=5019016" title="Ludwika Benedykta Burbon-Condé">
Ludwika Benedykta Burbon-Condé



</doc>
<doc id="5019018" url="https://pl.wikipedia.org/wiki?curid=5019018" title="Poczajewo (obwód smoleński)">
Poczajewo (obwód smoleński)

Poczajewo () – wieś (ros. деревня, trb. dieriewnia) w zachodniej Rosji, w osiedlu wiejskim Smietaninskoje rejonu smoleńskiego w obwodzie smoleńskim.
Geografia.
Miejscowość położona jest w pobliżu rzeki Krapiwnia, przy drodze federalnej R120 (Orzeł – Briańsk – Smoleńsk – Witebsk), 1 km od drogi magistralnej M1 «Białoruś», 4,5 km od przystanku kolejowego Woronino, 4,5 km od centrum administracyjnego osiedla wiejskiego (Smietanino), 30,5 km od centrum Smoleńska.
W granicach miejscowości znajdują się ulice: Mira, Sadowaja, Witiebskoje szossie.
Demografia.
W 2010 r. miejscowość liczyła sobie 188 mieszkańców.

</doc>
<doc id="5019019" url="https://pl.wikipedia.org/wiki?curid=5019019" title="Gustaw Fritsche">
Gustaw Fritsche

Gustaw Fritsche (również Fritsch, ur. 28 grudnia 1838 w Warszawie, zm. 31 grudnia 1891 tamże) – polski lekarz, społecznik.
Życiorys.
Urodził się dnia 28 grudnia 1838 w Warszawie w rodzinie Karola, inżyniera górniczego oraz jego żony Ludwiki z Rakowskich. Ukończył gimnazjum gubernialne i w 1857 rozpoczął naukę w nowo otwartej Akademii Medyko-Chirurgicznej. Przeniósł się do uczelni w Heidelbergu. Z uwagi na stan zdrowia był zmuszony przerwać studia i przez okres czterech lat kurował się na Maderze, w Hiszpanii i w Portugalii. W 1866 uzyskał tytuł doktora medycyny na Uniwersytecie w Jenie.
W 1867 przybył do Warszawy i po trzech latach został ordynatorem szpitala w Częstochowie. Po sześciu latach w 1876 przeniósł się do Warszawy i został jednym z ordynatorów Szpitala Praskiego.
Od 1882 był redaktorem, wydawcą i publicystą czasopisma "Medycyna". Wspierał swoimi publikacjami działalność Towarzystwa Kolonii Letnich dr. Stanisława Markiewicza, był współzałożycielem zakładu wodoleczniczego oraz ambulatorium dla ubogich chorych. W 1890 rozpoczął wydawanie czasopisma "Wiadomości higieniczne". W latach 1888–1885 był lekarzem naczelnym Szpitala Wolskiego w Warszawie.
Żonaty był z Anielą z Klimaszewskich i mieli troje dzieci: Ludwika Stefana, Irenę i Kazimierza.
Zmarł dnia 31 grudnia 1891 w Warszawie i pochowany został na warszawskich Powązkach (kwatera 11-3-14).

</doc>
<doc id="5019025" url="https://pl.wikipedia.org/wiki?curid=5019025" title="Anna Maria Burbon-Condé">
Anna Maria Burbon-Condé



</doc>
<doc id="5019026" url="https://pl.wikipedia.org/wiki?curid=5019026" title="Ludwika Elżbieta Burbon-Condé">
Ludwika Elżbieta Burbon-Condé



</doc>
<doc id="5019029" url="https://pl.wikipedia.org/wiki?curid=5019029" title="Mirskoje (obwód smoleński)">
Mirskoje (obwód smoleński)

Mirskoje () – wieś (ros. деревня, trb. dieriewnia) w zachodniej Rosji, w osiedlu wiejskim Smietaninskoje rejonu smoleńskiego w obwodzie smoleńskim.
Geografia.
Miejscowość położona jest w pobliżu rzeki Kuprinka, 2,5 km od przystanku kolejowego 416 km, 3,5 km od drogi magistralnej M1 «Białoruś», 6,5 km od centrum administracyjnego osiedla wiejskiego (Smietanino), 29,5 km od centrum Smoleńska.
Demografia.
W 2010 r. miejscowość liczyła sobie 4 mieszkańców.

</doc>
<doc id="5019030" url="https://pl.wikipedia.org/wiki?curid=5019030" title="Ludwik IV Henryk Burbon-Condé">
Ludwik IV Henryk Burbon-Condé



</doc>
<doc id="5019032" url="https://pl.wikipedia.org/wiki?curid=5019032" title="Alfred Sym">
Alfred Sym



</doc>
<doc id="5019034" url="https://pl.wikipedia.org/wiki?curid=5019034" title="Ludwik Józef Burbon (książę de Condé)">
Ludwik Józef Burbon (książę de Condé)



</doc>
<doc id="5019035" url="https://pl.wikipedia.org/wiki?curid=5019035" title="Ludwik Józef de Bourbon-Condé)">
Ludwik Józef de Bourbon-Condé)



</doc>
<doc id="5019039" url="https://pl.wikipedia.org/wiki?curid=5019039" title="Ludwik Henryk Burbon">
Ludwik Henryk Burbon



</doc>
<doc id="5019041" url="https://pl.wikipedia.org/wiki?curid=5019041" title="Riabiki (obwód smoleński)">
Riabiki (obwód smoleński)

Riabiki () – wieś (ros. деревня, trb. dieriewnia) w zachodniej Rosji, w osiedlu wiejskim Smietaninskoje rejonu smoleńskiego w obwodzie smoleńskim.
Geografia.
Miejscowość położona jest nad rzeką Udra, 3 km od przystanku kolejowego 416 km, 2,5 km od drogi magistralnej M1 «Białoruś», 8,5 km od centrum administracyjnego osiedla wiejskiego (Smietanino), 28 km od centrum Smoleńska.
Demografia.
W 2010 r. miejscowość nie posiadała mieszkańców.

</doc>
<doc id="5019042" url="https://pl.wikipedia.org/wiki?curid=5019042" title="Nieścierowszczyzna">
Nieścierowszczyzna

Nieścierowszczyzna (; ) – wieś na Białorusi, w obwodzie witebskim, w rejonie dokszyckim, w sielsowiecie Tumiłowicze.
Historia.
W czasach zaborów w gminie Tumiłowicze, w powiecie borysowskim, w guberni mińskiej Imperium Rosyjskiego.
W dwudziestoleciu międzywojennym wieś i majątek leżały w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Tumiłowicze, a następnie w gminie Dokszyce.
Według Powszechnego Spisu Ludności z 1921 roku zamieszkiwały tu 303 osoby, 16 było wyznania rzymskokatolickiego, 249 prawosławnego, a 8 mojżeszowego. Jednocześnie 14 mieszkańców zadeklarowało polską przynależność narodową, 281 białoruską, a 8 żydowską. Było tu 47 budynków mieszkalnych. W 1931 w 61 domach zamieszkiwały 304 osoby.
Wierni należeli do parafii rzymskokatolickiej w Dokszycach i prawosławnej w Tumiłowiczach. Miejscowość podlegała pod Sąd Grodzki w Dokszycach i Okręgowy w Wilnie; właściwy urząd pocztowy mieścił się w Tumiłowiczach.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.

</doc>
<doc id="5019043" url="https://pl.wikipedia.org/wiki?curid=5019043" title="Parafia św. Wojciecha Biskupa i Męczennika w Szczepankowie">
Parafia św. Wojciecha Biskupa i Męczennika w Szczepankowie

Parafia pw. Świętego Wojciecha Biskupa i Męczennika w Szczepankowie – parafia rzymskokatolicka należąca do dekanatu Łomża – św. Brunona, diecezji łomżyńskiej, metropolii białostockiej. Erygowana została zapewne w 1242 roku. Jest prowadzona przez księży diecezjalnych.
Zasięg parafii.
Do parafii należą wierni z następujących miejscowości: Szczepankowo, Andrzejki, Boguszyce, Chojny Młode, Chojny-Naruszczki, Czaplice, Dębowo, Dłużniewo, Grzymały Szczepankowskie, Jarnuty, Kisiołki, Kraska, Leopoldowo, Mikojaki, Młynik, Osobne, Sierzputy Młode, Stare Chojny, Stare Konopki, Stare Sierzputy, Sulki, Uśnik-Dwór, Uśnik-Kolonia, Wierzbowo, Wszerzecz, Zagroby, Żebry.

</doc>
<doc id="5019044" url="https://pl.wikipedia.org/wiki?curid=5019044" title="Ludwik (książę Enghien)">
Ludwik (książę Enghien)



</doc>
<doc id="5019046" url="https://pl.wikipedia.org/wiki?curid=5019046" title="Ludwika Adelajda Burbon-Condé">
Ludwika Adelajda Burbon-Condé



</doc>
<doc id="5019050" url="https://pl.wikipedia.org/wiki?curid=5019050" title="Tilișca (gmina)">
Tilișca (gmina)

Tilișca – gmina w Rumunii, w okręgu Sybin. Obejmuje miejscowości Rod i Tilișca. W 2011 roku liczyła 1574 mieszkańców. 

</doc>
<doc id="5019051" url="https://pl.wikipedia.org/wiki?curid=5019051" title="Viorel Senior Duca">
Viorel Senior Duca

Viorel Senior Duca (ur. 9 sierpnia 1950) – rumuński polityk, w latach 2004–2008 senator, obserwator w Parlamencie Europejskim.
Życiorys.
Należał do Partii Wielkiej Rumunii. W kadencji 2004–2008 zasiadał w rumuńskim Senacie z okręgu Hunedoara (początkowo w klubie PRM, od lutego 2006 do marca 2007 jako niezrzeszony, od marca 2007 do października 2008 w klubie Partii Narodowo-Liberalnej, następnie ponownie niezrzeszony). Od września 2005 do grudnia 2006 był obserwatorem w Parlamencie Europejskim, pozostał deputowanym bez afiliacji.

</doc>
<doc id="5019052" url="https://pl.wikipedia.org/wiki?curid=5019052" title="Mietałurh (przystanek kolejowy w rejonie bychowskim)">
Mietałurh (przystanek kolejowy w rejonie bychowskim)

Mietałurh (; ) – przystanek kolejowy w pobliżu miejscowości Barouka, w rejonie bychowskim, w obwodzie mohylewskim, na Białorusi. Położony jest na linii Orsza - Mohylew - Żłobin.

</doc>
<doc id="5019054" url="https://pl.wikipedia.org/wiki?curid=5019054" title="Tilișca">
Tilișca

Tilișca – wieś w Rumunii, w okręgu Sybin, w gminie Tilișca. W 2011 roku liczyła 1135 mieszkańców.

</doc>
<doc id="5019058" url="https://pl.wikipedia.org/wiki?curid=5019058" title="Rod (Rumunia)">
Rod (Rumunia)

Rod – wieś w Rumunii, w okręgu Sybin, w gminie Tilișca. W 2011 roku liczyła 439 mieszkańców.

</doc>
<doc id="5019061" url="https://pl.wikipedia.org/wiki?curid=5019061" title="Târnava (gmina)">
Târnava (gmina)

Târnava – gmina w Rumunii, w okręgu Sybin. Obejmuje miejscowości Colonia Târnava i Târnava. W 2011 roku liczyła 2858 mieszkańców. 

</doc>
<doc id="5019062" url="https://pl.wikipedia.org/wiki?curid=5019062" title="Olchówka I">
Olchówka I

Olchówka I – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie głębockim, w sielsowiecie Psuja.
Historia.
W czasach zaborów w gminie Tumiłowicze, w powiecie borysowskim, w guberni mińskiej Imperium Rosyjskiego.
W dwudziestoleciu międzywojennym zaścianek leżał w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Tumiłowicze, a następnie w gminie Hołubicze.
Według Powszechnego Spisu Ludności z 1921 roku zamieszkiwało tu 5 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwały 7 osób.
Wierni należeli do parafii rzymskokatolickiej w Bobrowszczyźnie. Miejscowość podlegała pod Sąd Grodzki w Dokszycach i Okręgowy w Wilnie; właściwy urząd pocztowy mieścił się w Hołubiczach.

</doc>
<doc id="5019066" url="https://pl.wikipedia.org/wiki?curid=5019066" title="Târnava (okręg Sybin)">
Târnava (okręg Sybin)

Târnava – wieś w Rumunii, w okręgu Sybin, w gminie Târnava. W 2011 roku liczyła 2273 mieszkańców.

</doc>
<doc id="5019069" url="https://pl.wikipedia.org/wiki?curid=5019069" title="Colonia Târnava">
Colonia Târnava

Colonia Târnava – wieś w Rumunii, w okręgu Sybin, w gminie Târnava. W 2011 roku liczyła 585 mieszkańców.

</doc>
<doc id="5019071" url="https://pl.wikipedia.org/wiki?curid=5019071" title="Olchówka II">
Olchówka II

Olchówka II – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie głębockim, w sielsowiecie Psuja.
Historia.
W czasach zaborów w gminie Tumiłowicze, w powiecie borysowskim, w guberni mińskiej Imperium Rosyjskiego.
W dwudziestoleciu międzywojennym zaścianek leżał w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Tumiłowicze, a następnie w gminie Hołubicze.
W 1931 w 2 domach zamieszkiwało 4 osoby.
Wierni należeli do parafii rzymskokatolickiej w Bobrowszczyźnie. Miejscowość podlegała pod Sąd Grodzki w Dokszycach i Okręgowy w Wilnie; właściwy urząd pocztowy mieścił się w Hołubiczach.

</doc>
<doc id="5019072" url="https://pl.wikipedia.org/wiki?curid=5019072" title="Łosiewo (rejon smoleński)">
Łosiewo (rejon smoleński)

Łosiewo () – wieś (ros. деревня, trb. dieriewnia) w zachodniej Rosji, w osiedlu wiejskim Smietaninskoje rejonu smoleńskiego w obwodzie smoleńskim.
Geografia.
Miejscowość położona jest przy drodze magistralnej M1 «Białoruś», 2,5 km od przystanku kolejowego Wielino, 7 km od centrum administracyjnego osiedla wiejskiego (Smietanino), 33 km od centrum Smoleńska.
Demografia.
W 2010 r. miejscowość liczyła sobie 10 mieszkańców.

</doc>
<doc id="5019074" url="https://pl.wikipedia.org/wiki?curid=5019074" title="Turnu Roșu (gmina)">
Turnu Roșu (gmina)

Turnu Roșu – gmina w Rumunii, w okręgu Sybin. Obejmuje miejscowości Sebeșu de Jos i Turnu Roșu. W 2011 roku liczyła 2415 mieszkańców. 

</doc>
<doc id="5019080" url="https://pl.wikipedia.org/wiki?curid=5019080" title="Turnu Roșu">
Turnu Roșu

Turnu Roșu – wieś w Rumunii, w okręgu Sybin, w gminie Turnu Roșu. W 2011 roku liczyła 1827 mieszkańców.

</doc>
<doc id="5019083" url="https://pl.wikipedia.org/wiki?curid=5019083" title="Sebeșu de Jos">
Sebeșu de Jos

Sebeșu de Jos – wieś w Rumunii, w okręgu Sybin, w gminie Turnu Roșu. W 2011 roku liczyła 588 mieszkańców.

</doc>
<doc id="5019088" url="https://pl.wikipedia.org/wiki?curid=5019088" title="Garajowa Zatoka">
Garajowa Zatoka

Garajowa Zatoka – wypełniona piargiem zatoka wcinająca się w północno-wschodnie podnóża Grani Hrubego w słowackich Tatrach Wysokich (w Dolinie Hlińskiej). Zaopatrywana jest w piargi przez dwa żleby. Lewy (patrząc od dołu) opada z Pośredniej Garajowej Ławki i Zadniej Garajowej Ławki, prawy ze Skrajnej Garajowej Ławki. Żlebami tymi zsypują się piargi z północno-wschodnich stoków Grani Hrubego na odcinku od Zadniej Garajowej Turni po Garajową Strażnicę. Olbrzymia ilość tych piargów powoduje, że piarżysko Garajowej Zatoki dochodzi aż do Hlińskiego Potoku, a górą wnika na około 20 m w głąb wylotu żlebu z Pośredniej Garajowej Ławki. Jest to piarżysko żywe, wciąż tworzące się. Świadczy o tym nieporośnięty roślinami i jaśniejszy pas piargów ciągnący się pod wylotami zlebów.
Nazwę tej formacji skalnej nadał Władysław Cywiński w 14 tomie przewodnika wspinaczkowego "Tatry. Grań Hrubego". Nawiązał nią do nazwy pozostałych "Garajowych" obiektów, pochodzących od nazwiska niejakiego Garaja, wspólnika Juraja Jánošíka. Garajowa Zatoka jest punktem startowym dla kilku dróg wspinaczkowych.
U północno-wschodnich podnóży Grani Hrubego jest w Dolinie Hlińskiej kilka wypełnionych piargami zatok i stożków piargowych. Największe z nich to: Teriańska Zatoka, Bednarzowa Zatoka, Bednarzowe Korycisko, Garajowa Zatoka i stożek piargowy u podnóży Hrubej Buli. Wszystkie one mają znaczenie orientacyjne; pomagają taternikom w rozpoznaniu miejsca startowego do dróg wspinaczkowych, zwłaszcza w sytuacji, gdy wierzchołki turni ukryte są w chmurach. 

</doc>
<doc id="5019090" url="https://pl.wikipedia.org/wiki?curid=5019090" title="Nikulino (rejon smoleński)">
Nikulino (rejon smoleński)

Nikulino () – wieś (ros. деревня, trb. dieriewnia) w zachodniej Rosji, w osiedlu wiejskim Smietaninskoje rejonu smoleńskiego w obwodzie smoleńskim.
Geografia.
Miejscowość położona jest w pobliżu rzeki Krapiwnia, 1 km od drogi federalnej R120 (Orzeł – Briańsk – Smoleńsk – Witebsk), 3 km od drogi magistralnej M1 «Białoruś», 2,5 km od przystanku kolejowego Woronino, 1,5 km od centrum administracyjnego osiedla wiejskiego (Smietanino), 28 km od centrum Smoleńska.
Demografia.
W 2010 r. miejscowość liczyła sobie 1 mieszkańca.

</doc>
<doc id="5019099" url="https://pl.wikipedia.org/wiki?curid=5019099" title="Fabrika automobila Priboj">
Fabrika automobila Priboj



</doc>
<doc id="5019101" url="https://pl.wikipedia.org/wiki?curid=5019101" title="Linia kolejowa nr 723">
Linia kolejowa nr 723

Linia kolejowa nr 723 – drugorzędna, jednotorowa, zelektryfikowana linia kolejowa znaczenia państwowego, łącząca stację Gdynia Chylonia z rejonem GPF stacji Gdynia Port.
Linia w całości została zaklasyfikowana do kompleksowej i bazowej towarowej sieci transportowej TEN-T.

</doc>
<doc id="5019109" url="https://pl.wikipedia.org/wiki?curid=5019109" title="Sawienki (rejon smoleński)">
Sawienki (rejon smoleński)

Sawienki () – wieś (ros. деревня, trb. dieriewnia) w zachodniej Rosji, w osiedlu wiejskim Smietaninskoje rejonu smoleńskiego w obwodzie smoleńskim.
Geografia.
Miejscowość położona jest nad rzeką Krapiwnia, przy drodze federalnej R120 (Orzeł – Briańsk – Smoleńsk – Witebsk), 1,5 km od drogi magistralnej M1 «Białoruś», 3,5 km od przystanku kolejowego Woronino, 2 km od centrum administracyjnego osiedla wiejskiego (Smietanino), 28 km od centrum Smoleńska.
Demografia.
W 2010 r. miejscowość liczyła sobie 27 mieszkańców.

</doc>
<doc id="5019110" url="https://pl.wikipedia.org/wiki?curid=5019110" title="Valea Viilor (gmina)">
Valea Viilor (gmina)

Valea Viilor – gmina w Rumunii, w okręgu Sybin. Obejmuje miejscowości Motiș i Valea Viilor. W 2011 roku liczyła 1873 mieszkańców. 

</doc>
<doc id="5019111" url="https://pl.wikipedia.org/wiki?curid=5019111" title="Linia kolejowa nr 724">
Linia kolejowa nr 724

Linia kolejowa nr 724 – drugorzędna, jednotorowa, niezelektryfikowana linia kolejowa znaczenia państwowego, łącząca rejon GPD z rejonem GPO stacji Gdynia Port.
Linia w całości została zaklasyfikowana do kompleksowej i bazowej towarowej sieci transportowej TEN-T.

</doc>
<doc id="5019113" url="https://pl.wikipedia.org/wiki?curid=5019113" title="Margrit Klinger">
Margrit Klinger

Margrit Klinger (ur. 22 czerwca 1960 w Obersuhl-Hönebach) – niemiecka lekkoatletka, biegaczka średniodystansowa, medalistka mistrzostw Europy, olimpijka. W czasie swojej kariery reprezentowała Republikę Federalną Niemiec.
Kariera sportowa.
Zdobyła brązowy medal w biegu na 800 metrów, przegrywając jedynie z zawodniczkami radzieckimi Olgą Miniejewą i Ludmiłą Wiesiełkową na mistrzostwach Europy w 1982 w Atenach. Ustanowiła wówczas rekord RFN czasem 1:57,22. Był to najlepszy wynik w jej karierze.
Zajęła 4. miejsce w biegu na 800 metrów na mistrzostwach świata w 1983 w Helsinkach, 3. miejsce w tej konkurencji w finale A pucharu Europy w 1983 w Londynie oraz 7. miejsce na tym dystansie na igrzyskach olimpijskich w 1984 w Los Angeles.
Klinger była mistrzynią RFN w biegu na 800 metrów w latach 1980–1982, 1984, 1985 i 1987, wicemistrzynią na tym dystansie w 1979 oraz brązową medalistką w 1978, a także mistrzynią w biegu na 1500 metrów w 1984.
Rekordy życiowe.
Margrit Klinger miała następujące rekordy życiowe:

</doc>
<doc id="5019120" url="https://pl.wikipedia.org/wiki?curid=5019120" title="Motiș (okręg Sybin)">
Motiș (okręg Sybin)

Motiș – wieś w Rumunii, w okręgu Sybin, w gminie Valea Viilor. W 2011 roku liczyła 511 mieszkańców.

</doc>
<doc id="5019121" url="https://pl.wikipedia.org/wiki?curid=5019121" title="Gmina Vurpăr">
Gmina Vurpăr



</doc>
<doc id="5019123" url="https://pl.wikipedia.org/wiki?curid=5019123" title="Pieresieczyno">
Pieresieczyno

Pieresieczyno – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie głębockim, w sielsowiecie Psuja.
Historia.
W czasach zaborów w guberni mińskiej Imperium Rosyjskiego.
W dwudziestoleciu międzywojennym zaścianek leżał w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Tumiłowicze, a następnie w gminie Hołubicze.
Według Powszechnego Spisu Ludności z 1921 roku zamieszkiwało tu 5 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwało 7 osób.
Wierni należeli do parafii rzymskokatolickiej w Zaszcześlu. Miejscowość podlegała pod Sąd Grodzki w Dokszycach i Okręgowy w Wilnie; właściwy urząd pocztowy mieścił się w Hołubiczach.

</doc>
<doc id="5019124" url="https://pl.wikipedia.org/wiki?curid=5019124" title="Vurpăr (okręg Sybin)">
Vurpăr (okręg Sybin)

Vurpăr – wieś w Rumunii, w okręgu Sybin, w gminie Vurpăr. W 2011 roku liczyła 2557 mieszkańców.

</doc>
<doc id="5019127" url="https://pl.wikipedia.org/wiki?curid=5019127" title="Barsuki (stacja kolejowa)">
Barsuki (stacja kolejowa)

Barsuki (; ) – stacja kolejowa w miejscowości Barsuki, w rejonie bychowskim, w obwodzie mohylewskim, na Białorusi. Położona jest na linii Orsza - Mohylew - Żłobin.
Stacja istniała przed II wojną światową.

</doc>
<doc id="5019131" url="https://pl.wikipedia.org/wiki?curid=5019131" title="Linia kolejowa nr 725">
Linia kolejowa nr 725

Linia kolejowa nr 725 – pierwszorzędna, jednotorowa, zelektryfikowana linia kolejowa znaczenia państwowego, łącząca rozjazd 21 stacji Gdynia Główna z rejonem GPB stacji Gdynia Port.
Linia w całości została zaklasyfikowana do kompleksowej i bazowej towarowej sieci transportowej TEN-T.

</doc>
<doc id="5019133" url="https://pl.wikipedia.org/wiki?curid=5019133" title="Pieresieczyno (sielsowiet Psuja)">
Pieresieczyno (sielsowiet Psuja)

Pieresieczyno – dawny tartak. Tereny, na których leżał, znajdują się obecnie na Białorusi, w obwodzie witebskim, w rejonie głębockim, w sielsowiecie Psuja.
Historia.
W czasach zaborów w powiecie borysowskim, w guberni mińskiej Imperium Rosyjskiego.
W dwudziestoleciu międzywojennym tartak leżał w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Tumiłowicze, a następnie w gminie Hołubicze.
W 1931 w 7 domach zamieszkiwały 64 osoby.
Wierni należeli do parafii rzymskokatolickiej w Zaszcześlu. Miejscowość podlegała pod Sąd Grodzki w Dokszycach i Okręgowy w Wilnie; właściwy urząd pocztowy mieścił się w Hołubiczach.

</doc>
<doc id="5019134" url="https://pl.wikipedia.org/wiki?curid=5019134" title="Kirił Gunew">
Kirił Gunew

Kirił Nikołow Gunew (, ur. 1887 w Kazanłyku, zm. 1949 w Sofii) – bułgarski prawnik, finansista i polityk, minister finansów (1935–1938), prezes Narodowego Banku Bułgarii (1938–1944).
Życiorys.
Urodził się w 1887 w Kazanłyku. W 1909 ukończył studia prawnicze w Paryżu. Po powrocie do kraju pracował jako sędzia Sądu Okręgowego w Sofii, a następnie jako konsultant prawny w ministerstwie finansów.
W 1923 rozpoczął pracę w Narodowym Banku Bułgarii, awansując kilka lat później na stanowisko dyrektora wydziału. W 1935 objął kierownictwo resortu finansów w rządzie Georgi Kjoseiwanowa. Po odejściu z resortu 14 listopada 1938 objął stanowisko prezesa Narodowego Banku Bułgarii, które sprawował do jesieni 1944. W tym czasie deklarował ścisłą współpracę z III Rzeszą, czego konsekwencją było rosnące uzależnienie bułgarskiego banku od marki niemieckiej.
Po przejęciu władzy przez komunistów został aresztowany i postawiony przed Trybunałem Ludowym, oskarżony o sabotaż i udział w zniewoleniu gospodarczym Bułgarii. Przed sądem nie przyznawał się do winy. W marcu 1945 został skazany na 15 lat więzienia i grzywnę 200 tys. lewa. Zmarł w czasie odbywania kary w więzieniu sofijskim w 1949. Pochowany na Cmentarzu Centralnym w Sofii.

</doc>
<doc id="5019139" url="https://pl.wikipedia.org/wiki?curid=5019139" title="Piotrowszczyzna (rejon dokszycki)">
Piotrowszczyzna (rejon dokszycki)

Piotrowszczyzna – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie dokszyckim, w sielsowiecie Tumiłowicze.
Historia.
W czasach zaborów w gminie Tumiłowicze, w powiecie borysowskim, w guberni mińskiej Imperium Rosyjskiego.
W dwudziestoleciu międzywojennym zaścianek leżał w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Tumiłowicze, a następnie w gminie Dokszyce.
Według Powszechnego Spisu Ludności z 1921 roku zamieszkiwało tu 9 osób, 7 było wyznania rzymskokatolickiego a 2 prawosławnego. Jednocześnie wszyscy mieszkańcy zadeklarowali białoruską przynależność narodową. Był tu 1 budynek mieszkalny. W 1931 w 3 domach zamieszkiwało 14 osób.
Wierni należeli do parafii rzymskokatolickiej w Dokszycach i prawosławnej w Tumiłowiczach. Miejscowość podlegała pod Sąd Grodzki w Dokszycach i Okręgowy w Wilnie; właściwy urząd pocztowy mieścił się w Tumiłowiczach.

</doc>
<doc id="5019140" url="https://pl.wikipedia.org/wiki?curid=5019140" title="Kościół Najczystszego Serca Maryi w Warszawie">
Kościół Najczystszego Serca Maryi w Warszawie

Kościół Najczystszego Serca Maryi w Warszawie – rzymskokatolicki kościół parafialny należący do parafii pod tym samym wezwaniem (dekanat grochowski diecezji warszawsko-praskiej). Znajduje się w warszawskiej dzielnicy Praga-Południe, na terenie Grochowa.
Kościół został zbudowany jako pomnik dla uczczenia pamięci bohaterów poległych w bitwie o Olszynkę Grochowską. Budowniczym świątyni był ksiądz Jan Sztuka. Po zgromadzeniu funduszy i materiałów w dniu 10 czerwca 1934 roku został poświęcony kamień węgielny, natomiast budowa w stanie surowym, według projektu architekta Andrzeja Boniego, została zakończona w 1941 roku.
W czasie kopania fundamentów, natrafiono na dwie zbiorowe mogiły powstańcze. Prochy poległych były umieszczane w symbolicznym grobowcu na Olszynce Grochowskiej.
Podczas okupacji hitlerowskiej trwały prace wykończeniowe przy kościele. Niestety zostały one przerwane, gdy wybuchło powstanie warszawskie. Świątynia, na szczęście, nie ucierpiała poważnie podczas działań wojennych. Jedynymi stratami były: nieznacznie uszkodzony dach i mury od strony północnej. Niemcy planowali wysadzenie kościoła – na szczęście nie zdążyli tych planów zrealizować.
Świątynia została konsekrowana przez kardynała Stefana Wyszyńskiego w dniu 30 października 1949 roku. W kościele co roku w dniu 25 lutego składane są kwiaty pod pamiątkowymi tablicami. Jedna z nich w 130. rocznicę powstania listopadowego (1961 rok), została ufundowana przez parafian. Znajduje się ona w kruchcie nawy głównej. W krużgankach świątyni umieszczone są z kolei cztery inne tablice pamiątkowe: 2., 3., 4., i 5. pułku ułanów walczących w bitwie pod Olszynką Grochowską.
W kościele znajduje się również krypta grobowa księdza Jana Sztuki, umieszczona pod kaplicą nawy bocznej, przy ołtarzu Matki Boskiej Częstochowskiej.
W latach 2019-2021 wymieniono blachę miedzianą na dachu oraz zamontowano monitoring.

</doc>
<doc id="5019143" url="https://pl.wikipedia.org/wiki?curid=5019143" title="Botowo (Białoruś)">
Botowo (Białoruś)

Botowo (; ) – wieś na Białorusi, w obwodzie brzeskim, w rejonie pińskim, w sielsowiecie Nowy Dwór, nad Jeziorem Pohost.
W dwudziestoleciu międzywojennym leżało w Polsce, w województwie poleskim, w powiecie pińskim, w gminie Pohost Zahorodzki. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5019144" url="https://pl.wikipedia.org/wiki?curid=5019144" title="Piszczelówka (rejon dokszycki)">
Piszczelówka (rejon dokszycki)

Piszczelówka – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie dokszyckim, w sielsowiecie Tumiłowicze.
Inna nazwa miejscowości – Piszczałówka.
Historia.
W czasach zaborów w gminie Tumiłowicze, w powiecie borysowskim, w guberni mińskiej Imperium Rosyjskiego.
W dwudziestoleciu międzywojennym zaścianek leżał w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Tumiłowicze, a następnie w gminie Dokszyce.
Według Powszechnego Spisu Ludności z 1921 roku zamieszkiwało tu 13 osób, wszystkie były wyznania prawosławnego i zadeklarowały białoruską przynależność narodową. Były tu 2 budynki mieszkalne. W 1931 w 2 domach zamieszkiwało 18 osób.
Wierni należeli do parafii prawosławnej w Tumiłowiczach. Miejscowość podlegała pod Sąd Grodzki w Dokszycach i Okręgowy w Wilnie; właściwy urząd pocztowy mieścił się w Tumiłowiczach.

</doc>
<doc id="5019147" url="https://pl.wikipedia.org/wiki?curid=5019147" title="Gen avr">
Gen avr

Gen awirulencji ("Avr") – gen braku zjadliwości fitopatogenu jest genem kodującym białko, które jest specyficznie „rozpoznawane” przez genotypy rośliny żywiciela mającej pasujący gen odporności. Rozpoznanie zależy od obecności pary pasujących genów, genu "Avr" w patogenie i genu R w roślinie.
U wirusów praktycznie wszystkie kodowane białka mogą zachowywać się jako determinanty awirulencji. We wszystkich innych przypadkach geny awirulencji są niezwykle zróżnicowane, często są specyficzne dla gatunku lub izolatu/szczepu. Termin „geny awirulencji” został zastosowany po raz pierwszy przez H.H. Flor (1946 roku) w wyniku obserwacji odpowiedzi genów R na bezpośrednie lub pośrednie produkty genów patogenu. Mogą one kodować ligand rozpoznawany przez receptor komórki roślinnej, a odpowiedź gospodarza następuje poprzez interakcję z genami R.
W tym modelu zjadliwość jest recesywna i może wynikać z utraty funkcji w genie "Avr" lub z mutacji w genomie roślinnym. Badania wykazują, że większość genów "avr" jest lub kiedyś była genami patogeniczności występującymi w patogenach biotroficznych, które determinują zasięg żywiciela, nie w sposób specyficzny dla odmiany, ale w sposób specyficzny dla gatunku żywiciela. Niektóre z tych genów działają patogennie poprzez kodowanie sygnałów białkowych które są wprowadzane do komórki poprzez roślinny system HR (ang. hypersensitive response), powodując programową śmierć komórki gospodarza, jest to cecha głównie związana z nekrotrofami.

</doc>
<doc id="5019149" url="https://pl.wikipedia.org/wiki?curid=5019149" title="Ukrzyżowanie (ceramika)">
Ukrzyżowanie (ceramika)

Ukrzyżowanie – kompozycja rzeźbiarska z porcelany o tematyce religijnej, która została zaprojektowana przez Johanna Joachima Kändlera, głównego modelera w Królewskiej Manufakturze w Miśni w XVIII wieku.
W niektórych publikacjach widnieje inny tytuł dzieła - "Golgota".
Kändler prowadził dziennik, "Arbeitsberichte", w którym widnieje wpis dotyczący rzeźby – "Creutzigung Christi" czyli "Ukrzyżowanie Chrystusa". Ten drugi tytuł wydaje się więc właściwszy.
Kompozycja powstała prawdopodobnie na zlecenie Augusta III, Kändler projektował ją od marca do października 1743 roku. Realizacja nastąpiła w 1744 roku. Na bocznej ścianie jednego z segmentów widnieją obie daty i nieczytelny napis.
Do czasów współczesnych zachowały się dwa egzemplarze pochodzące z XVIII wieku.
Grupa Ukrzyżowanie znajduje się obecnie (nieprzerwanie od XVIII wieku) w Dreźnie i eksponowana jest w Porzellansammlung.
Drugi egzemplarz pozostaje w zbiorach Zamku Królewskiego na Wawelu w Krakowie od 1966 roku jako dar Tadeusza Wierzejskiego. Niektórzy badacze przypuszczają, że egzemplarz krakowski pochodzi z pałacu Brühla w Pförten (obecnie Brody koło Żagania), ale informacja ta nie jest w pełni udokumentowana.
Wiadomo, że w XVIII wieku była jeszcze jedna taka rzeźba w Elberfeldzie należąca do Emila Weyerbuscha , ale nie są znane jej losy po 1945 roku.
Kolejne dwie kompozycje pochodzą z XIX wieku, wykonano je z oryginalnych form. Jedna z nich została podarowana papieżowi Leonowi XIII przez króla Alberta Saskiego w 1888 roku i pozostaje w zbiorach Biblioteki Apostolica Vaticana, a drugą wykonano na Wystawę Światową w Paryżu w 1900 roku, ale jej losy są nieznane.
Kompozycja rzeźbiarska wykonana jest z białej, szkliwionej porcelany, w części z krzyżem wysokość wynosi 130 cm, pozostałe segmenty mają wysokość 40 cm. Ta wielopostaciowa rzeźba składa się z 15 segmentów. Osią dzieła jest krzyż osadzony w trawiastym gruncie, na którym widać postać Chrystusa przybitego do krzyża czterema gwoździami. Obok krzyża widoczna jest czaszka i kości. Wokół zgromadziło się 11 osób. Jest tam omdlała Matka Chrystusa, którą podtrzymuje św. Jan, nad nią pochyla się płacząca Maria, żona Kleofasa. Nieco z tyłu starzec, prawdopodobnie Nikodem, ze skrzyżowanymi na piersiach dłońmi i żołnierz z włócznią. U stóp krzyża św. Maria Magdalena klęczy ze złożonymi w modlitewnej pozie dłońmi. Za nią znajduje się żołnierz trzymający kostkę do gry i szatę Chrystusa oraz legionista z halabardą. Widoczny jest jeszcze setnik w zbroi i żołnierz w czapce frygijskiej. Wszystkie postacie znajdują się na cokole wyrzeźbionym na podobieństwo trawy. Na niej widoczne są po prawej stronie arma Christi – drabina, młotek, naczynie na ocet i zatknięta na kiju gąbka, w głębi karłowe drzewa palmowe. 
Grupa figuralna "Ukrzyżowanie" została poddana konserwacji w latach 1997 – 2001. Przed podjęciem prac rzeźba była niekompletna i z licznymi uszkodzeniami. Konserwacja rzeźby była możliwa dzięki współpracy konserwatorów z Drezna i Krakowa, a przede wszystkim dzięki temu, że zachowały się oryginalne formy z XVIII wieku. 
Kändler przy pracach o tematyce religijnej często zaznaczał w swoim dzienniku z jakiego wzoru korzystał. W przypadku "Ukrzyżowania" brak takiej informacji.
Obecnie polski egzemplarz można zobaczyć w "Sieni Saskiej" na pierwszym piętrze zamku na Wawelu. 

</doc>
<doc id="5019152" url="https://pl.wikipedia.org/wiki?curid=5019152" title="Żalanka">
Żalanka

Żalanka () – wieś na Ukrainie, w obwodzie rówieńskim, w rejonie hoszczańskim. W 2001 roku liczyła 74 mieszkańców.

</doc>
<doc id="5019153" url="https://pl.wikipedia.org/wiki?curid=5019153" title="Podławiszcze">
Podławiszcze

Podławiszcze – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie dokszyckim, w sielsowiecie Tumiłowicze.
Historia.
W czasach zaborów w guberni mińskiej Imperium Rosyjskiego.
W dwudziestoleciu międzywojennym folwark a następnie zaścianek leżał w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Tumiłowicze, a następnie w gminie Dokszyce.
Według Powszechnego Spisu Ludności z 1921 roku zamieszkiwało tu 12 osób, wszystkie były wyznania rzymskokatolickiego. Jednocześnie 6 mieszkańców zadeklarowało polską przynależność narodową, a 6 białoruską. Był tu 1 budynek mieszkalny. W 1931 w 2 domach zamieszkiwało 11 osób.
Wierni należeli do parafii rzymskokatolickiej w Dokszycach i prawosławnej w Tumiłowiczach. Miejscowość podlegała pod Sąd Grodzki w Dokszycach i Okręgowy w Wilnie; właściwy urząd pocztowy mieścił się w Tumiłowiczach.

</doc>
<doc id="5019160" url="https://pl.wikipedia.org/wiki?curid=5019160" title="Irson Kudikowa">
Irson Kudikowa

Irson Kudikowa, , właśc. , po wyjściu za mąż formalnie Nusinowa (ur. 17 września 1982 w Moskwie) – rosyjska piosenkarka, muzyk (saksofonistka), producent muzyczny, aktorka.

</doc>
<doc id="5019161" url="https://pl.wikipedia.org/wiki?curid=5019161" title="Abductions and Reconstructions">
Abductions and Reconstructions

Abductions and Reconstructions – album zawierający didżejski mix Thievery Corporation, wydany 20 kwietnia 1999 roku w Stanach Zjednoczonych przez Eighteenth Street Lounge Music jako CD.
Charakterystyka muzyczna albumu.
Podobnie jak austriacki duet Kruder &amp; Dorfmeister Rob Garza i Eric Hilton, to producenci-didżeje zafascynowani dubem i wyluzowanymi, światowymi rytmami. Album "Abductions and Reconstructions" zawiera 15 trip hopowych wersji utworów innych artystów, zremiksowanych przez ich obu. Każdy utwór został potraktowany indywidualnie, a obaj didżeje w rezultacie okazali się być jednym z najlepszych zespołów zajmujących się remiksowaniem. 
Lista utworów.
Zestaw utworów na płycie CD:

</doc>
<doc id="5019162" url="https://pl.wikipedia.org/wiki?curid=5019162" title="Lulu Wang">
Lulu Wang

Lulu Wang, (ur. 25 lutego 1983 w Pekinie) – amerykańska reżyserka, scenarzystka i producentka filmowa pochodzenia chińskiego. Autorka kilku filmów krótkometrażowych, dokumentalnych i fabularnych, jak również teledysków.

</doc>
<doc id="5019165" url="https://pl.wikipedia.org/wiki?curid=5019165" title="Dumitru Becșenescu">
Dumitru Becșenescu

Dumitru Becșenescu (ur. 28 marca 1966 w Lădești w okręgu Vâlcea) – rumuński przedsiębiorca i polityk, w latach 2004–2008 poseł do Izby Deputowanych, obserwator w Parlamencie Europejskim.
Życiorys.
W 1988 został absolwentem Instytutu Morskiego „Mircea cel Bătrân” w Konstancy, następnie przez 5 lat był oficerem na statkach przedsiębiorstwa Navrom. Od 1993 zajmował się działalnością biznesową w różnych branżach. Został właścicielem grupy Antares aktywnej w branżach transportu, nieruchomości, turystyki, napraw aut i wykorzystania sprężonego gazu ziemnego. Został prezesem NGV Romania, organizacji zrzeszającej firmy używające CNG do napędzania pojazdów, otworzył też sieć stacji tankowania dla aut tego rodzaju.
W marcu 2004 wstąpił do Rumuńskiej Partii Humanistycznej (w 2005 przekształconej w Partię Konserwatywną). W kadencji 2004–2008 zasiadał w Izbie Deputowanych. Po dwóch latach opuścił klub PC i pozostał niezrzeszony. Od września 2005 do grudnia 2006 był obserwatorem w Parlamencie Europejskim, należąc do Porozumienia Liberałów i Demokratów na rzecz Europy.
Żonaty, ma dwóch synów.

</doc>
<doc id="5019167" url="https://pl.wikipedia.org/wiki?curid=5019167" title="John Casken">
John Casken

John Arthur Casken (ur. 15 lipca 1949 w Barnsley) – brytyjski kompozytor.
Życiorys.
W latach 1967–1971 studiował na University of Birmingham u Johna Jouberta i Petera Dickinsona. Od 1971 do 1973 roku przebywał na stypendium w Państwowej Wyższej Szkole Muzycznej w Warszawie, gdzie był uczniem Andrzeja Dobrowolskiego. Był wykładowcą na wydziałach muzyki University of Birmingham (1973–1979) i University of Durham (1981–1992). Od 1992 roku wykładowca University of Manchester. Za operę "Golem" otrzymał nagrodę im. Benjamina Brittena (1990).
Twórczość.
Tworzy głównie muzykę orkiestrową o charakterze programowym, odwołującą się do historii, poezji i pejzażu północnej Anglii. Silny wpływ na jego twórczość wywarła fascynacja muzyką Witolda Lutosławskiego.

</doc>
<doc id="5019169" url="https://pl.wikipedia.org/wiki?curid=5019169" title="Jęzornicznik">
Jęzornicznik

Jęzornicznik ("Lichonycteris") – rodzaj ssaka z podrodziny jęzorników (Glossophaginae) w obrębie rodziny liścionosowatych (Phyllostomidae).
Zasięg występowania.
Rodzaj obejmuje gatunki występujące w Ameryce.
Morfologia.
Długość ciała (bez ogona) 46–55 mm, długość ogona 6–10 mm, długość ucha 9–13 mm, długość tylnej stopy 8–12 mm, długość przedramienia 31–35 mm; masa ciała 6–10g.
Systematyka.
Etymologia.
"Lichonycteris": "leikhō" „lizać”; νυκτερις "nukteris", νυκτεριδος "nukteridos" „nietoperz”.
Podział systematyczny.
Do rodzaju należą następujące gatunki:

</doc>
<doc id="5019171" url="https://pl.wikipedia.org/wiki?curid=5019171" title="Lichonycteris">
Lichonycteris



</doc>
<doc id="5019176" url="https://pl.wikipedia.org/wiki?curid=5019176" title="Kościół św. Mikołaja w Siedleminie">
Kościół św. Mikołaja w Siedleminie

Kościół świętego Mikołaja w Siedleminie – rzymskokatolicki kościół parafialny należący do parafii pod tym samym wezwaniem (dekanat Jarocin diecezji kaliskiej).
Jest to świątynia wzniesiona w latach 1846–1848. W latach 1925–27 została przebudowana według projektu Rogera Sławskiego, wybitnego architekta z Poznania. W ołtarzu głównym jest umieszczona figura patrona świątyni, wykonana w XVII wieku. W jednym z bocznych ołtarzy znajduje się obraz św. Rocha. Budowlę otacza kamienny mur, na słupach bramy są umieszczone dwie figury Chrystusa i Matki Boskiej. Kościół został ufundowany przez Stanisława Modlibowskiego. Obecny jego wygląd to efekt wspomnianej wyżej przebudowy i rozbudowy. Zmieniony został jego plan, z podłużnego na kształt krzyża poprzez dobudowanie dwóch skrzydeł od strony północnej i południowej w stylu barokowym. Główny ołtarz został umieszczony w nowej, północnej części, natomiast chór i brama wejściowa do świątyni zostały ulokowane w części południowej. Dawne wejście jest obecnie wejściem bocznym. W 1929 roku budowla została poświęcona

</doc>
<doc id="5019177" url="https://pl.wikipedia.org/wiki?curid=5019177" title="Linia kolejowa nr 727">
Linia kolejowa nr 727

Linia kolejowa nr 727 – pierwszorzędna, jednotorowa, niezelektryfikowana linia kolejowa, łącząca stację Tczew z posterunkiem odgałęźnym Malinowo.
Linia w całości została zaklasyfikowana do kompleksowej sieci transportowej TEN-T.
Ruch pociągów.
Ruch pociągów pasażerskich odbywa się na całej linii. Pociągi te kierowane są do Chojnic także przy pomocy linii kolejowej Tczew R71 – Zajączkowo Tczewskie ZTB. Przewoźnikami kolejowymi są PKP Intercity oraz Polregio.

</doc>
<doc id="5019182" url="https://pl.wikipedia.org/wiki?curid=5019182" title="Mistrzostwa Świata w Lekkoatletyce 2019 – bieg na 110 m przez płotki mężczyzn">
Mistrzostwa Świata w Lekkoatletyce 2019 – bieg na 110 m przez płotki mężczyzn

Bieg na 110 m przez płotki mężczyzn – jedna z konkurencji biegowych rozgrywanych podczas lekkoatletycznych mistrzostw świata na Stadionie Międzynarodowym Chalifa w Dosze.
Terminarz.
Źródło: "worldathletics.org".
Rekordy.
Tabela prezentuje rekord świata, rekord mistrzostw świata, rekordy kontynentów oraz najlepszy wynik na listach światowych w sezonie 2019 przed rozpoczęciem mistrzostw.
Rezultaty.
Eliminacje.
Awans: 4 najlepszych z każdego biegu (Q) oraz 4 z najlepszymi czasami wśród przegranych (q). Źródło: "worldathletics.org".
Półfinał.
Awans: 2 najlepszych z każdego biegu (Q) oraz 2 z najlepszymi czasami wśród przegranych (q). Źródło: "worldathletics.org".
Finał.
Źródło: "worldathletics.org".

</doc>
<doc id="5019184" url="https://pl.wikipedia.org/wiki?curid=5019184" title="Najwyższa Rada Wojenna">
Najwyższa Rada Wojenna



</doc>
<doc id="5019188" url="https://pl.wikipedia.org/wiki?curid=5019188" title="Lelekwinskaja (przystanek kolejowy)">
Lelekwinskaja (przystanek kolejowy)

Lelekwinskaja () – przystanek kolejowy w zachodniej Rosji, w osiedlu wiejskim Czistikowskoje rejonu rudniańskiego w obwodzie smoleńskim.
Geografia.
Przystanek położony jest 0,1 km od dieriewni Lelekwinskaja, 3,5 km od drogi federalnej R120 (Orzeł – Briańsk – Smoleńsk – Witebsk), 6,5 km od drogi magistralnej M1 «Białoruś», 30 km od centrum administracyjnego rejonu (Rudnia), 34 km od Smoleńska.
Leży na linii Smoleńsk – Witebsk. Na tym odcinku jest to linia jednotorowa.
Rozkład jazdy.
Codziennie kursują pociągi podmiejskie: raz dziennie Gołynki – Smoleńsk/Smoleńsk – Gołynki, 2 razy – Smoleńsk – Rudnia/Rudnia – Smoleńsk.

</doc>
<doc id="5019192" url="https://pl.wikipedia.org/wiki?curid=5019192" title="Posiełkowaja (przystanek kolejowy)">
Posiełkowaja (przystanek kolejowy)

Posiełkowaja () – przystanek kolejowy w zachodniej Rosji, w osiedlu wiejskim Czistikowskoje rejonu rudniańskiego w obwodzie smoleńskim.
Geografia.
Przystanek położony jest w sąsiedztwie dieriewni Granki, 1,5 km od drogi federalnej R120 (Orzeł – Briańsk – Smoleńsk – granica z Białorusią), 25 km od centrum administracyjnego rejonu (Rudnia), 39,5 km od Smoleńska.
Leży na linii Smoleńsk – Witebsk. Na tym odcinku jest to linia jednotorowa.
Rozkład jazdy.
Codziennie kursują pociągi podmiejskie: raz dziennie Gołynki – Smoleńsk/Smoleńsk – Gołynki, 2 razy – Smoleńsk – Rudnia/Rudnia – Smoleńsk.

</doc>
<doc id="5019198" url="https://pl.wikipedia.org/wiki?curid=5019198" title="Mistrzostwa Świata w Narciarstwie Alpejskim 2021 – supergigant kobiet">
Mistrzostwa Świata w Narciarstwie Alpejskim 2021 – supergigant kobiet

Supergigant kobiet na 46. Mistrzostwach Świata w Narciarstwie Alpejskim został rozegrany 11 lutego 2021 roku. Tytułu mistrzyni świata z Åre nie obroniła Mikaela Shiffrin z USA, która tym razem zajęła trzecie miejsce. Nową mistrzynią świata została Lara Gut-Behrami ze Szwajcarii. Drugie miejsce zajęła jej rodaczka - Corinne Suter ze stratą 0,34 sekundy.

</doc>
<doc id="5019205" url="https://pl.wikipedia.org/wiki?curid=5019205" title="Zespół zabytkowy miasta Nara">
Zespół zabytkowy miasta Nara

Zespół zabytkowy starożytnego miasta Nara – lista zabytków w Nara wpisanych wspólnie na listę światowego dziedzictwa UNESCO, ustanowioną na mocy Konwencji w sprawie ochrony światowego dziedzictwa kulturowego i naturalnego, przyjętą przez UNESCO na 22. sesji, która odbyła się w dniach od 30 listopada do 5 grudnia 1998 roku w Kioto, w Japonii.
Do historycznych zabytków starożytnej Nary zalicza się 8 obiektów usytuowanych w obrębie miasta i jego bezpośrednim sąsiedztwie. Wśród nich znajduje się 5 buddyjskich kompleksów świątynnych, chram shintō, pałac i park leśny.
Zestawienie obiektów.
Poniższa tabela przedstawia obiekty zespołu Historycznych Zabytków Starożytnego miasta Nara na liście światowego dziedzictwa UNESCO:

</doc>
<doc id="5019208" url="https://pl.wikipedia.org/wiki?curid=5019208" title="W strefie wojny">
W strefie wojny

W strefie wojny (ang. "Outside the Wire") – amerykańsko-węgierski film science fiction z 2021 roku w reżyserii Mikaela Håfströma. Premiera produkcji odbyła się 15 stycznia 2021 na platformie Netflix.
Fabuła.
Rok 2036, konflikt na Ukrainie doprowadził do rozszerzenia działań zbrojnych US Army o tzw. „Gumpów” (ang. "Gumps") będących żołnierzami-robotami. Sprzeciwiając się rozkazowi, pilot dronów - porucznik Harp używa pocisku Hellfire w ataku drona na podejrzaną wyrzutnię wroga, zabijając dwóch marines, ale ratując kolejnych 38. Sąd polowy wymierza mu karę w postaci przydzielenia go Kapitanowi Leo, wysoce zaawansowanemu i eksperymentalnemu super-żołnierzowi androidowi udającemu oficera. Harp i Leo wyruszają na trudną misję do strefy zmilitaryzowanej, aby uniemożliwić terroryście Victorowi Kovalowi przejęcie kontroli nad siecią silosów rakietowych z czasów zimnej wojny, pod przykrywką dostarczania szczepionek do obozu dla uchodźców...
Produkcja i premiera.
W czerwcu 2019 ogłoszono, że odtwórcą głównej roli w filmie "Outside the Wire" oraz jego producentem jest Antohny Mackie. Reżyserią zajął się Mikael Håfström. Zdjęcia ruszyły w sierpniu 2019 w Budapeszcie. Produkcja zadebiutowała na platformie streamingowej Netflix w dniu 15 stycznia 2021. W swój premierowy weekend, "W strefie wojny" było liderem rankingu najczęściej oglądanych filmów na platformie.
Odbiór.
W serwisie internetowym Rotten Tomatoes 36% z 86 recenzji uznano za pozytywne, a średnia cen wystawionych na ich podstawie wyniosła 4,8/10. Według podsumowania recenzji krytyków, „"Outside the Wire zawiera wystarczająco dużo akcji, aby utrzymać uwagę widzów - nawet jeśli prawdopodobnie niewiele z niego zapamiętają"”. Z kolei Metacritic określił produkcję jako posiadającą „"mieszane lub przeciętne recenzje"”. David Ehrlich z IndieWire stwierdził: „"...rezultatem wysiłków [scenarzystów] jest wysoce koncepcyjna płyta „filmu tygodnia Netflix”, która zmaga się z kilkoma ważnymi pytaniami o przyszłość współczesnej wojny poprzez zarozumiałość niebezpiecznie bliską filmowi Chappie."”

</doc>
<doc id="5019210" url="https://pl.wikipedia.org/wiki?curid=5019210" title="Laskowka">
Laskowka

Laskowka () – wieś (ros. деревня, trb. dieriewnia) w zachodniej Rosji, w osiedlu wiejskim Smietaninskoje rejonu smoleńskiego w obwodzie smoleńskim.
Geografia.
Miejscowość położona jest nad rzeką Krapiwnia, 2 km od przystanku kolejowego Lelekwinskaja, 2,5 km od drogi federalnej R120 (Orzeł – Briańsk – Smoleńsk – Witebsk), 4,5 km od drogi magistralnej M1 «Białoruś», 7,5 km od centrum administracyjnego osiedla wiejskiego (Smietanino), 32,5 km od centrum Smoleńska.
Demografia.
W 2010 r. miejscowość zamieszkiwała 1 osoba.

</doc>
<doc id="5019212" url="https://pl.wikipedia.org/wiki?curid=5019212" title="Mistrzostwa Świata w Narciarstwie Alpejskim 2021 – supergigant mężczyzn">
Mistrzostwa Świata w Narciarstwie Alpejskim 2021 – supergigant mężczyzn

Supergigant mężczyzn na 46. Mistrzostwach Świata w Narciarstwie Alpejskim został rozegrany 11 lutego 2021 roku. Tytułu mistrza świata z Åre nie obronił reprezentant Włoch Dominik Paris, który tym razem zajął piąte miejsce. Nowym mistrzem świata w supergigancie został Austriak Vincent Kriechmayr. Na drugim miejscu uplasował się reprezentujący Niemcy Romed Baumann, który stracił do zwycięzcy 0,07 sekundy, a trzecie miejsce zajął Francuz Alexis Pinturault ze stratą 0,38 sekundy.

</doc>
<doc id="5019214" url="https://pl.wikipedia.org/wiki?curid=5019214" title="Bitwa pod Czyżówką">
Bitwa pod Czyżówką

Bitwa pod Czyżówką – część wielkiej bitwy wołyńsko-podolskiej; walki polskiej 8 Brygady Jazdy ppłk. Stanisława Grzmota-Skotnickiego z oddziałami sowieckimi w czasie ofensywy jesiennej wojsk polskich na Ukrainie w okresie wojny polsko-bolszewickiej.
Geneza.
2 września, jeszcze w czasie walk pod Zamościem, Naczelne Dowództwo Wojska Polskiego zdecydowało, iż 3. i 6 Armia, po stosownym przegrupowaniu, około 10 września podejmą większą akcję zaczepną w kierunku wschodnim celem "„nie tylko odrzucenia nieprzyjaciela poza granice Małopolski, lecz także rozbicia i zdezorganizowania jego sił tak, aby później można było utrzymać front przy użyciu słabych sił własnych"". 3 Armia gen. Władysława Sikorskiego przystąpiła do działań 10 września. Wstępnym etapem był zagon grupy motorowej mjr. Włodzimierza Bochenka wyprowadzony z Włodawy, który przeprawił się przez Bug i następnego dnia opanował Kowel. Za nim ruszyło natarcie sił głównych armii, w tym jej grupa manewrowa – Korpus Jazdy gen. Juliusza Rómmla. 16 września, działający na styku sowieckich 12 i 14 Armii Korpus Jazdy płk. Juliusza Rómmla, przy słabym oporze przeciwnika, sforsował Styr na południe od Łucka i ruszył na Równe. Będąc w pościgu za cofającymi się wojskami 12 Armii Nikołaja Kuźmina, 28 września dotarł do Słuczy w rejonie Zwiahla.
Działania grupy wypadowej.
Po osiągnięciu przez Korpus Jazdy płk. Juliusza Rómmla linii Słuczy, dowódca korpusu zarządził wykonanie serii wypadów za rzekę, aby rozpoznać siły przeciwnika. 1 października 8 Brygada Jazdy ppłk. Stanisława Grzmota-Skotnickiego przekroczyła Słucz pod Mogilnią, położoną nad Mogilewką, jej dopływem. 108 pułk ułanów rtm. Piotra Głogowskiego maszerował dwoma kolumnami na Czyżówkę i Iwanówkę położoną nad rzeką Wiersznicą. Po drodze niszczył drobne grupy zdemoralizowanej sowieckiej piechoty. W Czyżówce 1 szwadron napotkał silny opór nieprzyjacielskiej piechoty. Dowódca szwadronu podporucznik Centkiewicz zdecydował się na frontalny atak oddziałem złożonym z 30 spieszonych ułanów, a dwie niewielkie grupy konne pod wodzą wachmistrza Zenona Moszyńskiego i plutonowego Franciszka Dziaduły wysłał na skrzydła, z zadaniem uderzenia na obsługi sowieckich karabinów maszynowych. Atak poprowadzony z trzech stron uzyskał powodzenie i polscy ułani w walce wręcz wyrzucili Sowietów z miejscowości. 
W tym czasie 2 pułk ułanów, działając pod ogniem nieprzyjaciela, naprawił uszkodzony most na Słuczy pod Czyżówką, ruszył na Romanówkę i zdobył ją. Następnie oba pułki zaatakowały Iwanówkę. W czasie domarszu, kilka kilometrów od Mogilnej, 3 szwadron natrafił na opór sowieckiej piechoty. Rotmistrz Głogowski zdecydował się na szarżę 3 szwadronem, a sam z oddziałem sztabowym maszerował dalej na Iwanówkę. Dochodząc do Iwanówki, mając do dyspozycji 20 ułanów, dowódca pułku osobiście poprowadził szarżę na nieprzyjaciela. Wioskę zdobyto, a pościg kontynuował pododdział podchorążego Aleksandra Grabowieckiego. W Iwanówce dowódca pułku zbierał rozproszone szwadrony. Po udanym wypadzie oba pułku wróciły za Słucz.
Bilans walk.
Wypad za Słucz potwierdził, że piechota sowiecka jest zdemoralizowana i nie stanowi poważniejszego zagrożenia dla jazdy polskiej. Jego rezultaty zachęciły dowódcę korpusu płk. Juliusza Rómmla do zorganizowania zagonu na Korosteń. 8 Brygada Jazdy w czasie działań pod Czyżówką wzięła do niewoli ponad 600 jeńców, zdobyła 3 taczanki i 15 ckm-ów.

</doc>
<doc id="5019216" url="https://pl.wikipedia.org/wiki?curid=5019216" title="Linia kolejowa nr 728">
Linia kolejowa nr 728

Linia kolejowa nr 728 – pierwszorzędna, jednotorowa, zelektryfikowana linia kolejowa, łącząca rozjazd 46 stacji Tczew z rejonem ZTB stacji Zajączkowo Tczewskie.
Linia w całości została zaklasyfikowana do kompleksowej i bazowej towarowej sieci transportowej TEN-T.

</doc>
<doc id="5019217" url="https://pl.wikipedia.org/wiki?curid=5019217" title="I Think We're Alone Now">
I Think We're Alone Now



</doc>
<doc id="5019219" url="https://pl.wikipedia.org/wiki?curid=5019219" title="Hsunycterini">
Hsunycterini

Hsunycterini – monotypowe plemię ssaków z podrodziny nektarolotów (Lonchophyllinae) w obrębie rodziny liścionosowatych (Phyllostomidae).
Zasięg występowania.
Plemię obejmuje gatunki występujące w Ameryce Południowej.
Morfologia.
Długość ciała (bez ogona) 45–59 mm, długość ogona 4–12 mm, długość ucha 11–18 mm, długość tylnej stopy 7–11 mm, długość przedramienia 29,7–36 mm; masa ciała 5–12 g.
Systematyka.
Etymologia.
"Hsunycteris": Tao-Chiuh Hsu (1917–2003), chińsko-amerykański biolog molekularny; "nukteris", νυκτεριδος "nukteridos" „nietoperz”.
Podział systematyczny.
Takson wyodrębniony z "Lonchophylla". Do plemienia należy jeden rodzaj "Hsunycteris" wraz z czterema gatunkami:

</doc>
<doc id="5019220" url="https://pl.wikipedia.org/wiki?curid=5019220" title="Czyżiwka (obwód chmielnicki)">
Czyżiwka (obwód chmielnicki)

Czyżiwka () – wieś na Ukrainie, w obwodzie chmielnickim, w rejonie zasławskim. W 2001 roku liczyła 286 mieszkańców.

</doc>
<doc id="5019222" url="https://pl.wikipedia.org/wiki?curid=5019222" title="Hsunycteris">
Hsunycteris



</doc>
<doc id="5019223" url="https://pl.wikipedia.org/wiki?curid=5019223" title="Rząd Maria Draghiego">
Rząd Maria Draghiego

Rząd Maria Draghiego – rząd Republiki Włoskiej, urzędujący od 13 lutego 2021 do 22 października 2022.
Gabinet powstał w trakcie XVIII kadencji parlamentu wyłonionego w wyborach parlamentarnych z 4 marca 2018. Początkowo w kadencji tej powołano urzędujący od czerwca 2018 pierwszy rząd Giuseppe Contego. Wspierała go koalicja obejmująca określający się jako ugrupowanie antyestablishmentowe Ruch Pięciu Gwiazd (M5S) oraz prawicową Ligę Północną (LN). W sierpniu 2019 doszło do wzmożenia sporów w między koalicjantami. W ich następstwie M5S porozumiał się z opozycyjną dotąd centrolewicową Partią Demokratyczną (PD). We wrześniu formacje te (oraz lewicowy Artykuł 1) utworzyły drugi rząd Giuseppe Contego. W styczniu 2021, w trakcie światowej pandemii COVID-19 i związanych z nią problemów gospodarczych, doszło do kolejnego w XVIII kadencji kryzysu rządowego. Swoje poparcie dla gabinetu wycofała Italia Viva, ugrupowanie Mattea Renziego, które powstało we wrześniu 2019 w wyniku rozłamu w PD i pozostawało członkiem koalicji. Rząd uzyskał w tym samym miesiącu wotum zaufania w obu izbach parlamentu, premier Giuseppe Conte jednak ogłosił swoją dymisję.
Na początku lutego 2021 misję stworzenia nowego gabinetu od prezydenta Sergia Mattarelli otrzymał Mario Draghi, były prezes EBC. W wyniku konsultacji uzyskał szerokie poparcie, tworząc polityczno-techniczny gabinet określany jako rząd jedności narodowej. 12 lutego Mario Draghi ogłosił listę kandydatów na ministrów, wśród których znalazły się osoby bezpartyjne (w tym dotychczasowy dyrektor generalny Banku Włoch i była prezes Sądu Konstytucyjnego) oraz przedstawiciele większości głównych ugrupowań parlamentarnych: Ruchu Pięciu Gwiazd, Partii Demokratycznej, Ligi, Italia Viva, Artykułu 1 oraz centroprawicowej formacji Forza Italia. Następnego dnia prezydent dokonał zaprzysiężenia członków gabinetu, który rozpoczął funkcjonowanie. Sekretarzem rządu został Roberto Garofoli. Wkrótce utworzeniu rządu skorygowano strukturę ministerstw.
14 lipca 2022 Mario Draghi złożył prezydentowi swoją rezygnację po tym, jak Ruch Pięciu Gwiazd odmówił wsparcia dla rządowego pakietu pomocowego. Sergio Mattarella odmówił przyjęcia jego dymisji. 20 lipca senatorowie Ligi, FI i M5S nie wzięli udziału w głosowaniu nad wotum zaufania w izbie wyższej parlamentu. Następnego dnia premier wygłosił przemówienie w Izbie Deputowanych, po czym ponowił swoją dymisję. Prezydent przyjął rezygnację, rozpisując również przedterminowe wybory parlamentarne.
Rząd zakończył funkcjonowanie 22 października 2022, kiedy to po tych wyborach został zastąpiony przez rząd Giorgii Meloni.

</doc>
<doc id="5019224" url="https://pl.wikipedia.org/wiki?curid=5019224" title="Mistrzostwa Świata w Narciarstwie Alpejskim 2021 – zjazd kobiet">
Mistrzostwa Świata w Narciarstwie Alpejskim 2021 – zjazd kobiet

Zjazd kobiet na 46. Mistrzostwach Świata w Narciarstwie Alpejskim został rozegrany 13 lutego 2021 roku. Tytułu mistrzyni świata z Åre nie obroniła Ilka Štuhec ze Słowenii, która tym razem zajęła 14. miejsce. Nową mistrzynią świata została Corinne Suter ze Szwajcarii, drugie miejsce zajęła Niemka Kira Weidle ze stratą 0,20 sekundy, a brązowy medal wywalczyła Szwajcarka Lara Gut-Behrami, która straciła do zwyciężczyni 0,37 sekundy.

</doc>
<doc id="5019226" url="https://pl.wikipedia.org/wiki?curid=5019226" title="Czyżiwka (obwód żytomierski)">
Czyżiwka (obwód żytomierski)

Czyżiwka () – wieś na Ukrainie, w obwodzie żytomierskim, w rejonie nowogrodzkim, nad Słuczą. W 2001 roku liczyła 1565 mieszkańców.
Pod koniec XIX w. wieś w gminie Romanówka, w powiecie nowogradwołyński.

</doc>
<doc id="5019228" url="https://pl.wikipedia.org/wiki?curid=5019228" title="Lonchophyllini">
Lonchophyllini

Lonchophyllini – plemię ssaków z podrodziny nektarolotów (Lonchophyllinae) w rodzinie liścionosowatych (Phyllostomidae).
Zasięg występowania.
Plemię obejmuje gatunki występujące w krainie neotropikalnej.
Systematyka.
Do plemienia należą następujące rodzaje:

</doc>
<doc id="5019229" url="https://pl.wikipedia.org/wiki?curid=5019229" title="Czyżiwka (obwód czerkaski)">
Czyżiwka (obwód czerkaski)

Czyżiwka () – wieś na Ukrainie, w obwodzie czerkaskim, w rejonie zwinogródzkim, w hromadzie Wodianyky. W 2001 roku liczyła 1029 mieszkańców.
W 1824 roku we wsi urodził się Franciszek Kopernicki.

</doc>
<doc id="5019231" url="https://pl.wikipedia.org/wiki?curid=5019231" title="Wonder What's Next">
Wonder What's Next



</doc>
<doc id="5019233" url="https://pl.wikipedia.org/wiki?curid=5019233" title="Mona Muscă">
Mona Muscă

Monica Octavia Muscă, z domu Nicoară, primo voto Stoian (ur. 4 maja 1949 w Turdzie) – rumuńska polityk i filolog, w latach 1996–2007 poseł do Izby Deputowanych, w latach 2004–2005 minister kultury i spraw religijnych.
Życiorys.
W 1972 ukończyła studia na wydziale filologicznym Universitatea de Vest din Timișoara, następnie przez cztery lata pracowała jako nauczycielka języka rumuńskiego w szkole w Gurbie w okręgu Arad. Od 1975 do 1982 była pracowała na macierzystej uczelni jako asystent i nauczycielka języka rumuńskiego jako obcego. Następnie od 1982 do 1996 zatrudniona w Instytucie Lingwistyki im. Iorgu Iordana w ramach Akademii Rumuńskiej.
Od 1991 należała do Partii Sojuszu Obywatelskiego, gdzie odpowiadała za komunikację. W 1995 wstąpiła do Partii Narodowo-Liberalnej, była jej wiceprzewodniczącą ds. strategii i społeczeństwa obywatelskiego. W latach 1996–2007 zasiadała w Izbie Deputowanych przez niepełne trzy kadencje, od grudnia 2004 do stycznia będąc wiceprzewodniczącą. Od 28 grudnia 2004 do 28 sierpnia 2005 zajmowała stanowisko minister kultury w rządzie Călina Popescu-Tăriceanu, złożyła rezygnację po konflikcie z premierem. Od września 2005 do grudnia 2006 była obserwatorką w Parlamencie Europejskim, należąc do Porozumienia Liberałów i Demokratów na rzecz Europy.
W sierpniu 2006 wysunięto wobec niej zarzuty o współpracę z Securitate w latach 70., w kolejnym miesiącu została wykluczona z PNL. Sama zainteresowana zaprzeczała współpracy z tą służbą, potwierdziła jedynie podpisanie dokumentu w 1977, który opublikowała w internecie. Pod koniec 2006 dołączyła do Partii Liberalno-Demokratycznej. W marcu 2007 zrezygnowała z mandatu poselskiego po niekorzystnym wyroku sądowym potwierdzającym współpracę. Postępowanie w sprawie złożenia przez nią fałszywych wyjaśnień zostało umorzone w 2010.
Życie prywatne.
Dwukrotnie zawierała związek małżeński, pierwszy z nich zakończył się rozwodem. Z drugim mężem ma córkę.
Odznaczenia.
Wyróżniona Narodowym Orderem Zasługi.

</doc>
<doc id="5019235" url="https://pl.wikipedia.org/wiki?curid=5019235" title="Krisniewo">
Krisniewo

Krisniewo () – wieś (ros. деревня, trb. dieriewnia) w zachodniej Rosji, w osiedlu wiejskim Smietaninskoje rejonu smoleńskiego w obwodzie smoleńskim.
Geografia.
Miejscowość położona jest nad rzeką Obisza, 1 km od przystanku kolejowego Woronino, 2 km od drogi federalnej R120 (Orzeł – Briańsk – Smoleńsk – Witebsk), 3 km od drogi magistralnej M1 «Białoruś», 2,5 km od centrum administracyjnego osiedla wiejskiego (Smietanino), 28,5 km od centrum Smoleńska.
Demografia.
W 2010 r. miejscowość nie posiadała mieszkańców.

</doc>
<doc id="5019236" url="https://pl.wikipedia.org/wiki?curid=5019236" title="Czyżiwka (obwód czernihowski)">
Czyżiwka (obwód czernihowski)

Czyżiwka () – wieś na Ukrainie, w obwodzie czernihowskim, w rejonie ripkynskim, nad Atkylnią. W 2001 roku liczyła 67 mieszkańców.

</doc>
<doc id="5019238" url="https://pl.wikipedia.org/wiki?curid=5019238" title="Nauki Dua-Khety">
Nauki Dua-Khety

Nauki Dua-Khety – dzieło z gatunku sebayt, zachowane w całości, w niektórych miejscach jednak uszkodzone. Na okres powstania datuje się lata 1991–1962 p.n.e., za panowania XII Dynastii. Tekst zachował się do dnia dzisiejszego zarówno dzięki papirusom jak i ostrakon (był przepisywany jako ćwiczenie w szkole), świadczy to o jego popularności w odpowiednim dla niego okresie.
Za autora uznaje się Dua-Khety, adresatem natomiast jego syn, Pepi. Nauki w odróżnieniu od pozostałych dzieł tego gatunku, takich jak Nauki Amenemheta, czy Maksymy Wezyra Ptahhotepa nie dotyczą klas najwyższych, Nauki Dua-Khety dedykowane są klasie średniej. Świadczą o tym wyliczane przez ojca stanowiska, do jakich powinien dążyć jego syn oraz wspomnienie pracy fizycznej jako alternatywa kariery jako urzędnik. Wysoki urzędnik uważał za niedopuszczalne, by jego syn pracował fizycznie. Nauki Dua-Khety – podobnie jak inne teksty literatury mądrościowej starożytnego Egiptu – zawierają, przewidziany dla określonej grupy społecznej, kodeks postępowania.
Budowa szkatułkowa.
Nauki Dua-Khety mają strukturę szkatułkową. Za pierwszą szkatułkę (Sz0) uznaje się trzecioosobowy wstęp oraz zakończenie. Początek zawiera informację o autorze oraz jego adresacie wraz z okolicznościami powstania dzieła.
Kolejna szkatułka (Sz1), autor podobnie jak w innych utworach gatunku sebayt, powołuje się na wiedzę nabytą poprzez naukę oraz doświadczenie. W tym fragmencie dowiadujemy się, czemu warto zostać pisarzem. Następnie czytamy(Sz2), że nie ma lepszego zawodu niż skryba. Tę szkatułkę możemy wyróżnić Sz2a oraz Sz2b, w której to pokazany jest kontrast oraz upokorzenia, które mogą czekać Pepi, jeśli podjąłby się innego zawodu.
Szkatułka Sz3 uznawana jest za tę najbardziej typową dla sebayt, ponieważ składa się z maksym oraz nauki. To tutaj znajdziemy polecenia oraz sposób postępowania, który pomoże w osiągnięciu wymarzonej kariery. W tej części znajduje się 18 dyspozycji, 11 hipotez oraz 5 sankcji.
Podsumowanie.
Reasumując, u podstaw Nauk stoją pytania: Co należy zrobić z własnym życiem, oraz jaką karierę wybrać? Odpowiedzią na oba pytania jest oczywiście kariera urzędnicza. Jeżeli chcesz żyć dostatnio, cieszyć się władzą i niezależnością, szybko zrobić prestiżową karierę, a przy tym robić rzeczy ważne, nie bać się o swoje życie i zdrowie oraz nie zmuszać się do wykonywania upokarzających czynności, zostań urzędnikiem. Jeśli chcesz zostać urzędnikiem, najlepszą drogą jest nauka, zaprzyjaźnienie się z możnymi oraz równymi sobie. Aby to osiągnąć, niezbędne jest wystrzeganie się bycia naiwnym, lekkomyślnym oraz stosować się maksym.

</doc>
<doc id="5019239" url="https://pl.wikipedia.org/wiki?curid=5019239" title="Werbiwka (rejon nowogrodzki)">
Werbiwka (rejon nowogrodzki)

Werbiwka () – wieś na Ukrainie, w obwodzie żytomierskim, w rejonie nowogrodzkim, nad Słuczą. W 2001 roku liczyła 206 mieszkańców.
Do 1960 roku miejscowość nosiła nazwę Mohylnia ().

</doc>
<doc id="5019240" url="https://pl.wikipedia.org/wiki?curid=5019240" title="Stoszany">
Stoszany

Stoszany (; ) – wieś na Białorusi, w obwodzie brzeskim, w rejonie pińskim, w sielsowiecie Nowy Dwór.
Znajduje się tu parafialna cerkiew prawosławna pw. św. Mikołaja Cudotwórcy.
Historia.
Ok. 1220 pod Stoszanami odbyła się bitwa, w której książęta litewscy Skirmunt i Kukowojstys pokonali księcia włodzimierskiego i turowskiego Mścisława, zdobywając tym samym Pińsk. Pamiątką tego wydarzenia są kurhany zwane "Poboiszcze".
W dokumencie z 1503 wieś pojawia się od nazwą "Toszaniczany".
Dawniej wieś i majątek ziemski. Istniał tu dwór, po którym zachował park oraz kaplica katolicka na cmentarzu.
W dwudziestoleciu międzywojennym leżały w Polsce, w województwie poleskim, w powiecie pińskim, w gminie Łohiszyn. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5019241" url="https://pl.wikipedia.org/wiki?curid=5019241" title="Swieticy">
Swieticy

Swieticy () – wieś (ros. деревня, trb. dieriewnia) w zachodniej Rosji, w osiedlu wiejskim Smietaninskoje rejonu smoleńskiego w obwodzie smoleńskim.
Geografia.
Miejscowość położona jest 3 km od przystanku kolejowego Wielino, 1 km od drogi magistralnej M1 «Białoruś», 8,5 km od centrum administracyjnego osiedla wiejskiego (Smietanino), 35 km od centrum Smoleńska.
Demografia.
W 2010 r. miejscowość liczyła sobie 23 mieszkańców.

</doc>
<doc id="5019247" url="https://pl.wikipedia.org/wiki?curid=5019247" title="Małgorzata Ludwika Orleańska">
Małgorzata Ludwika Orleańska



</doc>
<doc id="5019249" url="https://pl.wikipedia.org/wiki?curid=5019249" title="Mała Cwila">
Mała Cwila

Mała Cwila () – wieś na Ukrainie, w obwodzie żytomierskim, w rejonie nowogrodzkim, u ujścia Hati do Słuczy. W 2001 roku liczyła 280 mieszkańców.

</doc>
<doc id="5019250" url="https://pl.wikipedia.org/wiki?curid=5019250" title="Franciszka Magdalena Orleańska">
Franciszka Magdalena Orleańska



</doc>
<doc id="5019256" url="https://pl.wikipedia.org/wiki?curid=5019256" title="Who'd Have Known">
Who'd Have Known



</doc>
<doc id="5019258" url="https://pl.wikipedia.org/wiki?curid=5019258" title="Wełyka Cwila">
Wełyka Cwila

Wełyka Cwila () – wieś na Ukrainie, w obwodzie żytomierskim, w rejonie emilczyńskim, nad rzeką Hat´. W 2001 roku liczyła 870 mieszkańców.

</doc>
<doc id="5019261" url="https://pl.wikipedia.org/wiki?curid=5019261" title="Ludwik II Burbon (książę Vendôme)">
Ludwik II Burbon (książę Vendôme)



</doc>
<doc id="5019263" url="https://pl.wikipedia.org/wiki?curid=5019263" title="Romaniwka (rejon nowogrodzki)">
Romaniwka (rejon nowogrodzki)

Romaniwka () – wieś na Ukrainie, w obwodzie żytomierskim, w rejonie nowogrodzkim, u ujścia Rudeńki do Tni. W 2001 roku liczyła 735 mieszkańców.

</doc>
<doc id="5019268" url="https://pl.wikipedia.org/wiki?curid=5019268" title="Słoboda-Romaniwśka">
Słoboda-Romaniwśka

Słoboda-Romaniwśka () – wieś na Ukrainie, w obwodzie żytomierskim, w rejonie nowogrodzkim. W 2001 roku liczyła 586 mieszkańców.

</doc>
<doc id="5019269" url="https://pl.wikipedia.org/wiki?curid=5019269" title="Małgorzata Ludwika d'Orléans">
Małgorzata Ludwika d'Orléans



</doc>
<doc id="5019271" url="https://pl.wikipedia.org/wiki?curid=5019271" title="Franciszka Magdalena d'Orléans">
Franciszka Magdalena d'Orléans



</doc>
<doc id="5019272" url="https://pl.wikipedia.org/wiki?curid=5019272" title="Nowa Romaniwka">
Nowa Romaniwka

Nowa Romaniwka () – wieś na Ukrainie, w obwodzie żytomierskim, w rejonie nowogrodzkim, w pobliżu ujścia Tni do Słuczy. W 2001 roku liczyła 647 mieszkańców.

</doc>
<doc id="5019276" url="https://pl.wikipedia.org/wiki?curid=5019276" title="Albumy numer jeden w roku 1984 (Japonia)">
Albumy numer jeden w roku 1984 (Japonia)

Notowanie przedstawia najlepiej sprzedające się LP w Japonii. Publikowane było przez magazyn "Oricon Style", a dane skompletowane zostały przez Oricon w oparciu o cotygodniowe wyniki sprzedaży fizycznej LP. Poniżej znajdują się tabele prezentujące najpopularniejsze płyty w danych tygodniach w roku 1984.

</doc>
<doc id="5019279" url="https://pl.wikipedia.org/wiki?curid=5019279" title="Barbara Anita Gawdzik">
Barbara Anita Gawdzik

Barbara Anita Gawdzik (ur. 3 grudnia 1964 w Zagnańsku) – polska chemiczka, prorektor Uniwersytetu Jana Kochanowskiego w Kielcach.
Życiorys.
W 1983 rozpoczęła studia w specjalności chemia i technologia organiczna na Wydziale Chemii Politechniki Krakowskiej im. Tadeusza Kościuszki. 3 lipca 1988 uzyskała tytuł magistra inżyniera chemika. W latach 1987–1989 odbyła studia podyplomowe w zakresie psychologii w ramach Uczelnianego Studium Pedagogiki i Psychologii w Krakowie. Stopień doktora nauk technicznych w dyscyplinie technologia chemiczna uzyskała na Wydziale Inżynierii i Technologii Chemicznej Politechniki Krakowskiej, broniąc z wyróżnieniem napisaną pod kierunkiem Czesława Wawrzeńczyka pracę doktorską „Otrzymywanie nowych syntonów do reakcji Hornera-Wadsworth-Emmonsa”. W 2012 tamże uzyskała stopień doktor habilitowanej nauk technicznych w dyscyplinie technologia chemiczna, specjalność chemia organiczna, na podstawie osiągnięcia naukowego w postaci cyklu publikacji „Synteza i modyfikacje strukturalne biologicznie aktywnych fosfonianów i borapochodnych o potencjalnych właściwościach biologicznych”.
1 października 1988 rozpoczęła pracę jako asystentka stażystka w Zakładzie Chemii Organicznej w Instytucie Chemii ówczesnej Wyższej Szkoły Pedagogicznej w Kielcach. Od 2017 na stanowisku profesora uczelni w Instytucie Chemii Wydziału Nauk Ścisłych i Przyrodniczych Uniwersytetu Jana Kochanowskiego. Od 2016 do 2020 dziekan Wydziału Nauk Ścisłych i Przyrodniczych (uprzednio Wydział Matematyczno-Przyrodniczy). Prorektor ds. kształcenia w kadencji 2020–2024.
Jej zainteresowania naukowe obejmują: opracowywanie nowych metod syntezy i funkcjonalizacji strukturalnych bioaktywnych połączeń hetero- i makrocyklicznych oraz poszukiwane korelacji pomiędzy strukturą a aktywnością biologiczną.
Od 2009 członkini Komitetu Głównego oraz sekretarz Komitetu Okręgowego Olimpiady Chemicznej. W 2019 została przewodniczącą Świętokrzyskiego Okręgu Polskiego Towarzystwa Chemicznego.

</doc>
<doc id="5019281" url="https://pl.wikipedia.org/wiki?curid=5019281" title="Institut supérieur de l'aéronautique et de l'espace">
Institut supérieur de l'aéronautique et de l'espace



</doc>
<doc id="5019282" url="https://pl.wikipedia.org/wiki?curid=5019282" title="École nationale de l'aviation civile">
École nationale de l'aviation civile



</doc>
<doc id="5019284" url="https://pl.wikipedia.org/wiki?curid=5019284" title="Barbara Gawdzik">
Barbara Gawdzik



</doc>
<doc id="5019286" url="https://pl.wikipedia.org/wiki?curid=5019286" title="École des technologies de l'informatique et du management">
École des technologies de l'informatique et du management



</doc>
<doc id="5019288" url="https://pl.wikipedia.org/wiki?curid=5019288" title="École pour l'informatique et les nouvelles technologies">
École pour l'informatique et les nouvelles technologies



</doc>
<doc id="5019290" url="https://pl.wikipedia.org/wiki?curid=5019290" title="École pour l'informatique et les techniques avancées">
École pour l'informatique et les techniques avancées



</doc>
<doc id="5019292" url="https://pl.wikipedia.org/wiki?curid=5019292" title="École supérieure d'électricité">
École supérieure d'électricité



</doc>
<doc id="5019293" url="https://pl.wikipedia.org/wiki?curid=5019293" title="Institut supérieur de l'automobile et des transports">
Institut supérieur de l'automobile et des transports



</doc>
<doc id="5019295" url="https://pl.wikipedia.org/wiki?curid=5019295" title="3. deild islandzka w piłce nożnej (1983)">
3. deild islandzka w piłce nożnej (1983)

Sezon 1983 był 18. sezonem trzeciego poziomu ligowego piłki nożnej na Islandii. Po sezonie awansowały zespoły i , spadły natomiast oraz .
Baraż o mistrzostwo.
O mistrzostwie 3. deild zadecydował dwumecz pomiędzy zwycięzcami grup regionalnych – i . Drużyna zwyciężyła obydwa mecze i zdobyła tytuł 3. deild. Niezależnie od wyniku barażu, obydwa zespoły awansowały do 2. deild.

</doc>
<doc id="5019300" url="https://pl.wikipedia.org/wiki?curid=5019300" title="Kazimierz Firganek">
Kazimierz Firganek

Kazimierz Józef Firganek (ur. 13 września 1879 w Jarosławiu, zm. 14/15 sierpnia 1941 w Czarnym Lesie) – polski nauczyciel.
Życiorys.
Urodził się 13 września 1879 w Jarosławiu. Był synem Karola (1840-1913, powstaniec styczniowy, potem pracownik kolei w Galicji) i Antoniny z domu Reder (zm. 1935). Miał braci Bolesława (ur. 1877) i Tadeusza (ur. 1884, zmarł podczas studiów) oraz siostrę Jadwigę (1882-1978). Wraz z rodziną zamieszkiwał w Zagórzu w Krakowie. 
W 1899 ukończył naukę w C. K. Gimnazjum św. Anny w Krakowie. Od 1899 do 1904 studiował na Wydziale Filozoficznym Uniwersytetu Jagiellońskiego na kierunkach fizyki i matematyki.
Po studiach podróżował do Włoch. Uprawiał taternictwo. 22 lipca 1907 dokonał pierwszego przejścia Grani Hrubego drogą od Teriańskiej Przełęczy Wyżniej do Teriańskiej Przełęczy Niżniej (wraz z nim: Ignacy Król, Władysława Panek-Jankowska, Józef Jankowski). W tym samym roku przeszedł drogą Häberleina południową ścianą Żabiego Konia (wraz ze Stanisławem Konarskim i Ignacym Królem). Należał do Oddziału Towarzystwa Tatrzańskiego „Beskid”.
Z wykształcenia był nauczycielem matematyki i fizyki. W roku szkolnym 1903/1904 w charakterze praktykanta uczył matematyki w C. K. III Gimnazjum w Krakowie. Następnie jako kandydat zawodu nauczycielskiego 8 lipca 1904 został mianowany zastępcą nauczyciela w C. K. Gimnazjum w Nowym Sączu i 1 września tego roku złożył przysięgę. Tego dnia rozpoczął pracę w szkolnictwie. W szkole uczył języka łacińskiego, języka polskiego, historii, geografii, matematyki, fizyki, stenografii. Egzamin nauczycielski złożył 1 listopada 1906 i od tego dnia liczyła się jego służba. 30 lipca 1907 został mianowany nauczycielem rzeczywistym w C. K. II Gimnazjum w Stanisławowie, gdzie pracował w tym charakterze od 1 września 1907. Tam uczył matematyki i fizyki, stenografii. 9 września 1908 został przeniesiony do C. K. I Gimnazjum w Stanisławowie. Tam uczył matematyki i fizyki (był zawiadowcą gabinetu fizykalnego), psychologii, był kierownikiem stacji meteorologicznej oraz kasy oszczędności. 10 stycznia 1911 został zatwierdzony w zawodzie nauczycielskim i otrzymał tytuł c. k. profesora. Profesorem w I Gimnazjum w Stanisławowie pozostawał w dalszych latach, w tym podczas I wojny światowej. Równolegle, w II dekadzie XX wieku uczył matematyki i fizyki w Prywatnym Gimnazjum Żeńskim z prawem publiczności w Stanisławowie i był tam członkiem komisji skrutacyjnej kasy oszczędności. Przed 1918 został odznaczony austro-węgierskim Krzyżem Jubileuszowym dla Cywilnych Funkcjonariuszów Państwowych.
Po odzyskaniu przez Polskę niepodległości nadal był profesorem zakładu w Stanisławowie, przemianowanego na I Państwowe Gimnazjum im. Mieczysława Romanowskiego, ucząc tam wciąż matematyki i fizyki. Przed 1924 został przeniesiony do III Państwowego Gimnazjum im. Stanisława Staszica w Stanisławowie. Tam też uczył matematyki i fizyki. Ponadto, pozostając etatowym profesorem III Gimnazjum, równolegle w Stanisławowie był dyrektorem Szkoły Handlowej Żeńskiej i nauczycielem w Prywatnym Gimnazjum Żeńskim Zgromadzenia Sióstr Urszulanek. Rozporządzeniem z 24 sierpnia 1925 został przeniesiony na stanowisko stanowisko dyrektora II Państwowego Gimnazjum im. Augusta Witkowskiego w Jarosławiu (wraz z rokiem szkolnym 1925/1926 ukształtowanego w pełne ośmioklasowe gimnazjum o profilu matematyczno-przyrodniczym), które sprawował od 24 października 1925. Uczył tam matematyki i fizyki. Od roku szkolnego 1927/1928 wprowadził w tej szkole tzw. „poranki”, organizowane podczas w każdą sobotę lekcyjną i polegające na wysłuchaniu przez uczniów referatu bądź wykładu, przygotowanego przez jednego z nauczycieli. Z jego inicjatywy w 1927 z całości zbiorów książek utworzono biblioteki klasowe. Reskryptem ministra Wyznań Religijnych i Oświecenia Publicznego Kazimierza Świtalskiego z 28 marca 1929 został przeniesiony w stan nieczynny z dniem 30 czerwca 1939. W związku z tym 28 czerwca 1929 w jarosławskim II Gimnazjum nastąpiło pożegnanie dyrektora Firganka, a on sam przyznał wtedy, że "odchodzi z uczuciem krzywdy, jaką niezasłużenie wyrządzili mu prowokatorzy, denuncjanci" oraz "mając pełnię sił do pracy dla młodzieży". Reskryptem kolejnego ministra WRiOP Sławomira Czerwińskiego z 8 grudnia 1929 został przeniesiony w stan spoczynku z dniem 31 grudnia 1929. Profesor Firganek miał wówczas 50 lat i wysłużył 25 lat pracy (wtedy na emeryturę przechodzili nauczyciele w wieku 60 lat po wysłużeniu 35 lat). Według relacji rodziny usunięcie ze służby nastąpiło wskutek konfliktu z władzą sanacyjną. W prasie z 1929 wskazywano na przypisywanie profesorowi poglądów endeckich jako przyczynę jego odwołania. 
W trakcie swojej pracy w połowie lat 20. figurował jako członek okręgu lwowskiego Towarzystwa Nauczycieli Szkół Średnich i Wyższych. Później w Jarosławiu udzielał się w działalności oświatowej i społecznej. Był członkiem Powiatowej Rady Szkolnej oraz był prezesem zarządu Towarzystwa Bursy im. Mikołaja Kopernika. 28 kwietnia 1928 został wybrany zastępcą przewodniczącej zarządu koła Towarzystwa Szkoły Ludowej w Jarosławiu oraz pełnił tę funkcję nadal w 1929 i w 1930, na początku 1932 był prezesem TSL, potem wybierany skarbnikiem 8 kwietnia 1932, ponownie 29 kwietnia 1933. Był przewodniczącym koła Towarzystwa Nauczycieli Szkół Średnich i Wyższych. Jako delegat koła TNSW 20 października 1927 wszedł do zarządu „Koleżeńskiej Pomocy” przy TNSW. 4 grudnia 1927 został wybrany do zarządu Polskiej Drukarni Spółdzielczej w Jarosławiu, 14 kwietnia 1929 został wybrany do komisji kontrolującej tejże, a 30 marca 1930 został ponownie członkiem zarządu. W połowie 1929 był członkiem komitetu miejscowego Ligi Obrony Powietrznej i Przeciwgazowej. W wyborach parlamentarnych w 1930 kandydował do Sejmu RP III kadencji z Listy Narodowej Nr 4 (Stronnictwa Narodowego) w okręgu wyborczym nr 47. W 1931 był prezesem powiatowego Związku Młodzieży Wiejskiej, a od 1931 do 1932 przewodniczącym zarządu okręgowego.
Kazimierz Firganek od 1924 był żonaty z Zofią z domu Kopyta, która wcześniej była jego uczennicą w Prywatnym Gimnazjum Żeńskim w Stanisławowie. Mieli córki: Janinę (ur. 1927, od 1951 zamężna z dendrologiem Bolesławem Suszką) i Zofię (ur. 1929). Od 1933 wraz z rodziną zamieszkiwał ponownie w Stanisławowie. Po wybuchu II wojny światowej i agresji ZSRR na Polskę z 17 września 1939 i nastaniu okupacji sowieckiej był nauczycielem fizyki i matematyki w szkole z językiem polskim wykładowym. Jego dom, poza jednym pokojem, został zajęty przez sowieckich wojskowych. Po ataku Niemiec na ZSRR z 22 czerwca 1941 i nastaniu okupacji niemieckiej będąc emerytowanym profesorem gimnazjalnym w Stanisławowie został aresztowany i zamordowany w dokonanej przez Niemców egzekucji w Czarnym Lesie pod Pawełczem w nocy 14/15 sierpnia 1941.

</doc>
<doc id="5019301" url="https://pl.wikipedia.org/wiki?curid=5019301" title="IONIS Education Group">
IONIS Education Group



</doc>
<doc id="5019302" url="https://pl.wikipedia.org/wiki?curid=5019302" title="IONISx">
IONISx



</doc>
<doc id="5019304" url="https://pl.wikipedia.org/wiki?curid=5019304" title="Sup'Biotech">
Sup'Biotech



</doc>
<doc id="5019306" url="https://pl.wikipedia.org/wiki?curid=5019306" title="École nationale de la statistique et de l'administration économique">
École nationale de la statistique et de l'administration économique



</doc>
<doc id="5019308" url="https://pl.wikipedia.org/wiki?curid=5019308" title="École supérieure des sciences commerciales d'Angers">
École supérieure des sciences commerciales d'Angers



</doc>
<doc id="5019309" url="https://pl.wikipedia.org/wiki?curid=5019309" title="Koronka do Miłosierdzia Bożego">
Koronka do Miłosierdzia Bożego



</doc>
<doc id="5019310" url="https://pl.wikipedia.org/wiki?curid=5019310" title="Wszystko Co Najważniejsze (gazeta)">
Wszystko Co Najważniejsze (gazeta)



</doc>
<doc id="5019312" url="https://pl.wikipedia.org/wiki?curid=5019312" title="Sandakańskie marsze śmierci">
Sandakańskie marsze śmierci

Sandakańskie marsze śmierci () – przymusowa ewakuacja alianckich jeńców wojennych więzionych w obozie jenieckim w Sandakanie na Borneo Północnym, przeprowadzona przez Cesarską Armię Japońską w 1945 roku, w ostatniej fazie wojny na Pacyfiku, zakończona eksterminacją ponad 99% jeńców.
W styczniu 1945 roku w związku z obawami przed aliancką inwazją oraz zniszczeniem lotniska, przy którego budowie pracowali jeńcy, dowództwo japońskiej 37. Armii postanowiło przenieść jeńców na zachodnie wybrzeże protektoratu. Ze względu na fakt, iż alianci panowali na morzu i w powietrzu, ewakuacja została przeprowadzona drogą lądową. Pierwsza grupa jeńców wyruszyła z Sandakanu 28 stycznia, druga – 29 maja, a trzecia – 15 czerwca. Przemarsz przez bagna i pokryte gęstą puszczą góry zamienił się w „marsz śmierci”, podczas którego Australijczycy i Brytyjczycy masowo ginęli z wyczerpania lub z rąk strażników. Ostatecznie zamiast do odległego o 400 km celu – Tuaran, jeńcy dotarli tylko do Ranau na 250. kilometrze szlaku. Niezdolnych do marszu pozostawiono w Sandakanie, gdzie wszyscy zmarli z głodu i chorób lub zostali zabici przez strażników. Niemal wszyscy jeńcy, którym udało się dotrzeć do Ranau, także zmarli lub zostali wymordowani.
Spośród 2434 Australijczyków i Brytyjczyków, których więziono w Sandakanie, przeżyło zaledwie sześciu. Byli to wyłącznie Australijczycy i wszyscy byli uciekinierami. Powszechnie uważa się, że „sandakańskie marsze śmierci” były największą pojedynczą zbrodnią, której ofiarą padli australijscy żołnierze podczas II wojny światowej.
Z ustaleń australijskiej badaczki Lynette Ramsay Silver wynika, że znaczna liczba jeńców więzionych w Sandakanie mogłaby ocaleć, gdyby doszła do skutku planowana akcja ich uwolnienia – operacja „Kingfisher”. Na skutek opóźnień i błędów popełnionych przez dowództwo australijskiego Services Reconnaissance Department, przede wszystkim z powodu złego rozpoznania, miała ona zostać jednak odwołana. Po wojnie, w obawie przed skandalem, australijskie dowództwo miało celowo zatajać te fakty, utrzymując, że operacja była niewykonalna i nigdy nie wyszła poza stadium rozważań. Jednocześnie odpowiedzialnością za pozostawienie jeńców na łasce Japończyków fałszywie obarczono amerykańskiego generała Douglasa MacArthura. Z tezami Silver nie zgadza się część australijskich autorów, w tym Paul Ham.
Tło sytuacyjne.
W czasie wojny na Pacyfiku w pobliżu Sandakanu, stolicy brytyjskiego protektoratu Borneo Północne, funkcjonował obóz jeniecki zorganizowany przez Cesarską Armię Japońską dla wziętych do niewoli żołnierzy alianckich. Pierwszy jeniecki kontyngent, znany pod nazwą "Force B", osadzono w obozie 19 lipca 1942 roku. W jego składzie znalazło się 1494 Australijczyków – żołnierzy 8. Dywizji Piechoty, których pięć miesięcy wcześniej wzięto do niewoli w Singapurze. W kwietniu 1943 roku do Sandakanu przywieziono dwie nowe grupy jeńców. W pierwszej znalazło się 776 żołnierzy. Niemal wszyscy – z wyjątkiem sześciu Australijczyków i jednego Południowoafrykańczyka – byli Brytyjczykami, żołnierzami Royal Air Force i Royal Artillery, których wzięto do niewoli na Jawie, a później osadzono w obozie jenieckim Changi w Singapurze. W drugiej grupie, znanej pod nazwą "Force E", znalazło się 503 jeńców. Podobnie jak w przypadku "Force B" byli to Australijczycy, spośród których zdecydowaną większość wzięto do niewoli podczas bitwy o Singapur.
Jeńców osadzono w Sandakanie, aby pracowali przy budowie japońskiego lotniska wojskowego. Początkowo warunki bytowe, wyżywienie i traktowanie były stosunkowo znośne. Wkrótce sytuacja w obozie zaczęła się jednak pogarszać. Z końcem 1942 roku wzrosła liczba przypadków dyzenterii, malarii, beri-beri i grzybicy. Wielu jeńców cierpiało także z powodu tropikalnych wrzodów. Jesienią 1942 roku i w kwietniu 1943 roku obozową załogę wzmocniły dwie grupy strażników z Formozy, którzy traktowali jeńców z wielką brutalnością. Mimo wszystko śmiertelność wśród Australijczyków utrzymywała się przez długi czas na stosunkowo niskim poziomie. O ile do połowy listopada 1942 roku zmarło czternastu jeńców, o tyle w pierwszej połowie 1943 roku i przez większą część 1944 roku liczba zgonów nie przekroczyła jednego miesięcznie. Większa śmiertelność występowała wśród jeńców brytyjskich, gdyż wielu dotarło do Sandakanu w złym stanie fizycznym, a ponadto warunki panujące w obozie „brytyjskim” były bardzo prymitywne.
Latem 1943 roku miały miejsce wydarzenia, które japońskie władze określiły mianem „incydentu sandakańskiego”. Kempeitai rozbiła wtedy jeniecki ruch oporu oraz współpracującą z nim cywilną siatkę konspiracyjną z Sandakanu. W obozie odnaleziono potajemnie zbudowane przez Australijczyków nadajnik radiowy i radioodbiornik. Od tego momentu sytuacja jeńców stale się pogarszała. W sierpniu i październiku 1943 roku z obozu usunięto większość kadry oficerskiej, przenosząc ją do obozu jenieckiego Batu Lintang w Kuchingu. Na miejscu pozostało tylko ośmiu oficerów australijskich i dziesięciu oficerów brytyjskich. W czerwcu 1944 roku stu jeńców, w tym 99 Brytyjczyków przeniesiono do obozu na wyspie Labuan.
Jeńców z Sandakanu uznano za szczególnie buntowniczo nastawionych, stąd dowództwo japońskiej 37. Armii zarządziło zmniejszenie racji żywnościowych, licząc na to, że w przypadku alianckiej inwazji osłabieni głodem jeńcy nie będą w stanie wszcząć buntu. O ile w 1942 roku jeńcy wykonujący ciężkie prace fizyczne otrzymywali dzienną rację 750 gramów ryżu, a pozostali – 550 gramów, o tyle po „incydencie” stopniowo ją zmniejszano, aż wreszcie w styczniu 1945 roku wynosiła zaledwie 70 gramów na osobę. Ponadto w sierpniu 1944 roku zaprzestano wydawania warzyw, a miesiąc później na stałe zamknięto jeniecką kantynę. Jeńcom uniemożliwiono jednocześnie nabywania żywności od miejscowej ludności. Przed głodem chwilowo ratowały jedynie warzywa uprawiane w jenieckich ogródkach oraz zastąpienie ryżu tapioką. W dodatku po „incydencie” niemal całkowicie ustał szmugiel lekarstw. W maju 1944 roku do obozu po raz pierwszy i ostatni dotarły paczki Czerwonego Krzyża, lecz większa część ich zawartości została zdefraudowana przez strażników. W połowie tegoż roku jeniecką część obozu pozbawiono dostępu do elektryczności i bieżącej wody. Mimo zmniejszenia liczby jeńców oraz rosnących niedoborów żywności Japończycy oczekiwali, że prace na lotnisku będą prowadzone z tą samą intensywnością. Wzrosła brutalność strażników, którzy pod byle pretekstem bili jeńców lub karali ich uwięzieniem w klatce. Jednocześnie zakazano wszelkich form aktywności kulturalnej i sportowej.
30 października 1944 roku Sandakan po raz pierwszy zaatakowało alianckie lotnictwo. Amerykańskie myśliwce P-38 Lightning zniszczyły wtedy na ziemi kilkadziesiąt japońskich samolotów. W nalocie zginęło także kilku jeńców. W Boże Narodzenie 1944 roku amerykańskie bombowce B-24 Liberator zbombardowały lotnisko, tym razem wyłączając je z użytku. Jeńców zmuszono do pracy przy naprawie zniszczeń, lecz już trzy dni później lotnisko ponownie padło ofiarą ciężkiego nalotu. W styczniu 1945 roku prace na lotnisku zostały ostatecznie wstrzymane.
Pod koniec lata 1944 roku w Sandakanie przebywało około 2,2 tys. alianckich jeńców wojennych. Pod koniec tegoż roku śmiertelność zaczęła rosnąć w zastraszającym tempie, co było związane przede wszystkim z drastycznym zmniejszeniem racji żywnościowych. W listopadzie zmarło 25 jeńców, a w grudniu – 55 jeńców. W styczniu 1945 roku w samym tylko obozie australijskim zmarło 65 jeńców.
Przebieg wydarzeń.
Decyzja i przygotowania.
Amerykańskie zwycięstwa na Filipinach spowodowały, że Borneo Północne znalazło się w bezpośrednim sąsiedztwie strefy działań wojennych. W tej sytuacji dowództwo 37. Armii podjęło decyzję o reorganizacji linii obronnych. Oddziały stacjonujące w rejonie Sandakanu postanowiono przerzucić na zachodnie wybrzeże protektoratu, w rejon Jesselton i Tuaran. Jako że lotnisko w Sandakanie było zniszczone, Japończycy uznali, że dalsze przetrzymywanie jeńców w tamtejszym obozie jest pozbawione sensu. Tych, którzy byli zdolni do pracy, postanowiono ewakuować wraz z garnizonem. Ze względu na fakt, iż alianci całkowicie panowali na morzu i w powietrzu, jeńcy i żołnierze mogli dostać się do miejsca przeznaczenia jedynie drogą lądową.
Sandakan dzieli od Tuaran odległość ponad 400 kilometrów. W czasie wojny obu miejscowości nie łączyła żadna droga w zachodnim rozumieniu tego słowa. Teoretycznie było możliwe, aby Japończycy skorzystali z sieci żeglownych rzek i łączących je pieszych ścieżek, które razem tworzyły relatywnie dogodny szlak na odcinku między Beluran a Tuaran. Postanowiono jednak przeprowadzić jeńców i żołnierzy szlakiem biegnącym bardziej na południe, który wytyczono zaledwie pół roku wcześniej. Pomocy w wytyczeniu tej trasy udzielili Japończykom dwaj miejscowi Borneańczycy: Beide Willie – zastępca szefa dystryktu Beluran, oraz Orang Tuan Kulang – naczelnik plemienia Dusan. Obaj, o czym okupanci nie wiedzieli, byli zdeklarowanymi zwolennikami aliantów. Nie spodziewając się, że trasą tą będą kiedyś maszerować jeńcy wojenni, rozmyślnie doradzili Japończykom, aby wytyczyć szlak przez najtrudniej dostępne i najbardziej niebezpieczne obszary interioru.
Z Sandakanu do Beluran (na 67. kilometrze trasy) można było przedostać się stosunkowo dogodną ścieżką, nadającą się nawet do jazdy konnej. Dalej szlak prowadził jednak przez nisko położone bagna, a następnie przez niezwykle gęsty las deszczowy. Po drodze maszerujący musieli pokonać wiele rzek i strumieni, spośród których największymi były Dusun (na 53. kilometrze), Kolapis (na 70. kilometrze), Muanad/Munyed (na 79. kilometrze), Pandan Pandan (na 93. kilometrze), Mandorin (na 96. kilometrze) i Sapapiyau (na 101. kilometrze). Następnie szlak skręcał na zachód, pokonując po drodze rzeki Celo i Bonkud. W rejonie wsi Boto trasa skręcała na południowy zachód, biegnąc przez pewien czas wzdłuż brzegów rzeki Telupid, a następnie skręcała na północny zachód. Ta część szlaku biegła przez wyżej położone tereny, również poprzecinane licznymi ciekami wodnymi. Po przekroczeniu Telupid rozpoczynał się najtrudniejszy odcinek, który wiódł przez strome, pokryte gęstą puszczą góry Crocker Range. W pewnym momencie szlak prowadził przez tak gęsty las, iż szerokość ścieżki wynosiła niespełna jeden metr. Na 206 kilometrze trasa wiodła przez wioskę Paginatan, za którą rozciągały się ostatnie wzniesienia, po czym przechodziła w płaskowyż, na którym – na mniej więcej 250. kilometrze – leżała wioska Ranau.
13 stycznia 1945 roku kpt. Shōichi Yamamoto, dowódca kwaterującego w Sandakanie II batalionu 25. mieszanego pułku, otrzymał ze sztabu 37. Armii rozkaz przejścia do Tuaran wraz z 360 żołnierzami piechoty i kompanią karabinów maszynowych. Jednocześnie kapitan miał zabrać ze sobą 500 jeńców. Odebrawszy ten rozkaz, Yamamoto natychmiast wysłał do Kuchingu mały samolot ze swym adiutantem na pokładzie. Miał on przekazać prośbę o odroczenie ewakuacji do lutego, tj. do czasu zakończenia pory deszczowej. Jednocześnie japońskie służby kwatermistrzowskie miały wykorzystać ten dodatkowy czas na zorganizowanie wzdłuż szlaku punktów etapowych z zapasami żywności. Nieco wcześniej inny japoński oddział przemaszerował na zachodnie wybrzeże Borneo, tracąc po drodze niemal 600 z 800 żołnierzy. Dowództwo 37. Armii zapewne było świadome tego faktu, niemniej 24 stycznia Yamamoto otrzymał depeszę ze sztabu, nakazującą rozpocząć marsz bez zbędnej zwłoki.
Japońskie plany przewidywały, że jeńcy wyruszą w dziesięciu 50-osobowych grupach, które będą opuszczać obóz w odstępach jednodniowych. Każdej grupie towarzyszyć miał równie liczny oddział japoński. Przewidywano, że punkty etapowe zostaną zorganizowane w pięciu miejscach: Muanad (na 79. kilometrze), Mandorin (na 96. kilometrze), Boto (na 136. kilometrze), Papan (na 157. kilometrze) i Paginatan (na 206. kilometrze). W Ranau jeńców miał przejąć kpt. Hirawa Nagai i przeprowadzić ich ostatnim odcinkiem do Tuaran. Przyjęto założenie, że jeńcy zdołają dotrzeć na zachodnie wybrzeże w ciągu trzech tygodni.
Młodsi oficerowie 25. mieszanego pułku zeznali po wojnie, że na odprawie przed marszem kpt. Yamamoto poinstruował ich, aby jeńców, którzy opadną z sił, pozostawiać w punktach etapowych. Później wezwał jednak por. Kazuo Abe, oficera kompanii karabinów maszynowych, któremu powierzył zadanie „pozbycia się” wszystkich jeńców, którzy nie będą w stanie dalej maszerować.
Pierwszy marsz.
Przebieg.
26 stycznia 1945 roku komendant obozu, kpt. Susumi Hoshijima, ogłosił, że 500 jeńców będących w najlepszym stanie fizycznym, zostanie ewakuowanych do innej części Borneo. Jeńcy rzekomo mieli tam otrzymać lepsze wyżywienie. W tym czasie w obozie panowały już tak ciężkie warunki, że jeńcy zgłaszali się na ochotnika do udziału w marszu. Niektórzy wierzyli, że w obliczu nieuchronnej klęski Japończykom będzie zależeć na utrzymaniu jeńców w dobrym zdrowiu, aby uniknąć kary z rąk aliantów.
Liczba jeńców, których zakwalifikowano do ewakuacji, okazała się ostatecznie mniejsza niż przewidziane 500 osób. William Sticpewich, jeden z ocalałych jeńców, zeznał po wojnie, że w pierwszym marszu wzięło udział 470 jego kolegów. Liczba ta jest przytaczana przez niektórych historyków. Zdaniem australijskich badaczy Lynette Silver i Paula Hama prawdziwa jest jednak liczba 455 jeńców, którą podawali Hoshijima i inni japońscy świadkowie. Z ustaleń Silver wynika, że w składzie pierwszych pięciu grup znalazło się 265 jeńców – wyłącznie Australijczycy, podczas gdy w grupach nr 6–9 maszerowało 90 Australijczyków i 100 Brytyjczyków. Mimo starań Hoshijimy, aby wyselekcjonować najsilniejszych jeńców, wielu spośród tych, którzy ostatecznie wyruszyli do Ranau, cierpiało na malarię, beri-beri lub ciężkie owrzodzenia. Każdej z jenieckich grup towarzyszył japoński pododdział pod dowództwem oficera, w którego skład wchodziło zazwyczaj 1–2 podoficerów i ok. 40–50 szeregowców. Do niektórych grup przydzielono również po kilku strażników z Formozy, należących do załogi obozu.
Przed wymarszem Hoshijima pozwolił jeńcom zarżnąć i zjeść kilka świń, a także swojego konia. Na drogę wydano im używane koszule i szorty oraz japońskie gumowe buty Jika-tabi. Każdy jeniec otrzymał ponadto 30 gram tytoniu i czterodniową rację żywności, na którą składało się 1,35 kg ryżu, 1,1 kg suszonej ryby i 30 gramów soli.
28 stycznia o godzinie 5:00 rano pierwsza grupa wymaszerowała z Sandakanu. Ostatnia grupa wyruszyła 6 lutego. Marsz odbywał się w niezwykle ciężkich warunkach. Osłabionych głodem i chorobami jeńców zmuszano, by nieśli worki i skrzynie z amunicją, żywnością i ekwipunkiem. Niektóre z tych pakunków ważyły 25–30 kilogramów. Zwykle co 40–60 minut urządzano krótkie postoje, aby umożliwić maruderom dołączenie do grupy. System ten powodował jednak, że owi maruderzy, tj. najbardziej wyczerpani jeńcy, szybciej opadali z sił, gdyż po ich dołączeniu marsz natychmiast wznawiano, nie dając im czasu na odpoczynek. Jednocześnie nadal trwała pora deszczowa. Przedzierając się przez bagna i rozmokłe ścieżki, jeńcy gubili w błocie wydane im buty Jika-tabi. Wielu wołało maszerować boso, ryzykując poważne skaleczenia oraz ataki gadów, pijawek i insektów, niż narazić się na upadek, który mógł skończyć się ciężkimi obrażeniami i dobiciem przez eskortę. Z powodu niedożywienia rany i skaleczenia goiły się powoli, a upływ krwi dodatkowo osłabiał jeńców.
Racje żywnościowe, które jeńcy otrzymali przed wymarszem, miały w założeniu wystarczyć na cztery dni. Okazało się jednak, że japońskie służby kwatermistrzowskie nie zorganizowały wzdłuż trasy odpowiednio zaopatrzonych punktów etapowych. Niewielkie ilości żywności, które tam zmagazynowano, wydawano w pierwszym rzędzie japońskim żołnierzom. Podczas powojennych śledztw Japończycy utrzymywali, że jeńcom i żołnierzom wydawano racje tej samej wielkości. Z zeznań Keitha Botterila wynika jednak, że jeńcy otrzymywali zaledwie 1/3 żołnierskich racji. Aby ratować się przed śmiercią głodową, byli zmuszeni żywić się dziko rosnącymi warzywami, liśćmi paproci, ślimakami, żabami lub owadami. W niektórych punktach etapowych wzniesiono prymitywne chaty, zwykle zajmowali je jednak japońscy żołnierze. Jeńcy, w wielu wypadkach cierpiący na ciężkie tropikalne choroby, musieli natomiast spać w deszczu pod gołym niebem, mając za jedyną ochronę korzenie drzew lub – w nielicznych przypadkach – koce i brezentowe płachty. Japońskie służby kwatermistrzowskie zdołały przekazać wiadomość do Sandakanu, aby jeńcy i żołnierze oszczędzali przydzielone racje tak, aby starczyły na osiem dni, jednakże grupy numer 2 i 3 wyszły z obozu, zanim ich dowódcy zdołali ją odebrać. Dowódca tej ostatniej, zorientowawszy się, iż w pierwszym punkcie nie ma obiecanych zapasów, polecił swym żołnierzom zakupić żywność w okolicznych wsiach. Tubylcom zapłacono kocami i przedmiotami osobistymi, które odebrano jeńcom.
Zgodnie z rozkazami Yamamoto jeńcy, którzy opadli z sił i nie byli w stanie iść dalej, byli dobijani przez eskortę. Funkcję katów pełnili zazwyczaj szeregowcy Hiraki Endō i Satō z ostatniej grupy, którą dowodził por. Abe. Zazwyczaj ofiary były rozstrzeliwane, zdarzało się jednak, że dobijano je przy użyciu bagnetów i kolb karabinowych. Co najmniej jeden jeniec został uduszony. Z drugiej strony na początkowym etapie marszu dowódca grupy nr 7 zgodził się, aby ciężko chory na malarię Australijczyk został odprowadzony z powrotem do Sandakanu. Także dowódca grupy nr 6 zgodził się, aby odprowadzić do obozu chorego na malarię Brytyjczyka oraz Australijczyka ze zwichniętą kostką. Później dowódcy grup 6 i 8 zgodzili się, aby na punkcie etapowym w Boto pozostawić pod strażą odpowiednio dwóch i czterech jeńców. Ci pierwsi zdołali wydobrzeć i dołączyli do kolejnej grupy. Pozostali czterej jeńcy oraz pozostawieni wraz z nimi dwaj japońscy żołnierze zaginęli natomiast bez śladu.
7 lutego pięciu Australijczyków z grupy nr 2 zdołało uciec w głąb puszczy. Jeńcy ci zaginęli bez śladu. Zbiegło także pięciu innych, należących do grupy nr 5. Schronienia udzielił im naczelnik wsi Mumiang, jednakże jeden z mieszkańców wydał uciekinierów Japończykom. Wszystkich zabrano do Sandakanu i poddano torturom. Czterech uciekinierów stracono. Piątego chwilowo oszczędzono, gdyż jakoby zgodził się wydać Kempeitai tubylca, który dał Australijczykom łódź, którą potem przedostali się do Mumiang. Jeniec ten ostatecznie jednak również nie ocalał. Z kolei 14 lutego uciekło dwóch Australijczyków z grupy nr 7 i dwóch Brytyjczyków z grupy nr 6. Uciekinierzy zdołali się przedostać do wsi Kemansi. Mimo pomocy udzielonej przez miejscowych wszyscy czterej zmarli jednak w ciągu trzech miesięcy. Istnieje także relacja o sześciu jeńcach, którzy ukrywali się w puszczy w rejonie Paginatan, żadnemu z nich nie udało się jednak ocaleć.
Pierwsze grupy dotarły do Ranau w połowie lutego. Z japońskiego dowództwa nadszedł wtedy rozkaz, aby marsz do Tuaran kontynuowali jedynie żołnierze kpt. Yamamoto. Jeńcy mieli natomiast pozostać w Ranau, gdzie zamierzano urządzić nowy obóz jeniecki. Oficjalnym powodem, dla którego wydano ten rozkaz, była rosnąca aktywność alianckiego lotnictwa nad zachodnim wybrzeżem Borneo. Być może Japończycy uświadomili sobie jednak, że krańcowo wyczerpani jeńcy nie będą w stanie dojść na wybrzeże. Pieczę nad jeńcami miał chwilowo przejąć dowódca garnizonu w Ranau, mjr Yoshio Watanabe. Prowizoryczny obóz jeniecki nie był jednak w stanie pomieścić wszystkich jeńców, stąd osadzono w nim jedynie Australijczyków z pierwszych pięciu grup. Pozostali jeńcy musieli chwilowo pozostać w odległym o ponad 40 kilometrów Paginatan.
Spośród 265 Australijczyków, którzy opuścili Sandakan w składzie grup nr 1–5, tylko 195 dotarło do Ranau. Śmiertelność w tych grupach wyniosła więc około 26%. Zginęło także 35 żołnierzy eskorty; wielu jako niezdolnych do marszu zabili ich koledzy. Z kolei w przypadku grup nr 6–9 tylko 138 ze 190 jeńców dotarło do Paginatan. Co najmniej 44 zmarło lub zostało zamordowanych (23%). Relatywnie najmniej ofiar odnotowano w grupie nr 7, gdyż nie towarzyszyli jej formozańscy strażnicy, a ponadto jeńcy nie musieli nosić japońskich bagaży i ekwipunku. Duże straty poniosły natomiast dwie ostatnie grupy, ponieważ znajdowali się w nich najsłabsi i najbardziej chorzy jeńcy, a ponadto zabrakło dla nich żywności na punktach etapowych.
Liczebność poszczególnych grup oraz liczba jeńców, którzy zginęli na szlaku do Ranau i Paginatan, uciekli w głąb puszczy, by zginąć w późniejszym czasie, lub zostali zawróceni z powrotem do Sandakanu przedstawiały się następująco:
Ranau i Paginatan.
Ranau było w tym czasie niewielką z dwoma ulicami wioską, rozciągającą się wzdłuż południowego brzegu rzeki Liwagu. Leżało na skrzyżowaniu szlaków, które biegły ze wschodu, zachodu, północy i południa. Mniej więcej po przeciwnej stronie wioski, na północnym brzegu rzeki, znajdował się japoński obóz postojowy, a kilometr dalej na wschód – niewielkie lotnisko. Między obozem a lotniskiem zorganizowano pierwszy obóz jeniecki. Słowo „obóz” było jednak w tym przypadku eufemizmem, gdyż jeńców umieszczono w dużej chacie wykonanej z bambusa i pokrytej dachem z liści nipy krzewinkowej. Chata, z której usunięto jej poprzednich mieszkańców, była pozbawiona ścian i jakichkolwiek urządzeń. W jednym z krańców urządzono „szpital” dla jeńców w ciężkim stanie, w drugim ulokowali się strażnicy. Dla jeńców znajdujących się w relatywnie dobrym stanie zdrowia przeznaczono środkową część chaty.
Zakończenie marszu w żaden sposób nie ulżyło losowi jeńców. W „obozie” w Ranau niemal od razu wybuchła epidemia dyzenterii. Dwunastu Australijczyków zmarło w ciągu zaledwie ośmiu dni. Co więcej, po wymarszu żołnierzy Yamamoto do Tuaran, jeńcy zostali pozostawieni na pastwę tych samych brutalnych strażników z Formozy, którzy regularnie znęcali się nad nimi podczas pobytu w Sandakanie. Od razu zaczęto formować grupy robocze, które były zmuszane do wykonywania rozmaitych prac na rzecz obozu. 25 lutego komendę objął przybyły z Labuan por. Nagai. Wbrew nadziejom niektórych jeńców nie położył jednak kresu brutalności Formozańczyków. Do 20 marca zmarło 60 jeńców, większość z powodu dyzenterii i beri-beri. Wielu innych było tak w ciężkim stanie, iż nie byli w stanie się poruszać.
22 lutego grupę dwudziestu jeńców po raz pierwszy zabrano w charakterze tragarzy do Paginatan. Ich zadaniem było dostarczyć worki z ryżem przebywającym tam japońskim żołnierzom oraz jeńcom z grup nr 6–9. Do końca marca z Ranau wysłano jeszcze pięć innych „grup ryżowych”. Praca ta była szczególnie ciężka i niebezpieczna. Marsz do Paginatan i z powrotem trwał bowiem zwykle około pięciu dni, a worki, które musieli nosić wyczerpani jeńcy, ważyły ponad 20 kilogramów. Ci którzy upadli i nie byli w stanie iść dalej, byli mordowani przez eskortę. Pierwsze cztery wyprawy do Paginatan kosztowały życie 5–6 jeńców. Największe straty poniosła szósta grupa, która straciła 5 z 20 jeńców. Jeden z jeńców, który zdołał dotrzeć z ryżem do Paginatan, był w tak złym stanie fizycznym i psychicznym, że popełnił samobójstwo, podcinając sobie żyły. Z drugiej strony praca w charakterze tragarzy dawała jeńcom możliwość wykradania niewielkich ilości ryżu, których posiadanie często decydowało o przeżyciu.
1 marca z Ranau zbiegło dwóch jeńców: Wally Crease i Albert Cleary. Ten ostatni został schwytany mniej więcej po tygodniu. Strażnicy, którymi dowodził zastępca Nagaiego, por. Taichi Suzuki („Mongolski potwór”), torturowali uciekiniera przez pięć godzin, masakrując go nie do poznania przy użyciu bagnetów i kolb karabinowych. Następnego dnia schwytany został Crease. Obu uciekinierów poddano wtedy brutalnym torturom. Kolejnego poranka, korzystając z nieuwagi strażników, Crease podjął desperacką próbę ucieczki, wkrótce jednak zastrzelono go w puszczy. Tymczasem strażnicy nadal znęcali się nad Cleary’m. Ciężko skatowany, chorujący na dyzenterię, spędził kilka dni przywiązany do drzewa. Jego dzienną rację obcięto o połowę. Strażnicy, którzy przechodzili obok drzewa niemal każdorazowo kopali ofiarę, opluwali lub oddawali na nią mocz. Cleary zmarł 20 marca, krótko po tym, jak pozwolono zabrać go z powrotem do jenieckiej chaty.
Tymczasem 138 Australijczyków i Brytyjczyków z grup nr 6–9 nadal przetrzymywano w Paginatan. Podobnie jak jeńcy z pierwszych grup również oni po odejściu regularnego japońskiego wojska byli zdani na łaskę lub niełaskę brutalnych formozańskich strażników. Na skutek niedożywienia, braku opieki medycznej i złego traktowania śmiertelność przybrała zastraszające rozmiary. 26 marca, gdy wszystkich jeńców wyprowadzono z Paginatan, przy życiu pozostawało ich zaledwie około pięćdziesięciu. Tylko 46 jeńców dotarło jednak do Ranau, pozostali zmarli w trakcie pięciodniowego marszu lub zostali zamordowani przez strażników.
Na początku kwietnia, już po przybyciu jeńców z Paginatan, w Ranau przebywało około 150 Australijczyków i Brytyjczyków. Śmiertelność spowodowana niedożywieniem i chorobami nadal utrzymywała się na niezwykle wysokim poziomie. W ostatnim tygodniu kwietnia przy życiu pozostawało już mniej niż 60 jeńców. W tych tragicznych warunkach morale niemal kompletnie się załamało. Nawet australijski lekarz Rod Jeffrey miał odmawiać leczenia ciężko chorych, w zamian za dodatkowe racje leczył natomiast Japończyków lub sprzedawał im swoje narzędzia medyczne. 25 kwietnia amerykańskie myśliwce P-38 Lightning zaatakowały japoński obóz wojskowy i lotnisko. Ostrzelały również jeniecką chatę, zabijając dwóch jeńców. Dwa dni później 56 pozostających przy życiu jeńców wyprowadzono w kierunku północno-zachodnim, do nowego obozu w głębi puszczy, zlokalizowanego w odległości około kilometra od poprzedniego obozu. Miejsce to, nazwane "Ranau Number 1 Jungle Camp", było skupiskiem 3–4 chat, spośród których jedną zajęli Japończycy, drugą strażnicy z Formozy, a w trzeciej – naprędce otoczonej ogrodzeniem z drutu kolczastego – umieszczono jeńców. Jako że por. Nagai wyjechał na stałe z Ranau, komendantem obozu został por. Suzuki.
W nowym obozie jeńcy nadal masowo umierali z powodu chorób i niedożywienia. 6 maja zmarł chory na beri-beri doktor Rod Jeffrey. 10 czerwca zmarł natomiast W/O John Kinder – lotnik RAAF, nieformalny lider jenieckiej społeczności. W odizolowanym obozie nie było możliwości nabycia żywności od miejscowej ludności, stąd grupa jeńców pod przywództwem szer. Keitha Botterilla postanowiła zaryzykować kradzież żywności z japońskiego magazynu. Po pięciu dniach Japończycy zorientowali się jednak, że doszło do kradzieży. Szeregowy Richie Murray chcąc ocalić kolegów, wziął wtedy winę na siebie. Został ciężko pobity i zabrany w głąb puszczy, gdzie zakłuto go bagnetami (20 maja). Koyoshi Kawakami, jeden z najbardziej brutalnych Formozańczyków, podejrzewał Botterilla o współudział w kradzieży. Strażnik Memora, jeden z nielicznych, którzy traktowali jeńców łagodnie, odwiódł go jednak od zabicia Australijczyka.
10 czerwca przy życiu pozostawało już zaledwie 20 jeńców, z których dziewięciu znajdowało się w bardzo ciężkim stanie. Tego poranka Japończycy niespodziewanie ogłosili, że zdolni do marszu jeńcy zostaną przeniesieni do nowego obozu, położonego nieco dalej na południe. Dziesięciu jeńców udało się do nowego obozu pod eskortą dwóch strażników. W starym obozie pozostawiono natomiast dziewięciu ciężko chorych jeńców i kpr. Norma Alliego, który miał się nimi opiekować. Kilka dni później do nowego obozu przybył por. Suzuki wraz z pozostałymi strażnikami. Nie było z nimi żadnego jeńca. Później okazało się, że w dniu wymarszu zmarło dwóch ciężko chorych. Jeszcze tego samego popołudnia pozostałych sześciu przeniesiono na noszach na jeniecki cmentarzyk i tam zastrzelono. Na końcu zostali zamordowani kpr. Allie oraz siódmy chory, który zdołał o własnych siłach dotrzeć na miejsce kaźni.
Gdy 26 czerwca do leśnego obozu nr 2 dotarł drugi „marsz śmierci”, przy życiu pozostawało już tylko sześciu ocalałych z pierwszego marszu. Byli to Australijczycy: Arthur Bird, Keith Botterill, kpr. Grist, Bill Moxham, Richard Stacy, oraz Brytyjczyk: Norm Frost.
Drugi marsz.
Preludium.
W międzyczasie sytuacja w obozie jenieckim w Sandakanie dramatycznie się pogorszyła. Ograniczenie dziennej racji ryżu do 70 gram na osobę spowodowało drastyczny wzrost śmiertelności. Komendant Hoshijima zezwolił co prawda jeńcom na łowienie ryb w pobliskich strumieniach, jednakże nie przełożyło się to na poprawę sytuacji żywnościowej. Aby ratować się przed śmiercią głodową, jeńcy byli zmuszeni żywić się złapanymi owadami, ślimakami i szczurami. W lutym w samym tylko obozie australijskim zmarło 119 jeńców, w marcu – 204 jeńców, a w kwietniu 164 jeńców. Z kolei w obozie brytyjskim w okresie luty – maj zmarło 234 jeńców. Pod koniec maja w obu obozach pozostawało przy życiu już tylko nieco ponad 800 jeńców.
Głód i choroby nie były spowodowane wojennymi niedoborami. Po kapitulacji Japonii wyszło na jaw, że pod domem komendanta było ukrytych 90 ton ryżu i 160 tys. tabletek chininy. Dodatkowo w japońskich koszarach odnaleziono kolejne 54 tony ryżu, 786 tys. tabletek chininy, 19,6 tys. tabletek z witaminą A i D, znaczne ilości materiałów opatrunkowych i sprzętu medycznego oraz setki paczek Czerwonego Krzyża, których zawartości nigdy nie wydano jeńcom.
Nie wszystkie zgony były spowodowane głodem i chorobami. Ośmiu australijskich jeńców zmarło po tym, jak Japończycy ukarali ich uwięzieniem w klatce; większość trafiła tam na wniosek najstarszego rangą jeńca – kpt. George’a Cooka. Inny Australijczyk został zastrzelony w nocy z 4 na 5 marca, gdy przyłapano go na samowolnym opuszczeniu obozu. 3 kwietnia w areszcie Kempeitai w Sandakanie zmarł Brytyjczyk, który trzy miesiące wcześniej zbiegł z obozu. Kolejny Australijczyk zmarł 18 maja, cztery dni po tym, jak został ciężko pobity przez strażników. Na początku kwietnia obóz nawiedziła plaga szczurów, które atakowały nawet pacjentów obozowego szpitala.
W połowie kwietnia, w związku ze zmniejszeniem liczby jeńców, wszystkich Brytyjczyków przeniesiono z obozu nr 2 do obozu nr 1, w którym dotąd zamieszkiwali wyłącznie Australijczycy. Dla jeńców brytyjskich przeznaczono osobną strefę, ogrodzoną drutem kolczastym. Mniej więcej w tym samym czasie Hoshijima otrzymał rozkazy z Kuchingu, nakazujące ewakuować wszystkich jeńców do Ranau. Wkrótce inspekcję w Sandakanie przeprowadził przedstawiciel sztabu 37. Armii, płk Nikoichi Takayama. Oceniwszy na własne oczy, w jakim stanie znajdują się jeńcy, zgodził się z argumentami Hoshijimy, iż jeńcy nie powinni być przenoszeni do Ranau, lecz do Kemansi nad rzeką Labuk – położonego znacznie bliżej i dostępnego dla żeglugi śródlądowej. 26 kwietnia w Sandakanie odebrano dwa rozkazy ze sztabu 37. Armii. Pierwszy nakazywał przenieść jeńców do Kemansi. Drugi odwoływał Hoshijimę ze stanowiska komendanta, mianując na jego miejsce kpt. Takuo Takakuwę.
20 maja Takakuwa otrzymał rozkaz, aby ewakuować wszystkich jeńców do Ranau. Oficjalną przyczyną, dla której zrezygnowano z ich przeniesienia do Kemansi, miał być brak wystarczających zapasów żywności. O ile jednak w przypadku pierwszego marszu japońskie dowództwo mogło utrzymywać, że nie zdawało sobie sprawy z niebezpieczeństw związanych z pieszą ewakuacją do Ranau, o tyle w maju było już wiadomym, że pierwszy marsz kosztował życie dziesiątek jeńców. Co więcej, nie było tajemnicą, że w górach i na bagnach Borneo Północnego zginęły tysiące żołnierzy z japońskich oddziałów, które wycofywały się ze wschodniego wybrzeża. Japońskie dowództwo zdawało sobie także sprawę z fatalnego stanu, w jakim znajdowała się większość jeńców. Rozkaz ewakuacji do Ranau wydano więc z pełną świadomością, że większość z nich zginie na szlaku. Było w zasadzie niemożliwe, aby ci co przeżyją pozostali zdolni do pracy, stąd zdaniem Yukiego Tanaki rozkaz przeprowadzenia drugiego marszu był pozbawiony sensu militarnego i trudno interpretować go w inny sposób, niż dążeniem do eksterminacji jeńców.
Przebieg.
Aliancki wywiad był przekonany, że w Sandakanie nie pozostał żaden jeniec, stąd między 23 a 26 maja obóz był intensywnie bombardowany przez alianckie lotnictwo. Zginęło wtedy około 20–30 jeńców, a wielu innych zostało rannych. Z kolei 27 maja alianckie lotnictwo i flota przeprowadziły koncentryczny atak na miasto i port. Trzyipółgodzinne bombardowanie niemalże zrównało Sandakan z ziemią. Japońskie dowództwo uznało, że ten atak stanowił wstęp do alianckiej inwazji. Oddziałom, które pozostawały jeszcze w Sandakanie, rozkazano natychmiast cofnąć linie obronne o 17 kilometrów w głąb wyspy. Kapitanowi Takakuwie polecono natomiast bezzwłocznie przystąpić do ewakuacji jeńców. Obóz, magazyny i wszelkie instalacje o znaczeniu wojskowym miały zostać zniszczone.
29 maja, krótko po godzinie 9:00 rano, Japończycy podpalili zabudowania opustoszałego obozu nr 3. Jeńcom, którzy przebywali w obozie nr 1 rozkazano, aby w ciągu 10 minut spakowali swoje rzeczy i stawili się w obozie nr 2 – naprzeciwko japońskich koszar (ostatecznie termin ten wydłużono do 30 minut). W tym samym miejscu zgromadzono również ciężko chorych z obozowego szpitala, przy czym trzech zmarło w trakcie przenosin. Niedługo później podpalono zabudowania obozu nr 1. Późnym popołudniem jeńców nakarmiono mięsem pięciu świń, które zarżnięto specjalnie z okazji ewakuacji. Następnie Takakuwa rozkazał kpt. Cookowi, aby 500 Australijczyków i 100 Brytyjczyków zgromadziło się pod „Wielkim Drzewem” na placu apelowym w zrujnowanym obozie nr 1. Stamtąd mieli się udać w „krótką podróż”. Chorym rzekomo miano zapewnić transport samochodami ciężarowymi.
Do udziału w marszu zakwalifikowano w zasadzie wszystkich, którzy byli w stanie utrzymać się na nogach. Ostatecznie z obozu wyruszyło jednak tylko 536 jeńców (439 Australijczyków i 97 Brytyjczyków). Zaledwie stu znajdowało się w relatywnie dobrym stanie fizycznym. Większość cierpiała na dyzenterię, beri-beri i poważne owrzodzenia. Podzielono ich na jedenaście grup z których dziesięć liczyło po 50 jeńców, a ostatnia – 36 jeńców. Grupy nr 1–8 były złożone wyłącznie z Australijczyków, grupa nr 9 miała mieszany charakter, a dwie ostatnie były złożone wyłącznie z Brytyjczyków. Do każdej z grup przydzielono około dwunastu Japończyków i Formozańczyków.
Wbrew wyraźnym rozkazom przełożonych Takakuwa pozostawił w obozie 288 jeńców. Większość z nich była niezdolna do marszu, aczkolwiek jest możliwe, że w Sandakanie pozostawiono także nieustaloną liczbę relatywnie sprawnych jeńców, którzy mieli się opiekować ciężko chorymi kolegami. Wśród tych, którzy pozostali w obozie, nie było żadnego lekarza, ani kucharza. W Sandakanie pozostał natomiast najstarszy rangą brytyjski jeniec, kpt. James Mills, a ponadto jeszcze czterech brytyjskich oficerów: F/O Alf Linge, F/O Stan Cressey, por. Philip Young, por. Ian Rolfe.
Drugi marsz wyruszył 29 maja o godzinie 20:00. Zaraz po tym strażnicy podłożyli ogień pod większość stojącej jeszcze zabudowy obozowej. Oszczędzono jedynie kilka budynków, przeznaczając je dla pozostawionej w obozie załogi szczątkowej. Jeńcy maszerowali przez niemal całą noc. Nad ranem zarządzono dwugodzinną przerwę, po czym marsz wyruszył dalej, gdyż Japończycy zamierzali przed świtem oddalić się jak najdalej od Sandakanu. Każdej z grup wydano po dwa 40-kilogramowe worki ryżu, które miały wystarczyć na dziesięć dni. Już na tym etapie ubyło siedmiu jeńców; jeden sam zawrócił do obozu, kolejnych czterech kazał tam odprowadzić Takakuwa, a dwóch zaginęło. Około południa kolumny marszowe zostały dostrzeżone przez amerykańskie samoloty, stąd marsz wstrzymano aż do zmierzchu. W czasie postoju zmarł kolejny jeniec. 31 maja jeńcy zdołali przejść już tylko sześć kilometrów. Tego samego popołudnia Takakuwa postanowił zmienić porządek marszu. Jeńców podzielono na trzy duże grupy: w pierwszej znaleźli się jeńcy z dotychczasowych grup nr 1–4, w drugiej – z grup nr 5–8, w trzeciej – z grup nr 9–11. Odtąd każdego ranka, poczynając od godziny 6:30, grupy opuszczały miejsce postoju w półgodzinnych odstępach, przy czym każdego dnia inna grupa wyruszała jako pierwsza.
Dzienna racja żywnościowa składała się wyłącznie z ryżowej kulki o wadze mniejszej niż cztery uncje. Aby ratować się przed śmiercią głodową, jeńcy musieli żywić się znalezionymi w puszczy owocami, roślinami lub małymi zwierzętami. Niedożywienie i choroby sprawiały, że błyskawicznie tracili siły. Co gorsza, podobnie jak w przypadku pierwszego marszu, Japończycy rozkazali im nieść swój ekwipunek oraz pakunki z zapasami żywności. Począwszy od piątego dnia, zachowania eskorty stały się bardzo brutalne. Jeńców, którzy nie byli w stanie nadążyć za kolumną, bito, kopano, poszturchiwano, kłuto bagnetami. Tych, którzy opadli z sił i nie byli w stanie iść dalej – mordowano. W tym celu sformowano specjalną dwuosobową grupę egzekucyjną, którą nadzorował por. Genzō Watanabe. Zazwyczaj w jej skład wchodzili japoński sierżant Tsuji i formozański strażnik Maseo Fukishima (wśród jeńców znany jako „Czarny drań”), aczkolwiek do komanda egzekucyjnego przydzielano także rotacyjnie innych strażników. Ofiary rozstrzeliwano, zakłuwano bagnetami lub roztrzaskiwano im czaszki kolbami karabinowymi. Z rąk komanda egzekucyjnego nie ginęły wyłącznie te ofiary, które opadły z sił maszerując. Każdego ranka jego członkowie jako ostatni opuszczali biwak, uprzednio zamordowawszy jeńców, którzy nie byli w stanie kontynuować marszu. Ci ostatni zdawali sobie sprawę z oczekującego ich losu i uściskami dłoni żegnali wyruszających w dalszą drogę kolegów, oddając im resztki swoich racji lub prosząc o przekazanie ostatniej wiadomości najbliższym.
O ile w ciągu pierwszych czterech dni zginęło dwudziestu Australijczyków, o tyle samego tylko 2 czerwca zginęło ich dwudziestu sześciu. Po ośmiu dniach liczba australijskich ofiar sięgnęła już 113. Do największej masakry doszło 7 czerwca, nieopodal przeprawy na rzece Tangkul (na 88. kilometrze szlaku). Japończycy zamordowali tam około 35 jeńców, których uprzednio powiązali za genitalia. Jeden z Australijczyków przeżył masakrę i uciekł w głąb puszczy. Zdołał dotrzeć do domu chińskiej rodziny Choi, która udzieliła mu pomocy. Mimo starań opiekunów ciężko ranny mężczyzna zmarł jednak w połowie lipca.
8 czerwca co najmniej trzech Australijczyków utonęło podczas przeprawy przez rzekę Mandorin. Po 9 czerwca śmiertelność utrzymywała się na poziomie 2–3 osób dziennie, a gdy marsz dotarł do Boto, zaczęła gwałtownie rosnąć. Tylko między 16 a 20 czerwca zmarło lub zginęło 36 Australijczyków. Kolejnych jedenastu poniosło śmierć na ostatnim odcinku trasy, na zachód od Paginatan. Gdy 26 czerwca marsz dotarł do Ranau, doliczono się tylko 183 jeńców. Nie oznacza to jednak, że wszyscy z pozostałych 353 jeńców ponieśli śmierć w trakcie 29-dniowego marszu. Jedenastu uciekło, pięciu zawrócono do Sandakanu, a pewną liczbę pozostawiono na punktach etapowych wzdłuż na szlaku, gdzie zmuszano ich do pracy w charakterze tragarzy.
Według relacji tubylców niektórzy z jeńców, których pozostawiono, by pracowali jako tragarze przy japońskich placówkach, utrzymywali się przy życiu jeszcze przez wiele tygodni. Ostatnich sześciu miało zostać zamordowanych w Muanad dopiero 27 sierpnia, a więc 12 dni po ogłoszeniu kapitulacji Japonii. Wśród miejscowej ludności krążyły ponadto pogłoski, że 4 sierpnia członkowie Kempeitai zamordowali dwóch jeńców w okolicach Muanad, a następnie spożyli ich mięso.
Ucieczki.
Oprócz młodego Australijczyka, który przeżył masakrę w dniu 7 czerwca, jeszcze dziesięciu jeńców podjęło próbę ucieczki.
3 czerwca zbiegli W/O John Frazier i sierż. William Coulter – żołnierze Australian Army Service Corps. Tego samego dnia, lecz osobno, uciekł także inny żołnierz AASC – John Fletcher. Losy tej trójki są nieznane. W przypadku Coultera zachował się jedynie zapis w japońskich rejestrach, informujący fałszywie, że jeniec zmarł w Sandakanie jeszcze przed rozpoczęciem marszu.
7 czerwca jedna z kolumn została zaatakowana przez alianckie samoloty. Korzystając z powstałego chaosu, zbiegło wtedy pięciu Australijczyków. Po kilku dniach jeden z uciekinierów, Ted Skinner, doznał poważnego ataku dyzenterii. Owen Campbell, który zresztą sam cierpiał na malarię i beri-beri, pozostał, aby opiekować się chorym kolegą. Pozostali kontynuowali marsz w kierunku wschodniego wybrzeża. Około 16 czerwca Skinner popełnił samobójstwo, podcinając sobie gardło pokrywą blaszanej puszki. Pogrzebawszy go, Campbell wyruszył w tym samym kierunku co pozostali uciekinierzy, kierując się pozostawionymi przez nich znakami. Drugiego dnia marszu dotarł nad rzekę Mandorin, gdzie odnalazł kolegów. Jeszcze tego samego popołudnia Australijczycy usłyszeli płynącą łódź. Ted Emmett i Sid Webber udali się nad rzekę, chcąc prosić rybaków o pomoc. Nie dostrzegli jednak ukrytego na łodzi japońskiego żołnierza i obaj zginęli z jego ręki. Około 21 czerwca zmarł czwarty uciekinier, ciężko chory na malarię i dyzenterię Keith Costin. Samotny Campbell kontynuował marsz. Po drodze, podczas próby przeprawy przez Mandorin, przypadkowo natknął się japońskiego żołnierza; otrzymał niegroźny postrzał w nadgarstek, udało mu się jednak uciec. 3 lipca, gdy znajdował się już w stanie krańcowego wyczerpania, napotkał rybaków z antyjapońsko nastawionego plemienia Dusan. Tubylcy ukryli Campbella w swojej wiosce, a gdy jego stan się poprawił, przekazali go alianckim wywiadowcom z grupy „Agas”. 23 lipca Campbell został przewieziony do ujścia rzeki Kuala Bongaya na północ od Sandakanu, skąd następnego dnia ewakuowała go australijska łódź latająca.
9 czerwca zbiegł inny Australijczyk, James Richard („Dick”) Braithwaite. Podjął ryzyko, gdyż czuł się zbyt słaby, aby kontynuować marsz, a zarazem zdawał sobie sprawę, że gdy całkowicie opadnie z sił, zostanie zamordowany. Skorzystał z okazji do ucieczki, gdy w pewnym momencie trudny teren wymusił rozproszenie jego kolumny. Błąkając się po puszczy, zabił samotnego japońskiego żołnierza, którego przypadkowo napotkał. Po kilku dniach, gdy znajdował się już w stanie krańcowego wyczerpania, został przypadkowo odnaleziony przez naczelnika wioski Kampong Sapi. Jako że wieśniacy zamierzali skontaktować się z aliantami, aby poprosić o zaprzestanie ataków lotniczych na ich wioskę, zorganizowali łódź, na którą został zabrany także Braithwaite. 14 czerwca nieopodal wyspy Libaran łódź została dostrzeżona przez amerykańską łódź patrolową PT 112. Następnego dnia Braithwaite znalazł się w amerykańskiej bazie na wyspach Tawi-Tawi.
Nieustalonego dnia zbiegł Alexander Willmott z australijskiego 2/20 batalionu. Jego dalsze losy są nieznane. W japońskich rejestrach odnotowano fałszywie, że zmarł w Sandakanie jeszcze przed rozpoczęciem marszu.
Trzeci marsz.
Japońskie dowództwo z niezadowoleniem przyjęło wiadomość, że Takakuwa pozostawił w Sandakanie niezdolnych do marszu jeńców. 1 czerwca do obozu powrócili z Kemansi dwaj członkowie dawnej załogi: por. Moritake i strażnik Genzo Hinata. Przynieśli ze sobą pisemny rozkaz Takakuwy, nakazujący odprowadzić do Ranau wszystkich jeńców zdolnych do poruszania się o własnych siłach. Rozkaz przewidywał jednocześnie, że szczątkowa załoga pozostanie w Sandakanie tak długo, dopóki nie wymrą wszyscy ciężko chorzy, niezdolni do marszu jeńcy. Dopiero, gdy w obozie nie będzie już żadnego żywego jeńca, strażnicy mieli wycofać się w głąb interioru.
W połowie czerwca Moritake wyselekcjonował 75 jeńców, którzy mieli wyruszyć do Ranau. Eskortę stanowiło dwóch formozańskich strażników: Mizuo Nishimura i Takegoro Ichikawa, oraz 55 żołnierzy japońskich wojsk regularnych. Ci ostatni w większości znajdowali się w złym stanie fizycznym. Co najmniej trzydziestu siedmiu było żołnierzami Batalionu Okuyama, ich dowódcą był por. Iwashita. Pozostali żołnierze najprawdopodobniej wywodzili się z Batalionu Okumura.
Trzeci marsz wyruszył 15 czerwca (inne źródła podają 9 czerwca). Niektórych jeńców zabito już na 24. kilometrze, tj. w miejscu do którego dowieziono ich samochodami ciężarowymi. Co najmniej dziewięciu zamordowano po przejściu zaledwie kilometra, przy czym dwóch zastrzelił sierż. Naoji Hosotani – funkcjonariusz Kempeitai z Sandakanu, który przebywał wówczas w tym rejonie, dochodząc do siebie po ataku malarii. Marsz miał okazję obserwować z oddali jeden z członków alianckiej grupy wywiadowczej „Agas”, a oprócz niego także robotnik przymusowy z Jawy. Z ich relacji wynika, że zaledwie czterech jeńców zdołało przejść więcej niż 48 kilometrów, pozostali zginęli wcześniej z rąk eskorty. Owi czterej jeńcy również zginęli na szlaku, prawdopodobnie nie zdoławszy dojść dalej niż do Beluran.
Na temat przebiegu marszu i okoliczności śmierci jeńców zachowały się tylko szczątkowe informacje, gdyż niemal wszyscy żołnierze eskorty zginęli podczas przeprawy przez bagna i góry Borneo Północnego. Do Jesselton na zachodnim wybrzeżu dotarł tylko strażnik Takegoro Ichikawa, który jednak zmarł w szpitalu, nie pozostawiwszy żadnej ustnej lub pisemnej relacji.
Losy jeńców pozostawionych w Sandakanie.
W czerwcu zmarło ponad 130 jeńców, których pozostawiono w ruinach obozu w Sandakanie. Pod koniec tegoż miesiąca pozostawało przy życiu jeszcze tylko 65 Australijczyków i 22 Brytyjczyków. Szczątkową załogę stanowili: por. Moritake, sierż. Hisao Murozumi i piętnastu strażników z Formozy.
Jeńców stłoczono w obrębie ruin obozu nr 2, na skrawku terenu otoczonym ogrodzeniem z drutu kolczastego. Z koców i brezentowych płacht zbudowali prowizoryczne namioty, które zapewniały minimum ochrony przed żywiołami. W pobliżu płynął strumień, zapewniający dostęp do wody pitnej, niemniej jeńcy cierpieli dotkliwy głód. Wydawano im jedynie niewielkie ilości ryżu, tapioki, oleju kokosowego i liści wilca wodnego. Co prawda wyruszając w drugi marsz kpt. Takakuwa pozostawił jeńcom 23 worki ryżu, jednakże Moritake sprzedał je miejscowym handlarzom w zamian za warzywa dla siebie i swoich ludzi. Ryżem przeznaczonym dla jeńców porucznik płacił także za usługi prostytutek. Jeńcy ratowali się przed śmiercią głodową zjadając wszystko, co udało im się znaleźć lub schwytać. Czasami miejscowym sympatykom aliantów, przede wszystkim Chińczykom, udawało się przemycić do obozu niewielkie porcje żywności. Relacje świadków wskazują, że mimo tych tragicznych warunków łączące jeńców więzy koleżeństwa nie zostały rozerwane. Silniejsi pomagali słabszym, ciężko chorych w miarę możliwości otaczano opieką, w opuszczonej budce wartowniczej urządzono nawet prowizoryczny punkt pierwszej pomocy. Japończycy zgodzili się wydać jeńcom niewielką ilość środków medycznych z paczek Czerwonego Krzyża.
Strażnicy nadal traktowali jeńców z wielką brutalnością, prawdopodobnie rozładowując w ten sposób frustrację spowodowaną świadomością nieuchronnej klęski. Szczególnie okrutny los spotkał brytyjskiego oficera, którym był najprawdopodobniej kpt. James Mills. Krótko po rozpoczęciu trzeciego marszu jeden ze strażników odkrył, że w naczyniach używanych przez jeńców znajdują się resztki świni, która zniknęła wcześniej z japońskiej zagrody. Brytyjczyk przyznał się, że to on ukradł i zabił świnię, a jej mięsem podzielił się z pozostałymi jeńcami. Wong Hiong, młody Chińczyk, który pracował w obozie w charakterze pomocnika kuchennego, zeznał po wojnie, że był świadkiem kary, którą Moritake wraz ze strażnikami Hinatą i Fukudą wymierzyli jeńcowi. Najpierw dłonie i stopy ofiary przybito gwoźdźmi do zbitego naprędce krzyża, następnie Moritake wbił jej w czoło 20-centymetrowy gwóźdź, później rzeźnickim nożem zaczął wycinać kawałki ciała, by na koniec rozpłatać tułów od szyi do pępka i wyciąć serce wraz z wątrobą (niewykluczone, że zostały one później zjedzone przez strażników). Z obozu sprowadzono następnie dwóch jeńców i pokazano im dla postrachu zmasakrowane zwłoki. Wisiały one jeszcze przez wiele dni, aż w końcu w połowie lipca Moritake rozkazał spalić krzyż i rozkładające się ciało, usuwając w ten sposób dowody zbrodni. Po wojnie japońscy i formozańscy strażnicy stanowczo zaprzeczali, iż taka zbrodnia miała miejsce. W miejscu wskazanym przez Hionga alianccy śledczy odnaleźli grób, w którym spoczywały pojedyncze zwłoki. Znajdowały się w stanie tak zaawansowanego rozkładu, iż nie było możliwości, aby ustalić przyczynę śmierci, aczkolwiek o prawdziwości relacji Chińczyka może pośrednio świadczyć fakt, że obok zwłok odnaleziono osiem gwoździ.
W drugim tygodniu lipca Moritake otrzymał rozkaz od kpt. Takakuwy, nakazujący, aby ze swoimi ludźmi jak najszybciej udał się do Ranau. W tym czasie przy życiu pozostawało jeszcze 48 jeńców. Jako że dwudziestu pięciu było w tak ciężkim stanie, iż spodziewano się, że umrą w najbliższym czasie, Moritake postanowił bezzwłocznie wymordować pozostałych dwudziestu trzech. 13 lipca po południu zabrano ich w kierunku lotniska, a stamtąd na znajdującą się w pobliżu opuszczoną plantację kauczuku. Tam jeńców podzielono na dwie grupy i rozstrzelano nad uprzednio wykopanym okopem. Wszystkie ofiary były Australijczykami. Egzekucję przeprowadziło 12 strażników, którymi dowodził sierż. Murozumi. Niektórzy Formozańczycy zareagowali z niechęcią na rozkaz wymordowania jeńców, stąd sierżant musiał z bronią w ręku dopilnować jego wykonania.
Cztery dni później Moritake zmarł na malarię. Całkowicie zaprzestano wydawania ryżu jeńcom, żywili się odtąd niewielkimi racjami tapioki i wilca wodnego. Byli osłabieni do tego stopnia, że nie byli w stanie gotować swych racji i musieli je spożywać na surowo. Chińskim i malajskim robotnikom zagrożono, że zostaną zastrzeleni, jeżeli zbliżą się do miejsca, w którym przetrzymywano jeńców. 1 sierpnia przy życiu pozostawało jeszcze dziewięciu Australijczyków i jeden Brytyjczyk. W kolejnych dniach jeńcy kolejno umierali, przedostatni zmarł w nocy z 14 na 15 sierpnia. Rankiem 15 sierpnia przy życiu pozostawał już tylko jeden Australijczyk, John Skinner. Tego dnia Wong Hiong był świadkiem, jak strażnicy wywlekli jeńca z namiotu. Ofiarę skrępowano i zabrano nad jeden z pobliskich okopów, gdzie Murozumi ściął ją mieczem. Zbrodnia ta miała miejsce niespełna na pięć godzin przed ogłoszeniem kapitulacji Japonii. 20 sierpnia Murozumi i jego ludzie opuścili obóz, podłożywszy wcześniej ogień pod ostatnie budynki i zniszczywszy przedmioty osobiste, które pozostały po jeńcach.
Losy jeńców, którzy dotarli do Ranau.
W dramatycznej sytuacji znajdowali się także jeńcy, których umieszczono w leśnym obozie nr 2 pod Ranau. wszystkie znajdujące się tam chaty zajęli Japończycy i Formozańczycy, stąd jeńcy byli zmuszeni spać pod gołym niebem. Racje żywnościowe ograniczały się do niewielkiej porcji ryżu. Mimo iż jeńcy byli trawieni chorobami oraz skrajnie wyczerpani po wielodniowym marszu, Japończycy od razu przystąpili do formowania grup roboczych. Część jeńców pracowała w puszczy, ścinając bambus lub zbierając drewno opałowe i liście nipy krzewinkowej, z których wykonywano dachy chat. Inni pracowali w charakterze tragarzy, dostarczając dwudziestokilogramowe worki z ryżem i warzywami z magazynu w pobliżu wioski. Za najcięższą uważano jednak pracę przy kwaterach oficerskich. Każdego dnia zatrudnieni tam jeńcy musieli bowiem przynieść 130 wiader wody z pobliskiego strumienia. Tych, którzy upadli wspinając się po stromym zboczu lub chociażby rozlali nieco wody z wiader, brutalnie bito. Wkrótce zmarło z wyczerpania dziewięciu jeńców, których przydzielono do tej pracy.
Mimo znacznej liczby chorych, Takakuwa nie zgodził się wydzielić jeńcom-lekarzom jakichkolwiek lekarstw i środków opatrunkowych z japońskich zapasów. Co więcej, jeńcy mogli czerpać wodę na swoje potrzeby tylko z dolnej części strumienia, tj. poniżej miejsca, w którym strażnicy brali kąpiel, prali ubrania i załatwiali potrzeby naturalne. W konsekwencji liczba przypadków chorób układu pokarmowego zaczęła gwałtownie rosnąć. Japońscy oficerowie, rozdrażnieni wizją nieuniknionej klęski, coraz częściej bili i upokarzali formozańskich strażników, w konsekwencji czego ci ostatni wyładowywali swą frustrację na jeńcach. Między 26 czerwca a 7 lipca zmarło co najmniej 25 Australijczyków. Wyłączona spod brutalnego traktowania była tylko niewielka grupa jeńców, których Japończycy uznali za potencjalnie przydatnych. W Ranau znalazł się kpt. George Cook – najwyższy rangą australijski jeniec w Sandakanie. Po marszu przyjął on jednak całkowicie bierną postawę, stąd nieformalnym liderem jenieckiej społeczności został W/O Bill Sticpewich. Na jego prośbę Japończycy zgodzili się 30 czerwca, aby jeńcy przystąpili do budowy chaty, która miała zapewnić im minimum ochrony przed żywiołami.
Po południu 2 lipca do oficerskich kwater wdarł się Koji Nakamura, jeden z formozańskich strażników, którego kilka dni wcześniej pobito za karę, iż nie utrzymał swojego karabinu w czystości. Nakamura zastrzelił por. Suzukiego oraz zranił kpt. Takakuwę i dwóch innych strażników. W czasie bezładnej strzelaniny powierzchowną ranę odniósł także kpt. Cook, który przebywał wtedy w pomieszczeniu. Zbuntowany strażnik wrzucił jeszcze do pomieszczenia granat ręczny, który jednak nie eksplodował, po czym popełnił samobójstwo, strzelając sobie w głowę. Następnego dnia por. Genzō Watanabe, który był zwierzchnikiem Formozańczyków, zebrał strażników na apelu i przez 40 minut obrzucał ich obelgami. Po tym incydencie brutalność strażników wzrosła jeszcze bardziej. 6 lipca, gdy okazało się, że jedna z grup roboczych wyruszyła w zmniejszonym składzie, Fukishima („Czarny drań”) wdarł się do prowizorycznego szpitala i wywlókł zeń dwóch chorych jeńców, zamierzając zmusić ich do pracy. Jeden z pacjentów, Arthur Bird, zdołał jednak przejść zaledwie 10 metrów, po czym upadł. Fukishima pobił go tak okrutnie, iż Bird zapadł w śpiączkę i po dwóch dniach zmarł. Dwa dni później sanitariusz Robert Horder spostrzegł, że strażnik Saburo Suzuki wraz z jeszcze jednym Formozańczykiem rabują jego osobiste przedmioty. Australijczyk obrzucił strażników obelgami, za co ci pobili go tak ciężko, że zmarł jeszcze tej samej nocy.
7 lipca pozostawało przy życiu niespełna 100 jeńców. Tej nocy z obozu zbiegło czterech Australijczyków: Keith Botterill, Bill Moxham, Nelson Short i Frank Anderson (dwaj pierwsi byli ocalałymi z pierwszego marszu). Po ośmiu dniach napotkali Katusa Barigaha – naczelnika wioski Batu Lima, członka plemienia Dusun. Zgodził się on udzielić uciekinierom pomocy. Jako że Kempeitai zaciekle tropiła zbiegłych jeńców i tubylców, którzy udzielali im pomocy, Barigah nie mógł zaryzykować ukrycia Australijczyków w wiosce. Przygotował im natomiast kryjówkę w puszczy, którą później zaopatrywał w żywność. W połowie sierpnia kontakt z uciekinierami nawiązali członkowie alianckiej grupy wywiadowczej „Agas III”, która w tym czasie dotarła w rejon Ranau. Ratunku nie doczekał jednak ciężko chory na dyzenterię Anderson, który zmarł 29 lipca. Lynette Silver podaje, że Andersona zabili pozostali uciekinierzy, gdyż z powodu choroby zaczął majaczyć i głośno krzyczeć, co groziło wykryciem kryjówki przez Japończyków.
W odwecie za tę ucieczkę Japończycy zaprzestali wydawania jeńcom warzyw. 15 lipca obcięto natomiast dzienną rację ryżu, wynoszącą uprzednio zaledwie 70 gram. Jednocześnie jeńcy nadal byli zmuszani do pracy. 18 lipca ostatecznie zakończono budowę jenieckiej chaty. Ulokowano w niej 72 jeńców, przy czym chorzy na dyzenterię zostali umieszczeni pod stojącym na palach budynkiem.
26 lipca strażnik Yoshikoa ostrzegł Billa Sticpewicha, iż widział na własne oczy pisemny rozkaz, w którym japońskie dowództwo nakazywało Takakuwie zgładzić wszystkich jeńców. Jako że Yoshikoa dał się wcześniej poznać z pewnej życzliwości wobec jeńców, Australijczyk potraktował ostrzeżenie poważnie. Następnego dnia inny strażnik, chrześcijanin o nazwisku Takahara, ukradkiem ostrzegł Sticpewicha, że jeśli chce przeżyć, to powinien natychmiast uciekać z obozu. W tym czasie przy życiu pozostawało już zaledwie 35 Australijczyków i siedmiu Brytyjczyków. Większość znajdowała się w bardzo złym stanie fizycznym i psychicznym, ośmiu było w śpiączce. Sticpewich zaproponował czterem jeńcom, aby uciekli razem z nim. Wojskowy lekarz, kpt. Don Picone, odmówił, uznając, że jego obowiązkiem jest zostać z pacjentami. Podobnie postąpił drugi lekarz, kpt. John Oakeshott, który dodatkowo cierpiał na silne owrzodzenie. Kapitan Cook odmówił pod pretekstem złego stanu zdrowia. Ostatecznie do Sticpewicha dołączył jedynie szer. Herman Reither. W nocy z 28 na 29 lipca obaj Australijczycy uciekli z obozu, przy czym Reither w niejasnych okolicznościach odniósł wtedy poważne obrażenia. Dotarłszy w okolice wioski Sumaang na południowy zachód od Ranau, uciekinierzy napotkali tubylców z ludu Kadazan, którzy udzielili im pomocy. Ostatecznie obaj trafili do kryjówki w domu Dihila bin Ambilida, znanego w okolicy jako „Godohil”. 8 sierpnia Sticpewich zdołał za pośrednictwem tubylców poinformować o swej ucieczce dowódcę grupy „Agas III”, por. Geoffreya Ripleya. Zanim jednak tubylcy powrócili z żywnością i lekarstwami, Reither zmarł. Większość źródeł podaje, w ślad za relacją Sticpewicha, że przyczyną jego śmierci były odniesione rany i dyzenteria. W 2019 roku Lynette Silver opublikowała jednak artykuł, w którym podała – powołując się na informacje uzyskane od syna „Godohila” – że to Sticpewich wraz z „Godohilem” udusili Reithera. Jej zdaniem motywem zabójstwa miała być obawa Sticpewicha, że ranny Reither będzie opóźniać dalszą ucieczkę.
1 sierpnia w obozie w Ranau znajdowało się 32 jeńców. Tego poranka Takakuwa wezwał na naradę swoich oficerów i podoficerów. Oznajmił, że niedawne ucieczki oraz fakt, iż większość jeńców stała się niezdolna do pracy, sprawiły, że postanowił nie zwlekać z wykonaniem rozkazu likwidacji jeńców. Kilka godzin później formozańscy strażnicy, którymi dowodził sierż. Toshiharu Okada, zabrali 17 ciężko chorych na jeniecki cmentarzyk. Pacjenci byli w tak ciężkim stanie, że piętnastu musiano przenieść na noszach; tylko dwóch zdołało doczołgać się na cmentarz o własnych siłach. Na cmentarzu wszystkich siedemnastu zastrzelono, po czym pogrzebano w dwóch uprzednio wykopanych mogiłach. Co najmniej jedną ofiarę dobito ciosami kolb karabinowych.
Wbrew zapowiedziom Takakuwy minął niemal miesiąc, zanim zamordowano pozostałych piętnastu jeńców. Nastąpiło to 27 sierpnia – dwanaście dni po emisji przemówienia cesarza Hirohito, w którym ogłosił przyjęcie przez Japonię warunków deklaracji poczdamskiej i pięć dni po tym, jak alianckie lotnictwo zrzuciło nad Ranau ulotki informujące o kapitulacji Cesarstwa. Tego dnia dziesięciu jeńców wyprowadzono z obozu, rzekomo do pracy przy przenoszeniu prowiantu. Z zeznań sprawców wynika, że gdy jeńcy znaleźli się w odległości pół kilometra na południe od obozu, dowodzący eskortą sierż. Tsuji zebrał ich pod dużym drzewem i oznajmił, że zostaną straceni. Ofiarom miano rzekomo zezwolić na wypalenie papierosów i spożycie ostatniego posiłku, po czym pojedynczo odprowadzono ich na odległe o 200 metrów miejsce egzekucji i tam rozstrzelano. Podczas powojennych przesłuchań formozańscy strażnicy, nie wyłączając „czarnego drania” Fukishimy, twierdzili, że wzdragali się przed wykonaniem rozkazu, stąd sierżant musiał w ramach „demonstracji” osobiście zabić pierwszego z jeńców.
Tego samego dnia, około godziny 12:30, pięciu jeńcom–oficerom, wśród których byli kpt. Cook oraz doktorzy Oakeshott i Picone, oznajmiono, że zostaną zabrani na przesłuchanie do placówki Kempeitai w Ranau. Po przejściu około pół kilometra dowodzący eskortą sierż. Yoichi Beppu zarządził postój, rzekomo na papierosa. Gdy za jego radą oficerowie odeszli na 50 metrów, aby schronić się w cieniu, strażnicy niespodziewanie otworzyli ogień. Jednemu z rannych jeńców roztrzaskano czaszkę kolbą karabinową, po czym Formozańczycy wykopali dwa groby i pogrzebali ofiary. Dowiedziawszy się, że wszyscy jeńcy są już martwi, por. Watanabe nakazał spalić wszystkie potencjalnie obciążające materiały. Uległy wtedy zniszczeniu rejestry pozwalające na identyfikację jeńców pogrzebanych na cmentarzu w Sandakanie, których Cook wbrew radom Billa Sticpewicha nie zdecydował się ukryć.
Ofiary.
Spośród 2434 jeńców, których osadzono w Sandakanie i którzy nie opuścili obozu do czasu rozpoczęcia „marszów śmierci”, ocalało zaledwie sześciu Australijczyków. Byli to wyłącznie uciekinierzy. 1787 Australijczyków i 641 Brytyjczyków zmarło lub zostało zamordowanych w Sandakanie, w czasie „marszów śmierci” lub w prowizorycznych obozach w Ranau. Oznacza to, że śmiertelność wśród jeńców wyniosła aż 99,75%.
Mimo iż to „marsze śmierci” stały się symbolem cierpień jeńców, większość ofiar, gdyż co najmniej 1364, zmarła lub została zamordowana na terenie obozu jenieckiego w Sandakanie.
Od marca 1946 roku australijska jednostka ds. grobów wojennych prowadziła poszukiwania i ekshumacje w Sandakanie, Ranau i wzdłuż trasy „marszów śmierci”. Bardzo aktywnie uczestniczył w nich ocalały jeniec Bill Sticpewich. Udało się odnaleźć szczątki 2163 Australijczyków i Brytyjczyków. Pogrzebano je na cmentarzu wojennym w Sandakanie, otwartym 31 kwietnia 1947 roku. Wkrótce okazało się jednak, że konserwacja cmentarza, który zbudowano na podmokłym terenie, rodzi szereg trudności. Ostatecznie w 1949 roku wszystkie zwłoki ekshumowano i przeniesiono na cmentarz wojenny na wyspie Labuan. Zdecydowana większość grobów, które kryją szczątki jeńców z Sandakanu, pozostaje bezimienna. Udało się oznaczyć miejsce pochówku zaledwie 126 Australijczyków i 179 Brytyjczyków, przy czym 35 grobów zostało oznaczonych dopiero po 1996 roku – na podstawie drobiazgowych badań prowadzonych przez Lynette Silver.
Losy jeńców, którzy przeżyli „marsze śmierci”, przedstawiały się następująco: Bill Moxham popełnił samobójstwo w 1961 roku. Bill Sticpewich zginął w wypadku samochodowym w 1977 roku. „Dick” Braithwaite zmarł w 1986 roku, Nelson Short w 1995 roku, a Keith Botterill w 1997 roku. Owen Campbell, ostatni z jeńców, którzy przeżyli marsz, zmarł w 2003 roku.
Rząd Australii uhonorował specjalnymi dyplomami 22 mieszkańców Borneo Północnego, którzy z narażeniem życia nieśli pomoc jeńcom wojennym. 58 osobom udzielono gratyfikacji finansowych w różnej formie. Australijski parlamentarzysta Adair Blain, który sam jako jeniec był więziony w Sandakanie i Kuchingu, zaproponował w 1947 roku utworzenie specjalnego funduszu na rzecz borneańskich rodzin represjonowanych przez Japończyków za udzielanie pomocy jeńcom. Propozycja została jednak odrzucona przez rząd Australii.
Niezrealizowane plany uwolnienia jeńców.
Operacja „Agas”.
Już pod koniec grudnia 1942 roku aliancki wywiad otrzymał pierwsze informacje na temat obozu jenieckiego w Sandakanie. Ich źródłem byli filipińscy partyzanci z wysp Tawi-Tawi, którzy utrzymywali kontakty z cywilną konspiracją na Borneo Północnym. W marcu 1944 roku na pokładzie amerykańskiego okrętu podwodnego USS „Narwhal” ewakuowano do Australii trzech australijskich jeńców, którzy dziewięć miesięcy wcześniej uciekli z Sandakanu i z pomocą ruchu oporu przedostali się na Tawi-Tawi. Jeden z nich, sierż. Walter Wallace, nie miał zamiaru utrzymywać w tajemnicy swoich przeżyć i stał się obiektem zainteresowania australijskiej prasy i opinii publicznej.
Pierwszym, który przedstawił plan uwolnienia jeńców, był kpt. Francis George Leach „Gort” Chester – oficer Services Reconnaissance Department (SDR), który od października 1943 roku do czerwca 1944 roku przebywał na Borneo Północnym, kierując grupą wywiadowczą o kryptonimie „Python”. 5 lipca 1944 roku, niespełna dwa tygodnie po powrocie do Australii, zaproponował przeprowadzenie kolejnej tajnej operacji na zachodnim wybrzeżu protektoratu. Jej celem miało być zorganizowanie siatki wywiadowczej, utworzenie i przeszkolenie oddziałów partyzanckich (rekrutowanych głównie spośród członków miejscowej chińskiej diaspory), a także nawiązanie kontaktu z obozami jenieckimi i pomoc w organizacji ucieczek. Doszło do jeszcze jednego spotkania, podczas którego doprecyzowano plan, po czym 4 sierpnia dyrektor SDR ppłk John Chapman-Walker zwrócił się do szefa Allied Intelligence Bureau (AIB) płk. G.C. Robertsa z oficjalną prośbą o zgodę na przeprowadzenie operacji, której nadano kryptonim „Agas”. Wystąpił jednocześnie o zapewnienie grupie wywiadowczej transportu w postaci okrętu podwodnego. Po upływie trzech tygodni okazało się jednak, że Roberts nie przekazał wniosku do kwatery głównej gen. Douglasa MacArthura. Przyczyną były zarówno wady planu (w tym wyznaczenie strefy lądowania w miejscu niedostępnym dla okrętów podwodnych), jak i niechęć i nieufność, z którą AIB traktowało SDR.
Dopiero 25 września 1944 roku poprawiony plan operacji trafił do kwatery głównej MacArthura. W międzyczasie SDR uszczegółowiało plany misji i szkoliło jej uczestników. Alianckie dowództwo zbyt długo zwlekało jednak z wyrażeniem zgody. Gdy „Agas” został ostatecznie zatwierdzony, okazało się, że w związku nadejściem pory monsunowej operacja będzie mogła zostać przeprowadzona najwcześniej w styczniu 1945 roku.
7 stycznia 1945 roku „Gort” Chester i jego grupa przybyli do Freemantle, skąd okręt podwodny miał ich zabrać na Borneo Północne. Na skutek biurokratycznych pomyłek i nieszczęśliwych wypadków rozpoczęcie misji opóźniło się jednak o dziewięć dni. Ostatecznie grupa „Agas” wypłynęła 16 stycznia z Darwin, na pokładzie USS „Tuna”. Dwanaście dni później okręt dopłynął do zachodniego wybrzeża Borneo Północnego, na wysokości wyspy Bisa. Obserwując wybrzeże przez peryskop, Chester błędnie uznał dwa bezlistne drzewa za maszty japońskich okrętów i uznał, że lądowanie w tym miejscu jest niemożliwe. W tej sytuacji „Tuna” kontynuował patrol, a grupę „Agas” przerzucono na okręt USS „Bream”, którym wróciła do Australii.
Operacja „Kingfisher”.
Jesienią 1944 roku, gdy wciąż procedowano plany operacji „Agas”, SDR przedstawiło projekt o wiele bardziej ambitnej operacji, której nadano kryptonim „Kingfisher”. Przewidywał on wysadzenie w Sandakanie desantu spadochronowego w sile batalionu, którego zadaniem miało być opanowanie miasta i lotniska oraz uwolnienie jeńców wojennych. Opracowując plan operacji, sztabowcy SDR szczegółowo przeanalizowali dostępne zdjęcia lotnicze, a także skorzystali z informacji dostarczonych przez uciekiniera Waltera Wallace’a oraz osoby, które przed wojną mieszkały w Sandakanie. Aby zapewnić desantowi najbardziej aktualne informacje wywiadowcze, zamierzano na krótko przed rozpoczęciem operacji wysadzić w okolicach Sandakanu grupę rozpoznawczą pod dowództwem kpt. Dona Sutcliffe’a. Założono, że w zasadniczej części operacji weźmie udział 637 spadochroniarzy i 40 żołnierzy spadochronowych wojsk inżynieryjnych, przerzuconych na pokładach 30–34 samolotów transportowych C-47 Dakota. Przewidując, że wielu jeńców może znajdować się w złym stanie fizycznym, zaplanowano, iż w operacji weźmie udział statek szpitalny, na którego pokład miały zabrać jeńców barki desantowe. Podpułkownik John Overall, który miał dowodzić desantem spadochronowym, po latach oszacował szanse na sukces operacji na 80–90%.
15 grudnia 1944 roku nowo mianowany dowódca AIB, bryg. Kenneth Agnew Wills, oficjalnie poinformował ppłk. Chapman-Walkera, że gen. MacArthur wyraził zgodę na przeprowadzenie operacji „Kingfisher”. Już wcześniej ze sztabu MacArthura wyszły rozkazy do dowódców alianckich sił morskich i powietrznych, informujące o przygotowywanej operacji. Amerykańskie Seventh Air Force i Thirteenth Air Force miały udostępnić Australijczykom swoje bazy i urządzenia, podczas gdy brytyjska Royal Navy wyznaczyła do udziału w operacji okręty desantowe HMS „Empire Spearhead” i HMS „Glenearn”, statek szpitalny HMS „Lamont”, a także oddział Royal Marines. Przewidywano, że grupa wywiadowcza Sutcliffe’a zostanie przerzucona na Borneo na sześć tygodni przed planowanym atakiem.
Warunkiem "sine qua non" przeprowadzenia operacji „Kingfisher” było wcześniejsze przeprowadzenie misji rozpoznawczej przez grupę Sutcliffe’a. W tym zakresie doszło jednak do katastrofalnych w skutkach opóźnień. Mimo iż operacji uwolnienia jeńców nadano wysoki priorytet, SDR przez długi czas trzymało się sztywno swoich harmonogramów, oczekując, że wywiadowcy zostaną przerzuceni okrętem podwodnym na Borneo, w dodatku dopiero wtedy, gdy dotrze tam grupa „Agas”. Nie zdecydowano się na przerzucenie grupy Sutcliffe’a za pomocą łodzi latającej PBY Catalina, mimo że w tym czasie zagrożenie ze strony japońskich myśliwców praktycznie już nie występowało.
Dowiedziawszy się o niepowodzeniu misji „Agas”, SDR postanowiło podjąć jeszcze jedną próbę przerzucenia „Gorta” Chestera i jego grupy na Borneo. Idąc za jego radą, miejsce lądowania wyznaczono tym razem na wschodnim wybrzeżu protektoratu, na północ od Sandakanu i zatoki Labuk. Jednocześnie zgodnie z rozkazem SDR grupa „Agas II”, obok realizacji swych pierwotnych celów, miała zgromadzić dane wywiadowcze niezbędne do przeprowadzenia operacji „Kingfisher”, a ponadto ewakuować pewnego Chińczyka z miasteczka Kudat na północno-wschodnim wybrzeżu. Chester energicznie zaprotestował, wskazując, że są to zadania niemal niewykonalne, chociażby ze względu na fakt, iż Kudat dzieliło od Sandakanu kilkaset kilometrów niezwykle trudnego terenu. Musiał jednak ustąpić, gdy zagrożono mu, że konsekwencją dalszych sprzeciwów będzie pozbawienie go dowództwa nad misją.
3 marca 1945 roku amerykański okręt podwodny USS „Tuna” (SS-203) wysadził siedmiu członków grupy „Agas” na wschodnim wybrzeżu Borneo. W związku z nowymi zadaniami w grupie znalazł się Don Sutcliffe oraz trzech innych wywiadowców nienależących do jej pierwotnego składu. Niektórzy, w tym Sutcliffe, nigdy nie byli na Borneo i nie znali miejscowych uwarunkowań. Niemniej grupa zdołała nawiązać kontakt z Bede Willie’m oraz naczelnikiem plemiennym Kulangiem, którzy zgodzili się udzielić pomocy w zbieraniu informacji wywiadowczych, w tym na temat obozu jenieckiego. 3 kwietnia „Agas II” wysłał w tej sprawie pierwszy meldunek do SDR. Powołując się na informacje uzyskane od tubylców, przekazano, iż Japończycy przystąpili do ewakuacji Sandakanu, a wszyscy jeńcy zostali przeniesieni w głąb wyspy. W tym samym meldunku znalazła się informacja, że wielu jeńców cierpi na beri-beri, a niezdolnych do marszu zabito. Dziesięć dni później „Agas II” nadał kolejny meldunek, w którym potwierdzono przekazane wcześniej informacje. 16 kwietnia z placówki SDR na wyspie Morotai również nadeszła informacja o ewakuowaniu jeńców z Sandakanu. 21 maja „Gort” Chester, którego zabrano z Borneo na pokładzie Cataliny, wziął udział w odprawie w SDR. Poinformował wtedy, powołując się na informacje uzyskane od swoich agentów, że wielu jeńców zabito w czasie marszu, niemniej tym, którzy dotarli do Ranau, zdaje się nie grozić poważniejsze niebezpieczeństwo. Jak się później okazało, lokalni informatorzy, przetrzebieni i zastraszeni represjami Kempeitai, a zwłaszcza krwawym stłumieniem powstania w Jesselton, bazowali jedynie na plotkach i informacjach z drugiej ręki.
Niemniej na podstawie tych informacji alianckie dowództwo uznało, że jeńców ewakuowano z Sandakanu i nie grozi im natychmiastowa masakra. Jak dotąd nie odnaleziono dokumentu, w którym mowa "explicite" o odwołaniu operacji „Kingfisher”. Zdaniem Lynette Silver o tym, iż taka decyzja zapadła, świadczą jednak liczne dowody pośrednie. 19 kwietnia grupie „Agas II” zmieniono pierwotnie wyznaczone cele, rozkazując skupić się odtąd na gromadzeniu informacji o japońskiej obronie na zachodnim wybrzeżu protektoratu. Trzy brytyjskie okręty oraz oddział Royal Marines, które przez trzy tygodnie oczekiwały w zatoce Leyte na rozkaz rozpoczęcia operacji, odwołano 6 maja do Australii. Jednocześnie spadochroniarzom, którzy dotąd oczekiwali w pogotowiu bojowym w australijskim Atherton, przyznano w połowie maja 24-dniowe przepustki.
Późniejsze działania.
Alianci byli całkowicie nieświadomi faktu, że w Sandakanie nadal przebywa ponad 800 jeńców. Rzekomo opustoszały obóz był w maju atakowany przez lotnictwo, alianckie samoloty ostrzeliwały również kolumny, w których maszerowali uczestnicy drugiego „marszu śmierci”. Dopiero gdy 15 czerwca na Tawi-Tawi dotarł ocalały z drugiego marszu Dick Braithwaite, aliancki wywiad zorientował się, że w Sandakanie nadal przebywają jeńcy wojenni. Na skutek zbyt wolnego przepływu informacji zakaz ataków lotniczych na obóz i szlak do Ranau został jednak wydany dopiero 26 lipca. W międzyczasie SDR poleciło grupie „Agas” zdobyć aktualne informacje na temat losu jeńców. Była ona jednak w tym czasie podzielona na sekcje, które realizowały rozmaite zadania w różnych częściach Borneo Północnego. Ostatecznie SDR musiało skompletować nową niewielką grupę wywiadowczą pod dowództwem por. Geoffreya Ripleya („Agas III”), którą 21 czerwca przerzucono na Borneo z zadaniem rozpoznania rejonu Ranau.
Jednocześnie pod koniec czerwca SDR wysłało na rozpoznanie w rejon Sandakanu jednego ze swoich wywiadowców, Rexa Blowa. Niewielką łodzią wynajętą od tubylca Blow zdołał przepłynąć z wyspy Libaran na Borneo, po czym płynąc w górę rzeki Samawang dotarł do szlaku Sandakan–Beluran, mniej więcej na jego 53 kilometrze. Odnalazł ślady trzeciego marszu, który niedawno tamtędy przeszedł. Jednocześnie miejscowi poinformowali go, że w obozie nie pozostał już żaden jeniec. W konsekwencji Blow zawrócił na Libaran, nie próbując zweryfikować otrzymanych informacji.
Tymczasem po dotarciu do tajnej bazy SDR w Lokopas na Borneo, Ripley zorientował się, że radiotelegrafiści, którzy mieli zostać przydzieleni do jego grupy, zostali przeniesieni do wioski Pitas na drugim krańcu półwyspu Paitan-Maradu. Gdy Ripley dotarł tam po kilku dniach, poinformowano go, że radiotelegrafiści są obarczeni innymi zadaniami i nie mogą towarzyszyć mu do Ranau. Dopiero 8 lipca SDR przysłało drogą powietrzną nowego łącznościowca. Fakt iż grupa musiała teraz wyruszyć na misję z Pitas, miał jednak dalekosiężne konsekwencje. Zamiast podejść do Ranau od wschodu, jak pierwotnie planowano, Ripley i jego czterech towarzyszy postanowiło obejść cel od południa. Dowództwo SDR nie ostrzegło porucznika, iż jest to trasa niezwykle trudna do pokonania, nikt też nie zaproponował, aby wywiadowców zrzucić na spadochronach na płaskowyżu Ranau, choć SDR miało ku temu niezbędne środki.
„Agas III” zdołał dotrzeć w rejon Ranau dopiero 7 sierpnia, po trwającym blisko sześć tygodni marszu. Ripley zorganizował pomoc dla jeńców, którym udało się zbiec z leśnego obozu. Otrzymawszy wiadomość, że w Ranau wciąż przebywa około 20 alianckich żołnierzy, zdołał także nakłonić tubylców, aby podjęli próbę przemycenia żywności i lekarstw do obozu. 12 sierpnia otrzymał jednak depeszę od „Gorta” Chestera, w której zakazywano mu podejmowania dalszych działań – w obawie, że da to Japończykom pretekst do wymordowania jeńców. Na wieść, że w okolicach Ranau ukrywają się zbiegli jeńcy, dowództwo zgodziło się jednak wzmocnić grupę siedmioma wywiadowcami, których 18 sierpnia zrzucono na spadochronach nieopodal wioski Lansat. Z pomocą tubylców udało się odnaleźć czterech uciekinierów, których 20 września ewakuowano drogą powietrzną. Zdaniem Lynette Silver misja „Agas III”, wyłączywszy uratowanie czterech uciekinierów, okazała się „całkowitą katastrofą”.
W międzyczasie, 15 sierpnia, płk J. Wilton z australijskiego sztabu generalnego zaproponował, aby przeprowadzić akcję uwolnienia jeńców, którzy wciąż przebywać mieli w Sandakanie i wzdłuż szlaku do Ranau. Dowództwo błyskawicznie wyraziło zgodę. Główną rolę w operacji miała odegrać australijska 26 Brygada Piechoty, która dwa miesiące wcześniej wyzwoliła Tarakan. Zapewnione miało zostać również wsparcie RAAF i marynarki wojennej. Poczyniono już pewne przygotowania, gdy 20 sierpnia dowództwo odwołało operację. Przyczyną było otrzymanie informacji, tym razem prawdziwej, iż w Sandakanie nie ma już ani jednego żywego jeńca.
Głosy polemiczne.
Ustalenia i interpretacje Silver dotyczące niepowodzenia operacji „Kingfisher” stały się przedmiotem polemik, niekiedy bardzo gorących. Niektórzy australijscy historycy i weterani pozostają przekonani, iż operacja „Kingfisher” była niewykonalna z powodów logistycznych, a przygotowania do jej przeprowadzenia nigdy nie wyszły poza etap luźnych rozważań.
Paul Ham podkreśla, że wyzwalanie obozów jenieckich nigdy nie znajdowało się wysoko na liście priorytetów generałów MacArthura i Blameya, czy też szerzej całego alianckiego dowództwa. Ich uwaga koncentrowała się bowiem na zniszczeniu japońskiej machiny wojennej. Dodaje, że Borneo nie odgrywało większej roli w strategicznych planach aliantów. Podkreśla, że ani personel bojowy SDR nie był wyszkolony do przeprowadzania misji ratunkowych, ani też agencja nie została w tym celu utworzona. Zgadza się również z argumentem, iż SDR nie dysponowała wystarczającą liczbą samolotów transportowych, aby móc przerzucić na Borneo cały batalion spadochronowy. Uważa ponadto, że „Kingfisher” nie miał szans na realizację i był "de facto" „przepisem na katastrofę”. Co więcej, „Kingfisher” nie był jego zdaniem planem „operacji”, lecz co najwyżej „projektem” lub „spekulacyjnym studium”, na którego ewentualną realizację wyrażono jedynie warunkową zgodę i o którego oficjalnym odwołaniu nie może być mowy, gdyż przygotowań nigdy tak naprawdę nie rozpoczęto.
Powojenne procesy.
Jeden z ocalałych jeńców, Bill Sticpewich, wystąpił jako świadek przed Międzynarodowym Trybunałem Wojskowym dla Dalekiego Wschodu w Tokio.
Pierwsze śledztwo w sprawie losów alianckich jeńców przetrzymywanych na Borneo przeprowadził kpt. Leonard Darling, oficer australijskiej 9. Dywizji Piechoty. Od 7 września do 25 listopada 1945 roku około 20 niewielkich zespołów poszukiwało ocalałych jeńców wojennych i internowanych cywilów, a także szczątków ofiar japońskich zbrodni. 17 października tegoż roku przeszukano ruiny obozu jenieckiego w Sandakanie, dokonując m.in. ekshumacji odnalezionych tam pojedynczych i masowych grobów.
Australijskim śledczym udało się zidentyfikować 898 osób podejrzanych o popełnienie zbrodni wojennych na obszarze Borneo. Z tego grona 36 podejrzanych zmarło, 180 nie zostało odnalezionych, a 238 zostało jedynie przesłuchanych i nie postawiono ich w stan oskarżenia (w gronie tym znalazł się m.in. kpt. Hirawa Nagai). 444 podejrzanych zostało aresztowanych.
Zbrodnie popełnione podczas „marszów śmierci” z Sandakanu do Ranau były głównym punktem oskarżenia przeciwko generałowi Masao Babie, który od stycznia 1945 roku dowodził japońską 37. Armią. Jego proces toczył się 28 maja – 2 czerwca 1946 roku w Rabaulu. Podobnie jak gen. Tomoyuki Yamashita, Baba został skazany na śmierć na podstawie zasady „odpowiedzialności dowodzenia” – jako naczelny dowódca na obszarze północnego Borneo, który nie dopełnił obowiązku nadzoru nad działaniami podwładnych, którzy dopuszczali się zbrodni. Wyrok wykonano w Rabaulu 7 sierpnia 1947 roku.
Inaczej potoczyły się natomiast losy jego poprzednika. Generał Masataka Yamawaki nie został postawiony w stan oskarżenia w związku z „marszami śmierci” i nieludzkim traktowaniem jeńców w Sandakanie, co można uznać za decyzję kontrowersyjną, gdyż to m.in. za jego rządów znacznie ograniczono wydawane jeńcom racje żywnościowe. Co więcej, plan przeniesienia jeńców na zachodnie wybrzeże Borneo został opracowany w jego sztabie, podczas gdy gen. Baba, który przybył do Kuchingu dopiero 21 stycznia 1945 roku, "de facto" jedynie wdrożył go w życie. Jedyny zarzut, jaki ostatecznie postawiono Yamawakiemu dotyczył sprawy „incydentu sandakańskiego”. Proces zakończył się wydaniem wyroku uniewinniającego.
Ponadto w sprawach dotyczących mordowania i złego traktowania jeńców z obozu w Sandakanie postawiono przed sądem jeszcze 73 Japończyków i Formozańczyków. 64 oskarżonych usłyszało wyroki skazujące, przy czym kilkunastu osądzono dwukrotnie, wydając przy tym odmienne wyroki w odniesieniu do różnych zarzutów. Dziesięciu skazano na karę śmierci i stracono, pozostali usłyszeli wyroki więzienia. Ośmiu oskarżonych uniewinniono, jeden zmarł przed zakończeniem procesu.
W przypadku pierwszego „marszu śmierci”:
W przypadku drugiego i trzeciego „marszu śmierci” 
Pod zarzutem zbrodni popełnionych na jeńcach, których osadzono w leśnych obozach w Ranau, osądzono i skazano 21 osób – formozańskich strażników oraz dowodzących nimi japońskich podoficerów. Trzech, w tym sierż. Toshiharu Okada, usłyszało wyroki dożywotniego pozbawienia wolności. Pozostali otrzymali kary więzienia w wymiarze od 8 do 20 lat. Wśród tych ostatnich był sierż. Yoichi Beppu, któremu wymierzono karę 15 lat więzienia.
Pod zarzutem mordowania i nieludzkiego traktowania jeńców bezpośrednio na terenie obozu w Sandakanie osądzono:
Pułkownik Tatsuji Suga, zwierzchnik wszystkich obozów jenieckich w północnej części Borneo, popełnił samobójstwo we wrześniu 1945 roku w alianckim obozie jenieckim na wyspie Labuan.
Po zawarciu przez mocarstwa zachodnie traktatu pokojowego z Japonią (1951), zaprzestano poszukiwań japońskich zbrodniarzy wojennych, a tych, którzy odsiadywali wyroki więzienia, zaczęto repatriować do Japonii, gdzie mieli odbyć resztę kary. Do grudnia 1958 roku wszyscy wyszli na wolność na mocy amnestii.
Opóźnione ujawnianie informacji po stronie alianckiej.
Australijska cenzura wojenna początkowo zablokowała ujawnienie informacji o „marszach śmierci”. Powodem była obawa, że drastyczne szczegóły przyniosą dodatkowe cierpienia rodzinom ofiar. Pierwszy artykuł na temat losów jeńców uwięzionych w Sandakanie, zresztą niewielki objętościowo, został dopuszczony do druku dopiero 17 września 1945 roku. Informacje, które docierały do rodzin ofiar, przez długi czas były niezwykle skąpe. Australijska prasa, działając z inspiracji kręgów rządowych, bardzo oszczędnie informowała o ujawnionych przypadkach japońskich zbrodni wojennych (z tego jednolitego frontu wyłamał się jedynie wydawany w Melbourne dziennik „Age”). Wojskowemu biuru, które było odpowiedzialne za prowadzenie rejestrów i kontakty z rodzinami żołnierzy ("2nd Echelon"), odmówiono dostępu do akt procesowych dotyczących japońskich zbrodni na Borneo. W konsekwencji niektóre australijskie rodziny z dużym opóźnieniem otrzymały informacje o śmierci bliskich, a większość przez lata była skazana jedynie na domysły na temat okoliczności, w których zginęli ich krewni i powinowaci. Z jeszcze większym opóźnieniem i trudnościami informacje o losie jeńców, którzy zmarli lub zostali zamordowani na Borneo, docierały do rodzin w Wielkiej Brytanii.
Zdaniem Lynette Silver blokowanie informacji, a niekiedy wręcz dezinformacja na temat przebiegu „sandakańskich marszów śmierci”, wynikały z celowych działań australijskiego rządu i generalicji, a w szczególności gen. Thomasa Blameya i wysokich rangą oficerów SDR. O ile armia kierować miała się źle rozumianą troską o dobro rodzin ofiar, o tyle Blamey i wysocy rangą oficerowie SDR mieli dążyć do zatuszowania faktów, które świadczyły, iż to zaniechania i błędy tej agencji uniemożliwiły realizację operacji „Kingfisher”, a tym samym ocalenie życia setek jeńców. W jej ocenie operację „Kingfisher” wymazano z oficjalnej historii SDR, co było o tyle ułatwione, że w jej szczegóły było wtajemniczone wąskie grono oficerów, a nieliczne dokumenty zostały utajnione na dziesięciolecia. Utajniono także wojskowe akta dotyczące śledztw i procesów w sprawie japońskich zbrodni wojennych. Paul Ham, choć pozostaje przekonany, iż operacja „Kingfisher” nigdy nie wyszła poza stadium rozważań, także jest zdania, że australijskie władze celowo blokowały ujawnienie informacji na temat Sandakanu i „marszów śmierci”. Jego zdaniem motywem była chęć ukrycia prawdy, iż do losu jeńców przywiązywano w czasie wojny niewiele uwagi.
W listopadzie 1947 roku, podczas konferencji odbywającej się w Melbourne, Blamey publicznie oskarżył Douglasa MacArthura, iż to z jego winy operacja ratowania jeńców nie doszła do skutku. Amerykański generał miał rzekomo nie zgodzić się na udostępnienie Australijczykom samolotów transportowych, niezbędnych do przeprowadzenia desantu spadochronowego w Sandakanie. Jako że w czasie wojny MacArthur był dowódcą wszystkich sił alianckich na obszarze południowo-zachodniego Pacyfiku, a w Australii pozostawał osobą bardzo niepopularną, oskarżenia te padły na podatny grunt. Mimo iż zdaniem Silver dostępne dowody wskazują, że MacArthur był gotów udzielić operacji „Kingfisher” pełnego wsparcia, oskarżenia pod jego adresem powtarzano w różnych publikacjach historycznych. Ham również kwestionuje oskarżenia pod adresem amerykańskiego generała, twierdząc, że wstrzymanie prac nad „Kingfisher” było wspólną decyzją MacArthura i Blameya.
Upamiętnienia.
Pomniki.
Pierwsze upamiętnienie ofiar „marszu śmierci” powstało na terytorium Borneo Północnego (ob. malezyjski stan Sabah). Było nim Pomnik Wojenny i Ogrody Pamięci ("War Memorial and Gardens"), które wzniesiono w Kundasang nieopodal Ranau w 1962 roku.
W 1985 roku w miejscu, gdzie znajdował się pierwszy obóz jeniecki w Ranau, odsłonięto pomnik upamiętniający zamordowanych jeńców. Ma on formę kopca zbudowanego z kamieni rzecznych.
Obóz jeniecki w Sandakanie został początkowo upamiętniony niewielkim pomnikiem w formie stosu kamieni, odsłoniętym w 1986 roku. Pięć lat później oficjalnie otwarto Sandakan Memorial Park, który objął część terenu dawnego obozu nr 1. W drugiej połowie lat 90. miejsce pamięci uległo przebudowie i modernizacji, zmodyfikowano jego granice i uzupełniono go o nowe elementy. Ponowne otwarcie parku nastąpiło w marcu 1999 roku. Od 2003 roku na jego terenie organizowane są corocznie uroczystości rocznicowe.
Pierwszym upamiętnieniem ofiar Sandakanu, które powstało na terytorium Australii, był pomnik w formie strzaskanej kolumny, który odsłonięto we wrześniu 1989 roku w North Turramurra, przedmieściu Sydney. Drugi pomnik odsłonięto w 1991 roku w zachodnioaustralijskim miasteczku Boyup Brook. Pomnik ten, początkowo niewielki, został w 1994 roku zastąpiony większym monumentem, na którym wyryto nazwiska wszystkich ofiar Sandakanu pochodzących z Australii Zachodniej.
W 1993 roku powstała "Sandakan Memorial Foundation". Z jej inicjatywy w ciągu następnych dwóch lat odsłonięto sześć identycznych w formie pomników, które upamiętniały ofiary obozu i „marszów śmierci”. Cztery pomniki stanęły w miastach Nowej Południowej Walii, piąty w Bendigo w stanie Wiktoria, a szósty w Brisbane. Pomnik w Burwood (dzielnicy Sydney) został odsłonięty przez premiera Paula Keatinga, którego wuj zmarł w obozie jenieckim w Sandakanie.
W 1999 roku dwie tablice upamiętniające ofiary Sandakanu zostały odsłonięte w Wielkiej Brytanii. Jedna znajduje się w kościele St Clement Danes ("RAF Church") przy ulicy Strand w Londynie, a druga – w kościele garnizonowym przy Royal School of Artillery w Larkhill.
W latach 2005 i 2008 specjalne pamiątkowe witraże ("the Windows of Remembrance", "the Friendship Windows") zostały umieszczone w oknach kościoła St Michael and All Angels w Sandakanie, który w czasie wojny służył jako punkt postojowy dla alianckich żołnierzy, którzy zmierzali z portu do obozu jenieckiego. Upamiętniają zarówno zmarłych i zamordowanych jeńców, jak i mieszkańców Borneo, którzy nieśli im pomoc.
W 2007 roku pamiątkową tablicę odsłonięto w miejscu na szlaku, w którym został zamordowany australijski jeniec Allan Quailey. Miejsce to, znajdujące się na terenie plantacji herbaty, znane jest odtąd jako Quailey’s Hill.
27 sierpnia 2009 roku, w rocznicę wymordowania ostatnich jeńców w Ranau, nieopodal dawnego leśnego obozu nr 2 odsłonięto pomnik upamiętniający ofiary, znany pod nazwą "Last Camp Memorial".
W kwietniu 2011 roku odsłonięto upamiętnienie „marszu śmierci” w Paginatan. Składa się nań niewielki kopiec z rzecznych kamieni i tablica informacyjna.
Literatura, prasa i sztuka.
Przez długi czas losom jeńców z Sandakanu poświęcano niewiele uwagi w australijskiej literaturze historycznej i wspomnieniowej. Spośród pierwszych publikacji poświęconych temu zagadnieniu wymienić można: reportaż radiowy "Six From Borneo" z 1947 roku, 12-stronnicową relację A.J. Sweetinga, zamieszczoną w IV tomie oficjalnej historii Australian War Memorial, wspomnienia Waltera Wallace pt. "Escape from Hell". Dopiero w 1979 roku, po tym jak australijski rząd odtajnił wojenne archiwa, ukazała się pierwsza monografia historyczna poświęcona losom jeńców z Sandakanu, tj. "From Hell to Eternity" autorstwa Petera Firkinsa. Cztery lata później dziennikarz Tim Bowden z radia ABC przeprowadził serię wywiadów z byłymi jeńcami, którzy przeżyli pobyt w Sandakanie.
W kolejnych latach ukazały się następne książki poświęcone losom jeńców z Sandakanu, autorstwa historyków i śledczych Athola Moffitta, Lynette Silver, Kevina Smitha, Dona Walla i Paula Hama. W 2011 r. z inicjatywy Richarda Braithwaite, syna jednego z sześciu jeńców ocalałych z „marszu śmierci”, wydano drukiem wspomnienia japońskiego żołnierza Ueno Itsuyoshiego, który w czasie „marszów śmierci” pełnił służbę na Borneo Północnym (pod angielskim tytułem "An End to a War. A Japanese Soldier’s Experience of the 1945 Death Marches of North Borneo").
„Sandakańskie marsze śmierci” zostały przedstawione w oratorium "Sandakan Threnody" z 2004 roku, hymnie żałobnym skomponowanym ku pamięci poległych, napisanym przez australijskiego kompozytora Jonathana Millsa, którego ojciec przeżył pobyt w Sandakanie w latach 1942–43.
Inne.
W 2005 roku utworzono "Sandakan Memorial Scholarship Scheme". Fundusz ten udziela stypendiów utalentowanym uczniom z ubogich rodzin, które zamieszkują na obszarach wiejskich stanu Sabah. Jest to wyraz wdzięczności za pomoc, którą przedstawiciele ludów Kadazan i Dusun nieśli z narażeniem życia australijskim jeńcom wojennym.
W sierpniu 2005 roku, z inicjatywy towarzystwa historycznego "Sabah Society", po raz pierwszy zorganizowano dziesięciodniowy marsz pamięci z Sandakanu do Ranau.
W 2012 roku australijski pisarz i historyk Paul Ham wystosował list otwarty do cesarza Akihito, wzywając go do wystosowania oficjalnych przeprosin za zbrodnie popełnione przez Japończyków podczas „sandakańskich marszów śmierci”.
Do wydarzeń w Sandakanie odniósł się premier Japonii Shinzō Abe w swoim przemówieniu skierowanym do deputowanych australijskiego parlamentu 8 lipca 2014 roku. Było to pierwsze w historii przemówienie do parlamentu tego kraju wygłoszone przez przywódcę Japonii. Abe w imieniu swoim i narodu japońskiego złożył wtedy kondolencje z powodu śmierci wielu Australiczyków w Sandakanie.
Dawne lotnisko wojskowe, przy którego budowie pracowali jeńcy, zostało po wojnie wyremontowane i jest obecnie użytkowane (2022) jako cywilny port lotniczy Sandakan.
Szlak jeniecki.
Trasa „szlaku jenieckiego”, którą prowadzono jeńców podczas wszystkich trzech „sandakańskich marszów śmierci”, została udokumentowana w 1945 roku przez wojsko brytyjskie i australijskie. Trasa zaczyna się w Sandakanie, a kończy w „ostatnim obozie” w Ranau. Kluczowe punkty na trasie marszu są obecnie oznaczone tablicami informacyjnymi, na których namalowano sylwetki sześciu maszerujących jeńców.
W 2005 roku kwestia dokładnego przebiegu szlaku stała się obiektem sporu pomiędzy dwójką australijskich historyków: dr. Kevinem Smithem i Lynette Silver. Smith twierdził, że w Telupid trasa skręcała w prawo w kierunku Miruru przez dolinę Liwagu, lecz Silver argumentowała, że zgodnie z ręcznie narysowaną mapą, znalezioną przez członków Office of Australian War Graves, a której autentyczność potwierdzili w 2012 roku naukowcy z Australian Army History and Mapping, marsz nigdy nie dotarł do Miruru. Spór został zakończony, ponieważ dowody przedstawione przez Silver zostały poparte relacjami dwóch ostatnich żyjących świadków tamtych wydarzeń, rdzennych mieszkańców Borneo o nazwiskach Tuaty Akau i Zudin, którzy pomogli ustalić trasę przemarszu, a także byli świadkami marszów śmierci.
W 2011 roku przyszły premier Australii Scott Morrison, w tamtym czasie poseł z ramienia Liberalnej Partii Australii, był pierwszym politykiem tej rangi, który osobiście odtworzył znaczną część trasy i sam zdecydował się przejść w sześciodniowym marszu od Telupid do Ranau wraz z dwoma innymi australijskimi politykami – ministrem spraw wewnętrznych Jasonem Clarem i niezrzeszonym parlamentarzystą Robem Oakeshottem – a także z Lynette Silver, jej mężem Neilem Silverem i grupą 20 australijskich studentów.

</doc>
<doc id="5019316" url="https://pl.wikipedia.org/wiki?curid=5019316" title="Gmach Instytutu Marii w Krakowie">
Gmach Instytutu Marii w Krakowie



</doc>
<doc id="5019319" url="https://pl.wikipedia.org/wiki?curid=5019319" title="Université du sud - Toulon - Var">
Université du sud - Toulon - Var



</doc>
<doc id="5019321" url="https://pl.wikipedia.org/wiki?curid=5019321" title="Uniwersytet Tuluza I - Capitole">
Uniwersytet Tuluza I - Capitole



</doc>
<doc id="5019324" url="https://pl.wikipedia.org/wiki?curid=5019324" title="Uniwersytet Tuluza III - Paul Sabatier">
Uniwersytet Tuluza III - Paul Sabatier



</doc>
<doc id="5019328" url="https://pl.wikipedia.org/wiki?curid=5019328" title="Pohulanka (rejon dokszycki)">
Pohulanka (rejon dokszycki)

Pohulanka – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie dokszyckim, w sielsowiecie Tumiłowicze.
Historia.
W czasach zaborów w guberni mińskiej Imperium Rosyjskiego.
W dwudziestoleciu międzywojennym zaścianek leżał w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Tumiłowicze, a następnie w gminie Dokszyce.
Według Powszechnego Spisu Ludności z 1921 roku zamieszkiwało tu 14 osób, 11 było wyznania rzymskokatolickiego a 3 prawosławnego. Jednocześnie 11 mieszkańców zadeklarowało polską przynależność narodową, a 3 białoruską. Był tu 1 budynek mieszkalny. W 1931 w 3 domach zamieszkiwały 33 osoby.
Wierni należeli do parafii rzymskokatolickiej w Dokszycach i prawosławnej w Tumiłowiczach. Miejscowość podlegała pod Sąd Grodzki w Dokszycach i Okręgowy w Wilnie; właściwy urząd pocztowy mieścił się w Tumiłowiczach.

</doc>
<doc id="5019330" url="https://pl.wikipedia.org/wiki?curid=5019330" title="Mizuko-kuyō">
Mizuko-kuyō

 – (1) "mizuko" → martwy lub poroniony płód (dosł.: "wodne dzieci"); (2) "kuyō" → różnego rodzaju obrzędy, rytuały w Japonii przed posągiem Buddy, Jizō, przy grobie zmarłego lub w domu, polegające na składaniu materialnych lub niematerialnych (duchowych, moralnych, np. czytanie sutr) ofiar oraz próśb o boską ochronę i szczęście w następnym świecie.
Buddyzm stanowczo potępia aborcję, którą uważa za jednoznaczną z zabójstwem człowieka, jednak w Japonii i sąsiednich krajach Azji aborcja i dzieciobójstwo były historycznie dosyć powszechnym zjawiskiem, często wynikającym z ubóstwa. Od lat 70. XX wieku obserwuje się w Japonii wzrost popularności "mizuko-kuyō". Powstały nawet specjalne świątynie (np. Shiun-zan Jizō-ji), które zajmują się tylko takimi rytuałami. Przyczyny tego są niejasne, ponieważ liczba aborcji i przypadków śmierci prenatalnej ciągle maleje w Japonii. Być może powodem jest rosnąca wrażliwość społeczna na te kwestie.
Buddyzm głosi, że bosatsu Jizō takie nienarodzone dzieci (które nie widziały matki) może pocieszyć i umożliwić im ponowne narodziny. Z tych powodów istnieją obrzędy "mizuko-kuyō" oraz popularny kult Jizō.

</doc>
<doc id="5019332" url="https://pl.wikipedia.org/wiki?curid=5019332" title="When Supernatural Battles Became Commonplace">
When Supernatural Battles Became Commonplace

 – seria light novel autorstwa Koty Nozomiego z ilustracjami 029. Wydawnictwo SB Creative drukowało ją w imprincie "GA Bunko" pomiędzy 2012 a 2018 rokiem. Adaptacja w formie mangi ilustrowana przez Kōsuke Kurosego ukazywała się w magazynie Kadokawa Shoten "Comp Ace" od września 2013 do lutego 2015 roku i została zebrana w całość w czterech tomach. 12-odcinkowe anime wyprodukowane przez studio Trigger było transmitowane w Japonii pomiędzy 6 października a 22 grudnia 2014 roku. 
Fabuła.
Powieść przestawia historię klubu literackiego w liceum Senkō, którego pięciu członków – Jurai, Tomoyo, Hatoko, Sayumi oraz Chifuyu – zdołało w pewien sposób wyzwolić w sobie supermoce. Siły te stały się częścią ich codziennego życia towarzysząc w problemach okresu dojrzewania, jak również pomagając zmagać się z innymi posiadaczami nadnaturalnych zdolności. 
Light novel.
Pierwsza z serii light novel została opublikowana 16 czerwca 2012 roku przez wydawnictwo SB Creative w ich imprincie "GA Bunko". Jako ostatni ukazał się trzynasty tom 13 stycznia 2018 roku. 
Anime.
12-odcinkowa adaptacja anime została wyprodukowana przez studio Trigger. Ukazywała się w japońskiej telewizji między 6 października a 22 grudnia 2014 roku, dostępna była również w serwisie Crunchyroll. Wyreżyserował ją Masahiko Ōtsuka, który również zaprojektował całą serię. Projekt postaci wykonał Satoshi Yamaguchi, a zespół Elements Garden skomponował ścieżkę dźwiękową. Czołówką jest "OVERLAPPERS" w wykonaniu Qverktett:II (w skład którego wchodzili Haruka Yamazaki, Saori Hayami, Risa Taneda oraz Nanami Yamashita), a tyłówką "You Gotta Love Me!" w wykonaniu Kato＊Fuku (duet Emiri Katō oraz Kaori Fukuhary). Licencję na emisję w Ameryce Północnej wykupiło Sentai Filmworks. 

</doc>
<doc id="5019337" url="https://pl.wikipedia.org/wiki?curid=5019337" title="Pohreby (rejon białocerkiewski)">
Pohreby (rejon białocerkiewski)

Pohreby () – wieś na Ukrainie, w obwodzie kijowskim, w rejonie białocerkiewskim, nad Rosią. W 2001 roku liczyła 274 mieszkańców.

</doc>
<doc id="5019339" url="https://pl.wikipedia.org/wiki?curid=5019339" title="Kamienica przy ulicy Długiej 5 w Krakowie">
Kamienica przy ulicy Długiej 5 w Krakowie



</doc>
<doc id="5019342" url="https://pl.wikipedia.org/wiki?curid=5019342" title="Szkoła uczuć (powieść Gustawa Flauberta)">
Szkoła uczuć (powieść Gustawa Flauberta)



</doc>
<doc id="5019344" url="https://pl.wikipedia.org/wiki?curid=5019344" title="Szkoła uczuć (powieść)">
Szkoła uczuć (powieść)



</doc>
<doc id="5019346" url="https://pl.wikipedia.org/wiki?curid=5019346" title="Motoko Kumai">
Motoko Kumai

 – japońska seiyū i aktorka dubbingowa związana z 81 Produce. Znana jest między innymi jako Tyson Granger (jap. Takao Kinomiya) w anime "Beyblade", a także jako Syaoran Li w anime "Cardcaptor Sakura".

</doc>
<doc id="5019348" url="https://pl.wikipedia.org/wiki?curid=5019348" title="Szkoła uczuć (ujednoznacznienie)">
Szkoła uczuć (ujednoznacznienie)



</doc>
<doc id="5019350" url="https://pl.wikipedia.org/wiki?curid=5019350" title="Józef Kącki">
Józef Kącki

Józef Kącki (ur. 11 marca 1920 w Trzcianie, zm. 7 listopada 2020 w Ełku) – polski duchowny katolicki.
Życiorys.
Potomek Marcina Kątskiego. Syn Piotra i Wiktorii z d. Stochel jako jedno z ośmiorga dzieci. Uczęszczał do Państwowego Gimnazjum i IV Liceum im. Tadeusza Kościuszki w Krakowie, które ukończył w 1939. W tym roku wstąpił do Zakonu Kanoników Regularnych Laterańskich. Śluby czasowe złożył 28 sierpnia 1940, zaś śluby wieczyste 28 sierpnia 1943. 8 lipca 1945 przyjął święcenia kapłańskie z rąk Stanisława Rosponda. Przez rok posługiwał w Krakowie. Od 1946 pracował na Mazurach. Od 1946 do 1957 w Ełku jako wikariusz i katecheta, od 1957 do 1963 w Gietrzwałdzie jako administrator parafii. Przez następny rok rezydent w Rąpinie. Od 1964 do 1994 proboszcz parafii Matki Bożej Królowej Polski w Stradunach. Później, do końca życia, rezydent tamże. W 2020 został honorowym obywatelem gminy Ełk.
Pochowany w grobowcu zakonnym Kanoników Regularnych Laterańskich na cmentarzu w Ełku.

</doc>
<doc id="5019351" url="https://pl.wikipedia.org/wiki?curid=5019351" title="Koronka do Miłosierdzia Bożego u mariawitów">
Koronka do Miłosierdzia Bożego u mariawitów



</doc>
<doc id="5019352" url="https://pl.wikipedia.org/wiki?curid=5019352" title="V.I.P. (serial)">
V.I.P. (serial)



</doc>
<doc id="5019361" url="https://pl.wikipedia.org/wiki?curid=5019361" title="Marta Cartabia">
Marta Cartabia

Marta Cartabia (ur. 14 maja 1963 w San Giorgio su Legnano) – włoska prawniczka i wykładowczyni akademicka, sędzia, a w latach 2019–2020 prezes Sądu Konstytucyjnego, w latach 2021–2022 minister sprawiedliwości.
Życiorys.
W 1987 ukończyła studia prawnicze na Uniwersytecie Mediolańskim, kształciła się m.in. u Valeria Onidy. Doktoryzowała się w 1993 w Europejskim Instytucie Uniwersyteckim we Florencji. Pracowała jako wykładowczyni akademicka na macierzystej uczelni i następnie na Università degli Studi di Verona. W 2004 objęła profesurę na Uniwersytecie w Mediolanie-Bicocca. Specjalistka w zakresie prawa konstytucyjnego, w latach 90. był urzędniczką i badaczką w administracji Sądu Konstytucyjnego. Wykładała gościnnie na uczelniach we Francji, Hiszpanii, Niemczech i Stanach Zjednoczonych, powoływana w skład rad redakcyjnych i naukowych periodyków prawniczych.
We wrześniu 2011 nominowana na sędziego Sądu Konstytucyjnego, w listopadzie 2014 została jego wiceprezesem. Od grudnia 2019 do końca kadencji we wrześniu 2020 pełniła funkcję prezesa tego sądu. W lutym 2021 w rządzie Maria Draghiego objęła stanowisko ministra sprawiedliwości, zajmowała je do października 2022.
Odznaczona Orderem Zasługi Republiki Włoskiej I klasy (2011).

</doc>
<doc id="5019365" url="https://pl.wikipedia.org/wiki?curid=5019365" title="Anthology of Swedish Lyrics (w przekładzie Charlesa Whartona Storka)">
Anthology of Swedish Lyrics (w przekładzie Charlesa Whartona Storka)



</doc>
<doc id="5019367" url="https://pl.wikipedia.org/wiki?curid=5019367" title="Aleja Generała Charlesa de Gaulle'a w Wałbrzychu">
Aleja Generała Charlesa de Gaulle'a w Wałbrzychu



</doc>
<doc id="5019371" url="https://pl.wikipedia.org/wiki?curid=5019371" title="Wojciech Karłowski">
Wojciech Karłowski

Wojciech Maciej Karłowski (ur. 10 stycznia 1966) – polski biolog specjalizujący się w biologii molekularnej i bioinformatyce. Profesor nauk biologicznych. Kierownik Zakładu Biologii Obliczeniowej na Wydziale Biologii Uniwersytetu im. Adama Mickiewicza w Poznaniu. Jego zainteresowania naukowe obejmują identyfikację niekodujących RNA, genomikę, analizy wysokoprzepustowe i adnotację funkcjonalną sekwencji biologicznych.
Życiorys Naukowy.
Wojciech Karłowski ukończył studia o specjalności biologia molekularna na Wydziale Biologii Uniwersytetu im. Adama Mickiewicza w Poznaniu w 1991 roku. W trakcie studiów odbył trzymiesięczną praktykę w ramach wymiany IAESTE w laboratorium prof. L. Jaenicke w Instytucie Biochemii Uniwersytetu w Kolonii.
W latach 1991–1996 Wojciech Karłowski kształcił się w kierunku genetyki molekularnej roślin w ramach studium doktoranckiego na Wydziale Biologii Uniwersytetu im. A. Mickiewicza. Jego prace badawcze dotyczyły molekularnych mechanizmów zaangażowanych w procesy symbiotycznego wiązania azotu przez rośliny motylkowe. Rozprawę doktorską pod tytułem 'Geny kodujące brodawkowo-specyficzne białka prolino-bogate w łubinie żółtym’ obronił w 1996 roku. Promotorem w jego przewodzie doktorskim był prof. dr hab. Andrzej B. Legocki.
Wojciech Karłowski odbył staż podoktorski w laboratorium prof. dr Ann Hirsch w Institute of Molecular, Cell and Developmental Biology University of California Los Angeles (UCLA) w latach 1997–2000. Tematyka jego prac badawczych w tym okresie dotyczyła zagadnień związanych z interakcjami symbiotycznymi roślin motylkowych i bakterii oraz charakterystyki nowego genu zidentyfikowanego podczas analizy mutantów lucerny ("Medicago sativa") zablokowanych na wczesnych etapach rozwoju symbiozy.
W latach 2001–2004 Wojciech Karłowski pracował jako naukowiec w Instytucie Bioinformatyki / Munich Information Center for Protein Sequences (MIPS) w Monachium w grupie dr Klausa F.X. Mayera. Realizował tam badania poświęcone genomice obliczeniowej roślin we współpracy z takimi ośrodkami naukowymi, jak Arizona Genomics Institute, Whitehead Institute MIT, czy Rutgers University. Najważniejszy projekt, nad którym pracował podczas pobytu w Monachium, dotyczył bioinformatycznej analizy danych produkowanych w trakcie sekwencjonowania genomu kukurydzy. Dzięki wykorzystaniu zaawansowanych technik biologii obliczeniowej umożliwił on pierwsze spojrzenie na skład genomu kukurydzy oraz historię jego ewolucji.
Wojciech Karłowski podjął pracę na Wydziale Biologii Uniwersytetu im. A. Mickiewicza w Poznaniu w 2004 roku. W 2007 roku odbył 3 miesięczny staż na Uniwersytecie w Perpignan we Francji w ramach projektu Marie Curie Host Fellowships for the Transfer of Knowledge. Rozpoczął w tym czasie projekt naukowy poświęcony analizom bioinformatycznym domen białkowych zaangażowanych w procesy wyciszania transkrypcji we współpracy z dr Thierrym Lagrange. W 2008 roku Wojciech Karłowski został zaproszony przez Uniwersytet w Perpignan jako profesor wizytujący i realizował tam projekt związany z identyfikacją oraz analizą funkcji miRNA w ryżu we współpracy z prof. Manuelem Echeverria. W tym samym roku Rada Wydziału Biologii Uniwersytetu im. Adama Mickiewicza nadała mu stopień naukowy doktora habilitowanego nauk biologicznych w zakresie biologii. W czerwcu 2009 roku Rektor UAM mianował go na stanowisko profesora nadzwyczajnego w Pracowni Bioinformatyki. Jednocześnie Wojciech Karłowski założył własną grupę badawczą, która zajmowała się projektami z obszaru genomiki, analiz danych biologicznych oraz badaniami nad niekodującymi RNA.
W 2014 roku Prezydent Rzeczypospolitej Polskiej nadał Wojciechowi Karłowskiemu tytuł naukowy profesora nauk biologicznych. W tym samym roku objął on stanowisko profesora na Wydziale Biologii Uniwersytetu im. Adama Mickiewicza w Poznaniu oraz zaczął kierować Zakładem Biologii Obliczeniowej. Jego zespół pracuje nad projektami związanymi z analizą danych biologicznych. W swoich badaniach wykorzystuje metody obliczeniowe do poznawania procesów biologicznych oraz prowadzenia wysokoprzepustowych analiz porównawczych, funkcjonalnych i ewolucyjnych w biologii molekularnej.
Główne osiągnięcia naukowe.
Wojciech Karłowski specjalizuje się w bioinformatyce, biologii molekularnej, genetyce molekularnej i genomice. Jest autorem szeregu publikacji w międzynarodowych czasopismach naukowych. Do jego najważniejszych osiągnięć należą:

</doc>
<doc id="5019375" url="https://pl.wikipedia.org/wiki?curid=5019375" title="Porzecze (sielsowiet Tumiłowicze)">
Porzecze (sielsowiet Tumiłowicze)

Porzecze – dawny majątek. Tereny na których leżał znajdują się obecnie na Białorusi, w obwodzie witebskim, w rejonie dokszyckim, w sielsowiecie Tumiłowicze.
Historia.
W czasach zaborów w gminie Tumiłowicze, w powiecie borysowskim, w guberni wileńskiej Imperium Rosyjskiego.
W dwudziestoleciu międzywojennym folwark a następnie majątek leżał w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Tumiłowicze, a następnie w gminie Dokszyce.
Według Powszechnego Spisu Ludności z 1921 roku zamieszkiwały tu 22 osoby, 21 było wyznania rzymskokatolickiego a 1 prawosławnego. Jednocześnie 18 mieszkańców zadeklarowało polską przynależność narodową, a 4 białoruską. Były tu 2 budynki mieszkalne. W 1931 w 4 domach zamieszkiwało 41 osób.
Wierni należeli do parafii rzymskokatolickiej w Dokszycach i prawosławnej w Tumiłowiczach. Miejscowość podlegała pod Sąd Grodzki w Dokszycach i Okręgowy w Wilnie; właściwy urząd pocztowy mieścił się w Tumiłowiczach.

</doc>
<doc id="5019381" url="https://pl.wikipedia.org/wiki?curid=5019381" title="Daniele Franco">
Daniele Franco

Daniele Franco (ur. 7 czerwca 1953 w Trichianie) – włoski ekonomista i urzędnik państwowy, dyrektor generalny Banku Włoch, w latach 2021–2022 minister gospodarki i finansów.
Życiorys.
W 1977 ukończył nauki polityczne na Uniwersytecie Padewskim. Uzyskał magisterium z organizacji biznesu w Consorzio Universitario di Organizzazione Aziendale di Padova (1978) oraz z ekonomii na University of York (1979). W latach 1979–1994 pracował w departamencie badań Banku Włoch. Następnie do 1997 był doradcą w Dyrekcji Generalnej ds. Gospodarczych i Finansowych w strukturze Komisji Europejskiej. Powrócił potem do włoskiego banku centralnego, obejmując w nim różne stanowiska kierownicze. W latach 2013–2019 kierował departamentem rachunkowym (Ragioneria generale dello Stato) w ministerstwie gospodarki i finansów. Zajął się także działalnością dydaktyczną jako wykładowca uniwersytecki m.in. w Bergamo i Mediolanie. Autor publikacji książkowych dotyczących wydatków publicznych, systemów zabezpieczenia społecznego i europejskich przepisów podatkowych.
Od maja do grudnia 2019 był zastępcą dyrektora generalnego Banku Włoch. W styczniu 2020 został dyrektorem generalnym tej instytucji, a także prezesem IVASS, państwowego instytutu do spraw nadzoru ubezpieczeniowego. W lutym 2021 objął stanowisko ministra gospodarki i finansów w rządzie Maria Draghiego. Funkcję tę pełnił do października 2022.

</doc>
<doc id="5019385" url="https://pl.wikipedia.org/wiki?curid=5019385" title="Twoja pierwsza płyta to moja kaseta">
Twoja pierwsza płyta to moja kaseta



</doc>
<doc id="5019390" url="https://pl.wikipedia.org/wiki?curid=5019390" title="Nguyễn Thị Kim Ngân">
Nguyễn Thị Kim Ngân

Nguyễn Thị Kim Ngân (ur. 12 kwietnia 1954) – wietnamska polityk, w latach 2016 przewodnicząca Zgromadzenia Narodowego Wietnamu. Jest pierwszą kobietą na tym stanowisku.
Życiorys.
Nguyễn Thị Kim Ngân urodziła się 12 kwietnia 1954 roku w dystrykcie Giồng Trôm w prowincji Bến Tre. Uzyskała tytuł doktora zarządzania finansami i zarządzania kredytami. Uzyskała również tytuł doktora polityki i prawa wietnamskiego.
Była ministrem finansów, szefem skarbu państwa, a następnie pierwszym wicepremierem w latach 2006-2016. 31 marca 2016 r. Wietnamskie Zgromadzenie Narodowe zatwierdziło Nguyễn Thị Kim Ngân na przewodniczącego parlamentu. Na konwencji Komunistycznej Partii Wietnamu w 2016 r. Była jednym z czterech „kluczowych przywódców” Wietnamu, wraz z sekretarzem generalnym tej partii Nguyễn Phú Trọng, prezydentem Trần Đại Quang i premierem Wietnamu Nguyễn Xuân Phúc.

</doc>
<doc id="5019436" url="https://pl.wikipedia.org/wiki?curid=5019436" title="Twoj pierwyj disk — moja kasseta">
Twoj pierwyj disk — moja kasseta



</doc>
<doc id="5019437" url="https://pl.wikipedia.org/wiki?curid=5019437" title="Porzecze (leśniczówka)">
Porzecze (leśniczówka)

Porzecze – dawna leśniczówka. Tereny na których leżała znajdują się obecnie na Białorusi, w obwodzie witebskim, w rejonie dokszyckim, w sielsowiecie Tumiłowicze.
Historia.
W czasach zaborów w gminie Tumiłowicze, w powiecie borysowskim, w guberni wileńskiej Imperium Rosyjskiego.
W dwudziestoleciu międzywojennym leśniczówka leżała w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Tumiłowicze, a następnie w gminie Dokszyce.
W 1931 w 1 domu zamieszkiwało 5 osób.
Wierni należeli do parafii rzymskokatolickiej w Dokszycach i prawosławnej w Tumiłowiczach. Miejscowość podlegała pod Sąd Grodzki w Dokszycach i Okręgowy w Wilnie; właściwy urząd pocztowy mieścił się w Tumiłowiczach.

</doc>
<doc id="5019440" url="https://pl.wikipedia.org/wiki?curid=5019440" title="Sąd Najwyższy Saksonii">
Sąd Najwyższy Saksonii

Sąd Najwyższy Saksonii – ("inne nazwy spotykane w literaturze przedmiotu: Wyższy Sąd Dworski, Lipski Sąd Najwyższy, Lipski Sąd Wyższy") – instancja odwoławcza w Królestwie Saksońskim z siedzibą w Lipsku. Mimo że stolicą Saksonii jest Drezno, to właśnie Lipsk tradycyjnie był siedzibą tego urzędu sądowego. Warto dodać, że po Zjednoczeniu Niemiec w roku 1871 to właśnie w tym mieście powołano w roku 1878 Trybunał Rzeszy.
Historia.
W roku 1483 elektor saksoński Ernest powołał w Lipsku "Oberhofgericht" (Sąd Wyższy). Do jego kompetencji należały sprawy szlachty i mieszczaństwa, które nie leżały w gestii innych sądów ani nie mogły być rozpatrywane przez władcę. W 1488 roku rozszerzono skład orzekający o wykładowców prawa z Uniwersytetu Lipskiego oraz o przedstawicieli szlachty – po sześciu z każdej z grup.
Jurysdykcja.
Oberhofgericht rozpatrywał głównie sprawy cywilne i rozstrzygał spory prawa feudalnego. Nie rozstrzygał w sprawach administracyjnych, karnych i kościelnych, choć bywał miejscem rozsądzania oskarżeń o czary. Był sądem pierwszej instancji tylko dla członków domu książęcego, arystokracji, uniwersytetów, miast oraz posiadaczy ważnych zaszczytów i urzędników saksońskich wysokiej rangi. Dla ogółu ludności był do sąd odwoławczy drugiej instancji. Taką rolę spełniał do roku 1822, kiedy po reformie stracił rolę sądu apelacyjnego.

</doc>
<doc id="5019441" url="https://pl.wikipedia.org/wiki?curid=5019441" title="Twoj pierwyj disk – moja kasseta">
Twoj pierwyj disk – moja kasseta



</doc>
<doc id="5019472" url="https://pl.wikipedia.org/wiki?curid=5019472" title="Barbara Maria Gawdzik">
Barbara Maria Gawdzik

Barbara Maria Gawdzik (ur. 1954 w Lublinie) – polska chemiczka, wykładowczyni Uniwersytetu Marii Curie-Skłodowskiej w Lublinie.
Życiorys.
Barbara Gawdzik w 1978 ukończyła studia chemiczne na Wydziale Matematyki, Fizyki i Chemii Uniwersytetu Marii Curie-Skłodowskiej w Lublinie. Praca magisterska dotyczyła chemii teoretycznej. Doktoryzowała się w 1986 pod kierunkiem Andrzeja Waksmundzkiego. W 1993 uzyskała habilitację z nauk chemicznych na podstawie dzieła "Porowate kopolimery diestrów metakrylowych pochodnych węglowodorów aromatycznych i diwinylobenzenu w charakterze wypełnień do chromatografii". W 2004 otrzymała tytuł naukowy profesora.
Jej zainteresowania naukowe obejmują chemię polimerów, szczególnie problematykę ich syntezy i badania właściwości, modyfikacji chemicznej i termicznej znanych polimerów oraz otrzymywania nowych polimerów, zastosowanie metod chromatograficznych w analizie związków organicznych pochodzenia syntetycznego i naturalnego.
Bezpośrednio po ukończeniu studiów rozpoczęła pracę w Instytucie Chemii UMCS na etacie pracowniczki technicznej, zaś od 1982 na etacie asystentki naukowo-dydaktycznej. Prodziekan ds. badań naukowych w latach 1999–2005. Od 2006 kieruje Zakładem Chemii Polimerów UMCS (wcześniej Zakład Chemii i Technologii Polimerów).
Wypromowała 11 doktorów, m.in. Małgorzatę Maciejewską (2002), Magdalenę Sobiesiak (2004), Beatę Podkościelną (2009).
W 2001 za „wzorowe, wyjątkowo sumienne wykonywanie obowiązków wynikających z pracy zawodowej” została odznaczona Złotym Krzyżem Zasługi. Wyróżniona także Medalem Komisji Edukacji Narodowej.

</doc>
<doc id="5019473" url="https://pl.wikipedia.org/wiki?curid=5019473" title="University of Information Science and Technology &quot;St. Paul The Apostle&quot;">
University of Information Science and Technology &quot;St. Paul The Apostle&quot;



</doc>
<doc id="5019484" url="https://pl.wikipedia.org/wiki?curid=5019484" title="The Essential Jimi Hendrix Volumes One and Two">
The Essential Jimi Hendrix Volumes One and Two



</doc>
<doc id="5019486" url="https://pl.wikipedia.org/wiki?curid=5019486" title="Grunau">
Grunau



</doc>
<doc id="5019487" url="https://pl.wikipedia.org/wiki?curid=5019487" title="Maria Cristina Messa">
Maria Cristina Messa

Maria Cristina Messa (ur. 8 października 1961 w Monzy) – włoska badaczka i wykładowczyni akademicka, specjalistka w zakresie medycyny nuklearnej, profesor, w latach 2013–2019 rektor Uniwersytetu w Mediolanie-Bicocca, od 2021 do 2022 minister szkolnictwa wyższego i badań naukowych.
Życiorys.
W 1986 ukończyła studia medyczne na Uniwersytecie Mediolańskim, w 1989 uzyskała specjalizację z medycyny nuklearnej. Pracowała jako naukowiec w szpitalu uniwersyteckim macierzystej uczelni, a także w Stanach Zjednoczonych i w Wielkiej Brytanii. Od 2001 związana z Uniwersytetem w Mediolanie-Bicocca, na którym w 2007 objęła profesurę. W latach 2005–2012 zajmowała stanowiska dyrektora Centro Bioimmagini Molecolare na tej uczelni oraz oddziału medycyny nuklearnej w szpitalu Ospedale San Gerardo di Monza. Opublikowała ponad 180 prac naukowych.
W latach 2011–2015 pełniła funkcję wiceprzewodniczącej Narodowej Rady Badań Naukowych (CNR). Od 2013 do 2019 była rektorem Uniwersytetu w Mediolanie-Bicocca. W lutym 2021 powołana na ministra szkolnictwa wyższego i badań naukowych w rządzie Maria Draghiego. Urząd ten sprawowała do października 2022.

</doc>
<doc id="5019489" url="https://pl.wikipedia.org/wiki?curid=5019489" title="Potok (rejon głębocki)">
Potok (rejon głębocki)

Potok – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie głębockim, w sielsowiecie Psuja.
Historia.
W czasach zaborów w guberni mińskiej Imperium Rosyjskiego.
W dwudziestoleciu międzywojennym zaścianek leżał w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Tumiłowicze, a następnie w gminie Hołubicze.
Według Powszechnego Spisu Ludności z 1921 roku zamieszkiwało tu 8 osób, wszystkie były wyznania prawosławnego i zadeklarowały białoruską przynależność narodową. Był tu 1 budynek mieszkalny. W 1931 w 2 domach zamieszkiwało 9 osób.
Wierni należeli do parafii prawosławnej w Hołubiczach. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Hołubiczach.

</doc>
<doc id="5019492" url="https://pl.wikipedia.org/wiki?curid=5019492" title="Ania Nowak">
Ania Nowak

Ania Nowak (ur. 1983 w Krakowie) – polska tancerka, choreografka, performerka i autorka tekstów, poruszająca się na przecięciu sztuk performatywnych i wizualnych oraz feminizmu i praktyk queer.
Laureatka artystycznej Nagrody Sztuki im. Marii Anto i Elsy von Freytag-Loringhoven w 2021.
Życiorys.
Studiowała iberystykę na Uniwersytecie Jagiellońskim, a następnie ukończyła studia w Inter-University Center for Dance (HZT) w Berlinie, gdzie mieszka i pracuje od 2011 r.
Twórczość.
W praktyce twórczej zajmuje się przede wszystkim refleksją nad cielesnością w materialnym i niematerialnym wymiarze: problematyką seksualności, choroby i przyjemności, ale też afektów, uczuć czy intuicji, a także nad czasem oraz możliwościami i wzajemnymi relacjami języka i ciała. Zagadnienia te stanową dla Nowak punkt wyjścia do realizacji performansów, wideoperformansów, wystaw performatywnych czy też rozwijane są w formach tekstowych. Istotne są dla niej takie konteksty jak współczesna polityka czy kryzys związany ze zmianami klimatycznymi, „bada język, pocałunek i oddech jako sposoby komunikowania”.
Mimo zajmowania się choreografią nie uważa tańca za swoje podstawowe medium:
Ja zwykle nie tańczę w swoich pracach. [...] Jedyne sytuacje, w których tańczę w życiu, to sytuacje socjalne, czyli imprezy, bądź sytuacje artystyczne, w których stwierdzam że taniec rzeczywiście ma sens albo ma coś do zakomunikowania. Mimo że jestem choreografką, nie jest dla mnie naturalne, że taniec wyraża i stanowi mój główny środek wyrazu.
Od 2014 roku rozwija praktykę sytuującą się pomiędzy choreografią a performansem, tj. na styku sztuk performatywnych i wizualnych.
Prowadzi też badania artystyczne dotyczące miłości jako strategii wytwarzania wiedzy, w ramach których „bada ekonomie afektywne, niestabilne struktury troski oraz podejmuje próbę redefiniowania zmysłowości”. Rezultaty swoich badań publikuje od 2014 r. na blogu Technologies of Love, gdzie miłość prezentowana jest jako kategoria polityczna, a technologia jako narzędzie wytwarzania relacji:
Poprzez blog, Nowak zbiera materiały wokół radykalnego potencjału miłości jako fenomenu społecznego, który znajduje nowe formaty współbycia, a miłość rozumie jako zjawisko, które jest wciąż wymyślane inaczej i które nie wyklucza ze względu na wiek, płeć, orientację seksualną, przekonania czy stopień sprawności fizycznej.
Ważną częścią pracy Nowak jest udział w „nieformalnych strukturach wymiany i współpracy” oraz zaangażowanie w praktyki feministyczne, dlatego też przez jakiś czas artystka współpracowała przede wszystkim z kobietami. Jak deklarowała:
Swoje projekty robię prawie wyłącznie z kobietami, czasami mam wsparcie dramaturgiczne od kogoś, kto nie jest kobietą. Oczywiście pracuję z mężczyznami, jeśli zostaję zaproszona do projektu i mnie to zainteresuje. Ja dosyć głośno o tym mówię, że praca z kobietami jest dla mnie wyborem politycznym. [...] Niewątpliwie chcę pracować z kobietami, żeby dawać im pracę, żeby dawać im zarobić i aby zyskały widoczność. Chociaż choreografia generalnie jest zdominowana przez kobiety, nie oznacza, to że kobiety dominują w niej pod względem zarobków i sukcesu.
Queerowy aspekt jej prac wiąże się z wytwarzaniem takich form relacji – międzyludzkich oraz z tym, co nie-ludzkie – które wykraczają poza dominujące narracje i struktury oparte na binarnych podziałach, jak np. postać queerowego Boga Ojca/Matki w pracy "Bez tytułu 3", oraz poza dyskursy większościowe, jak choćby w pracy "Języki przyszłości""." Sama artystka określa ten obszar swoich zainteresowań jako ciągle uaktualnianą pracę z „queerowym ucieleśnieniem i troską”:
W mojej praktyce realizacja tej odpowiedzialności wiąże się z szukaniem odpowiedzi na pytanie o granice między troską, czułością, erotyką i porno. To ważne dla mnie tematy, jednak równie ważny jest sposób pracy nad nimi. Robiąc prace, spekuluję o tym, co to znaczy pracować feministycznie i queerowo. W sztukach performatywnych wciąż brakuje tego namysłu. Musimy wyobrazić sobie bycie w queerowo-feministycznych wspólnotach tak, aby nie reprodukować heteronormatywnych, patriarchalnych, biało-suprematywnych struktur i hierarchii.
Pracując z ruchem, cielesnością, bliskością, dotykiem czy seksualnością Nowak zwraca uwagę na problematykę władzy, neoliberalnej ekonomii oraz związanych z nimi nadużyć. „Nie możemy pozwolić, żeby działalność artystyczna polegała przede wszystkim na uwodzeniu sprzyjającemu zarabianiu pieniędzy. Interesuje mnie przyjemność i erotyzm poza imperatywem sprzedaży i kupna,” jak stwierdza artystka. Jak podkreśla Anka Herbut, w pracach Nowak kluczowe jest przechwytywanie słów i dekonstruowanie ich pierwotnych znaczeń, a przez to demontaż tożsamości kulturowych, narodowych i seksualnych oraz proponowanie seksualności rozumianej jako czułość i empatia w miejsce relacji opartych na dominacji.
Intencją artystki jest również takie poszerzanie pola produkcji choreograficznej, by było ono przestrzenią inkluzywną: uwzględniającą różnorodność oraz głosy osób z mniejszości czy z nienormatywnymi ze względu na wiek czy stopień sprawności ciałami.
Działania Nowak zostały określone przez Tomasza Platę jako praktyki teatru eksperymentalnego czerpiącego z tradycji sztuki performance i wyróżnione obok realizacji Wojtka Ziemilskiego, Chóru Kobiet, Komuny//Warszawa, Anny Karasińskiej, Weroniki Szczawińskiej czy Wojtka Blecharza.
Współpracuje między innymi z Agatą Siniarską, Mateuszem Szymanówką, Julią Rodriguez.
Jej prace prezentowane były m.in. w berlińskich Hebbel am Ufer (HAU), Sophiensaele, Uferstudios, Neukoellner Oper i Akademie der Künste, warszawskich Nowym Teatrze i Centrum Sztuki Współczesnej Zamek Ujazdowski oraz w BWA Wrocław, Art Institute HGK FHNW w Bazylei, CAC Contemporary Art Centre w Wilnie i ICK Dans Amsterdam, a także w Barcelonie, Sztokholmie i Bukareszcie. Brała udział w tworzeniu choreografii do ceremonii otwarcia Pierwszych Igrzysk Europejskich w Azerbejdżanie.
Artystka ma również sprecyzowane plany na bliższą i dalszą przyszłość:
W 2021 roku będzie rezydentką Ankara Queer Art w Turcji oraz Muzeum Sztuki Nowoczesnej i Współczesnej w Seulu. W 2025 wraz z grupą artystów, kucharzy i inżynierów rozpocznie research w Centrum Biolokacji w Punta Cana. Na 2033 przewidziany jest finał projektu badawczego Nowak na temat związków ekologii i miłości, a na 2046 nowy projekt dotyczący końca internetu.
Nagrody i wyróżnienia.
Rezydencje artystyczne: CK Zamek w Poznaniu, Dancehouse Melbourne (wraz z Martinem Hansenem, 2014) i Art Stations Foundation (2016).
Stypendystka Prezydenta Miasta Krakowa oraz Instytutu Muzyki i Tańca.
2014 – stypendium programu Danceweb w ramach festiwalu ImpulsTanz, Wiedeń.
2019 – II nagroda Project Room (CSW Zamek Ujazdowski) za wystawę i performans "Czy można umrzeć na złamane serce? –" za „stworzenie eksperymentalnej przestrzeni performatywnej instalacji wideo”, w którym artystka „podejmując temat cielesnego wymiaru cierpienia, przełożyła naukowy, medyczny dyskurs na poetycką, momentami dowcipną, wypowiedź”.
2021 – Nagroda Sztuki im. Marii Anto i Elsy von Freytag-Loringhoven za odwagę, pokonywanie i przekraczanie granic dla młodej polskiej artystki.

</doc>
<doc id="5019500" url="https://pl.wikipedia.org/wiki?curid=5019500" title="Herb gminy Wiśniowa">
Herb gminy Wiśniowa



</doc>
<doc id="5019505" url="https://pl.wikipedia.org/wiki?curid=5019505" title="Laurie Toby Edison">
Laurie Toby Edison

Laurie Toby Edison (ur. 5 marca 1942 w Nowym Jorku) – amerykańska artystka, fotografka i aktywistka wizualna. 
Większość fotografii Edison to czarno-białe portrety. W jej twórczości odbija się jej zaangażowanie na rzecz sprawiedliwości społecznej. Jej prace były wystawiane w muzeach i galeriach na całym świecie.
Opublikowała dwie książki fotografii: zestaw portretów nagich otyłych kobiet ("Women En Large") oraz zestaw nagich portretów zróżnicowanego przekroju mężczyzn ("Familiar Men"). Jej kolejny projekt zawiera portrety kobiet w Japonii ("Women of Japan").
Życiorys.
Edison urodziła się 5 marca 1942 roku w Nowym Jorku, w rodzinie żydowskich artystów i projektantów z wyższej klasy średniej. Dorastała na Manhattanie i Queens. Jej ojciec był biznesmenem, matka projektantką sukienek, a babcia jubilerką z Greenwich Village. Jej wczesne inspiracje to ruch bitników, ekspresjonizm abstrakcyjny i jazz. Jak później stwierdziła, dorastanie w tym okresie dało jej lekcję na temat represji i kontroli nad ludźmi.
Na przełomie 1958–1959 uczęszczała do Wellesley College.
W latach sześćdziesiątych Edison była współwłaścicielką The Waverly Shops w Sarasocie na Florydzie i Provincetown, gdzie sprzedawała ręcznie robioną biżuterię. Od 1969 roku koncentruje się na tworzeniu biżuterii rzeźbiarskiej. Ta praca jest szczególnie ceniona przez miłośników science fiction i jest jej głównym źródłem dochodu.
W latach 70. została feministką, a w 1980 roku przeniosła się do San Francisco. Wybrała fotografię jako formę sztuki lepiej dostosowanej do jej aktywizmu społecznego.
W 1989 roku, zainspirowana ruchem "Fat Acceptance/Size", zaczęła robić czarno-białe zdjęcia nagich i otyłych kobiet. Seria ta została opublikowana w 1994 roku jako "Women En Large: Images of Fat Nudes". Stwierdziła, że uświadomiła sobie, w jaki sposób fobia wobec tłuszczu służyła do kontrolowania kobiet. Chciała pokazać piękno i siłę otyłych kobiet. W większości przypadków do zdjęć pozowały osoby, które nie były nigdy modelkami, dlatego też wykonane zdjęcia były portetami środowiskowymi. Zdjęcia ukazują zwyczajność tych kobiet. Projekt był również twórczą odpowiedzią na historię estetyzacji nagiego kobiecego ciała w sztuce zachodniej oraz inwestowanie w szczupłe ciało. Większość wydawców wahało się przed podjęciem społecznych i politycznych konsekwencji tej książki.
W 1996 roku Edison rozpoczęła pracę nad zdjęciami do wystawy i książki z męskimi aktami zatytułowanej "Familiar Men", która została opublikowana w 2003 roku. Jej zdjęcia mężczyzn są naturalne, przypominającą zdjęcia nudystów Diane Arbus, ale nie są aż tak negatywne. Mężczyźni reprezentują ogromną różnorodność pod względem wieku, rasy, pochodzenia etnicznego, budowy ciała, klasy społecznej i poziomu sprawności fizycznej. Podczas prac nad albumem artystka zdała sobie sprawę, że kwestia męskości jest znacznie bardziej złożona i znacznie mniej zbadana – jej zdaniem feminizm jedynie reagował na męskość, niż naprawdę o niej dyskutował. Odkryła, że mężczyźni są w dużym stopniu zdefiniowani przez to, co robią – w przeciwieństwie do kobiet.
Akty Edison należy postrzegać w kontekście jej wczesnych reakcji na obrazy zmarłych podczas Holokaustu. Edison stara się przekształcić te obrazy w dzieło, które oddaje cześć żywemu ciału. Akty te są intymne i zmysłowe, ale nie są seksualne. Portrety te stanowią nowy punkt do dyskusji na temat płci biologicznej i płci społecznej.
Udział Edison w „Gender: Beyond Memory” (1996) w Tokyo Metropolitan Museum of Photography zaowocował wystawami indywidualnymi w Japonii i innym projektem "Women of Japan" – fotograficznym esejem japońskich kobiet z różnych środowisk i kultury.
W czasie pandemii koronawirusa zapoczątkowała projekt "Pandemic Shadows" – obrazy cieni, które zależą od światła i czasu, a czasem powietrza – jej zdaniem, istota czasu pandemii.
Jej zdjęcia są omawiane w trzech kanadyjskich i amerykańskich filmach dokumentalnych, były prezentowane na wystawach w Nowym Jorku, San Francisco, Seattle, Kanadzie, Danii, Wielkiej Brytanii i Japonii. W 2001 roku jej zdjęcia były przedmiotem indywidualnej wystawy w Narodowym Muzeum Sztuki w Osace.
Artystka zaznacza, że jej praca musi być zakotwiczona w ludziach, a nie być tylko pięknymi obrazkami; zawsze pyta ludzi, jak chcą być przedstawiani.
Edison wyszła za mąż dwukrotnie i ma córkę z każdego małżeństwa. Identyfikuje się jako osoba biseksualna, Żydówka, osoba queer, aktywnie współpracuje z queerowymi organizacjami aktywistycznymi, w tym Queer Nation. Mieszka w San Francisco.

</doc>
<doc id="5019518" url="https://pl.wikipedia.org/wiki?curid=5019518" title="Ministerstwo Przemysłu Leśnego ZSRR">
Ministerstwo Przemysłu Leśnego ZSRR

Ministerstwo Przemysłu Leśnego ZSRR, uprzednio Ludowy Komisariat Przemysłu Leśnego ZSRR (ros. народный комиссариат лесной промышленности) – centralny organ władzy państwowej, urząd zajmujący się problematyką utrzymania, rozwoju i eksploatacji drzewostanu w ZSRR; po przekształceniu ludowych komisariatów w ministerstwa działający również w tej randze.
Został utworzony postanowieniem Centralnego Komitetu Wykonawczego i Rady Komisarzy Ludowych ZSRR z dnia 5 stycznia 1932 o utworzeniu Ludowych Komisariatów Ciężkiego, Lekkiego i Leśnego Przemysłu, poprzez przekształcenie likwidowanej Najwyższej Rady Gospodarki Narodowej ZSRR.
W 1940 z Komisariatu wyłączono część zadań, tworząc Ludowy Komisariat Przemysłu Celulozowo-Papierniczego.
15 marca 1946 został przekształcony w Ministerstwo Przemysłu Leśnego ZSRR i po połączeniu 29 lipca 1948 z powstałym 15 marca 1946 Ministerstwem Przemysłu Celulozowo-Papierniczego ZSRR funkcjonował dalej jako Ministerstwo Przemysłu Leśnego i Papierniczego ZSRR.

</doc>
<doc id="5019522" url="https://pl.wikipedia.org/wiki?curid=5019522" title="Izba Aptekarska (Rosja)">
Izba Aptekarska (Rosja)

Izba aptekarska ros. Аптекарская палата, funkcjonująca w Rosji w latach 1593/94–1714, początkowo pałacowy, następnie państwowy organ władzy, odpowiedzialny za służbę medyczną i zdrowie rodziny carskiej.

</doc>
<doc id="5019524" url="https://pl.wikipedia.org/wiki?curid=5019524" title="Kapliczka Matki Bożej w Toruniu">
Kapliczka Matki Bożej w Toruniu



</doc>
<doc id="5019527" url="https://pl.wikipedia.org/wiki?curid=5019527" title="Clásica de Almería 2021">
Clásica de Almería 2021

Clásica de Almería 2021 – 36. edycja wyścigu kolarskiego Clásica de Almería, która odbyła się 14 lutego 2021 na trasie o długości ponad 183 km biegnącej po prowincji Almería, z miejscowości Puebla de Vícar do miejscowości Roquetas de Mar. Impreza kategorii 1.Pro była częścią UCI ProSeries 2021.
Uczestnicy.
Lista startowa.
Legenda: DNF – nie ukończył, OTL – przekroczył limit czasu, DNS – nie wystartował, DSQ – zdyskwalifikowany.

</doc>
<doc id="5019529" url="https://pl.wikipedia.org/wiki?curid=5019529" title="Bitwa pod Rohaczowem">
Bitwa pod Rohaczowem

Bitwa pod Rohaczowem – część wielkiej bitwy wołyńsko-podolskiej; walki polskiej 9 Brygady jazdy z oddziałami sowieckiej 44 Dywizji Strzelców w czasie ofensywy jesiennej wojsk polskich na Ukrainie w okresie wojny polsko-bolszewickiej.
Geneza.
2 września, jeszcze w czasie walk pod Zamościem, Naczelne Dowództwo Wojska Polskiego zdecydowało, iż 3. i 6 Armia, po stosownym przegrupowaniu, około 10 września podejmą większą akcję zaczepną w kierunku wschodnim celem "„nie tylko odrzucenia nieprzyjaciela poza granice Małopolski, lecz także rozbicia i zdezorganizowania jego sił tak, aby później można było utrzymać front przy użyciu słabych sił własnych"". 3 Armia gen. Władysława Sikorskiego przystąpiła do działań 10 września. Wstępnym etapem był zagon grupy motorowej mjr. Włodzimierza Bochenka wyprowadzony z Włodawy, który przeprawił się przez Bug i następnego dnia opanował Kowel. Za nim ruszyło natarcie sił głównych armii, w tym jej grupa manewrowa – Korpus Jazdy gen. Juliusza Rómmla. 16 września, działający na styku sowieckich 12 i 14 Armii Korpus Jazdy płk. Juliusza Rómmla, przy słabym oporze przeciwnika, sforsował Styr na południe od Łucka i ruszył na Równe. Będąc w pościgu za cofającymi się wojskami 12 Armii Nikołaja Kuźmina, 28 września dotarł do Słuczy w rejonie Zwiahla.
Działania grupy wypadowej.
Po osiągnięciu przez Korpus Jazdy linii Słuczy, dowódca korpusu płk Juliusz Rómmel zarządził wykonanie serii wypadów za rzekę, aby rozpoznać siły przeciwnika. 1 października wypad zorganizowała 2 Dywizja Jazdy płk. Gustawa Orlicza-Dreszera. Z Rohaczowa wyruszyła 9 Brygada Jazdy mjr. Jana Głogowskiego, zamierzając przejść Słucz w Ostróżku, przy równoczesnej demonstracji w Kijkowie i na kierunku Hulska. 4 szwadron 1 pułku szwoleżerów w szyku pieszym zaatakował z Ostróżka i po krótkiej walce zdobył przyczółek się na prawym brzegu Słuczy.
201 pułk szwoleżerów przeprawił się przez rzekę bardziej na północ i odrzucił od brzegu 393 pułk strzelców. Wykorzystując powodzenie, 1/ 201 pszwol. (z dowódcą pułku) pomaszerował wzdłuż wschodniego brzegu w kierunku na Talki - Hulsk.
Po uchwyceniu przyczółka 1 pułk szwoleżerów wraz z 2/201 pszwol. skierował się na Kamienny Bród i Czernicę. Idący w szpicy 2/201 pszwol. rtm. Juliana Dreszera zaskoczył w Kamiennym Brodzie sowiecki batalion strzelców. Piechota nie przyjęła walki i w popłochu wycofała się w okoliczne lasy. Kolejne walki szwadron stoczył w okolicach Dziekunki, gdzie wykonując manewr obejścia zmusił sowieckich strzelców do opuszczenia okopów. 
W rejonie Słobódki Czernieckiej nastąpiła ponowna koncentracja 9 Brygady Jazdy. Tu brygada uderzyła na odchodzący od rzeki 392 pułk strzelców i rozproszyła go. 
Po walkach 1 pułk szwoleżerów przeszedł przez Browniki do Hulska i zatrzymał się na noc. 2 października przemieścił się do wsi Górki pod Jaruniem, gdzie przebywał do 8 października. 201 pułk szwoleżerów wrócił na noc za Słucz, pozostawiwszy na wschodnim brzegu patrole.
Bilans walk.
Wypad 9 Brygady Jazdy za Słucz potwierdził, że piechota sowiecka jest zdemoralizowana i nie stanowi poważniejszego zagrożenia dla jazdy polskiej. Jego rezultaty zachęciły dowódcę korpusu płk. Juliusza Rómmla do zorganizowania zagonu na Korosteń. W tym dniu 2 Dywizja Jazdy wzięła do niewoli 1082 jeńców, zdobyła 2 działa, 13 ckm-ów. Straty polskie to około sześćdziesięciu poległych i rannych.

</doc>
<doc id="5019541" url="https://pl.wikipedia.org/wiki?curid=5019541" title="Barwyniwka">
Barwyniwka

Barwyniwka () – wieś na Ukrainie, w obwodzie żytomierskim, w rejonie nowogrodzkim, nad Łubjanką, dopływem Słuczy. W 2001 roku liczyła 698 mieszkańców.
Pod koniec XIX w. wieś Czernica w powiecie z siedzibą w Nowogradzie Wołyńskim, w gminie Chulsk.

</doc>
<doc id="5019542" url="https://pl.wikipedia.org/wiki?curid=5019542" title="Łebediwka (obwód żytomierski)">
Łebediwka (obwód żytomierski)

Łebediwka () – wieś na Ukrainie, w obwodzie żytomierskim, w rejonie nowogrodzkim. W 2001 roku liczyła 290 mieszkańców.
Pod koniec XIX w. wieś Słobódka Czerniecka w powiecie z siedzibą w Nowogradzie Wołyńskim.

</doc>
<doc id="5019543" url="https://pl.wikipedia.org/wiki?curid=5019543" title="Ludowy Komisariat Handlu Zagranicznego RFSRR">
Ludowy Komisariat Handlu Zagranicznego RFSRR

Ludowy Komisariat Handlu Zagranicznego RFSRR (ros. Народный комиссариат внешней торговли РСФСР) – funkcjonująca w Rosji w latach 1920-1923 instytucja będąca odpowiednikiem ministerstwa, zarządzająca państwowym monopolem handlu zagranicznego.
Powstała 11 czerwca 1920 z przekształcenia funkcjonującego w okresie 1917-1920 Ludowego Komisariatu Handlu i Przemysłu RFSRR ("Народный комиссариат торговли и промышленности" - НКТиП РСФСР); istniała do 6 lipca 1923.

</doc>
<doc id="5019544" url="https://pl.wikipedia.org/wiki?curid=5019544" title="Rohacziw">
Rohacziw

Rohacziw () – wieś na Ukrainie, w obwodzie żytomierskim, w rejonie baranowskim, nad Słuczą. W 2001 roku liczyła 1025 mieszkańców.
Pod koniec XIX w. miasteczko Rohaczów w powiecie z siedzibą w Nowogradzie Wołyńskim, w gminie Chulsk.

</doc>
<doc id="5019545" url="https://pl.wikipedia.org/wiki?curid=5019545" title="Karl Lauterbach">
Karl Lauterbach



</doc>
<doc id="5019547" url="https://pl.wikipedia.org/wiki?curid=5019547" title="Talky">
Talky

Talky () – wieś na Ukrainie, w obwodzie żytomierskim, w rejonie nowogrodzkim, nad Słuczą. W 2001 roku liczyła 397 mieszkańców.

</doc>
<doc id="5019549" url="https://pl.wikipedia.org/wiki?curid=5019549" title="Rzeczne">
Rzeczne

Rzeczne (; ) – wieś na Białorusi, w obwodzie witebskim, w rejonie dokszyckim, w sielsowiecie Tumiłowicze.
Dawniej używana nazwa – Recznie.
Historia.
W czasach zaborów w gminie Tumiłowicze, w powiecie borysowskim, w guberni mińskiej Imperium Rosyjskiego.
W dwudziestoleciu międzywojennym wieś i zaścianek leżały w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Tumiłowicze, a następnie w gminie Dokszyce.
Według Powszechnego Spisu Ludności z 1921 roku zamieszkiwało:
Wierni należeli do parafii rzymskokatolickiej w Dokszycach i prawosławnej w Tumiłowiczach. Miejscowość podlegała pod Sąd Grodzki w Dokszycach i Okręgowy w Wilnie; właściwy urząd pocztowy mieścił się w Tumiłowiczach.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.

</doc>
<doc id="5019550" url="https://pl.wikipedia.org/wiki?curid=5019550" title="Nemylnia">
Nemylnia

Nemylnia () – wieś na Ukrainie, w obwodzie żytomierskim, w rejonie nowogrodzkim, nad Nemylnianką. W 2001 roku liczyła 515 mieszkańców.

</doc>
<doc id="5019551" url="https://pl.wikipedia.org/wiki?curid=5019551" title="Krzysztof Dziemaszkiewicz">
Krzysztof Dziemaszkiewicz

Krzysztof „Leon” Dziemaszkiewicz (ur. 15 lipca 1963 w Lipianach) – performer, choreograf, twórca obiektów i form przestrzennych.
Życiorys.
W latach 1970–1978 uczęszczał do szkoły podstawowej nr 3 w Pyrzycach, a następnie do miejscowego liceum ogólnokształcącego (1978 – 1982). W 1982 r. rozpoczął studia na Wydziale Ekonomiki Produkcji Uniwersytetu Gdańskiego (kierunek: Planowanie i Finansowanie Gospodarki Narodowej), które ukończył w 1986 roku (zaliczone 1,5 semestru).
W czasie studiów brał aktywny udział w artystycznym życiu studenckim, szczególnie sopockim, ponieważ wówczas mieszkał w Domu Studenckim nr 7 przy ulicy Armii Krajowej 111 w Sopocie. Związany był z kultowym Klubem „Łajba” w Sopocie, gdzie koncertowały takie alternatywne zespoły, jak np. Biafro Larry'ego OK Ugwu. Przy Akademickim Centrum Kultury UG, działał Akademicki Ośrodek Teatralny, zlokalizowany również przy klubie studenckim „Łajba”. W latach 1984–1986 kierownikiem AOT został Marek Gałązka, który powołał Teatr UG „Warunkowy”. 27 listopada 1984 r. odbyła się premiera spektaklu w reżyserii Gałązki pt. „Niedokończone fragmenty”, w którym wystąpił w roli Karnaka. W tym czasie realizował liczne happeningi i akcje uliczne, m.in. spektakl „Tak zwana ludzkość w obłędzie, czyli krótka rzecz o erotyzmie” na podstawie S.I. Witkiewicza z Mirosławem Pawlikiem.
23 kwietnia 1986 r. w auli 037 Uniwersytetu Gdańskiego odbyła się akcja inaugurująca działalność Tranzytoryjnej Formacji Totart pt. „Miasto-Masa – Masarnia”, w której wziął aktywny udział jako męska część „Pary z Napadami Histerii”.
W latach 1986–1988 współpracował z Mirosławem Judkowiakiem związanym z Poradnią Zdrowia Psychicznego w Gdyni, przy której dział Klub Miłośników Sztuki, założony przez dr hab.n.med. Magdalenę Tyszkiewicz. W 1986 r. w Akademickim Klubie Politechniki Gdańskiej „Kwadratowa” odbyła się premiera spektaklu „Christophelia Gloria” Mirosława Judkowiaka z udziałem m.in. Dziemaszkiewicza. Kolejny pokaz miał miejsce 29 lub 30 listopada tego samego roku w ramach XXX Spotkań Jesiennych w gdańskim Klubie Studentów Wybrzeża „Żak”. W 1987 r., aby uniknąć zasadniczej służby wojskowej, spędził jeden miesiąc na Oddziale Psychiatrycznym Wojewódzkiego Szpitala Psychiatrycznego w Gdańsku.
W latach 1987–1995 związany był z Teatrem Ekspresji, w którym był tancerzem i asystentem choreografa i reżysera Wojciecha Misiuro. Brał udział we wszystkich realizacjach scenicznych i filmowych teatru oraz w festiwalach krajowych (m.in. Warszawskie Spotkania Teatralne, Łódzkie Spotkania Baletowe, Spotkania Teatru Wizji i Plastyki w Katowicach, Festiwal Teatru Otwartego we Wrocławiu), jak również w tych zagranicznych (Edynburg, Szkocja, 1992; Spoleto Festival, USA, 1992; Włochy, 1993; Istambuł, Turcja, 1994). Natomiast w latach 1995–1999 nadal współpracował z Teatrem Ekspresji, nie będąc już oficjalnym członkiem zespołu. „De Aegypto – opera egipska” to tytuł spektaklu telewizyjnego w wykonaniu Teatru Ekspresji Wojciecha Misiuro w reżyserii Jolanty Ptaszyńskiej, wyprodukowanego przez Studio Form Telewizyjnych II programu Telewizji Polskiej w 1995 r. był tancerzem oraz asystentem reżyserki filmu.
Ze S.F.I.N.K.S., czyli Sopockim Forum Integracji Nauki, Kultury i Sztuki związany jest od początku, czyli 1991 r., kiedy odbyła się pierwsza impreza – „Bal na gruzach”. Nieprzerwanie współpracuje z grupą artystek i artystów skupiających się wokół „Sfinksa”, biorąc udział w ich projektach artystycznych. W tym czasie stworzył choreografie dla sfinksowych pokazów mody, happeningów, przedstawień i innych projektów (m.in. „Dni Sopotu w Berlinie”, „Sfinksowski Poloński Paradski-Varsovia Galopka”, „Świątynia Sztuk Wszelkich”). W 2010 roku grupa związana z Forum opuściła siedzibę przy ulicy Mamuszki 1, kontynuując swoją działalność. Obecnie w tym budynku znajduje się klub Sfinks 700, z którym okazjonalnie współpracuje.
Nieprzerwanie od 1995 r. prowadzi autorski teatr Patrz Mi Na Usta, w którym pełni rolę reżysera, choreografa i tancerza. Ideą teatru jest kolektywne działanie. Wśród artystek i artystów współpracujących z teatrem znajdują się: Bożena Eltermann (Teatr Cynada), Marek Kakareko, Anna Steller (Good Girl Killer) i Bożena Zezula (LipZezRew) oraz Milena Czernik (LipZezRew), Magdalena Jędra (dawniej Plastique Dod, obecnie Good Girl Killer), Jacek Krawczyk (Teatr Okazjonalny), Magda Frąckiewicz, Krzysztof Czerny, Przemek Szalecki, Krystian Wołowski. Wyróżniającą cechą przedstawień Teatru jest ich interdyscyplinarności łącząca elementy tańca, performance, muzyki i sztuk wizualnych. Istotnym wątkiem poruszanym w spektaklach jest „płynność tożsamości płciowej”, która jest stale modyfikowana i ulega metamorfozie, wpisując się w estetykę queer. Początkowo teatr Patrz Mi Na Usta działał w Gdańsku, a od 1997 r., po przeprowadzce Dziemaszkiewicza do Niemiec – w Berlinie.
Okazją do podróży do Berlina był casting prowadzony przez Teatr „Moving M3”, który Dziemaszkiewicz wygrał i wkrótce rozpoczął współpracę z Teatrem jako performer, choreograf i reżyser, działając w jego strukturach w latach 1996 – 1999. Jak wspomina założycielka Teatru Astrid Alexa Volker: „W ciągu pierwszych kilku lat po upadku muru berlińskiego wiele budynków w dzielnicy Berlin-Mitte było pustych i nieużywanych. To dało mojej grupie teatralnej MOVING M3 możliwość pracy przy produkcjach dla nietuzinkowych miejsc, np. B. do Lindentunnel obok teatru Maxim Gorki lub do U + S-Bahnhof Warschauer Brücke. Wszystkie z nich były niedostępne dla publiczności. W tym czasie Berlin-Mitte był centrum przyciągania międzynarodowej sceny artystycznej, która ukształtowała moją grupę teatralną MOVING M3 i mnie. Dzięki bliskiej współpracy ze specjalistami teatralnymi z Austrii, Szwajcarii, Anglii, Belgii, Francji, Hiszpanii, Brazylii, USA i Polski odniosłam trwałe korzyści zarówno osobiste, jak i artystyczne”. Był choreografem pierwszej sztuki przygotowanej przez grupę teatralną „Babcia Zosia” (1998), która powstała z inicjatywy Wojciecha Stamma aka Lopez Mauser. Zespół stanowili: aktorzy – Krzysztof „Leon” Dziemaszkiewicz, Wojciech Stamm (Lopez Mausere), Leszek Oświęcimski, Roman Lipski, Andrzej Fikus „Filet”, scenograf – Roman Lipski, oraz autorka kostiumów – Lidia Visconti. „Wystrój sceny przenosi nas w sielankowy krajobraz polskiej wsi sprzed pierwszej wojny światowej, dziadek przed domkiem siedzi i medytuje, ptaszki pięknie śpiewają. Tylko trochę za głośno, zbyt przesadnie i technicznie te ptaszki świergocą, jakby chciały zagłuszyć wszelkie wątpliwości co do tego, że mamy tu z idyllą do czynienia. Dziadkiem siedzącym na ławeczce przed domkiem, smutnym i zamyślonym, jest sam Lopez, wcale nie przebrany, w kurtce, jakby grał samego siebie... W cywilu tym dramaturg okropnie będzie się pocił, wywijając wraz z ucharakteryzowanymi na polskich wieśniaków Romanem i Filetem tańce ludowe”.W latach 2004–2012, jako choreograf i performer, współpracował z niemiecką artystką polskiego pochodzenia Mariolą Brillowską, z którą zrealizował szereg projektów multimedialnych.
Od 2013 r. bierze aktywny udział w alternatywnych i efemerycznych akcjach odbywających się w Berlinie i jego okolicach (m.in. Trash Era, Pornceptual, Liber Null).
Od 2016 r. jego zainteresowania artystyczne skupiają się na projektowaniu obiektów z materiałów pochodzących z recyclingu. Realizuje instalacje i formy przestrzenne w technice „tapingu”.
Prywatnie Krzysztof „Leon” Dziemaszkiewicz był w związku z artystą Manfredem Thierrym Muglerem aż do jego śmierci.
Twórczość.
Autor obiektów i form przestrzennych.
2016–obecnie
Współpraca z Mariolą Brillowską.
2004–2012
Teatr Babcia Zosia, Berlin.
1998, teatr Ballhaus, Kreuzberg
Teatr Moving M3, Berlin.
1996–1998 (spektakle we współpracy z Astrid Alexy Volker, założycielką teatru)
Teatr Patrz Mi Na Usta.
1995–obecnie
S.F.I.N.K.S..
1991–obecnie (wybrane spektakle i happening)
Teatr Ekspresji.
1987–1995 (do 1999 – gościnnie)
Nagrody i wyróżnienia.
2011 – Nagroda Marszałka Województwa Pomorskiego
Wielokrotny laureat Stypendiów Kulturalnych Marszałka Województwa Pomorskiego i Stypendiów Artystycznych Miasta Sopot

</doc>
<doc id="5019552" url="https://pl.wikipedia.org/wiki?curid=5019552" title="Recznie">
Recznie



</doc>
<doc id="5019554" url="https://pl.wikipedia.org/wiki?curid=5019554" title="Kykowa">
Kykowa

Kykowa () – wieś na Ukrainie, w obwodzie żytomierskim, w rejonie nowogrodzkim, nad Słuczą. W 2001 roku liczyła 1223 mieszkańców.
Pod koniec XIX w. wieś w powiecie z siedzibą w Nowogradzie Wołyńskim.

</doc>
<doc id="5019562" url="https://pl.wikipedia.org/wiki?curid=5019562" title="Carmen Maria Machado">
Carmen Maria Machado

Carmen Maria Machado (ur. 1986) – amerykańska pisarka, autorka opowiadań.
Życiorys.
Wychowała się w Allentown, jej dziadkiem był imigrant z Kuby. Studiowała twórcze pisanie w ramach Iowa Writersʼ Workshop na University of Iowa, brała także udział w kursie literackim Clarion Workshop, gdzie wśród osób prowadzących jej zajęcia byli Ted Chiang, Walter Jon Williams i Cassandra Clare.
Jej krytyka literacka, opowiadania i eseje ukazały się m.in. w periodykach „The New Yorker”, „The New York Times” i „Granta”, a także w antologiach. Debiutem książkowym Machado był zbiór opowiadań pod tytułem "Jej ciało i inne strony". Tematy poruszane w opowiadaniach dotyczą cielesności kobiet i kontroli nad ciałem. Zbiór przyniósł autorce nagrody Bard Fiction Prize, Lambda Literary Award w kategorii Lesbian Fiction oraz John Leonard Prize przyznawaną przez National Book Critics Circle. Książka znalazła się również w finale National Book Award oraz zyskała nominację do Shirley Jackson Award. Jej drugą publikacją książkową jest powieść autobiograficzna "In the Dream House", która jest analizą toksycznego związku, ale i stereotypowej percepcji związków lesbijskich przez społeczeństwo. Książka została wyróżniona nagrodą Lambda Literary Award w kategorii literatury niefikcjonalnej.
W swojej twórczości Machado łączy realizm i metafikcję z elementami fantastyki i realizmu magicznego. Jako inspirację wymienia twórczość Raya Bradbury, Shirley Jackson, Angeli Carter, Kelly Link, Helen Oyeyemi, Yoko Ogawy i Gabriela Garcíi Márqueza.
Wykłada twórcze pisanie na Uniwersytecie Pensylwanii.
Mieszka z żoną w Filadelfii.

</doc>
<doc id="5019564" url="https://pl.wikipedia.org/wiki?curid=5019564" title="Ostrożok">
Ostrożok

Ostrożok () – wieś na Ukrainie, w obwodzie żytomierskim, w rejonie baranowskim, nad Słuczą. W 2001 roku liczyła 592 mieszkańców.
Pod koniec XIX w. wieś w powiecie z siedzibą w Nowogradzie Wołyńskim, w gminie Chulsk.

</doc>
<doc id="5019573" url="https://pl.wikipedia.org/wiki?curid=5019573" title="Władyn">
Władyn

Władyn () – wieś na Ukrainie, w obwodzie żytomierskim, w rejonie nowogrodzkim. W 2001 roku liczyła 117 mieszkańców.

</doc>
<doc id="5019577" url="https://pl.wikipedia.org/wiki?curid=5019577" title="Starosiele (rejon dokszycki)">
Starosiele (rejon dokszycki)

Starosiele (; ) – wieś na Białorusi, w obwodzie witebskim, w rejonie dokszyckim, w sielsowiecie Tumiłowicze.
Historia.
W czasach zaborów w gminie Tumiłowicze, w powiecie borysowskim, w guberni mińskiej Imperium Rosyjskiego.
W dwudziestoleciu międzywojennym wieś leżała w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Tumiłowicze, a następnie w gminie Dokszyce.
Według Powszechnego Spisu Ludności z 1921 roku zamieszkiwały tu 153 osoby, 8 były wyznania rzymskokatolickiego, a 145 prawosławnego. Jednocześnie 7 mieszkańców zadeklarowało polską przynależność narodową, 146 białoruską. Były tu 23 budynki mieszkalne. W 1931 w 31 domach zamieszkiwało 165 osób.
Wierni należeli do parafii rzymskokatolickiej w Dokszycach i prawosławnej w Tumiłowiczach. Miejscowość podlegała pod Sąd Grodzki w Dokszycach i Okręgowy w Wilnie; właściwy urząd pocztowy mieścił się w Tumiłowiczach.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.

</doc>
<doc id="5019578" url="https://pl.wikipedia.org/wiki?curid=5019578" title="Patrizio Bianchi">
Patrizio Bianchi

Patrizio Bianchi (ur. 28 maja 1952 w Copparo) – włoski ekonomista, nauczyciel akademicki i samorządowiec, profesor, w latach 2004–2010 rektor Università degli Studi di Ferrara, od 2021 do 2022 minister edukacji.
Życiorys.
Ukończył nauki polityczne na Uniwersytecie Bolońskim, gdzie kształcił się m.in. u Romana Prodiego. Studiował następnie w London School of Economics. Pracował jako nauczyciel akademicki na uniwersytetach w Trydencie, Udine i Bolonii. W 1998 współtworzył wydział ekonomiczny na Università degli Studi di Ferrara. Objął profesurę na tym uniwersytecie, a w latach 2004–2010 był rektorem tej uczelni. W pracy naukowej zajął się zagadnieniami z zakresu ekonomii i polityki przemysłowej, prowadził działalność doradczą w zakresie polityki przemysłowej i polityk rozwojowych. Opublikował około 250 artykułów naukowych oraz 40 prac książkowych.
Od 2010 był asesorem w rządach regionu Emilii-Romanii, kierowanych przez Vasca Erraniego i Stefana Bonacciniego. Odpowiadał za sprawy szkół, uczelni wyższych, szkoleń zawodowych, badań naukowych i pracy. W 2020 został dyrektorem naukowym fundacji iFBA. W tym samym roku przez kilka miesięcy pełnił funkcję koordynatora komitetu ekspertów w resorcie edukacji. W lutym 2021 powołany na ministra edukacji w rządzie Maria Draghiego. Urząd ten sprawował do października 2022.
Odznaczony Orderem Zasługi Republiki Włoskiej III klasy (2010).

</doc>
<doc id="5019579" url="https://pl.wikipedia.org/wiki?curid=5019579" title="Starosiele">
Starosiele



</doc>
<doc id="5019584" url="https://pl.wikipedia.org/wiki?curid=5019584" title="Hase-dera">
Hase-dera

 – świątynia buddyjska szkoły Jōdo-shū (Czystej Ziemi) w Kamakurze (prefektura Kanagawa), w Japonii. Jest znana z ogromnego posągu Kannon o Jedenastu Twarzach (Jūichimen-Kannon).
Historia.
Według legendy mnich buddyjski w 721 roku wyrzeźbił ogromny posąg bogini miłosierdzia Kannon z pnia kamforowca. 15 lat później wrzucił ten posąg do morza, aby sam wybrał sobie miejsce swego kultu. Posąg został wyrzucony na brzeg w Kamakurze, gdzie zbudowano dla niego świątynię. 
Pierwotnie świątynia należała do szkoły Tendai (Tendai-shū). W 1459 roku przebudował ją siogun Yoshimasa Ashikaga (1435–1490). W głównym budynku Kannon-dō znajduje się pozłacany posąg Kannon (Hase-Kannon), wysokości ponad 9 m, o 11 twarzach ("jūichimen"), reprezentujących różne etapy oświecenia. Jest to największy drewniany posąg w Japonii. 
Drugim sanktuarium jest Amida-dō, gdzie obiektem kultu jest Budda Amida. W świątyni jest wielka, obrotowa biblioteka sutr. Wierzy się, że jej obrócenie zastępuje ich odczytanie. Świątynia znajduje się na szlaku pielgrzymkowym "Bandō Sanjūsan-kasho", łączącym 33 sanktuaria Kannon. Hase-dera jest zbudowana na zboczu góry i otacza ją rozległy ogród japoński. Przy świątyni znajduje się grota bóstwa Benzaiten i niewielki chram Inari. Hase-dera jest znana z tego, że rodzice ustawiają tam i dekorują figurki "bosatsu" Jizō.

</doc>
<doc id="5019586" url="https://pl.wikipedia.org/wiki?curid=5019586" title="Detlef Kübeck">
Detlef Kübeck

Detlef Kübeck (ur. 22 lutego 1956 w Schwerinie) – niemiecki lekkoatleta, sprinter, medalista mistrzostw Europy. W czasie swojej kariery reprezentował Niemiecką Republikę Demokratyczną.
Kariera sportowa.
Zajął 5. miejsce w biegu na 60 metrów na halowych mistrzostwach Europy w 1977 w San Sebastián. Zwyciężył w sztafecie 4 × 100 metrów w finale pucharu Europy w 1977 w Helsinkach, a także zajął 2. miejsce w tej konkurencji w zawodach pucharu świata w 1977 w Düsseldorfie.
Startując w 4 × 100 metrów Kübeck zajmował 4. miejsce w pucharze świata w 1979 w Montrealu, 6. miejsce w finale pucharu Europy w 1981 w Zagrzebiu i 2. miejsce w pucharze świata w 1981 w Rzymie.
Zdobył srebrny medal w sztafecie 4 × 100 metrów (w składzie: Kübeck, Olaf Prenzler, Thomas Munkelt i Frank Emmelmann) oraz odpadł w eliminacjach biegu na 200 metrów na mistrzostwach Europy w 1982 w Atenach.
Kübeck był mistrzem NRD w biegu na 200 metrów w 1982 oraz wicemistrzem na tym dystansie w 1977, a także brązowym medalistą w Biegu na 100 metrów w 1979. W hali był wicemistrzem w biegu na 50 metrów w 1977 oraz brązowym medalistą biegu na 60 metrów w 1978 i 1979, a także mistrzem w biegu na 100 metrów w 1977, wicemistrzem w biegu na 100 jardów w 1978, 1979, 1981 i 1982 oraz brązowym medalista w biegu na 100 jardów w 1983 i 1984.
Dwukrotnie poprawiał rekord NRD w sztafecie 4 × 100 metrów do wyniku 38,29 s, uzyskanego 9 lipca 1982 w Karl-Marx-Stadt. Wynik ten był rekordem zjednoczonych Niemiec do 2012.
Rekordy życiowe.
Detlef Kübeck miał następujące rekordy życiowe:

</doc>
<doc id="5019590" url="https://pl.wikipedia.org/wiki?curid=5019590" title="Jujutsu Kaisen">
Jujutsu Kaisen

 – shōnen-manga autorstwa Gege Akutamiego, publikowana w magazynie „Shūkan Shōnen Jump” wydawnictwa Shūeisha od 5 marca 2018.
Na podstawie mangi powstał 24-odcinkowy telewizyjny serial anime wyprodukowany przez studio MAPPA oraz dwie powieści ilustrowane.
W Polsce prawa do dystrybucji mangi nabyło wydawnictwo Waneko, natomiast premiera miała miejsce 5 maja 2021.
Oprawa serii.
W "Jujutsu Kaisen" wszystkie żywe istoty emanują , która powstaje z negatywnych emocji, które naturalnie przepływają przez ciało. Normalni ludzie nie mogą kontrolować tego przepływu w swoich ciałach, w rezultacie czego nieustannie tracą Przeklętą Energię, powodując narodziny .
 to ludzie, którzy kontrolują przepływ Przeklętej Energii w swoich ciałach, pozwalając im używać według swojego uznania oraz zmniejszać jej uwalnianie. Wysoko postawieni Zaklinacze i postawione Klątwy mogą udoskonalać tę energię i używać jej do wykonywania , unikalnych dla użytkownika lub jego rodziny. Jej zaawansowana forma jest , która pozwala użytkownikowi używać swojej Przeklętej Energii, aby zbudować kieszonkowy wymiar obejmujący otaczający obszar, w którym wszystkie ataki będą silniejsze.
Fabuła.
Yūji Itadori jest nienaturalnie sprawnym uczniem liceum mieszkającym ze swoim dziadkiem w Sendai. Zamiast udzielać się w klubie sportowym, decyduje się dołączyć do Klubu Okultystycznego i codziennie odwiedza w szpitalu swojego umierającego dziadka, który przed swoją śmiercią przekazuje wnukowi dwa przesłania: „zawsze pomagaj ludziom” i „umieraj w otoczeniu ludzi”, które najwyraźniej wynikają z żalu jego dziadka. Po jego śmierci, Yūji interpretuje te przesłania jednym stwierdzeniem: „każdy zasługuje na właściwą śmierć”.
Następnie Yūji wdaje się w konfrontację z Megumi Fushiguro, zaklinaczem, który informuje go o tym, że w jego szkole znajduje się wysokiej rangi Przeklęty Przedmiot, z którym niedawno nawiązał kontakt. Jego przyjaciele z Klubu Okultystycznego odpieczętowali Przeklęty Przedmiot w kształcie gnijącego palca, który przyciągał do szkoły Klątwy stworzenia, które powstają w wyniku negatywnych emocji i są wzmacniane przez konsumowanie nadludzkich mocy obecnych w zaklinaczach lub takich zaklęciach. Niezdolny do pokonania Klątw z powodu braku magicznych mocy, Yūji połyka palec, by chronić Megumiego i swoich przyjaciół, stając się gospodarzem Sukuny, potężnej Klątwy. Z powodu jej złej natury, wszyscy zaklinacze są zobowiązani do natychmiastowego zabicia Yūjiego. Jednakże pomimo opętania, Yūji nadal jest w stanie zapanować nad swoim ciałem. Po tym fakcie Satoru Gojo, nauczyciel Megumiego, postanawia zabrać go do Technikum Jujutsu w Tokio, aby zaproponować swoim przełożonym plan: odłożyć wyrok śmierci Yūji, dopóki nie pożre wszystkich palców Sukuny, pozwalając im raz na zawsze go zabić.
Manga.
Pierwszy rozdział ukazał się w magazynie „Shūkan Shōnen Jump” 5 marca 2018 (numer 14/2018). Następnie wydawnictwo Shūeisha rozpoczęło zbieranie pojedynczych rozdziałów do wersji tankōbon, której pierwszy tom został wydany 4 lipca tego samego roku. Według stanu na 4 kwietnia 2022, wydano do tej pory 19 tomów.
10 czerwca 2021 redakcja magazynu „Shūkan Shōnen Jump” ogłosiła, że począwszy od 21 czerwca publikacja mangi zostanie tymczasowo zawieszona ze względu na zły stan zdrowia Gege Akutamiego. Natomiast 15 lipca podano do wiadomości, że publikacja zostanie wznowiona wraz z publikacją kolejnego, 153. rozdziału mangi w numerze 35/2021, który został wydany 2 sierpnia.
29 stycznia 2021 podano do wiadomości, że wydawnictwo Waneko nabyło prawa do dystrybucji mangi w Polsce, natomiast premiera pierwszego tomu miała miejsce 5 maja.
Powieść ilustrowana.
Na podstawie mangi powstały dwie powieści ilustrowane autorstwa Ballada Kitakuniego, które wydane zostały nakładem wydawnictwa Shūeisha pod imprintem Jump J-Books. Pierwsza z nich, zatytułowana ukazała się w sprzedaży 1 maja 2019, zaś druga, pod tytułem – 4 stycznia 2020.
Anime.
Adaptacja mangi w formie telewizyjnego serialu anime zapowiedziana została w numerze 52/2019 magazynu „Shūkan Shōnen Jump” wydanym 25 listopada 2019. Podczas festiwalu Jump Festa '20 zostało zorganizowane spotkanie, podczas którego przedstawiono nazwiska aktorów, którzy podkładać będą głosy głównych boahterów w anime: Jun'ya Enoki, Yuma Uchida oraz Asami Seto. Podczas spotkania udział wziął również autor mangi, Gege Akutani. 20 maja 2020 ujawniono, że za reżyserię odpowiada Park Sung-hoo, scenariusz – Hiroshi Seko, projekty postaci – Tadashi Hiramatsu, muzykę – Hiroaki Tsutsumi, Yoshimasa Terui oraz Arisa Okehazama, natomiast za produkcję wykonawczą – studio MAPPA. Ponadto podano do informacji, że premiera odbędzie się w październiku na antenach MBS i TBS w paśmie Super Animeism, zaś kolejne odcinki emitowane będą w każdy piątek o 25.25 (czasu japońskiego JST). Data premiery została doprecyzowana na 2 października, o czym poinformowano 4 września wraz z publikacją drugiego zwiastunu anime w serwisie YouTube. 2 października 2020 za pośrednictwem strony internetowej anime ogłoszono, że składać się będzie łącznie z 24 odcinków, które skompilowane zostały do ośmiu wydań na Blu-ray i DVD. Ostatni odcinek został wyemitowany 26 marca o 25.40, 15 minut później niż poprzednie odcinki.
12 lutego 2022 podano do wiadomości, że anime otrzyma drugi sezon, którego premiera została zaplanowana na 2023 rok.
Odbiór.
Sprzedaż.
W grudniu 2018 nakład serii wynosił 600 000 egzemplarzy, w listopadzie 2019 – 2,5 miliona, a w grudniu 2020 – 15 milionów. 13 stycznia 2021 liczba sprzedanych egzemplarzy wynosiła już 20 milionów, natomiast 26 stycznia – 25 milionów. Powodem gwałtownego wzrostu liczby sprzedanych sztuk była emisja telewizyjnego serialu anime, co spowodowała, że tylko pomiędzy październikiem 2020 a styczniem 2021 zanotowano sprzedaż 15 milionów. 30 maja podano do wiadomości, że nakład serii osiągnął 50 milionów egzemplarzy, natomiast 28 listopada – 60 milionów (wg stanu na 25 grudnia).
W okresie 11–17 stycznia 2021, 15 tomów (w tym Jujutsu Kaisen 0) mangi zajęło 15 z 16 najlepszych miejsc w cotygodniowym rankingu mang serwisu Oricon.
Opinie i krytyka.
Leroy Douresseaux z portalu Comic Book Bin przyznał pierwszemu tomowi ocenę 8,5 na 10. Recenzent pochwalił serię za postacie, fabułę, scenerię i wewnętrzną mitologię, a także opisał jako „połączenie mangi bitewnej i komiksu grozy”. Shawn Hacaga pisząc recenzję pierwszego tomu dla serwisu The Fandom Post porównał serię "Bleach", a także pochwalił za elementy świata, wiedzę, postacie i grafikę, stwierdzając, że jest to „solidny pierwszy tom”.
Z kolei Hannah Collins z portalu Comic Book Resources znalazła podobieństwa między Yūjim i Sukuną oraz postaciami z komiksów Marvela: Eddiem Brockiem i Venomem, a także do serii "Bleach", "Ao no Exorcist" i "Tokyo Ghoul". Ponadto recenzentka pochwaliła mangę i biorąc pod uwagę niedawno ogłoszoną adaptację anime stwierdziła, że "Jujutsu Kaisen" to „mrocznie przyjemna seria akcji, na którą z pewnością trzeba będzie uważać w 2020 roku”.
Natomiast Rebecca Silverman pisząc recenzję dla Anime News Network wystawiła pierwszemu tomowi ocenę C. Silverman pochwaliła wykorzystanie przez serię japońskiego folkloru i elementów yōkai, porównując to i styl artystyczny Akutamiego z GeGeGe no Kitarō Shigeru Mizukiego, ale skrytykowała tę historię za „bardzo ogólną”. Zakończyła; „Potencjalnie może być bardziej, gdy Akutami czuje się bardziej komfortowo z procesem serializacji i dokładnie orientuje się, dokąd zmierza historia, więc dla pewności może być warta przeczytania drugiej książki. Ale teraz jest po prostu w porządku, to rodzaj serialu, który jest przeklęty przez słabe pochwały”.

</doc>
<doc id="5019591" url="https://pl.wikipedia.org/wiki?curid=5019591" title="Stary Kolejowy Szlak">
Stary Kolejowy Szlak

Stary Kolejowy Szlak – szlak rowerowy w Polsce, w województwie zachodniopomorskim.
Przebieg.
Szlak, zależnie od obranego wariantu ma 192 lub 201 km długości. Jego najnowszy odcinek został zbudowany w 2020. Przebiega zasadniczo na osi północ-południe, tworząc wydłużoną literę Y. Jego pierwszy etap ma dwa warianty zbiegające się w Białogardzie: z Kołobrzegu przez Gościno i Karlino (etap I, 55 km) lub z Mielna przez Koszalin (etap IA, 46 km). Drugi etap prowadzi z Białogardu do Złocieńca i ma 69 km. Etap trzeci rozpoczyna się w Złocieńcu i przez Wałcz doprowadza do Skrzatusza.
Szlak ma charakter przekrojowy, ukazując różnorodne krajobrazy Pomorza Zachodniego, charakterystyczne dla tego regionu: widoki na Bałtyk, moreny Szwajcarii Połczyńskiej, pojezierza i doliny rzeczne oraz rozległe, zwarte kompleksy leśne.
Etapy.
Etap I.
Szlak nie jest jeszcze oznakowany (2021). Początek znajduje się przy molo w Kołobrzegu. Trasa prowadzi przede wszystkim odcinkami dróg rowerowych, a od Zieleniewa zaczyna się asfaltowa droga rowerowa wytyczona po dawnym torowisku kolejowym. Od Karlina do Białogardu brak jest jakiejkolwiek infrastruktury (2021).
Etap IA.
Początek znajduje się przy pomniku morsa w Mielnie. Trasa prowadzi drogami rowerowymi przez Koszalin do Strzekęcina, a dalej asfaltowymi drogami lokalnymi. Odcinek Wronie Gniazdo - Żeleźno ma nawierzchnię gruntową. Dalej brak jest na razie infrastruktury (2021). 
Etap II.
Od dworca kolejowego w Białogardzie szlak prowadzi lokalnymi drogami asfaltowymi. Za Rąbinem doprowadza do drogi wojewódzkiej nr 152. Odtąd szlak ma nawierzchnię asfaltową, wybudowaną w 2020 wraz z licznymi miejscami wypoczynku. Prowadzi po dawnej linii kolejowej nr 421 Świdwin - Połczyn-Zdrój, przez uzdrowisko w Połczynie i atrakcyjne widokowo tereny Drawskiego Parku Krajobrazowego. Miejsca odpoczynku najczęściej zlokalizowane są w obrębie dawnych stacji kolejowych. Po drodze znajdują się plaże, gastronomia i miejsca noclegowe. Atrakcją jest przecięcie z pozostałościami niedokończonej autostrady, tzw. "berlinki". Koniec odcinka znajduje się w Złocieńcu.
Etap III.
Ten etap prowadzi po drogach lokalnych i gruntowych, a częściowo jest trudno przejezdny. Pomiędzy Wierzchowem a Wałczem planowana jest budowa około 30 km dróg rowerowych po dawnych liniach kolejowych.

</doc>
<doc id="5019592" url="https://pl.wikipedia.org/wiki?curid=5019592" title="TAE Greek National Airlines">
TAE Greek National Airlines

TAE Greek National Airlines (gr. Τεχνικαί Αεροπορικαί Εκμεταλλεύσεις—Εθνικαί Αεροπορικαί Γραμμαί) – nieistniejąca grecka linia lotnicza, założona w czerwcu 1951 roku, celem konsolidacji istniejących na greckim rynku lotniczych przewozów pasażerskich linii lotniczych, oraz utrzymania w greckich rękach narodowego przewoźnika lotniczego.
Historia.
Po zakończeniu II wojny światowej, w Grecji rozpoczęło działalność kilku przewoźników lotniczych. Do największych z nich należały linie Technical and Aeronautical Exploitations (TAE), Daedalus Airlines, Air Transport of Greece (AME) oraz Hellenic Airlines. Wszystkie cztery firmy borykały się z problemami finansowymi, których nasilenie nastąpiło na przełomie lat 40. i 50. ubiegłego wieku. Efektem były stały spadek przewozów lotniczych. W 1949 roku, linie Hellenic Airlines i TAE przewiozły na pokładach swoich samolotów łącznie 324 tysiące pasażerów, jednak już dwa lata później, w 1951 roku, łączna liczba pasażerów obydwu przewoźników wyniosła zaledwie 188 tysięcy. W wymienionym okresie linie lotnicze dysponowały tą samą liczbą samolotów w swoich flotach. Pomysłem na uzdrowienie sytuacji oraz utrzymanie linii lotniczych w greckich rękach, była konsolidacja linii lotniczych pod jednym szyldem. W czerwcu 1951, na bazie istniejącej TAE, utworzono TAE Greek National Airlines. Grecki rząd był w posiadaniu 10 procent udziałów, Narodowy Bank Grecji miał 16 procent. Amerykański przewoźnik Trans World Airlines, będący głównym udziałowcem firmy bazy TAE, otrzymał 15 procent. Udziałowcy linii AME otrzymali 5 procent nowych udziałów, udziałowcy TAE 30 procent a pozostałą część rządowy fundusz emerytalny. Flota nowej linii składała się z osiemnastu maszyn typu Douglas C-47 Skytrain oraz pojedynczego Douglas DC-4.
Niestety dla przewoźnika, nowa linia nie była w stanie sprostać wyzwaniom i zaczęły trapić ją problemy poprzedników. TAE Greek National Airlines zaczął generować straty finansowe. Co więcej, nie był w stanie podnieść przewozów pasażerskich do rentownego poziomu. W 1954 roku udało się osiągnąć zaledwie 30 procent przewozów, jakie wypracowano w 1949 roku. W ciągu pięciu lat działalności firmy, liczba przewożonych na pokładach maszyn TAE Greek National Airlines pasażerów spadła o jedną trzecią. W zaistniałych warunkach, wobec rosnących kosztów utrzymania nierentownego przedsiębiorstwa, rząd Grecki podjął decyzję o prywatyzacji linii. W sierpniu 1954 roku decyzja o sprzedaży została podana do publicznej wiadomości. Wśród ofert kupna jakie pojawiły się w odpowiedzi, połowa pochodziła od zagranicznych linii lotniczych. Pomimo zagranicznych ofert, zapewniających kupno i dalsze finansowanie przedsięwzięcia, grecki rząd zainteresowany był utrzymaniem linii w rękach firmy pochodzącej z Grecji. Możliwość sprzedaży zagranicznemu przewoźnikowi, spotkała się z dużą krytyką w kraju. Patowa sytuacja została rozwiązana w lipcu 1956 roku. 30 lipca 1956 roku, przedstawiciele greckiego rządu, podpisali umowę sprzedaży TAE Greek National Airlines. Nowym właścicielem, za sumę 1,5 mln dolarów, został Aristotelis Onasis. Tym samym, linia pozostała w greckich rękach. Nowa firma, pod zmienioną nazwą Olympic Airways, rozpoczęła regularne loty 6 kwietnia 1957 roku.

</doc>
<doc id="5019599" url="https://pl.wikipedia.org/wiki?curid=5019599" title="Czesław Szczerbo-Niefiedowicz">
Czesław Szczerbo-Niefiedowicz

Czesław Szczerbo-Niefiedowicz (ur. 10 października 1899 w Białymstoku) – plutonowy Wojska Polskiego, kawaler Orderu Virtuti Militari.
Życiorys.
Urodził się 10 października 1899 w Białymstoku, w rodzinie Józef i Weroniki z Bydryńskich. W czasie wojny domowej w Rosji walczył w szeregach 2 Pułku Strzelców Polskich na Syberii, będącego protoplastą 83 Pułku Strzelców Poleskich.
W 1931 mieszkał w Radomiu i pracował jako urzędnik.

</doc>
<doc id="5019602" url="https://pl.wikipedia.org/wiki?curid=5019602" title="Damian Pawłowski">
Damian Pawłowski

Damian Pawłowski (ur. 27 stycznia 1999 w Szczecinie) – polski piłkarz występujący na pozycji pomocnika w polskim klubie Pogoń Grodzisk Mazowiecki, do którego jest wypożyczony z Zagłębia Sosnowiec. Wychowanek Pogoni Szczecin, w trakcie swojej kariery grał także w Wigrach Suwałki. Młodzieżowy reprezentant Polski.

</doc>
<doc id="5019606" url="https://pl.wikipedia.org/wiki?curid=5019606" title="Jämtkraft Arena">
Jämtkraft Arena

Jämtkraft Arena – stadion piłkarski w Östersund, w Szwecji. Został otwarty 13 lipca 2007 roku. Może pomieścić 8466 widzów. Swoje spotkania rozgrywają na nim piłkarze klubu Östersunds FK.
Obiekt powstał na terenie dawnego garnizonu Jämtlands fältjägarregemente, a jego inauguracja miała miejsce 13 lipca 2007 roku. Przed otwarciem nowej areny piłkarze klubu Östersunds FK rozgrywali swoje spotkania na stadionie Hofvallen. Pierwotnie powstały jedynie trybuny wzdłuż bramek, a pojemność obiektu nieznacznie przekraczała 5000 widzów. W 2013 roku wybudowano także trybunę z miejscami stojącymi za północną bramką, a w 2016 roku – za południową bramką. W 2017 roku, w trakcie modernizacji, na trybunach za bramkami zainstalowano krzesełka.
13 kwietnia 2017 roku na stadionie rozegrano finał Pucharu Szwecji (Östersunds FK – IFK Norrköping 4:1).

</doc>
<doc id="5019610" url="https://pl.wikipedia.org/wiki?curid=5019610" title="Bronyky">
Bronyky

Bronyky () – wieś na Ukrainie, w obwodzie żytomierskim, w rejonie nowogrodzkim, nad Tnią. W 2001 roku liczyła 475 mieszkańców.

</doc>
<doc id="5019611" url="https://pl.wikipedia.org/wiki?curid=5019611" title="Uwe Ackermann">
Uwe Ackermann

Uwe Ackermann (ur. 12 września 1960 w Zwickau) – niemiecki lekkoatleta, płotkarz, medalista mistrzostw Europy. W czasie swojej kariery reprezentował Niemiecką Republikę Demokratyczną.
Kariera sportowa.
Specjalizował się w biegu na 400 metrów przez płotki. Zajął w tej konkurencji 4. miejsce na mistrzostwach Europy juniorów w 1979 w Bydgoszczy.
Zdobył brązowy medal w biegu na 400 metrów przez płotki na mistrzostwach Europy w 1982 w Atenach, przegrywając jedynie z Haraldem Schmidem z Republiki Federalnej Niemiec i Aleksandrem Jacewiczem ze Związku Radzieckiego.
Ackermann był mistrzem NRD w biegu na 400 metrów przez płotki w 1982, 1987 i 1988, wicemistrzem na tym dystansie w 1980 i 1986 oraz brązowym medalistą w 1979. Był również mistrzem NRD w sztafecie 4 × 400 metrów w 1987 i 1988.
9 lipca 1982 w Karl-Marx-Stadt ustanowił rekord NRD w biegu na 400 metrów przez płotki czasem 48,50 s. Wynik ten przetrwał jako rekord NRD do zjednoczenia Niemiec. Jest to 4. wynik w historii Niemiec według stanu na 31 grudnia 2020.

</doc>
<doc id="5019613" url="https://pl.wikipedia.org/wiki?curid=5019613" title="Hirky (obwód żytomierski)">
Hirky (obwód żytomierski)

Hirky () – wieś na Ukrainie, w obwodzie żytomierskim, w rejonie nowogrodzkim, nad Ceremem. W 2001 roku liczyła 724 mieszkańców.
Pod koniec XIX w. wieś Górki w powiecie z siedzibą w Nowogradzie Wołyńskim, w gminie Żołobne.

</doc>
<doc id="5019614" url="https://pl.wikipedia.org/wiki?curid=5019614" title="Žan Medved">
Žan Medved

Žan Medved (ur. 14 czerwca 1999 w Slovenj Gradcu) – słoweński piłkarz występujący na pozycji napastnika w słoweńskim klubie NK Celje, do którego jest wypożyczony ze Slovana Bratysława. W trakcie swojej kariery grał także w takich zespołach jak Olimpija Lublana, NK Fužinar oraz Vis Pesaro. Młodzieżowy reprezentant Słowenii.

</doc>
<doc id="5019618" url="https://pl.wikipedia.org/wiki?curid=5019618" title="Estadio Las Flores">
Estadio Las Flores

Estadio Las Flores (oficjalna nazwa: Estadio Ingeniero Mario Estrada) – stadion piłkarski w gwatemalskim mieście Jalapa, stolicy departamentu Jalapa. Obiekt może pomieścić 11 500 widzów, a swoje mecze rozgrywa na nim drużyna Remicheros FC.
Stadion został otwarty w 1960 roku. Jest podzielony na cztery sektory, posiada między innymi cztery maszty oświetleniowe, tor do lekkoatletyki, dwa boiska boczne (jedno z nawierzchnią naturalną, a drugie ze sztuczną), trzy szatnie i salę prasową.
Niekiedy określa się go mianem „Coloso del Oriente” („Kolos Wschodu”). Jest jedynym stadionem na wschodzie Gwatemali, który spełnia wymogi CONCACAF rozgrywania meczów międzynarodowych. Przez wiele lat był domowym obiektem klubu Deportivo Jalapa, lecz od czasu jego rozwiązania w 2011 roku gości głównie mecze rozgrywek regionalnych i lokalnych klubów z niższych lig gwatemalskich.
W 2019 roku na stadionie zamontowano panele słoneczne. Koszt prac wyniósł około 2,5 miliona quetzali. Tym samym Las Flores jest jedynym obiektem w kraju, który dysponuje takim rozwiązaniem.

</doc>
<doc id="5019619" url="https://pl.wikipedia.org/wiki?curid=5019619" title="Anna-Maria Sieklucka">
Anna-Maria Sieklucka

Anna-Maria Sieklucka (ur. 31 maja 1992 w Lublinie) – polska aktorka filmowa; zdobyła rozgłos rolą Laury Biel w filmie "365 dni" (2020).
Życiorys.
Jest córką Jerzego Antoniego Siekluckiego, prawnika. W 2018 ukończyła studia na Wydziale Lalkarskim we Wrocławiu Akademii Sztuk Teatralnych im. Stanisława Wyspiańskiego w Krakowie.
Debiutowała w 2019, występując gościnnie w 753. odcinku serialu telewizyjnego "Na dobre i na złe". Następnie zagrała główną rolę Laury Biel w filmie "365 dni" (2020), ekranizacji powieści obyczajowej "365 dni" (2018) Blanki Lipińskiej. Film został bardzo negatywnie oceniony przez krytyków, jednak miał największą publiczność w polskich kinach w 2020 i cieszył się dużą popularnością w wielu innych krajach; według amerykańskiego tygodnika „Newsweek” był najczęściej oglądanym filmem w 2020 na całym świecie na platformie Netflix. Za rolę w tym filmie Sieklucka była nominowana do Złotych Malin 2021 w kategorii „Najgorsza aktorka”.
Wiosną 2021 uczestniczyła w 14. edycji programu rozrywkowego Polsatu "Twoja twarz brzmi znajomo", w której zajęła siódme miejsce. W 2022 miały premierę druga i trzecia część filmu "365 dni" – "" i "Kolejne 365 dni" – w których ponownie wcieliła się w główną rolę Laury.
Życie prywatne.
Partnerem Siekluckiej jest reżyser teatralny Łukasz Witt-Michałowski. Aktorka zna cztery języki: polski, angielski, francuski i niemiecki.
Filmografia.
Filmy
Seriale telewizyjne
Przedstawienia teatralne

</doc>
<doc id="5019623" url="https://pl.wikipedia.org/wiki?curid=5019623" title="Jaruń">
Jaruń

Jaruń () – wieś na Ukrainie, w obwodzie żytomierskim, w rejonie nowogrodzkim, u ujścia Koszeliwki i Żołbnianki do Ceremu. W 2001 roku liczyła 2995 mieszkańców.
Pod koniec XIX w. miasteczko w powiecie z siedzibą Nowogradzie Wołyńskim, w gm. żołobeńskiej.

</doc>
<doc id="5019632" url="https://pl.wikipedia.org/wiki?curid=5019632" title="Jaworiwka (obwód żytomierski)">
Jaworiwka (obwód żytomierski)

Jaworiwka () – wieś na Ukrainie, w obwodzie żytomierskim, w rejonie nowogrodzkim. W 2001 roku liczyła 318 mieszkańców.
Pod koniec XIX w. wieś Dziekunka w powiecie z siedzibą w Nowogradzie Wołyńskim, w gminach Chulsk (1881 r.) i Rohaczów (1900 r.), parafia prawosławna w Czernicy, oddalonej o 6 w. We wsi znajdowała się huta szkła, odlewnia żelaza z wielkim piecem i smolarnia. Własność Lubomirskich, Czaplisów, Jabłonowskich oraz hrabiów Tyszkiewiczów. 

</doc>
<doc id="5019636" url="https://pl.wikipedia.org/wiki?curid=5019636" title="Australia Post">
Australia Post

Australia Post, pełna nazwa Australian Postal Corporation – operator pocztowy oferujący usługi pocztowe w Australii, z siedzibą w Melbourne. 

</doc>
<doc id="5019637" url="https://pl.wikipedia.org/wiki?curid=5019637" title="Jaworiwka (obwód winnicki)">
Jaworiwka (obwód winnicki)

Jaworiwka () – wieś na Ukrainie, w obwodzie winnickim, w rejonie piszczańskim. W 2001 roku liczyła 1061 mieszkańców.

</doc>
<doc id="5019638" url="https://pl.wikipedia.org/wiki?curid=5019638" title="Jaworiwka (obwód czerkaski)">
Jaworiwka (obwód czerkaski)

Jaworiwka () – wieś na Ukrainie, w obwodzie czerkaskim, w rejonie drabiwskim. W 2001 roku liczyła 867 mieszkańców.

</doc>
<doc id="5019640" url="https://pl.wikipedia.org/wiki?curid=5019640" title="New Zealand Post">
New Zealand Post

New Zealand Post Ltd () – operator pocztowy oferujący usługi pocztowe w Nowej Zelandii, z siedzibą w stolicy kraju – Wellingtonie. Przedsiębiorstwo powstało w 1987 roku.

</doc>
<doc id="5019643" url="https://pl.wikipedia.org/wiki?curid=5019643" title="KH-8 01">
KH-8 01

KH-8 01 – amerykański satelita rozpoznawczy; pierwszy statek serii KeyHole-8 "GAMBIT 3". Jego zadaniem było wykonywanie wywiadowczych zdjęć Ziemi o rozdzielczości przy gruncie około 10 cm. 
Budowa i działanie.
Głównym komponentem satelity była kamera wyprodukowana przez Eastman Kodak, z obiektywem charakteryzującym się ogniskową 4,46 m. Dzięki zestawowi luster udało się obniżyć wagę i wymiary zastosowanego aparatu. Film po naświetleniu był przesuwany za pomocą zestawu rolek do kapsuły, która następnie oddzielała się od satelity, lądowała na spadochronie w rejonie Pacyfiku i była przechwytywana podczas opadania przez specjalnie do tego przystosowany samolot. Był to pierwszy z sześciu satelitów serii testowej. Poza testowaniem nowego typu satelity wywiadowczego, testowano także nową rakietę nośną Titan 3B. Satelita wyposażony był w jedną kapsułę powrotną.
Dokładna informacja o położeniu satelity na orbicie była uzyskiwana dzięki porównywaniu danych z zestawu kamer skierowanych w przestrzeń kosmiczną i powierzchnię Ziemi, następnie niezbędne korekty położenia satelity dokonywano za pomocą silników pomocniczych.
Misja.
Misja rozpoczęła się 29 lipca 1966 roku, kiedy rakieta Titan 3B wyniosła z kosmodromu Vandenberg na niską orbitę okołoziemską pierwszego satelitę z serii KH-8. Po znalezieniu się na orbicie KH-8 01 otrzymał oznaczenie COSPAR 1966-062A.
Po wykonaniu 83 okrążenia Ziemi, 3 sierpnia 1966 roku od satelity oddzieliła się kapsuła SRV zawierająca naświetloną błonę fotograficzną, która następnie opadając na spadochronie została przechwycona przez samolot transportowy. Główna część satelity pozostawała na orbicie przez kolejne trzy dni, podczas których w ramach testów kilkukrotnie uruchamiano jej silniki.
Satelita spłonął w atmosferze 6 sierpnia 1966 roku.

</doc>
<doc id="5019644" url="https://pl.wikipedia.org/wiki?curid=5019644" title="Mi Leonis b">
Mi Leonis b

Mi Leonis b (μ Leo b, Rasalas b, HD 85503b) – egzoplaneta krążąca wokół pomarańczowego olbrzyma Mi Leo, gwiazdy położonej w gwiazdozbiorze Lwa. Układ oddalony jest od Ziemi o około 106 lat świetlnych.
Mi Leo b została odkryta w 2014 roku metodą pomiaru prędkości radialnej przy wykorzystaniu 1,8 metrowego teleskopu wraz ze spektrografem Bohyunsan Observatory Echelle Spectrograph (BOES) w obserwatorium Bohyunsan Optical Astronomy Observatory (BOAO) znajdującym się w Korei Południowej. Pomiary pozwalające potwierdzić istnienie egzoplanety były zbierane przez 10 lat, od 2003 do 2013 roku.
Mi Leo b jest egzoplanetą typu gazowy olbrzym, ma masę około 2,4 MJ oraz promień wynoszący w przybliżeniu 0,9 RJ. Mi Leo b okrąża swoją gwiazdę w ciągu 357,8 ziemskich dni po orbicie o mimośrodzie 0,09 w średniej odległości 1,1 AU. 

</doc>
<doc id="5019646" url="https://pl.wikipedia.org/wiki?curid=5019646" title="China Post">
China Post

China Post (), pełna nazwa China Post Group Corporation Limited (chiń. ) – operator pocztowy oferujący usługi pocztowe w Chińskiej Republice Ludowej, z siedzibą w Pekinie.

</doc>
<doc id="5019650" url="https://pl.wikipedia.org/wiki?curid=5019650" title="Chunghwa Post">
Chunghwa Post

Chunghwa Post (), pełna nazwa Chunghwa Post Co., Ltd. (chiń. ) – operator pocztowy oferujący usługi pocztowe w Republice Chińskiej, z siedzibą w Tajpej.

</doc>
<doc id="5019654" url="https://pl.wikipedia.org/wiki?curid=5019654" title="Czistikowskoje">
Czistikowskoje

Czistikowskoje () – jednostka administracyjna (osiedle wiejskie) wchodząca w skład rejonu rudniańskiego w оbwodzie smoleńskim w Rosji.
Centrum administracyjnym osiedla wiejskiego jest wieś (ros. деревня, trb. dieriewnia) Czistik.
Geografia.
Powierzchnia osiedla wiejskiego wynosi 543,95 km², a jego głównymi rzekami są Małaja Bieriezina i Kloc. Przez terytorium jednostki przechodzi droga federalna R120 (Orzeł – Briańsk – Smoleńsk – granica z Białorusią) oraz linia kolejowa Smoleńsk – Witebsk.
Historia.
Osiedle powstało na mocy uchwały obwodu smoleńskiego z 28 grudnia 2004 r., a uchwałą z dnia 20 grudnia 2018 roku w jego skład weszły wszystkie miejscowości osiedla Smoligowskoje.
Demografia.
W 2020 roku osiedle wiejskie zamieszkiwało 3141 mieszkańców.
Miejscowości.
W skład jednostki administracyjnej wchodzą 42 miejscowości (wyłącznie dieriewnie): Ancyforowo, Chołmok, Czistik, Dubrowo, Dworiszcze, Gorbuszy, Granki, Jelnia, Ignatowka, Kisłowka, Koczany, Koncy, Korobanowo, Lelekwinskaja, Leszno, Molewo, Morozowka, Moskalenki, Nadwa, Oburog, Ordowka, Osiapy, Palcewo, Płoskoje, Priwolje, Rasswiet, Rokot, Ryżykowo, Słoboda, Smolaki, Smoligowka, Staszki, Staszkowo, Suflanowo, Sutoki, Szerowiczi, Tietieri, Triegubowka, Udowki, Wysokaja Żar, Zagotino, Żywolewo.

</doc>
<doc id="5019655" url="https://pl.wikipedia.org/wiki?curid=5019655" title="Korea Post">
Korea Post

Korea Post (hangul: ) – operator pocztowy oferujący usługi pocztowe w Korei Południowej, z siedzibą w Sedżongu. Przedsiębiorstwo w obecnej postaci powstało w 2000 roku.

</doc>
<doc id="5019657" url="https://pl.wikipedia.org/wiki?curid=5019657" title="Konwój PQ-14">
Konwój PQ-14

Konwój PQ-14 – konwój arktyczny z okresu II wojny światowej wysłany przez aliantów ze sprzętem wojennym i surowcami do ZSRR, które były niezbędne do prowadzenia dalszej walki przeciwko III Rzeszy. Konwój wypłynął z Islandii 8 kwietnia 1942. 
Skład i straty.
Konwój składał się z 24 statków handlowych. Wkrótce po wyjściu z Islandii wpadł w gęste pola lodowe, co zmusiło 16 statków do zawrócenia. Z pozostałych 8 statków, brytyjski ss „Empire Howard” został 16 kwietnia storpedowany przez U-403 i zatonął w niecałą minutę.
17 kwietnia do eskorty konwoju dotarły trzy radzieckie niszczyciele. 19 kwietnia, 7 statków konwoju dotarły do portu w Murmańsku.

</doc>
<doc id="5019660" url="https://pl.wikipedia.org/wiki?curid=5019660" title="Henrietta Maria Burbon">
Henrietta Maria Burbon



</doc>
<doc id="5019663" url="https://pl.wikipedia.org/wiki?curid=5019663" title="Lubawiczskoje (rejon rudniański)">
Lubawiczskoje (rejon rudniański)

Lubawiczskoje () – jednostka administracyjna (osiedle wiejskie) wchodząca w skład rejonu rudniańskiego w оbwodzie smoleńskim w Rosji.
Centrum administracyjnym osiedla wiejskiego jest wieś (ros. деревня, trb. dieriewnia) Lubawiczi.
Geografia.
Powierzchnia osiedla wiejskiego wynosi 265 km², a jego głównymi rzekami są Małaja Bieriezina i Bieriezina.
Historia.
Osiedle powstało na mocy uchwały obwodu smoleńskiego z 28 grudnia 2004 r., a uchwałą z dnia 20 grudnia 2018 roku w jego skład weszły wszystkie miejscowości osiedla Kazimirowskoje.
Demografia.
W 2020 roku osiedle wiejskie zamieszkiwało 2070 mieszkańców.
Miejscowości.
W skład jednostki administracyjnej wchodzi 50 miejscowości (wyłącznie dieriewnie): Bieriezino, Błażkino, Bolszaja Bieriezina, Borodino, Bystrowka, Cegielnia, Centnierowka, Chalutino, Chomino, Czuszai, Driagili, Dubrowka, Golaszowo, Izubri, Jelisiejewka, Jefriemowo, Kazimirowo, Kienowo, Klemiatino, Komintiern, Korolewo, Koty, Lisikty, Lubawiczi, Makarowka, Małaja Bieriezina, Mochnaczi, Makowskoje, Morgi, Niewzuczje, Piezoły, Portasowo, Sieriedki, Sitowszczina, Słoboda, Słobodiszcze, Soboli, Sołowji, Staraja Striełka, Starodubowszczina, Szełkowo, Szubki, Szyłowo, Wołkowo, Zagorje, Założje, Zaoliszcze, Zarieczje, Zorczino, Zui.
Zlikwidowaną miejscowością jest dieriewnia Mazaniki.
Transport.
Przez jednostkę administracyjną Lubawiczskoje przebiega 7 dróg rejonowych: 66N-1608 (droga R120 / Rudnia – Lubawiczi – Wołkowo)), 66N-1612 (droga 66N-1608 / Lubawiczi – Szyłowo – Izubri), 66N-1614 (droga 66N-1608 / Centnierowka – Kazimirowo – Szyłowo), 66N-1617 (droga 66N-1608 / Lubawiczi – Czuszai), 66N-1619 (droga 66N-1608 / Wołkowo – Zarieczje – Driagili), 66N-1621 (Szubki / droga 66N-1608 – Bystrowka – droga 66N-1614), 66N-1633 (droga 66N-1614 – Korolewo).
Wzdłuż północnej granicy osiedla wiejskiego przebiega linia kolejowa Smoleńsk – 462 km (przystanek kolejowy 450 km).

</doc>
<doc id="5019664" url="https://pl.wikipedia.org/wiki?curid=5019664" title="Henrietta Maria de France">
Henrietta Maria de France



</doc>
<doc id="5019665" url="https://pl.wikipedia.org/wiki?curid=5019665" title="Arek Pasożyt">
Arek Pasożyt

Arek Pasożyt (ur. 1987) – polski artysta sztuki współczesnej i aktywista.
Edukacja.
Mieszka w Toruniu, gdzie studiował malarstwo i edukację artystyczną na Wydziale Sztuk Pięknych UMK. Dyplom uzyskał w 2011 r.
Twórczość.
Zajmuje się m.in. malarstwem i sztuką performance’u, sztuką zaangażowaną społecznie, sztuką partycypacyjną.
W latach 2006–2010 współtworzył grupę Gruba Najgorsza, kontestującą zastane układy w świecie galeryjno-kuratorskim i uprawiającą krytykę instytucjonalną. Łączy twórczość artystyczną z działaniami aktywistycznymi na rzecz praw kobiet, mniejszości nieheteronormatywnych, osób wykluczonych społecznie, bierze udział w protestach obywatelskich, na których za transparenty służą mu obrazy.
W 2010 r. artysta sformułował „Manifest pasożytniczy” przedstawiający ideę jego działań jako artysty-pasożyta. Manifest był wyrazem krytyki postrzegania artysty w społeczeństwie. W myśl zawartych w „Manifeście” idei, swoje prace Arek Pasożyt wystawiał m.in. w Toruniu (CSW „Znaki czasu”, Galeria nad Wisłą), we Wrocławiu (BWA) lub w Muzeum Sztuki Współczesnej w Krakowie MOCAK.
W 2017 roku wraz z Grupą nad Wisłą wystąpił z deklaracją sprzeciwu wobec polityki kulturalnej państwa, która punktowała m.in. cenzurowanie działań artystycznych, instrumentalne traktowanie sztuki, brak świadczeń socjalnych i zdrowotnych dla artystek i artystów, niskie wynagrodzenia, a także kierowanie się pobudkami politycznymi przy obsadzaniu stanowisk w instytucjach kultury. W ramach sprzeciwu artysta podjął również głodówkę przeciw polityce kulturalnej. Arek Pasożyt protestował przed instytucjami zarządzającymi kulturą w Toruniu przez osiem dni do momentu, kiedy głodówka zaczęła zagrażać jego zdrowiu.
Arek Pasożyt uczestniczy w protestach społecznych, na które przychodzi ze swoimi „Obrazami Strajkującymi”, które można zaliczyć do typu ready-made. Są to obrazy tworzone w ramach „Malarstwa Pasożytniczego”, a więc na reprodukcjach dzieł, w tym XIX-wiecznego malarstwa polskiego lub na oryginalnych pracach innych artystów. Artysta np. domalowuje na obrazach tęczę lub zamalowuje ich fragmenty w taki sposób, by można było odczytać takie słowa jak „populizm”, „wybór” czy „dość”, poprzez które prześwitują fragmenty motywów z obrazów.
Artysta zajmuje się również animacją kultury. Organizuje lub współorganizuje wystawy i projekty kuratorskie, m.in. w latach 2014–2016 – Zakład Malarstwa „Nie do odrzucenia”, cykl siedmiu wystaw tworzonych wspólnie z osobami doświadczającymi bezdomności w Lublinie i Elblągu.

</doc>
<doc id="5019666" url="https://pl.wikipedia.org/wiki?curid=5019666" title="Krystyna Maria Burbon">
Krystyna Maria Burbon



</doc>
<doc id="5019668" url="https://pl.wikipedia.org/wiki?curid=5019668" title="Rada Ministrów ZSRR">
Rada Ministrów ZSRR

Rada Ministrów ZSRR, ros. Сове́т мини́стров СССР (w skrócie Совмин СССР; СМ СССР; synonim Правительство СССР) – w latach 1946–1991 najwyższy organ państwowej władzy wykonawczej Związku Socjalistycznych Republik Radzieckich. Poprzednikiem rady była Rada Komisarzy Ludowych ZSRR.
RM ZSRR miała prawo do inicjatywy ustawodawczej. Została rozwiązana w lutym 1991 w związku z utworzeniem Gabinetu Ministrów przy Prezydencie ZSRR.

</doc>
<doc id="5019671" url="https://pl.wikipedia.org/wiki?curid=5019671" title="Elżbieta Burbon (1602–1644)">
Elżbieta Burbon (1602–1644)



</doc>
<doc id="5019673" url="https://pl.wikipedia.org/wiki?curid=5019673" title="Sofie Grabol">
Sofie Grabol



</doc>
<doc id="5019683" url="https://pl.wikipedia.org/wiki?curid=5019683" title="Pieriewołoczskoje">
Pieriewołoczskoje

Pieriewołoczskoje () – jednostka administracyjna (osiedle wiejskie) wchodząca w skład rejonu rudniańskiego w оbwodzie smoleńskim w Rosji.
Centrum administracyjnym osiedla wiejskiego jest dieriewnia Pieriewołoczje.
Geografia.
Powierzchnia osiedla wiejskiego wynosi 363,36 km², a jego głównymi rzekami są Małaja Bieriezina i Rutawiecz. Przez terytorium osiedla przechodzą linie kolejowe: Orzeł – Witebsk, Rudnia – Ponizowje i Rudnia – Diemidow.
Historia.
Osiedle powstało na mocy uchwały obwodu smoleńskiego z 28 grudnia 2004 r., a uchwałą z dnia 20 grudnia 2018 roku w jego skład weszły wszystkie miejscowości osiedla Krugłowskoje.
Demografia.
W 2020 roku osiedle wiejskie zamieszkiwało 2212 mieszkańców.
Miejscowości.
W skład jednostki administracyjnej wchodzi 27 miejscowości (wyłącznie dieriewnie): Biel, Butrowo, Chrapaki, Diemientiejewo, Diewino, Dubrowka, Kartaszewiczi, Krasnyj Dwor, Krugłowka, Kudricy, Mierwino, Mikulino, Mogilno, Odrino, Pieriewołoczje, Pieski, Samsoncy, Sieliwonienki, Sołoniec, Stai, Timoszenki, Tubolcy, Tur, Zaborje, Zadniaja, Zaozierje, Zatiesy.

</doc>
<doc id="5019689" url="https://pl.wikipedia.org/wiki?curid=5019689" title="Grzegorz Tomasiewicz">
Grzegorz Tomasiewicz

Grzegorz Tomasiewicz (ur. 5 maja 1996 w Jaworznie) – polski piłkarz występujący na pozycji pomocnika w polskim klubie Piast Gliwice.
Kariera klubowa.
Legia Warszawa.
W 2011 roku dołączył do akademii Legii Warszawa. 1 sierpnia 2013 został przesunięty do zespołu rezerw. Zadebiutował 11 sierpnia 2013 w meczu III ligi przeciwko GKS-owi II Bełchatów (1:0). Pierwszą bramkę zdobył 31 października 2013 w meczu ligowym przeciwko Broni Radom (0:1).
Arka Gdynia.
13 lutego 2015 przeszedł do drużyny Arki Gdynia. Zadebiutował 9 maja 2015 w meczu I ligi przeciwko Bytovii Bytów (0:1). Pierwszą bramkę zdobył 2 listopada 2015 w meczu ligowym przeciwko Chojniczance Chojnice (2:3). W sezonie 2015/16 jego zespół zajął pierwsze miejsce w tabeli i awansował do Ekstraklasy.
Pogoń Siedlce.
13 lipca 2016 został wysłany na wypożyczenie do zespołu Pogoni Siedlce. Zadebiutował 16 lipca 2016 w meczu Pucharu Polski przeciwko Stilonowi Gorzów Wielkopolski (0:3), w którym zdobył swoją pierwszą bramkę. W I lidze zadebiutował 31 lipca 2016 w meczu przeciwko GKS-owi Tychy (0:1). Pierwszą bramkę w lidze zdobył 23 września 2016 w meczu przeciwko Chojniczance Chojnice (2:1).
Stal Mielec.
1 lipca 2018 podpisał kontrakt z klubem Stal Mielec. Zadebiutował 20 lipca 2018 w meczu I ligi przeciwko Garbarni Kraków (0:2). Pierwszą bramkę zdobył 22 sierpnia 2018 w meczu ligowym przeciwko ŁKS-owi Łódź (0:2). W sezonie 2019/20 jego zespół zajął pierwsze miejsce w tabeli i awansował do najwyższej ligi. W Ekstraklasie zadebiutował 23 sierpnia 2020 w meczu przeciwko Wiśle Płock (1:1). Pierwszą bramkę w lidze zdobył 28 listopada 2020 w meczu przeciwko Jagiellonii Białystok (3:1).
Kariera reprezentacyjna.
Polska U-20.
W 2017 roku otrzymał powołanie do reprezentacji Polski U-20. Zadebiutował 23 marca 2017 w meczu U20 Elite League przeciwko reprezentacji Włoch U-20, w którym zdobył swoją pierwszą bramkę.

</doc>
<doc id="5019691" url="https://pl.wikipedia.org/wiki?curid=5019691" title="Alan Barnard">
Alan Barnard

Alan J. Barnard (ur. 22 lutego 1949) – amerykański antropolog i etnograf. Jego dorobek obejmuje prace z zakresu antropologii społecznej i afrykanistyki, poświęcone m.in. ludom Khoisan. Sporządził także opis lingwistyczny afrykańskiego języka nharo.
Kształcił się na George Washington University (bakalaureat 1971) oraz na McMaster University (magisterium 1972). Doktorat uzyskał w 1976 r. na Uniwersytecie Londyńskim. Od 2010 r. członek British Academy.

</doc>
<doc id="5019697" url="https://pl.wikipedia.org/wiki?curid=5019697" title="Starosiele I">
Starosiele I

Starosiele I – dawny folwark. Tereny na których leżał znajdują się obecnie na Białorusi, w obwodzie witebskim, w rejonie dokszyckim, w sielsowiecie Tumiłowicze.
Historia.
W czasach zaborów w gminie Tumiłowicze, w powiecie borysowskim, w guberni mińskiej Imperium Rosyjskiego.
W dwudziestoleciu międzywojennym folwark leżał w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Tumiłowicze, a następnie w gminie Dokszyce.
Według Powszechnego Spisu Ludności z 1921 roku zamieszkiwało tu 9 osób, 5 było wyznania rzymskokatolickiego, 1 prawosławnego a 3 mahometańskiego. Jednocześnie wszyscy mieszkańcy zadeklarowali polską przynależność narodową. Był tu 1 budynek mieszkalny. W 1931 w 2 domach zamieszkiwało 9 osób.
Wierni należeli do parafii rzymskokatolickiej w Dokszycach i prawosławnej w Tumiłowiczach. Miejscowość podlegała pod Sąd Grodzki w Dokszycach i Okręgowy w Wilnie; właściwy urząd pocztowy mieścił się w Tumiłowiczach.

</doc>
<doc id="5019698" url="https://pl.wikipedia.org/wiki?curid=5019698" title="Alan J. Barnard">
Alan J. Barnard



</doc>
<doc id="5019701" url="https://pl.wikipedia.org/wiki?curid=5019701" title="Girón (autobus)">
Girón (autobus)



</doc>
<doc id="5019706" url="https://pl.wikipedia.org/wiki?curid=5019706" title="Ponizowskoje (obwód smoleński)">
Ponizowskoje (obwód smoleński)

Ponizowskoje () – jednostka administracyjna (osiedle wiejskie) wchodząca w skład rejonu rudniańskiego w оbwodzie smoleńskim w Rosji.
Centrum administracyjnym osiedla wiejskiego jest wieś (ros. село, trb. sieło) Ponizowje.
Geografia.
Powierzchnia osiedla wiejskiego wynosi 744,44 km², a jego głównymi rzekami są Rutawiecz i Kaspla. Przez terytorium osiedla przechodzą linie kolejowe: Rudnia – Ponizowje – Diemidow i Ponizowje – Liozno.
Historia.
Osiedle powstało na mocy uchwały obwodu smoleńskiego z 28 grudnia 2004 r., a uchwałą z dnia 20 grudnia 2018 roku w jego skład weszły wszystkie miejscowości osiedla Klarinowskoje.
Demografia.
W 2020 roku osiedle wiejskie zamieszkiwało 2042 mieszkańców.
Miejscowości.
W skład jednostki administracyjnej wchodzi 91 miejscowości, w tym sieło (Ponizowje), osiedle (Lnozawoda) i 89 wsi (ros. деревня, trb. dieriewnia) (Abramowo, Aniśki, Babotki, Bałyki, Bielskoje, Bojarszczina, Bojarszczina, Bor, Bordadyny, Borki, Bratyszki, Brusy, Chochły, Chołmy, Darowaja, Diundino, Dubrowo, Faszczewo, Gari, Głomazdino, Gubniki, Guby, Iwniki, Kadomy, Kamienka, Klarinowo, Klimienki, Korbany, Korowki, Korżani, Koszewatka, Koszewiczi, Kozły, Kudino-Słoboda, Kuprijanowo, Lewyki, Leżujewo, Ładygi, Łapieki, Łużki, Niegowka, Nikolinki, Nikoncy, Niwki, Niżnije Chrapuny, Nowoje Myszkowo, Nowosiołki, Obrok, Osowo, Owsianaja Niwa, Paszki, Pieczki, Poczinok, Połowino, Ponażewo, Ponizowje, Popara, Potipy, Raspopy, Rodźkino, Safronowo, Sapcy, Sielco, Sieleczki, Siemiencewo, Siłujanowo, Sitniki, Skubiatino, Skugriewo, Słoboda, Somienki, Staroje Myszkowo, Stwolino, Strielicy, Suborowo, Suchaja Polenica, Surmilicy, Swaricha, Szapki, Szarki, Szatiłowo, Szmyri, Tielapni, Trubiłowo, Uzgorki, Wierchnije Chrapuny, Wołki, Wołoty, Zujewo).

</doc>
<doc id="5019708" url="https://pl.wikipedia.org/wiki?curid=5019708" title="Roberto Cingolani">
Roberto Cingolani

Roberto Cingolani (ur. 23 grudnia 1961 w Mediolanie) – włoski fizyk i nauczyciel akademicki, profesor, w latach 2021–2022 minister.
Życiorys.
W 1985 ukończył fizykę na Uniwersytecie w Bari, doktoryzował się na tej uczelni z fizyki w 1988. W 1989 został absolwentem studiów podyplomowych w Scuola Normale Superiore w Pizie. Pracował w Instytucie Badań Ciała Stałego im. Maxa Plancka w Stuttgarcie, następnie na Università degli Studi di Lecce. Wykładał też na Uniwersytecie Tokijskim i Virginia Commonwealth University. W 2000 objął profesurę na uniwersytecie w Lecce, a rok później założył na nim laboratorium nanotechnologii, którego został dyrektorem. Autor lub współautor kilkuset artykułów naukowych, a także około 30 patentów.
W latach 2005–2019 pełnił funkcję dyrektora naukowego centrum badawczego Istituto Italiano di Tecnologia (IIT). Następnie zatrudniony w koncernie zbrojeniowym Leonardo, gdzie na stanowisku dyrektorskim odpowiadał za technologię i innowację. W lutym 2021 powołany na ministra środowiska w rządzie Maria Draghiego; w marcu tegoż roku mianowany ministrem transformacji ekologicznej. Zakończył urzędowanie w październiku 2022.

</doc>
<doc id="5019710" url="https://pl.wikipedia.org/wiki?curid=5019710" title="Stojczo Moszanow">
Stojczo Moszanow

Stojczo Stefanow Moszanow (, ur. 25 maja 1892 w Drjanowie, zm. 10 stycznia 1975 w Sofii) – bułgarski prawnik i polityk, minister gospodarki (1935), minister finansów (1935), deputowany do Zgromadzenia Narodowego 21. (1923–1927), 22. (1927–1931), 23. (1931–1934) i 24. kadencji (1938–1939).
Życiorys.
Syn Stefana i Donki, bratanek b. premiera Bułgarii Nikoły Muszanowa. W 1912 ukończył studia prawnicze w Aix-en-Provence. Brał udział w wojnach bałkańskich jako ochotnik, a następnie w czasie I wojny światowej jako oficer rezerwy. Od 1919 członek władz Partii Demokratycznej. W latach 1920-1923 działał w Lidze Wojskowej, opozycyjnej wobec rządów Aleksandra Stambolijskiego. W 1923 został wybrany po raz pierwszy deputowanym do parlamentu. W 1935 objął stanowisko ministra gospodarki, a następnie ministra finansów w gabinecie Andreja Toszewa. W latach 1938-1939 przewodniczył obradom Zgromadzenia Narodowego 24. kadencji.
W czasie II wojny światowej pozostawał w opozycji, dystansował się także od zdominowanego przez komunistów Frontu Ojczyźnianego. 8 sierpnia 1944 na prośbę Iwana Bagrianowa udał się z misją dyplomatyczną do Turcji, gdzie spotkał się z dyplomatą brytyjskim, z którym negocjował warunki wycofania się Bułgarii z działań wojennych. Pod koniec sierpnia 1944 wyjechał do Kairu w przekonaniu, że uda mu się podjąć negocjacje z Aliantami. Misje Moszanowa zakończyły się niepowodzeniem.
Po przejęciu władzy przez komunistów został zatrzymany jako działacz Partii Demokratycznej. W 1947 został internowany w Tyrgowiszte, a w kwietniu 1954 stanął przed sądem i został skazany na 40 miesięcy więzienia. W 1955 wyrok został podwyższony do 12 lat więzienia. Karę odbywał w obozie Belene. Więzienie opuścił w 1959. Zmarł w 1975 w Sofii.
Był żonaty (żona Marija), miał sześcioro dzieci.

</doc>
<doc id="5019717" url="https://pl.wikipedia.org/wiki?curid=5019717" title="Shiho Kikuchi">
Shiho Kikuchi

 – japońska seiyū związana z firmą Remax.

</doc>
<doc id="5019721" url="https://pl.wikipedia.org/wiki?curid=5019721" title="Starosiele II">
Starosiele II

Starosiele II – dawny folwark. Tereny na których leżał znajdują się obecnie na Białorusi, w obwodzie witebskim, w rejonie dokszyckim, w sielsowiecie Tumiłowicze.
Historia.
W czasach zaborów w gminie Tumiłowicze, w powiecie borysowskim, w guberni mińskiej Imperium Rosyjskiego.
W dwudziestoleciu międzywojennym folwark leżał w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Tumiłowicze, a następnie w gminie Dokszyce.
Według Powszechnego Spisu Ludności z 1921 roku zamieszkiwało tu 8 osób, 3 były wyznania rzymskokatolickiego, 5 prawosławnego. Jednocześnie 3 mieszkańców zadeklarowało polską przynależność narodową, a 5 białoruską. Były tu 2 budynki mieszkalne. W 1931 w 2 domach zamieszkiwało 8 osób.
Wierni należeli do parafii rzymskokatolickiej w Dokszycach i prawosławnej w Tumiłowiczach. Miejscowość podlegała pod Sąd Grodzki w Dokszycach i Okręgowy w Wilnie; właściwy urząd pocztowy mieścił się w Tumiłowiczach.

</doc>
<doc id="5019734" url="https://pl.wikipedia.org/wiki?curid=5019734" title="Grada Publishing">
Grada Publishing

Grada Publishing, a. s., znane jako Grada – czeskie wydawnictwo założone w 1991 roku. Zajmuje się wydawaniem literatury fachowej, a także literatury dziecięcej, beletrystyki, literatury popularnonaukowej, książek motywacyjnych oraz książek poświęconych rozwojowi osobistemu bądź zdrowemu stylowi życia. Jest jednym z największych wydawnictw książkowych na rynku czeskim.
Od 1993 r. funkcjonuje również na rynku słowackim, pod marką Grada Slovakia.

</doc>
<doc id="5019745" url="https://pl.wikipedia.org/wiki?curid=5019745" title="Wydział Kształtowania Środowiska i Rolnictwa Uniwersytetu Warmińsko-Mazurskiego">
Wydział Kształtowania Środowiska i Rolnictwa Uniwersytetu Warmińsko-Mazurskiego



</doc>
<doc id="5019754" url="https://pl.wikipedia.org/wiki?curid=5019754" title="Martinus (przedsiębiorstwo)">
Martinus (przedsiębiorstwo)

Martinus, s.r.o. – słowacka księgarnia internetowa oraz sieć księgarni z siedzibą w Martinie. Przedsiębiorstwo powstało w 1990 roku, a sprzedaż internetową za pośrednictwem strony Martinus.sk prowadzi od 2001 roku.
Według danych ogłoszonych w 2016 r. Martinus sprzedaje rocznie 1,5 mln tytułów książkowych (średnio 4 tys. egzemplarzy dziennie).
Znajduje się wśród największych słowackich księgarni internetowych (pod względem liczby obsłużonych klientów i sprzedanych tytułów).

</doc>
<doc id="5019757" url="https://pl.wikipedia.org/wiki?curid=5019757" title="Martinus.sk">
Martinus.sk



</doc>
<doc id="5019763" url="https://pl.wikipedia.org/wiki?curid=5019763" title="Czistik (wieś)">
Czistik (wieś)

Czistik () – wieś (ros. деревня, trb. dieriewnia) w zachodniej Rosji, centrum administracyjne osiedla wiejskiego Czistikowskoje rejonu rudniańskiego w obwodzie smoleńskim.
Geografia.
Miejscowość położona jest nad Gotynką, przy drodze regionalnej 66N-1616 (R120 – Czistik), 3,5 km od drogi federalnej R120 (Orzeł – Briańsk – Smoleńsk – granica z Białorusią), 5 km od najbliższego przystanku kolejowego (450 km), 7,5 km od centrum administracyjnego rejonu (Rudnia), 58 km od Smoleńska.
W granicach miejscowości znajdują się ulice: Ługowaja, Komsomolskaja, Sadowaja, Szkolnaja.
Demografia.
W 2010 r. miejscowość zamieszkiwało 848 osób.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło w październiku 1943 roku.

</doc>
<doc id="5019764" url="https://pl.wikipedia.org/wiki?curid=5019764" title="OZZL">
OZZL



</doc>
<doc id="5019775" url="https://pl.wikipedia.org/wiki?curid=5019775" title="Iwaniwka (rejon korzecki)">
Iwaniwka (rejon korzecki)

Iwaniwka () – wieś na Ukrainie, w obwodzie rówieńskim, w rejonie korzeckim. W 2001 roku liczyła 480 mieszkańców.
Do 1946 roku miejscowość nosiła nazwę Janówka (, "Janiwka").

</doc>
<doc id="5019779" url="https://pl.wikipedia.org/wiki?curid=5019779" title="Hisense">
Hisense

Hisense Group Corp () – chińskie przedsiębiorstwo elektroniczne, zajmujące się produkcją sprzętu AGD i RTV. Zostało założone w 1979 roku, a swoją siedzibę ma w Qingdao (prowincja Szantung).
Oferta Hisense obejmuje m.in. telewizory, lodówki, pralki i klimatyzatory.

</doc>
<doc id="5019784" url="https://pl.wikipedia.org/wiki?curid=5019784" title="Auguste Cavadini">
Auguste Cavadini

Auguste Baptiste Cavadini (ur. 21 lipca 1865 w Morbio Inferiore w Szwajcarii, zm. ?) – francuski strzelec, medalista olimpijski, mistrz świata.
Był związany z Paryżem. W 1900 roku wystąpił na igrzyskach olimpijskich, na których zdobył brązowy medal w drużynowym strzelaniu z karabinu dowolnego w trzech postawach z 300 m (skład zespołu: Auguste Cavadini, Maurice Lecoq, Léon Moreaux, Achille Paroche, René Thomas). Indywidualnie najwyższą pozycję osiągnął w strzelaniu z karabinu dowolnego leżąc z 300 m, w którym uplasował się na 7. miejscu
Cavadini jest siedmiokrotnym medalistą mistrzostw świata. Jedyny tytuł mistrzowski wywalczył podczas turnieju w 1898 roku, w którym wygrał drużynowe strzelanie z karabinu dowolnego w trzech postawach z 300 m. Ponadto sześciokrotnie zdobył brązowy medal, w tym dwukrotnie indywidualnie na zawodach w 1898 i 1902 roku.
Wyniki.
Medale mistrzostw świata.
"Opracowano na podstawie materiałów źródłowych:"

</doc>
<doc id="5019787" url="https://pl.wikipedia.org/wiki?curid=5019787" title="Maxime Landin">
Maxime Landin

Maxime Landin lub Maxime Lardin (ur. 24 kwietnia 1855 w Bagnolet, zm. ?) – francuski strzelec, olimpijczyk, medalista mistrzostw świata.
W 1912 roku wystąpił na igrzyskach olimpijskich w trzech konkurencjach. W swoim jedynym indywidualnym starcie uplasował się na 70. miejscu w karabinie wojskowym w trzech postawach z 300 m. Najwyższe miejsce zajął w drużynowym strzelaniu z karabinu małokalibrowego leżąc z 50 m, w którym osiągnął 4. pozycję.
Landin jest sześciokrotnym medalistą mistrzostw świata (1 srebrny i 5 brązowych medali). Podczas turnieju w 1899 roku wywalczył wicemistrzostwo w drużynowym strzelaniu z karabinu dowolnego w trzech postawach z 300 m (skład zespołu: Maxime Landin, Maurice Lecoq, Léon Moreaux, Achille Paroche, Alphonse Violet). Dwukrotnie stanął na podium w zawodach indywidualnych w karabinie dowolnym stojąc z 300 m (1901, 1902).
Wyniki.
Medale mistrzostw świata.
"Opracowano na podstawie materiałów źródłowych:"

</doc>
<doc id="5019788" url="https://pl.wikipedia.org/wiki?curid=5019788" title="Maxime Lardin">
Maxime Lardin



</doc>
<doc id="5019793" url="https://pl.wikipedia.org/wiki?curid=5019793" title="Lelekwinskaja (wieś)">
Lelekwinskaja (wieś)

Lelekwinskaja () – wieś (ros. деревня, trb. dieriewnia) w zachodniej Rosji, w osiedlu wiejskim Czistikowskoje rejonu rudniańskiego w obwodzie smoleńskim.
Geografia.
Miejscowość położona jest przy przystanku kolejowym Lelekwinskaja, 3,5 km od drogi federalnej R120 (Orzeł – Briańsk – Smoleńsk – granica z Białorusią), 24,5 km od centrum administracyjnego osiedla wiejskiego (Czistik), 30,5 km od centrum administracyjnego rejonu (Rudnia), 34 km od Smoleńska.
W granicach miejscowości znajduje się ulica Centralnaja (4 posesje).
Demografia.
W 2010 r. miejscowość zamieszkiwało 7 osób.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło w październiku 1943 roku.
Uchwałą z dnia 20 grudnia 2018 roku w skład jednostki administracyjnej Czistikowskoje weszły wszystkie miejscowości (w tym Lelekwinskaja) zlikwidowanego osiedla wiejskiego Smoligowskoje.

</doc>
<doc id="5019794" url="https://pl.wikipedia.org/wiki?curid=5019794" title="Maurice Lecoq">
Maurice Lecoq

Maurice Marie Lecoq (ur. 26 marca 1854 w Angers, zm. 16 grudnia 1925 tamże) – francuski strzelec, medalista olimpijski, mistrz Olimpiady Letniej 1906 i multimedalista mistrzostw świata.
Dwukrotny uczestnik igrzysk olimpijskich (IO 1900, IO 1908). Trzykrotnie zdobył medale olimpijskie w konkurencjach drużynowych. Na igrzyskach w Paryżu został wicemistrzem w pistolecie dowolnym z 50 m i brązowym medalistą w karabinie dowolnym w trzech postawach z 300 m. W ostatniej z tych konkurencji wywalczył również brąz na igrzyskach w Londynie. Lecoq wziął także udział w Olimpiadzie Letniej 1906, w której trzykrotnie stał na podium. Indywidualnie został triumfatorem w pistolecie dowolnym z 25 m i brązowym medalistą w pistolecie pojedynkowym z 20 m, ponadto osiągnął 3. miejsce w drużynowym strzelaniu z karabinu dowolnego w trzech postawach z 300 m.
Lecoq ma w dorobku 15 medali mistrzostw świata. Nigdy nie został mistrzem świata, lecz zdobył 6 srebrnych i 9 brązowych medali. Wśród nich 5-krotnie stał na podium w zawodach indywidualnych. 13 z 15 medalowych pozycji osiągnął w karabinie dowolnym, zaś po 1 w pistolecie dowolnym i karabinie wojskowym.
Wyniki.
Medale mistrzostw świata.
"Opracowano na podstawie materiałów źródłowych:"

</doc>
<doc id="5019796" url="https://pl.wikipedia.org/wiki?curid=5019796" title="Origo.hu">
Origo.hu



</doc>
<doc id="5019798" url="https://pl.wikipedia.org/wiki?curid=5019798" title="René Thomas (strzelec)">
René Thomas (strzelec)

Jean Justin René Thomas (ur. 20 sierpnia 1865 w Breux-sur-Avre, zm. 20 lipca 1925) – francuski strzelec, medalista olimpijski i medalista mistrzostw świata.
Był związany z Paryżem. W 1900 roku wystąpił na igrzyskach olimpijskich, na których zdobył brązowy medal w drużynowym strzelaniu z karabinu dowolnego w trzech postawach z 300 m (skład zespołu: Auguste Cavadini, Maurice Lecoq, Léon Moreaux, Achille Paroche, René Thomas). Indywidualnie najwyższą pozycję osiągnął w strzelaniu z karabinu dowolnego leżąc z 300 m, w którym uplasował się na 19. miejscu. Zawody w Paryżu były równocześnie turniejem o mistrzostwo świata (był to jedyny medal zdobyty przez Thomasa na tej imprezie).
Wyniki.
Medale mistrzostw świata.
"Opracowano na podstawie materiałów źródłowych:"

</doc>
<doc id="5019800" url="https://pl.wikipedia.org/wiki?curid=5019800" title="Ludwik Burbon (hrabia Vermandois)">
Ludwik Burbon (hrabia Vermandois)



</doc>
<doc id="5019803" url="https://pl.wikipedia.org/wiki?curid=5019803" title="Ludwik August Burbon">
Ludwik August Burbon



</doc>
<doc id="5019810" url="https://pl.wikipedia.org/wiki?curid=5019810" title="Ludwika Franciszka Burbon">
Ludwika Franciszka Burbon



</doc>
<doc id="5019813" url="https://pl.wikipedia.org/wiki?curid=5019813" title="Franciszka Maria Burbon">
Franciszka Maria Burbon



</doc>
<doc id="5019814" url="https://pl.wikipedia.org/wiki?curid=5019814" title="Raphaël Py">
Raphaël Py

Raphaël Py – francuski strzelec, multimedalista mistrzostw świata.
Był związany z miejscowością Périgueux. Zajął 3. miejsce w strzelaniu z pistoletu wojskowego z 20 m podczas igrzysk olimpijskich w 1900 roku – jest to jednak konkurencja uznana za nieolimpijską.
Podczas swojej kariery Py zdobył 11 medali na mistrzostwach świata, w tym 1 srebrny i 10 brązowych. Jedyne wicemistrzostwo wywalczył w 1901 roku w pistolecie dowolnym z 50 m drużynowo (skład zespołu: Louis Dutfoy, Maurice Faure, Achille Paroche, Raphaël Py, Jules Trinité). Trzykrotnie zdobył brąz indywidualnie w pistolecie dowolnym z 50 m (1901, 1902, 1904) oraz pięciokrotnie w zawodach drużynowych (1902, 1904, 1906, 1907, 1909). Ponadto dwukrotnie stał na trzecim stopniu podium w drużynowych zawodach w karabinie dowolnym w trzech postawach z 300 m (1901, 1904).
Wyniki.
Medale mistrzostw świata.
"Opracowano na podstawie materiałów źródłowych:"

</doc>
<doc id="5019815" url="https://pl.wikipedia.org/wiki?curid=5019815" title="Ludwik Aleksander Burbon">
Ludwik Aleksander Burbon



</doc>
<doc id="5019816" url="https://pl.wikipedia.org/wiki?curid=5019816" title="Raphael Py">
Raphael Py



</doc>
<doc id="5019817" url="https://pl.wikipedia.org/wiki?curid=5019817" title="Maurice Faure (strzelec)">
Maurice Faure (strzelec)

Maurice Faure (ur. 26 czerwca 1959 w Chaville, zm. w 1945) – francuski strzelec, olimpijczyk, medalista Olimpiady Letniej 1906 i mistrzostw świata.
Uczestniczył w Letnich Igrzyskach Olimpijskich 1912, podczas których zajął 31. miejsce w pistolecie pojedynkowym z 30 m i 6. pozycję w zawodach drużynowych w tejże konkurencji. Wziął udział w Olimpiadzie Letniej 1906, w której został brązowym medalistą w drużynowym strzelaniu z karabinu dowolnego w trzech postawach z 300 m (skład zespołu: Raoul de Boigne, Maurice Faure, Jean Fouconnier, Maurice Lecoq, Léon Moreaux). Ponadto został srebrnym medalistą w strzelaniu do żywych gołębi podczas igrzysk olimpijskich w 1900 roku (konkurencja nieoficjalna).
Faure ma w dorobku dwa medale mistrzostw świata. Został drużynowym wicemistrzem świata w pistolecie dowolnym z 50 m w 1901 roku i brązowym medalistą w tej samej konkurencji w 1909 roku.
Wyniki.
Medale mistrzostw świata.
"Opracowano na podstawie materiałów źródłowych:"

</doc>
<doc id="5019819" url="https://pl.wikipedia.org/wiki?curid=5019819" title="Jean Fouconnier">
Jean Fouconnier

Jean Fouconnier – francuski strzelec, medalista Olimpiady Letniej 1906 i mistrzostw świata.
Wziął udział w Olimpiadzie Letniej 1906, w której został brązowym medalistą w drużynowym strzelaniu z karabinu dowolnego w trzech postawach z 300 m (skład zespołu: Raoul de Boigne, Maurice Faure, Jean Fouconnier, Maurice Lecoq, Léon Moreaux). Zdobył także dwa medale w zawodach indywidualnych, w tym srebro w pistolecie dowolnym z 50 m i złoto w rewolwerze wojskowym z 20 m (Gras 1873–1874).
Fouconnier ma w dorobku trzy medale mistrzostw świata – wszystkie brązowe. W 1904 i 1906 roku został drużynowym medalistą w pistolecie dowolnym z 50 m, zaś w 1905 roku zajął z drużyną 3. miejsce w karabinie dowolnym w trzech postawach z 300 m.
Wyniki.
Medale mistrzostw świata.
"Opracowano na podstawie materiałów źródłowych:"

</doc>
<doc id="5019821" url="https://pl.wikipedia.org/wiki?curid=5019821" title="Roman (motoryzacja)">
Roman (motoryzacja)



</doc>
<doc id="5019825" url="https://pl.wikipedia.org/wiki?curid=5019825" title="Athanase Sartori">
Athanase Sartori

Athanase Sartori (ur. 10 maja 1852 w Cadero w prowincji Varese, zm. 9 października 1920 w Paryżu) – francuski strzelec, olimpijczyk, medalista mistrzostw świata.
W 1912 roku wystąpił na igrzyskach olimpijskich w trzech konkurencjach. Najlepszy wynik osiągnął w karabinie dowolnym w trzech postawach z 300 m, w którym uplasował się na 63. pozycji.
Sartori raz zdobył medal na mistrzostwach świata. Został drużynowym brązowym medalistą w pistolecie dowolnym z 50 m podczas turnieju w 1902 roku, osiągając jednak najsłabszy wynik w reprezentacji (skład zespołu: Caurette, Louis Dutfoy, Léon Moreaux, Raphaël Py, Athanase Sartori).
Wyniki.
Medale mistrzostw świata.
"Opracowano na podstawie materiałów źródłowych:"

</doc>
<doc id="5019828" url="https://pl.wikipedia.org/wiki?curid=5019828" title="Tatsuzō Ishikawa">
Tatsuzō Ishikawa

 – japoński pisarz, pierwszy laureat Nagrody im. Akutagawy.
Biografia.
Tatsuzō Ishikawa urodził się 2 lipca 1905 w Yokote, w prefekturze Akita. Jego ojciec był nauczycielem. Studiował na wydziale literatury Uniwersytetu Waseda, ale nie ukończył uczelni. W 1930 roku wyemigrował do Brazylii, gdzie przez miesiąc pracował na plantacji kawy w Santa Rosa niedaleko São Paulo. Kolejny miesiąc spędził w mieście, a następnie wrócił do Japonii. Na podstawie swoich doświadczeń, w 1935 roku opublikował powieść zatytułowaną "Sōbō" ("Zwykli ludzie"), za którą, jako pierwszy, został laureatem Nagrody im. Akutagawy. W stylu publicystycznym opisał życie biednych japońskich imigrantów w latach trzydziestych XX wieku w Brazylii.
29 grudnia 1937 został wysłany przez redakcję czasopisma literackiego „Chūō Kōron” jako reporter wojenny w celu spisania japońskich dokonań wojskowych w Chinach. Około 8 stycznia 1938 przebył do Nankinu, niedawno zajętej stolicy nacjonalistycznych Chin. Ishikawa spędził osiem dni w mieście, rozmawiając głównie z japońskimi żołnierzami piechoty, po czym wrócił do Japonii i ukończył rękopis "Ikite iru heitai" w zaledwie 11 dni. Relacja została opublikowana w lutowym i marcowym wydaniu „Chūō Kōron”. Utwór jest oskarżeniem, nie tylko wobec postępowania japońskiej armii w Chinach, ale także samej wojny. Pomimo cenzury dokonanej przez autora i wydawcę, japońskie władze zakazały rozpowszechniania oryginału. Po zniesieniu cenzury wojennej w 1945 roku wydano ponownie "Ikite iru heitai", przywracając skreślone słowa i fragmenty. 
Po wojnie na Pacyfiku Ishikawa był jednym z najbardziej znanych w Japonii pisarzy, mającym na swoim koncie takie publikacje, jak "Kaze ni soyogu ashi" (1957–1959) i "Ningen no kabe" (1957–1959). W 1969 roku Ishikawa otrzymał za te prace nagrodę Kikuchi Kan Shō. Był członkiem kapituły Nagrody im. Akutagawy. 
Bibliografia.
 

</doc>
<doc id="5019831" url="https://pl.wikipedia.org/wiki?curid=5019831" title="Hermann Martin">
Hermann Martin

Hermann Martin (ur. 8 kwietnia 1869, zm. 4 stycznia 1917) – francuski strzelec, medalista Olimpiady Letniej 1906.
Wziął udział w 9 konkurencjach podczas Olimpiady Letniej 1906. Jedyny medal zdobył w rewolwerze wojskowym z 20 m (Gras 1873–1874), w którym zajął 3. miejsce. Lepsi od niego okazali się wyłącznie jego rodacy: Jean Fouconnier i Raoul de Boigne.

</doc>
<doc id="5019833" url="https://pl.wikipedia.org/wiki?curid=5019833" title="San (autobus)">
San (autobus)



</doc>
<doc id="5019838" url="https://pl.wikipedia.org/wiki?curid=5019838" title="Augustin Barbillat">
Augustin Barbillat

Jean Marie Augustin Barbillat, zapisywany także jako André Barbillat, (ur. 27 lipca 1864 w Remiremont, zm. w 1937) – francuski strzelec, olimpijczyk, multimedalista mistrzostw świata.
Był związany z miejscowością Langres. Na igrzyskach olimpijskich w 1908 w Londynie wystąpił w trzech konkurencjach. Najlepszy wynik osiągnął w drużynowym strzelaniu z pistoletu dowolnego z 50 jardów, w którym uplasował się na 4. pozycji. Indywidualnie najwyżej był w pistolecie dowolnym z 50 jardów (6. miejsce). Być może wziął udział w konkurencjach nieolimpijskich podczas igrzysk w Paryżu (1900). Wówczas zawodnik o tym nazwisku wystąpił w przynajmniej dwóch konkurencjach, zajmując 3. miejsce w pistolecie wojskowym dla oficerów z 20 m oraz 196. pozycję w strzelaniu do sylwetki dzika.
Barbillat ma w dorobku 9 medali mistrzostw świata. Indywidualnie zdobył złoty medal w karabinie wojskowym leżąc z 300 m i srebro w karabinie wojskowym klęcząc z 300 m (1914). Pozostałe miejsca na podium osiągnął wyłącznie w pistolecie dowolnym z 50 m drużynowo.
Wyniki.
Medale mistrzostw świata.
"Opracowano na podstawie materiałów źródłowych:"

</doc>
<doc id="5019844" url="https://pl.wikipedia.org/wiki?curid=5019844" title="Filip Karol Burbon">
Filip Karol Burbon



</doc>
<doc id="5019849" url="https://pl.wikipedia.org/wiki?curid=5019849" title="Dworzec Brzeski w Warszawie">
Dworzec Brzeski w Warszawie



</doc>
<doc id="5019851" url="https://pl.wikipedia.org/wiki?curid=5019851" title="Assumpta Serna">
Assumpta Serna

Assumpta Serna, właśc. María Asunción Rodés Serna (ur. 16 września 1957 w Barcelonie) – hiszpańska aktorka filmowa i telewizyjna. W ciągu swojej kariery wystąpiła w ponad 120 filmach.
Międzynarodowe uznanie i rozpoznawalność zyskała dzięki głównej roli w filmie "Matador" (1986) Pedra Almodóvara, gdzie wystąpiła u boku Antonia Banderasa. Za kreację w obrazie "Mistrz szpady" (1992) Pedra Olei była nominowana do Nagrody Goya dla najlepszej aktorki. Grała również w filmach hollywoodzkich, m.in. "Dzika orchidea" (1989) Zalmana Kinga czy "Strzelec wyborowy" (1995) Teda Kotcheffa.
Zasiadała w jury konkursu głównego na 60. MFF w Wenecji (2003).

</doc>
<doc id="5019852" url="https://pl.wikipedia.org/wiki?curid=5019852" title="Granki (obwód smoleński)">
Granki (obwód smoleński)

Granki () – wieś (ros. деревня, trb. dieriewnia) w zachodniej Rosji, w osiedlu wiejskim Czistikowskoje rejonu rudniańskiego w obwodzie smoleńskim.
Geografia.
Miejscowość położona jest przy przystanku kolejowym Posiełkowaja, 1 km od drogi federalnej R120 (Orzeł – Briańsk – Smoleńsk – granica z Białorusią), 19 km od centrum administracyjnego osiedla wiejskiego (Czistik), 24,5 km od centrum administracyjnego rejonu (Rudnia), 40 km od Smoleńska.
W granicach miejscowości znajdują się ulice: 1-ja Rabocznaja, 2-ja Rabocznaja, 40 let Oktiabria, Bolszaja Sowietskaja, Gagarina, Nagornaja, Nowaja, Mietałlistow, Pierwomajskaja, Puszkina, Sadowaja, Szkolnaja, Szkolnyj pierieułok, Szossiejnaja, Zielonaja Roszcza, pierieułok Zielonaja Roszcza, Żeleznodorożnaja.
Demografia.
W 2007 r. miejscowość zamieszkiwały 243 osoby.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło w październiku 1943 roku.
Uchwałą z dnia 20 grudnia 2018 roku w skład jednostki administracyjnej Czistikowskoje weszły wszystkie miejscowości (w tym Granki) osiedla wiejskiego Smoligowskoje.

</doc>
<doc id="5019888" url="https://pl.wikipedia.org/wiki?curid=5019888" title="Cmentarz ewangelicki w Braniewie">
Cmentarz ewangelicki w Braniewie

Cmentarz ewangelicki w Braniewie – cmentarz gminy ewangelickiej w Braniewie, założony 1 czerwca 1782 roku, zlikwidowany w 1969 roku.
Powstanie i historia cmentarza.
Wskutek I rozbioru Polski w 1772 Braniewo znalazło się w granicach Królestwa Prus. W mieście utworzono garnizon wojskowy. Wojskowi i urzędnicy przysyłani z zewnątrz stanowili główny trzon powstającej gminy ewangelickiej w Braniewie. Religijną posługę dla w większości ewangelickich oficerów i żołnierzy sprawowali przysyłani wraz z wojskiem kapelani.
Na podstawie rozporządzenia króla Fryderyka II nabożeństwa protestanckie sprawowano w miejskim ratuszu, w dużej sali posiedzeń na pierwszym piętrze. W 1784 gmina ewangelicka poprosiła o zgodę na przebudowę dawnego ratusza Nowego Miasta na kościół. 1 stycznia 1786 nastąpiło otwarcie tej nowej świątyni uroczystą mszą św. Dla wojska nabożeństwa odbywały się do południa, a dla ludności cywilnej w godzinach popołudniowych (własny kościół gmina ewangelicka wybudowała dopiero w latach 1830–1838). W 1782 wybudowano również nowy budynek szkoły elementarnej do nauki dzieci rodzin ewangelickich.
1 czerwca 1782 roku gmina ewangelicka zyskała w mieście też własny cmentarz, gdyż do tej pory zmarłych chowano na cmentarzu w oddalonym o około 6 km Gronowie. Burmistrz porządkowy miasta Velhagen oddał gminie ewangelickiej od dawna nieużywany cmentarz przy szpitalu św. Jerzego. W XIX wieku na cmentarzu wybudowano kaplicę pogrzebową. Cmentarz ten funkcjonował w tym miejscu do 1945 roku. Po II wojnie światowej był nieużytkowany, niszczał i znaczna jego część została zlikwidowana. Ostały się tylko nieliczne groby znajdujące się na terenie parafii prawosławnej (kaplicę na cmentarzu w 1949 zaadaptowano na cerkiew prawosławną).
Lapidarium.
Parafia prawosławna w Braniewie postanowiła uczcić miejsce po byłym cmentarzu ewangelickim zlikwidowanym w 1969 roku. W 1972 część tego cmentarza, znajdująca się przy samej cerkwi, została przekazana parafii prawosławnej. W latach 90. XX w. teren został ogrodzony, a fragmenty zniszczonych nagrobków złożono w jednym miejscu. Decyzją proboszcza wybudowana została mała kapliczka, w której centralnym miejscu umieszczono granitową tablicę informującą o pochowanych tu ewangelikach. Obok kaplicy w formie lapidarium umieszczone są nieliczne ocalałe elementy płyt nagrobnych z dawnych mogił.
26 czerwca 2015, z inicjatywy miejscowego popa ks. Witalisa Leończuka, na terenie byłego cmentarza ewangelickiego zostało otwarte lapidarium. W uroczystym odsłonięciu uczestniczyli obecni mieszkańcy i włodarze miasta, duchowieństwo oraz 25-osobowa delegacja z Niemiec składająca się z byłych mieszkańców Prus Wschodnich.

</doc>
<doc id="5019890" url="https://pl.wikipedia.org/wiki?curid=5019890" title="Białoruska Fabryka Samochodowa">
Białoruska Fabryka Samochodowa



</doc>
<doc id="5019899" url="https://pl.wikipedia.org/wiki?curid=5019899" title="Kōki Anzai">
Kōki Anzai

 – japoński piłkarz występujący na pozycji prawego obrońcy w portugalskim klubie Portimonense SC oraz w reprezentacji Japonii.
Kariera klubowa.
Tokyo Verdy.
W 2008 roku dołączył do akademii Tokyo Verdy. 1 lutego 2014 został przesunięty do pierwszego składu. Zadebiutował 2 marca 2014 w meczu J2 League przeciwko Matsumoto Yamaga FC. Pierwszą bramkę zdobył 6 maja 2014 w meczu ligowym przeciwko Kamatamare Sanuki.
Kashima Antlers.
5 stycznia 2018 przeszedł do drużyny Kashima Antlers. Zadebiutował 14 lutego 2018 w meczu fazy grupowej Azjatyckiej Ligi Mistrzów przeciwko Shanghai Greenland Shenhua (1:1). W J1 League zadebiutował 25 lutego 2018 w meczu przeciwko Shimizu S-Pulse (0:0). Pierwszą bramkę zdobył 22 lipca 2018 w meczu ligowym przeciwko Kashiwa Reysol (6:2). 10 listopada 2018 wystąpił w meczu rewanżowym finału Azjatyckiej Ligi Mistrzów przeciwko Persepolis FC (0:0) i zdobył trofeum.
Portimonense SC.
17 lipca 2019 podpisał kontrakt z klubem Portimonense SC. Zadebiutował 3 sierpnia 2019 w meczu Taça da Liga przeciwko Académica Coimbra (2:0). W Primeira Liga zadebiutował 9 sierpnia 2019 w meczu przeciwko Belenenses SAD (0:0). Pierwszą bramkę zdobył 15 września 2019 w meczu ligowym przeciwko FC Porto (2:3).
Kariera reprezentacyjna.
Japonia.
W 2019 roku otrzymał powołanie do reprezentacji Japonii. Zadebiutował 22 marca 2019 w meczu towarzyskim przeciwko reprezentacji Kolumbii (0:1).

</doc>
<doc id="5019901" url="https://pl.wikipedia.org/wiki?curid=5019901" title="Hirky (obwód dniepropetrowski)">
Hirky (obwód dniepropetrowski)

Hirky () – wieś na Ukrainie, w obwodzie dniepropetrowskim, w rejonie synelnykiwskim. W 2001 roku liczyła 323 mieszkańców.

</doc>
<doc id="5019906" url="https://pl.wikipedia.org/wiki?curid=5019906" title="Hirky (obwód połtawski)">
Hirky (obwód połtawski)

Hirky () – wieś na Ukrainie, w obwodzie połtawskim, w rejonie łochwickim. W 2001 roku liczyła 59 mieszkańców.

</doc>
<doc id="5019908" url="https://pl.wikipedia.org/wiki?curid=5019908" title="Katarina Zawaćka">
Katarina Zawaćka



</doc>
<doc id="5019910" url="https://pl.wikipedia.org/wiki?curid=5019910" title="Kataryna Zawaćka">
Kataryna Zawaćka



</doc>
<doc id="5019912" url="https://pl.wikipedia.org/wiki?curid=5019912" title="Hirky (rejon łebedynski)">
Hirky (rejon łebedynski)

Hirky () – wieś na Ukrainie, w obwodzie sumskim, w rejonie łebedynskim. W 2001 roku liczyła 86 mieszkańców.

</doc>
<doc id="5019915" url="https://pl.wikipedia.org/wiki?curid=5019915" title="Hirky (rejon putywelski)">
Hirky (rejon putywelski)

Hirky () – wieś na Ukrainie, w obwodzie sumskim, w rejonie putywelskim. W 2001 roku liczyła 142 mieszkańców.

</doc>
<doc id="5019923" url="https://pl.wikipedia.org/wiki?curid=5019923" title="Hirky (rejon nowogrodzki)">
Hirky (rejon nowogrodzki)

Hirky () – wieś na Ukrainie, w obwodzie czernihowskim, w rejonie nowogrodzkim, nad Desną. W 2001 roku liczyła 268 mieszkańców.

</doc>
<doc id="5019927" url="https://pl.wikipedia.org/wiki?curid=5019927" title="Mike Maignan">
Mike Maignan

Mike Maignan (ur. 3 lipca 1995 w Kajennie) – francuski piłkarz występujący na pozycji bramkarza we włoskim klubie A.C. Milan oraz w reprezentacji Francji.
Kariera klubowa.
W 2009 roku dołączył do akademii Paris Saint-Germain. 1 lipca 2013 podpisał pierwszy profesjonalny kontrakt. 18 sierpnia 2015 przeszedł do klubu Lille OSC, podpisując pięcioletni kontrakt. Zadebiutował 18 września 2015 w meczu Ligue 1 przeciwko Stade Rennais (1:1). W sezonie 2018/19 jego zespół zajął drugie miejsce w tabeli zdobywając wicemistrzostwo Francji, a Maignan został wybrany bramkarzem roku Ligue 1. 17 września 2019 zadebiutował w fazie grupowej Ligi Mistrzów w meczu przeciwko AFC Ajax (3:0).
Kariera reprezentacyjna.
W 2019 roku otrzymał powołanie do reprezentacji Francji. Zadebiutował 7 października 2020 w meczu towarzyskim przeciwko reprezentacji Ukrainy (7:1).
Życie prywatne.
Maignan urodził się w Kajennie, w Gujanie Francuskiej. Jego matka jest Haitanką, a ojciec Francuzem.

</doc>
<doc id="5019930" url="https://pl.wikipedia.org/wiki?curid=5019930" title="Hirky (rejon ripkynski)">
Hirky (rejon ripkynski)

Hirky () – osiedle na Ukrainie, w obwodzie czernihowskim, w rejonie ripkynskim. W 2001 roku liczyło 6 mieszkańców.

</doc>
<doc id="5019944" url="https://pl.wikipedia.org/wiki?curid=5019944" title="Mark-Almond">
Mark-Almond

Mark-Almond to brytyjski zespół folk-rock-jazzowy założony w 1970 roku przez gitarzystę akustycznego Jona Marka oraz saksofonistę i flecistę Johnny'ego Almonda. Obaj poznali się i docenili w 1969 roku jako członkowie zespołu Johna Mayalla, z którym nagrali w 1969 albumy "The Turning Point" i "Empty Rooms". Zespół Mark-Almond, który początkowo składał się też z basisty Rogera Suttona, klawiszowca Tommy'ego Eyre'a i przy drugiej płycie – perkusisty Dannie Richmonda, przeszedł przez lata kilka zmian w składzie i znany był także pod nazwą: Mark-Almond Band.
Wczesne lata.
Jon Mark (prawdziwe nazwisko: John Michael Burchell (ur. 8 maja 1943 – zm. 10 lutego 2021) w 1963 roku, występując pod prawdziwym nazwiskiem nagrał w duecie z Alunem Daviesem (później grał w zespole Cata Stevensa) album zatytułowany "Relax Your Mind", nakładem Decca Records. Od 1965 roku Mark towarzyszył Marianne Faithfull podczas jej nagrań i koncertów.
W 1968 roku Mark i Davies założyli na krótko zespół Sweet Thursday. Pięcioosobowy zespół nagrał tylko jeden album "Słodki Czwartek" w Fontana Records. W skład zespołu weszli Jon Mark, Alun Davies, Nicky Hopkins, Harvey Burns i Brian Odgers. Album jednak nie był promowany przez wytwórnię, i zespół nigdy nie koncertował.
Johnny Almond (ur. 20 czerwca 1946 – zm. 18 listopada 2009) występował jako muzyk sesyjny (między innymi w John Mayall's Bluesbreakers, Chicken Shack i Fleetwood Mac) a także grał w zespołach Big Roll Band Zoot Money i Alan Price Set.
W 1969 roku założył Johnny Almond's Music Machine i nagrał dwie solowe płyty "Patent Pending" i "Hollywood Blues". W "Patent Pending" Almondowi towarzyszyli Geoff Condon, Jimmy Crawford, Steve Hammond, Roger Sutton i Johnny Wiggins. Na "Hollywood Blues" grali: Curtis Amy, Hadley Caliman, Joe Harris, Charles Kynard, Ray Neapolitan, Joe Pass, Earl Palmer i Vi Redd.
W 1969 roku obaj muzycy spotkali się w grupie Johna Mayalla z którym koncertowali i nagrali dwie płyty "The Turning Point" i "Empty Rooms". W 1999 roku wydano też koncertowy album z ich udziałem "Live at the Marquee 1969". Dzięki współpracy w grupie Mayalla postanowili założyć swój zespół.
Zespół Mark-Almond.
Mark i Almond odeszli z zespołu Mayalla w 1970 roku i zwerbowali basistę Rodgera Suttona i klawiszowca Tommy'ego Eyre. Pierwsze dwa albumy zespołu: "Mark-Almond" (1970) i "Mark-Almond II" (1971), zostały nagrane dla wytwórni Blue Thumb Boba Krasnowa. Pierwszy album spotkał się z dużym uznaniem, w tym szczególnie utwory "The Ghetto" i ponad dziesięciominutowy "The City". Na drugim albumie pojawił się po raz pierwszy perkusista Dannie Richmond.
Drugi album zespołu zawierał między innymi utwór „One Way Sunday”, który stał się przebojem w rockowych stacjach radiowych w Bostonie, w Stanach Zjednoczonych.
Następne dwa albumy "Rising" (1972) i koncertowy, "Mark-Almond 73" (1973) zespół nagrał dla Columbia Records. W czasie tym liczba członków grupy wzrosła do siedmiu. Zespół zyskał wielu zwolenników poprzez trasy koncertowe, a ich występy na żywo często zawierały długie instrumentalne jamy.
W październiku 1972 roku Mark uległ wypadkowi na Hawajach i stracił większość palca serdecznego lewej ręki. "What Am I Living For" z "Mark-Almond 73" był najczęściej granym utworem zespołu w audycjach radiowych w USA, ale mimo to rozpadli się pod koniec tego roku.
Mark, mimo utraty palca w wypadku, nagrał solowy album "Songs for a Friend" w 1975 roku.
On i Almond połączyli się ponownie w 1975 i wydali płytę "To the Heart" (1976), na której wystąpił perkusista Billy Cobham. Inni wybitni muzycy, którzy nagrywali lub koncertowali z Markiem-Almondem to perkusista Dannie Richmond, skrzypek Greg Bloch, klawiszowiec Tommy Eyre i basista Roger Sutton. A&amp;M Records podpisała kontrakt z zespołem w 1978 roku i wydała "Other Peoples Rooms", ale płyta nie sprzedawała się tak dobrze, jak wcześniejsze albumy. Mark-Almond ponownie się rozpadł w połowie lat 80., po wydaniu dwóch przyzwoitych albumów, "Tuesday in New York" '(1980) i koncertowym "The Last &amp; Live" (1981). W 1996 roku Mark-Almond ponownie połączył siły, wydając płytę "Night Music", na której wystąpił między innymi klawiszowiec Mike Nock.
Późniejsze losy muzyków.
Mark przeniósł się do Nowej Zelandii w połowie lat 80. i wydał szereg udanych solowych nagrań ambient w swojej wytwórni White Cloud, a także współpracował z innymi artystami przy nagraniach folkowych z tradycyjną muzyką celtycką. Był producentem płyt innych wykonawców. Płyta "Sacred Tibetan Chant", zawierająca oryginalne nagrania tybetańskich mnichów, wyprodukowana przez Marka i jego żonę Thelmą Burchell zdobyła nagrodę Grammy w 2004 roku.
Jon Mark zmarł 10 lutego 2021 w Rotorua na Nowej Zelandii.
Almond zamieszkał w rejonie zatoki San Francisco. Zmarł 18 listopada 2009 r. na raka w wieku 63 lat. Od czasu do czasu zaskakiwał właścicieli miejscowych barów, przyjeżdżając ze swoim saksofonem na jam, z których część została nagrana, w tym porywające wykonanie „Stormy Monday”.
Dyskografia.
Jon Mark – solo.
Albumy ambient

</doc>
<doc id="5019948" url="https://pl.wikipedia.org/wiki?curid=5019948" title="Zakrzewki (powiat ostrowski)">
Zakrzewki (powiat ostrowski)



</doc>
<doc id="5019950" url="https://pl.wikipedia.org/wiki?curid=5019950" title="The Killing">
The Killing



</doc>
<doc id="5019958" url="https://pl.wikipedia.org/wiki?curid=5019958" title="Józef Dulęba">
Józef Dulęba

Józef Dulęba herbu Alabanda (zm. przed 23 kwietnia 1788 roku) – pisarz grodzki brzeskolitewski od 1773 roku, horodniczy brzeskolitewski w latach 1766–1784, sekretarz pieczęci wielkiej litewskiej w 1752 roku, sekretarz pieczęci mniejszej litewskiej w 1747 roku.
Był elektorem Stanisława Augusta Poniatowskiego w 1764 roku z województwa brzeskolitewskiego.

</doc>
<doc id="5019966" url="https://pl.wikipedia.org/wiki?curid=5019966" title="Swolna (sielsowiet Wałyncy)">
Swolna (sielsowiet Wałyncy)

Swolna (hist. Swołna , , "Swolno") – wieś na Białorusi, w obwodzie witebskim, w rejonie wierchniedźwińskim, w sielsowiecie Wołyńce.
Geografia.
Leży 18 km na wschód od Wierchniedźwińska, na brzegu rzeki Swolna. Znajduje się tu mijanka i przystanek kolejowy (do 2021 stacja kolejowa) Swolna, położona na linii Bigosów – Połock.
Historia.
W XIX w. Swołna znajdowała się w powiecie drysieńskim guberni witebskiej. Były to dobra w gminie Tobołki, liczące w 1861 r. 121 dusz rewizyjnych. Kolejno należały do: Szypiłłów, skarbnika orszańskiego Jana Skornia, Józefa Korsaka oraz do Czerskich, którzy ok. 1835 r. sprzedali je Józefowi i Marii z Rudominów Szczytom. Następnie przeszły w ręce ich syna, Józefa, przynależąc do dóbr Tobołki.
 w tutejszym majątku urodził się Jan Czerski.

</doc>
<doc id="5019968" url="https://pl.wikipedia.org/wiki?curid=5019968" title="Harim Quezada">
Harim Quezada

Harim Enrique Quezada Gámez (ur. 17 października 1997 w Chuaquenum) – gwatemalski piłkarz występujący na pozycji napastnika, reprezentant kraju, obecnie zawodnik Municipalu.
Kariera klubowa.
Quezada pochodzi ze wsi Chuaquenum, nieopodal miasta Joyabaj w departamencie Quiché. Jest wychowankiem trzecioligowego zespołu Quiché FC, z którym w 2018 roku awansował do drugiej ligi. Na pierwszoligowym zapleczu notował świetne występy: w 40 meczach strzelił 13 goli i zanotował 22 asysty oraz był powoływany do reprezentacji olimpijskiej. W maju 2019 został piłkarzem krajowego giganta, stołecznego CSD Municipal, z którym podpisał czteroletnią umowę, z klauzulą odejścia w wysokości miliona quetzali (najwyższą w lidze; w przeliczeniu ok. 130 tysięcy dolarów). W gwatemalskiej Liga Nacional zadebiutował 27 lipca 2019 w zremisowanym 0:0 spotkaniu z Xelajú MC. Wywalczył z Municipalem mistrzostwo Gwatemali (Apertura 2019), lecz był wyłącznie rezerwowym.
W styczniu 2020 Quezada został wypożyczony do niżej notowanego Deportivo Iztapa. Tam 26 stycznia 2020 w wygranym 1:0 meczu z Malacateco strzelił premierowego gola w najwyższej klasie rozgrywkowej. Zanotował tam udany pobyt, po czym w lipcu 2020 udał się na kolejne wypożyczenie – do Cobán Imperial. W lutym 2021 ogłoszono jego powrót do Municipalu.
Kariera reprezentacyjna.
W lipcu 2019 Quezada został powołany przez Ericka Gonzáleza do reprezentacji Gwatemali U-23 na środkowoamerykańskie preeliminacje do igrzysk olimpijskich w Tokio. Tam wystąpił w dwumeczu z Kostaryką (0:3, 2:0), po którym jego drużyna odpadła z rozgrywek.
W seniorskiej reprezentacji Gwatemali Quezada zadebiutował za kadencji selekcjonera Amariniego Villatoro, 4 marca 2020 w przegranym 0:2 meczu towarzyskim z Panamą.

</doc>
<doc id="5019971" url="https://pl.wikipedia.org/wiki?curid=5019971" title="Aleksander Szuyski">
Aleksander Szuyski

Aleksander Szuyski herbu Pogoń Ruska – podstarości brzeskolitewski w latach 1644–1652 i w 1636 roku, chorąży brzeskolitewski w latach 1643–1650, wojski brzeskolitewski w latach 1638-1643.
Poseł na sejm 1640, sejm 1641 roku, sejm 1646 roku.
Jako poseł brzeskolitewski na sejm konwokacyjny 1648 roku był członkiem konfederacji generalnej zawiązanej 31 lipca 1648 roku. W 1648 roku jako poseł na sejm elekcyjny 1648 roku z województwa brzeskolitewskiego był elektorem Jana II Kazimierza Wazy z województwa brzeskolitewskiego.

</doc>
<doc id="5019972" url="https://pl.wikipedia.org/wiki?curid=5019972" title="Mikołaj Tabeński">
Mikołaj Tabeński

Mikołaj Tabeński herbu Dąbrowa – sędzia ziemski brzeskolitewski w 1649 roku, podsędek brzeskolitewski w latach 1646–1648, pisarz ziemski brzeskolitewski w latach 1644–1646, podstarości brzeskolitewski w latach 1638–1644, podstoli brzeskolitewski w latach 1638–1644, pisarz grodzki brzeskolitewski w latach 1629–1636.
W 1648 roku jako poseł na sejm elekcyjny 1648 roku z województwa brzeskolitewskiego był elektorem Jana II Kazimierza Wazy z województwa brzeskolitewskiego.

</doc>
<doc id="5019974" url="https://pl.wikipedia.org/wiki?curid=5019974" title="Jerzy Kazimierz Jurzyc">
Jerzy Kazimierz Jurzyc

Jerzy Kazimierz Jurzyc herbu Ślepowron odmienny – chorąży lidzki w latach 1649–1650, wojski lidzki w latach 1640–1651, pułkownik królewski.
W 1648 roku był elektorem Jana II Kazimierza Wazy z województwa brzeskolitewskiego i z województwa wileńskiego

</doc>
<doc id="5019978" url="https://pl.wikipedia.org/wiki?curid=5019978" title="Świeszewski">
Świeszewski

Świeszewski

</doc>
<doc id="5019979" url="https://pl.wikipedia.org/wiki?curid=5019979" title="Franciszek Krzysztof Umiastowski">
Franciszek Krzysztof Umiastowski

Franciszek Krzysztof Umiastowski herbu Roch – cześnik brzeskolitewski od 1646 roku, poborca brzeskolitewski w 1648 roku.
W 1648 roku był elektorem Jana II Kazimierza Wazy z województwa brzeskolitewskiego.

</doc>
<doc id="5019982" url="https://pl.wikipedia.org/wiki?curid=5019982" title="Kongōbu-ji">
Kongōbu-ji

 – najważniejsza świątynia buddyjskiej szkoły shingon, założonej w IX wieku przez mnicha Kūkaia (774–835; Kōbō-daishi, Wielkiego Nauczyciela Rozpowszechniającego Naukę Buddy). Otrzymał on od cesarza Saga (786–842) teren na górze Kōya-san, na którym z biegiem lat powstał kompleks świątynny. Znajduje się on w miejscowości Kōya-chō, w prefekturze Wakayama, w Japonii.
Historia.
Ufundowana w 1539 roku przez Hideyoshiego Toyotomi, przywódcę politycznego i militarnego w okresie Azuchi-Momoyama dla upamiętnienia zmarłej matki. W 1868 roku została połączona z sąsiednią świątynią wspólnie tworząc kompleks buddyjskiej szkoły shingon.
Architektura.
Wejście do kompleksu prowadzi przez wschodnią bramę – najstarszy zachowany budynek z 1539 roku.
W głównym budynku świątyni znajdują się:

</doc>
<doc id="5019984" url="https://pl.wikipedia.org/wiki?curid=5019984" title="Kiera Van Ryk">
Kiera Van Ryk

Kiera Renee Van Ryk (ur. 6 stycznia 1999) – kanadyjska siatkarka, grająca na pozycji atakującej. 
Pochodzi z miasta New Westminster w prowincji Kolumbia Brytyjska. Uczęszczała przez dwa lata do Uniwersytetu Kolumbii Brytyjskiej oraz reprezentowała klub UBC Thunderbirds, grając tam także jako przyjmująca w tym okresie. W 2018 roku reprezentowała swój kraj na Mistrzostwach Świata w Japonii zajmując 18. miejsce. W letnim okresie transferowym w 2019 roku postanowiła zagrać we włoskiej Serie A, w drużynie Zanetti Bergamo. W sezonie 2020/2021 reprezentowała barwy wicemistrza Polski – KS DevelopRes Rzeszów. Z czasem trwania sezonu ligowego Tauron Ligi 2020/2021 była najbardziej eksploatowaną zawodniczką w swojej drużynie. W sezonie 2020/2021 otrzymała 9 statuetek MVP (liderka, ex aequo z Veronicą Jones-Perry).
Sukcesy klubowe.
U Sports Championship:
Liga polska:
Sukcesy reprezentacyjne.
Puchar Panamerykański:
Mistrzostwa Ameryki Północnej, Środkowej i Karaibów:

</doc>
<doc id="5019986" url="https://pl.wikipedia.org/wiki?curid=5019986" title="Kolegiata Notre-Dame-de-Grande-Puissance w Lamballe">
Kolegiata Notre-Dame-de-Grande-Puissance w Lamballe

Kolegiata Notre-Dame-de-Grande-Puissance (pl. dosł. "Naszej Pani Wielkiej Mocy") – rzymskokatolicka kolegiata w Lamballe, we francuskim regionie Bretania. 
Świątynię zbudowano w 1202 roku, w 1992 roku kościół wpisano na listę pomników historii.
W okresie wakacyjnym regularnie organizowane jest zwiedzanie z przewodnikiem.
Architektura.
Świątynia gotycka, trójnawowa, zbudowana z kamienia. Zawiera elementy romańskie. Część witraży pochodzi z 1995 roku, zaprojektowali je Geneviève Asse oraz Olivier Debré. Zewnętrzna część nawy bocznej została przyozdobiona licznymi rzygaczami.

</doc>
<doc id="5019989" url="https://pl.wikipedia.org/wiki?curid=5019989" title="Swolna">
Swolna

Obiekty geograficzne (hist. Swołna , , "Swolno"):

</doc>
<doc id="5019991" url="https://pl.wikipedia.org/wiki?curid=5019991" title="Lucas Veríssimo">
Lucas Veríssimo

Lucas Veríssimo da Silva (ur. 7 lipca 1995) - brazylijski piłkarz występujący najczęściej na pozycji środkowego obrońcy w portugalskim klubie Benfica.
Kariera klubowa.
Santos.
Urodzony w Jundiaí w stanie São Paulo, Veríssimo rozpoczął karierę w młodzieżowych drużynach zespołu José Bonifácio. Następnie przeniósł się do Linense, gdzie został włączony do kadry pierwszej drużyny w styczniu 2013 r.
Niedługo potem Lucas Veríssimo został nowym zawodnikiem Santosu, jednak tam na początku występował w drużynach juniorskich. 26 marca 2015 r. przedłużył swój kontrakt związując się z klubem do kwietnia 2017 r.
28 listopada 2015 roku, korzystając z zawieszenia Paulo Ricardo, Veríssimo został powołany przez trenera Dorivala Júniora do kadry na mecz Série A przeciwko Vasco da Gama, ale w tym meczu pozostał niewykorzystanym rezerwowym. 30 grudnia 2015 podjęto decyzję o włączeniu zawodnika na stałe do kadry pierwszej drużyny. Zadebiutował w drużynie 23 stycznia 2016 w towarzyskim meczu z Bahia.
Veríssimo zadebiutował w spotkaniu oficjalnym 30 stycznia 2016 r. w ramach rozgrywek Campeonato Paulista w meczu rozgrywanym u siebie przeciwko São Bernardo. 2 marca po raz kolejny przedłużył kontrakt tym razem do grudnia 2019 roku.
Powrót po kontuzji Davida Braza oraz pozyskanie Luiza Felipe sprawiło, że Veríssimo w sezonie 2016 rozegrał zaledwie 3 spotkania w ramach Série A. Debiut miał miejsce 14 września 2016 roku, gdy zmienił Lucasa Lime w wygranym 1-0 wyjazdowym meczu z Botafogo.
Veríssimo zadebiutował w Copa Libertadores 16 marca 2017 roku, w wygranym 2-0 domowym spotkaniu z The Strongest. Pierwszego profesjonalnego gola strzelił 4 maja, zdobywając zwycięską bramkę w zakończonym wynikiem 3-2 spotkaniu z Independiente Santa Fe.
18 lipca 2017 r., Veríssimo przedłużył swój kontrakt do czerwca 2022 r. Swój setny mecz dla klubu rozegrał 13 maja następnego roku, w przegranym 3-1 domowym spotkaniu z Paraną.
8 czerwca 2020 r., Veríssimo przedłużył umowę z Santosem do grudnia 2024 r..
Benfica.
4 stycznia 2021 r. Veríssimo uzgodnił warunki transferu do drużyny Primeira Liga - SL Benfica. Kwota transferu wyniosła 6,5 mln euro, a sam zawodnik miał pozostać w poprzednim klubie do zakończenia udziału klubu w rozgrywkach Copa Libertadores. Santos przegrał dopiero w finale tych rozgrywek przeciwko Palmeiras.
Tytuły.
Klubowe.
Santos

</doc>
<doc id="5019993" url="https://pl.wikipedia.org/wiki?curid=5019993" title="Trójkątna Turnia">
Trójkątna Turnia

Trójkątna Turnia – turnia w północno-wschodnich, opadających do dna Doliny Hlińskiej stokach Grani Hrubego w słowackich Tatrach Wysokich. Znajduje się w północno-wschodnim żebrze Garajowej Strażnicy. Na wysokości około 200 m na opadającym z tej turni skalistym ostrzu żebra znajduje się minimalne wcięcie, a poniżej niego Trójkątna Turnia. Ku północy i północnemu wschodowi opadają z niej dwa strome filary, pomiędzy którymi jest urwista ściana o trójkątnym kształcie i wysokości około 120 m. U jej podstawy jest duży trawnik.
Nazwę turni utworzył Władysław Cywiński w 14 tomie przewodnika wspinaczkowego "Tatry. Grań Hrubego". Trójkątną Turnią prowadzą taternickie drogi wspinaczkowe:

</doc>
<doc id="5019995" url="https://pl.wikipedia.org/wiki?curid=5019995" title="Swolna (sielsowiet Bialkoŭszczyna)">
Swolna (sielsowiet Bialkoŭszczyna)

Swolna (hist. Swołna , , "Swolno") – wieś na Białorusi, w obwodzie witebskim, w rejonie wierchniedźwiński, w sielsowiecie Bielkowszczyzna.
Historia.
W XIX w. nazwą "Swołna" określano wieś i kilka majątków ziemskich znajdujących się w powiecie drysieńskim guberni witebskiej, a należących do różnych właścicieli.

</doc>
<doc id="5019996" url="https://pl.wikipedia.org/wiki?curid=5019996" title="Siergiej Sokołow (lekkoatleta)">
Siergiej Sokołow (lekkoatleta)

Siergiej Władimirowicz Sokołow (ros. Сергей Владимирович Соколов, ur. 29 marca 1962 w miejscowości Koczkor-Ata w Kirgiskiej SRR, zm. 8 marca 2021 w Pryłukach) – radziecki lekkoatleta, sprinter, mistrz Europy z 1982.
Kariera sportowa.
Urodził się w Kirgiskiej SRR, ale jako dziecko przyjechał z rodziną do Pryłuków i tam się wychował.
Zdobył srebrne medale w biegu na 200 metrów i w sztafecie 4 × 100 metrów na mistrzostwach Europy juniorów w 1981 w Utrechcie. Na tych mistrzostwach awansował do finału biegu na 100 metrów, lecz w nim nie wystąpił.
Zwyciężył w sztafecie 4 × 100 metrów (która biegła w składzie: Aleksandr Aksinin, Sokołow, Andriej Prokofjew i Nikołaj Sidorow) oraz zajął 8. miejsce w biegu na 200 metrów na mistrzostwach Europy w 1982 w Atenach. Odpadł w półfinale biegu na 200 metrów na mistrzostwach świata w 1983 w Helsinkach.
Na zawodach „Przyjaźń-84” rozgrywanych w Moskwie dla lekkoatletów z państw bojkotujących igrzyska olimpijskie w 1984 w Los Angeles Sokołow zwyciężył w sztafecie 4 × 100 metrów (w składzie: Aleksandr Jewgienjew, Sokołow, Władimir Murawjow i Sidorow) oraz zajął 6. miejsce w biegu na 200 metrów.
Sokołow był mistrzem ZSRR w biegu na 200 metrów w 1982 oraz wicemistrzem na tym dystansie w 1983, a także brązowym medalistą w hali w biegu na 200 metrów w 1983.
Otrzymał tytuł Zasłużonego Mistrza Sportu ZSRR w 1982.
Rekordy życiowe.
Siergiej Sokołow miał następujące rekordy życiowe:

</doc>
<doc id="5019999" url="https://pl.wikipedia.org/wiki?curid=5019999" title="Słoboda (Czistikowskoje)">
Słoboda (Czistikowskoje)

Słoboda () – wieś (ros. деревня, trb. dieriewnia) w zachodniej Rosji, w osiedlu wiejskim Czistikowskoje rejonu rudniańskiego w obwodzie smoleńskim.
Geografia.
Miejscowość położona jest 1 km od przystanku kolejowego Lelekwinskaja, 3 km od drogi federalnej R120 (Orzeł – Briańsk – Smoleńsk – granica z Białorusią), 24,5 km od centrum administracyjnego osiedla wiejskiego (Czistik), 30 km od centrum administracyjnego rejonu (Rudnia), 34 km od Smoleńska.
Demografia.
W 2010 r. miejscowość zamieszkiwało 19 osób.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło w październiku 1943 roku.
Uchwałą z dnia 20 grudnia 2018 roku w skład jednostki administracyjnej Czistikowskoje weszły wszystkie miejscowości (w tym Słoboda) zlikwidowanego osiedla wiejskiego Smoligowskoje.

</doc>
<doc id="5020002" url="https://pl.wikipedia.org/wiki?curid=5020002" title="Antony Hopkins">
Antony Hopkins

Antony Hopkins, właśc. Antony Reynolds (ur. 21 marca 1921 w Londynie, zm. 6 maja 2014 w Ashridge w hrabstwie Hertfordshire) – brytyjski kompozytor, pianista i pisarz muzyczny.
Życiorys.
W latach 1939–1942 studiował w Royal College of Music w Londynie u Cyrila Smitha (fortepian) i Gordona Jacoba (kompozycja). Uczył się też u Michaela Tippetta w Morley College, gdzie następnie przez krótki czas wykładał. W latach 1952–1964 był dyrektorem muzycznym Intimate Opera Company. Prowadził audycje poświęcone muzyce na falach radia, od 1954 do 1992 roku był autorem cyklu słuchowisk pt. "Talking about Music", w 1951 i 1957 za swoją działalność popularyzatorską otrzymał Prix Italia. Opublikował książki "Understanding Music" (1979), "The Nine Symphonies of Beethoven" (1980), "The Concertgoer’s Companion" (2 tomy, 1984 i 1986), "Sounds of the Orchestra" (1993) i "The Seven Concertos of Beethoven" (1996). Otrzymał tytuł komandora Orderu Imperium Brytyjskiego (1976).
Pisał muzykę na potrzeby radia, telewizji i teatru. Tworzył małoobsadowe opery, często tylko dla kilku wykonawców i pianisty, zazwyczaj pisane pod konkretnych śpiewaków. Muzyka instrumentalna w jego twórczości odgrywa marginalną rolę.

</doc>
<doc id="5020003" url="https://pl.wikipedia.org/wiki?curid=5020003" title="Gorbuszy (obwód smoleński)">
Gorbuszy (obwód smoleński)

Gorbuszy () – wieś (ros. деревня, trb. dieriewnia) w zachodniej Rosji, w osiedlu wiejskim Czistikowskoje rejonu rudniańskiego w obwodzie smoleńskim.
Geografia.
Miejscowość położona jest 2 km od przystanku kolejowego Lelekwinskaja, 2 km od drogi federalnej R120 (Orzeł – Briańsk – Smoleńsk – granica z Białorusią), 24 km od centrum administracyjnego osiedla wiejskiego (Czistik), 30 km od centrum administracyjnego rejonu (Rudnia), 35 km od Smoleńska.
W granicach miejscowości znajduje się ulica Centralnaja (3 posesje).
Demografia.
W 2010 r. miejscowość zamieszkiwały 2 osoby.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło w październiku 1943 roku.
Uchwałą z dnia 20 grudnia 2018 roku w skład jednostki administracyjnej Czistikowskoje weszły wszystkie miejscowości (w tym Gorbuszy) osiedla wiejskiego Smoligowskoje.

</doc>
<doc id="5020005" url="https://pl.wikipedia.org/wiki?curid=5020005" title="Triple Crown Heavyweight Championship">
Triple Crown Heavyweight Championship



</doc>
<doc id="5020006" url="https://pl.wikipedia.org/wiki?curid=5020006" title="Rusłan Jesin">
Rusłan Jesin

Rusłan Alehawicz Jesin (, , "Rusłan Olegowicz Jesin"; ur. 13 lipca 1969 w Pietropawłowsku Kamczackim) – białoruski dyplomata, od 2017 roku ambasador Republiki Białorusi w Japonii, od 2019 roku – jednocześnie w Australii i Nowej Zelandii; w latach 2006–2011 Konsul Generalny Białorusi w Gdańsku; doktor nauk politycznych (odpowiednik polskiego stopnia doktora habilitowanego), docent.
Życiorys.
Urodził się 13 lipca 1969 roku w Pietropawłowsku Kamczackim, w obwodzie kamczackim Rosyjskiej FSRR, ZRR. W latach 1986–1990 był kursantem Mińskiej Ogólnowojskowej Wyższej Szkoły Wojskowo-Politycznej. W 1993 roku ukończył Białoruski Państwowy Uniwersytet Ekonomiczny i Akademię Zarządzania przy Radzie Ministrów Republiki Białorusi. W latach 1994–1996 był słuchaczem na Akademii Dyplomatycznej MSZ Rosji w Moskwie. Posiada stopień doktora nauk politycznych (odpowiednik polskiego stopnia doktora habilitowanego), jest docentem.
W latach 1990–1991 pracował jako instruktor wydziału ideologicznego Leninskiego Komitetu Rejonowego Komsomołu. Od marca do listopada 1991 roku pełnił funkcję drugiego sekretarza tego komitetu. W latach 1991–1993 był wiodącym specjalistą, a potem do 1994 roku – głównym specjalistą Wydziału Międzynarodowych Stosunków Kulturalnych Ministerstwa Kultury Białorusi.
Praca w dyplomacji.
Od 1996 roku pracował na różnych stanowiskach w centrali MSZ Białorusi. W latach 1996–1997 pełnił funkcję drugiego sekretarza Urzędu Międzynarodowych Stosunków Gospodarczych MSZ. Od czerwca do sierpnia 1997 roku pracował jako drugi sekretarz Wydziału Współpracy Gospodarczej Urzędu Współpracy Naukowo-Technicznej i Gospodarczej MSZ. Od 1997 do 1999 roku był pierwszym sekretarzem tego Wydziału. W latach 1999–2000 pracował jako doradca Wydziału Europy Wschodniej i Europy Północnej Urzędu Europy MSZ.
W latach 2000–2003 był radcą Ambasady Białorusi na Węgrzech. Od 2004 do 2006 roku pracował jako zastępca naczelnika Urzędu Informacji MSZ. W latach 2006–2011 pełnił funkcję Konsula Generalnego Białorusi w Gdańsku. Następnie powrócił do pracy w MSZ, piastując w krótkim czasie liczne stanowiska. W latach 2011–2013 był zastępcą naczelnika Urzędu WNP i Euroazjatyckiej Unii Gospodarczej MSZ. Następnie w latach 2013–2014 pracował jako zastępca naczelnika urzędu – naczelnik Wydziału WNP Urzędu Integracji Euroazjatyckiej MSZ. Od 2014 do 2016 roku pełnił funkcję zastępcy dyrektora Departamentu – naczelnika Urzędu Zabezpieczenia Zagranicznej Działalności Gospodarczej Departamentu Zagranicznej Działalności Gospodarczej MSZ. Od czerwca 2016 do kwietnia 2017 roku był zastępcą dyrektora Departamentu – naczelnikiem Urzędu Koordynacji Zagranicznej Działalności Gospodarczej Departamentu Zagranicznej Działalności Ekonomicznej MSZ.
W kwietniu 2017 został ambasadorem Białorusi w Japonii, a w lutym 2019 roku – jednocześnie ambasadorem w Australii i Nowej Zelandii.
Rusłan Jesin posługuje się językami angielskim, niemieckim, polskim i węgierskim, uczy się japońskiego.
Życie prywatne.
Rusłan Jesin jest żonaty, ma dwie córki.

</doc>
<doc id="5020011" url="https://pl.wikipedia.org/wiki?curid=5020011" title="Michał Paprocki">
Michał Paprocki



</doc>
<doc id="5020012" url="https://pl.wikipedia.org/wiki?curid=5020012" title="Michał Paprocki (podoficer)">
Michał Paprocki (podoficer)

Michał Paprocki (ur. 29 kwietnia 1897 w Łękach Górnych, zm. ?) – plutonowy Wojska Polskiego, kawaler Orderu Virtuti Militari.
Życiorys.
Urodził się 29 kwietnia 1897 w Łękach Górnych, w ówczesnym powiecie pilzneńskim Królestwa Galicji i Lodomerii, w rodzinie Józefa.

</doc>
<doc id="5020015" url="https://pl.wikipedia.org/wiki?curid=5020015" title="Sunset flip">
Sunset flip



</doc>
<doc id="5020017" url="https://pl.wikipedia.org/wiki?curid=5020017" title="Ancyforowo (rejon rudniański)">
Ancyforowo (rejon rudniański)

Ancyforowo () – wieś (ros. деревня, trb. dieriewnia) w zachodniej Rosji, w osiedlu wiejskim Czistikowskoje rejonu rudniańskiego w obwodzie smoleńskim.
Geografia.
Miejscowość położona jest nad rzeką Studieniec, 7 km od przystanku kolejowego Lelekwinskaja i 6,5 km – od Wielino, 3,5 km od drogi federalnej R120 (Orzeł – Briańsk – Smoleńsk – granica z Białorusią), 25 km od centrum administracyjnego osiedla wiejskiego (Czistik), 30 km od centrum administracyjnego rejonu (Rudnia), 37 km od Smoleńska.
W granicach miejscowości znajduje się ulica Lesnaja (7 posesji).
Demografia.
W 2010 r. miejscowość nie posiadała mieszkańców.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło w październiku 1943 roku.
Uchwałą z dnia 20 grudnia 2018 roku w skład jednostki administracyjnej Czistikowskoje weszły wszystkie miejscowości (w tym Ancyforowo) osiedla wiejskiego Smoligowskoje.

</doc>
<doc id="5020020" url="https://pl.wikipedia.org/wiki?curid=5020020" title="Lilian Calmejane">
Lilian Calmejane

Lilian Calmejane (ur. 6 grudnia 1992 w Albi) – francuski kolarz szosowy.
Osiągnięcia.
Opracowano na podstawie:

</doc>
<doc id="5020022" url="https://pl.wikipedia.org/wiki?curid=5020022" title="Smolaki">
Smolaki

Smolaki () – wieś (ros. деревня, trb. dieriewnia) w zachodniej Rosji, w osiedlu wiejskim Czistikowskoje rejonu rudniańskiego w obwodzie smoleńskim.
Geografia.
Miejscowość położona jest nad rzeką Bobrowka, 6 km od przystanku kolejowego Lelekwinskaja, 2 km od drogi federalnej R120 (Orzeł – Briańsk – Smoleńsk – granica z Białorusią), 23,5 km od centrum administracyjnego osiedla wiejskiego (Czistik), 29 km od centrum administracyjnego rejonu (Rudnia), 37 km od Smoleńska.
Demografia.
W 2010 r. miejscowości nikt nie zamieszkiwał.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło w październiku 1943 roku.
Uchwałą z dnia 20 grudnia 2018 roku w skład jednostki administracyjnej Czistikowskoje weszły wszystkie miejscowości (w tym Smolaki) zlikwidowanego osiedla wiejskiego Smoligowskoje.

</doc>
<doc id="5020025" url="https://pl.wikipedia.org/wiki?curid=5020025" title="Jimi Plays Berkeley (soundtrack)">
Jimi Plays Berkeley (soundtrack)



</doc>
<doc id="5020030" url="https://pl.wikipedia.org/wiki?curid=5020030" title="Nadwa (rejon rudniański)">
Nadwa (rejon rudniański)

Nadwa () – wieś (ros. деревня, trb. dieriewnia) w zachodniej Rosji, w osiedlu wiejskim Czistikowskoje rejonu rudniańskiego w obwodzie smoleńskim.
Geografia.
Miejscowość położona jest 4 km od przystanku kolejowego Lelekwinskaja, 0,5 km od drogi federalnej R120 (Orzeł – Briańsk – Smoleńsk – granica z Białorusią), 22,5 km od centrum administracyjnego osiedla wiejskiego (Czistik), 28 km od centrum administracyjnego rejonu (Rudnia), 37 km od Smoleńska.
W granicach miejscowości znajdują się ulice: Centralnaja, Dorożnaja, Lesnaja, Szkolnaja.
Demografia.
W 2010 r. miejscowość zamieszkiwało 67 osób.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło w październiku 1943 roku.
Uchwałą z dnia 20 grudnia 2018 roku w skład jednostki administracyjnej Czistikowskoje weszły wszystkie miejscowości (w tym Nadwa) zlikwidowanego osiedla wiejskiego Smoligowskoje.

</doc>
<doc id="5020031" url="https://pl.wikipedia.org/wiki?curid=5020031" title="Șerban Nicolae">
Șerban Nicolae

Șerban Nicolae (ur. 5 kwietnia 1968 w Bukareszcie) – rumuński polityk, prawnik i politolog, senator, sekretarz stanu, w 2004 minister ds. kontaktów z parlamentem.
Życiorys.
W 1986 ukończył liceum przemysłowe w Bukareszcie, pracował następnie jako robotnik w zakładach Mecanică Fină i referent w ministerstwie edukacji. W 1997 został absolwentem prawa na Universitatea Româno-Americană. Podjął następnie praktykę w zawodzie, m.in. w 2000 podczas kampanii wyborczej był pełnomocnikiem Iona Iliescu. Założył własną kancelarię prawną, specjalizując się w prawie upadłościowym. W 2009 na Uniwersytecie Babeșa i Bolyaia obronił doktorat z zakresu stosunków międzynarodowych poświęcony reformie ONZ.
Od 1990 należał do Frontu Ocalenia Narodowego. W 1992 przeszedł do Demokratycznego Frontu Ocalenia Narodowego, przekształconego następnie w Partię Socjaldemokratyczną. W 2001 został doradcą prezydenta Iliescu ds. prawnych. Od 8 czerwca do 28 grudnia 2004 pełnił funkcję ministra ds. kontaktów z parlamentem w rządzie Adriana Năstase. W tym samym roku po raz pierwszy wybrano go do Senatu, ponownie zdobywał mandat w 2012 i 2016. Od września 2005 do grudnia 2006 był obserwatorem w Parlamencie Europejskim, należąc do Partii Europejskich Socjalistów. W 2009 przez kilka miesięcy pozostawał sekretarzem stanu i szefem departamentu ds. strefy Schengen w resorcie spraw wewnętrznych. Od 2016 do 2017 kierował frakcją senacką PSD, pozbawiono go tej funkcji po wypowiedziach popierających projekt amnestii dla popełniających przestępstwo korupcji. W 2020 przeszedł do Rumuńskiej Partii Ekologicznej, z jej ramienia bez powodzenia kandydował w tym samym roku do Senatu.
Od 2003 żonaty z Adrianą, ma dwoje dzieci. Kawaler Orderu Narodowego Wiernej Służby.

</doc>
<doc id="5020033" url="https://pl.wikipedia.org/wiki?curid=5020033" title="Palcewo (rejon rudniański)">
Palcewo (rejon rudniański)

Palcewo () – wieś (ros. деревня, trb. dieriewnia) w zachodniej Rosji, w osiedlu wiejskim Czistikowskoje rejonu rudniańskiego w obwodzie smoleńskim.
Geografia.
Miejscowość położona jest 4,5 km od przystanku kolejowego Lelekwinskaja, 0,5 km od drogi federalnej R120 (Orzeł – Briańsk – Smoleńsk – granica z Białorusią), 21,5 km od centrum administracyjnego osiedla wiejskiego (Czistik), 27,4 km od centrum administracyjnego rejonu (Rudnia), 38 km od Smoleńska.
W granicach miejscowości znajduje się ulica Cwietocznaja (12 posesji).
Demografia.
W 2010 r. miejscowość zamieszkiwało 13 osób.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło w październiku 1943 roku.
Uchwałą z dnia 20 grudnia 2018 roku w skład jednostki administracyjnej Czistikowskoje weszły wszystkie miejscowości (w tym Palcewo) zlikwidowanego osiedla wiejskiego Smoligowskoje.

</doc>
<doc id="5020037" url="https://pl.wikipedia.org/wiki?curid=5020037" title="Tennō-ji (Tokio)">
Tennō-ji (Tokio)

 – świątynia buddyjska szkoły tendai w dzielnicy Yanaka w Tokio (okręg specjalny Taitō), w Japonii.
Opis.
Świątynia jest położona w rogu rozległego cmentarza Yanaka w otoczeniu przyrody. Jest jedną z najbardziej znanych, starych świątyń w Tokio. Staroświecki pawilon główny jest wzorowany na świątyni Jūrin-in w Nara. Z tyłu znajduje się Jōzen-dō (sala wykładowa) ukończona w 1998 roku oraz Kyaku-den (sala gościnna).
Obiektami kultu są posągi Amidy Nyorai oraz Bishamontena jako jednego z Yanaka Shichi-fukujin (siedmiorga bogów szczęścia).
Historia.
Tennō-ji była pierwotnie świątynią sekty buddyzmu Nichirena. W późnym okresie Kamakura (1185/1192–1333) lokalny władca zbudował krytą strzechą chatę ku czci Nichirena, który zatrzymywał się tu w swoich podróżach. 
W 1700 roku siogunat zezwolił na organizowanie loterii w celu utrzymania świątyni i wraz ze świątynią Ryūsen-ji (inaczej Meguro Fudō) i chramem Yushima Tenjin (Tenman-gū), zaliczono ją do jednego z trzech bogactw Edo. 
Podczas wojny boshin (1868–1869), teren świątyni stał się obozem sił siogunatu biorących udział w bitwach z armią rządową. 
Polityka nowego rządu Meiji polegająca na oddzieleniu shintō od buddyzmu spowodowała silny ruch antybuddyjski w całej Japonii. Mimo tego kolejni kapłani przywracali znaczenie świątyni i odbudowywali ją po zniszczeniach.

</doc>
<doc id="5020038" url="https://pl.wikipedia.org/wiki?curid=5020038" title="William Lawes">
William Lawes

William Lawes (ochrzczony 1 maja 1602 w Salisbury, zm. 24 września 1645 w Chester) – angielski kompozytor.
Życiorys.
Brat Henry’ego Lawesa. Prawdopodobnie kształcił się początkowo u ojca i był członkiem chóru chłopięcego przy katedrze w Salisbury. Odznaczając się talentem muzycznym, został powierzony pod opiekę Edwardowi Seymourowi, earlowi Hertford. Od 1612 roku kształcił się w Londynie u Johna Coprario. Pełnił służbę na dworze króla Karola I, w 1635 roku powierzono mu stanowisko kompozytora tworzącego muzykę „na lutnię i głosy”. Po wybuchu w 1642 roku angielskiej wojny domowej walczył po stronie rojalistów, poległ w bitwie pod Chester.
Twórczość.
Podczas swojej służby na dworze tworzył zarówno muzykę instrumentalną, jak i wokalną. Komponował suity na viole, tańce na klawesyn lub wirginał, pieśni, muzykę do masek, a także muzykę religijną: anthemy i kanony wokalne. Żadna z tych kompozycji nie została wydana drukiem za życia kompozytora, opublikowano je dopiero pośmiertnie.
Skomponowane przez Lawesa suity na viole przeznaczone są na 4–6 instrumentów, mają budowę 3- lub 4-częściową. W pieśniach, pisanych w większości do tekstów poetów nadwornych, kompozytor stosował różnorodną realizację muzyczną, od prostych, stroficznych ballad o lekkim charakterze, do dramatycznych, deklamacyjnych i często przekomponowanych. W muzyce religijnej, tworzonej do tekstów w języku angielskim, stosował dysonanse, chromatykę i ekspresyjne linie melodyczne. Największe znaczenie dla rozwoju muzyki angielskiej miała nowatorska w swojej formie muzyka Lawesa tworzona do masek. Ich oprawę muzyczną stanowią tańce, pieśni i części chóralne, różnorodne typy pieśni poprzedzał instrumentalnym wstępem o charakterze tanecznym.

</doc>
<doc id="5020039" url="https://pl.wikipedia.org/wiki?curid=5020039" title="Git Produkcja">
Git Produkcja



</doc>
<doc id="5020042" url="https://pl.wikipedia.org/wiki?curid=5020042" title="Korobanowo (rejon rudniański)">
Korobanowo (rejon rudniański)

Korobanowo () – wieś (ros. деревня, trb. dieriewnia) w zachodniej Rosji, w osiedlu wiejskim Czistikowskoje rejonu rudniańskiego w obwodzie smoleńskim.
Geografia.
Miejscowość położona jest nad rzeką Karabanowka, 3 km od przystanku kolejowego Posiełkowaja, 1 km od drogi federalnej R120 (Orzeł – Briańsk – Smoleńsk – granica z Białorusią), 21 km od centrum administracyjnego osiedla wiejskiego (Czistik), 26 km od centrum administracyjnego rejonu (Rudnia), 39,5 km od Smoleńska.
W granicach miejscowości znajdują się ulice: Centralnaja, Cwietocznyj pierieułok, Dacznyj pierieułok, Lesnoj pierieułok, Oziornyj pierieułok, Piesocznyj pierieułok, Sadowyj pierieułok.
Demografia.
W 2010 r. miejscowość zamieszkiwało 25 osób.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło w październiku 1943 roku.
Uchwałą z dnia 20 grudnia 2018 roku w skład jednostki administracyjnej Czistikowskoje weszły wszystkie miejscowości (w tym Korobanowo) zlikwidowanego osiedla wiejskiego Smoligowskoje.

</doc>
<doc id="5020048" url="https://pl.wikipedia.org/wiki?curid=5020048" title="TV / Rocar">
TV / Rocar



</doc>
<doc id="5020051" url="https://pl.wikipedia.org/wiki?curid=5020051" title="Victor Selvino Arenhart">
Victor Selvino Arenhart

Victor Selvino Arenhart (ur. 23 grudnia 1948 w Campo Grande, zm. 17 maja 2010) – argentyński duchowny katolicki, biskup Oberá w latach 2009-2010.
Życiorys.
Święcenia kapłańskie przyjął 5 marca 1977 i uzyskał inkardynację do diecezji Posadas. Pracował przede wszystkim jako duszpasterz parafialny, był także m.in. rektorem seminarium w Posadas oraz wikariuszem generalnym diecezji. W latach 2000-2001 pełnił funkcję administratora diecezji.
29 kwietnia 2009 papież Benedykt XVI mianował go biskupem nowo utworzonej diecezji Oberá. Sakry biskupiej udzielił mu 15 sierpnia 2009 abp Adriano Bernardini.
Zginął 17 maja 2010 w wypadku samochodowym w okolicach miejscowości Caraguatay. Wraz z nim zginął także kanclerz kurii diecezjalnej, ks. Hugo Oscar Staciuk.

</doc>
<doc id="5020053" url="https://pl.wikipedia.org/wiki?curid=5020053" title="Swallow Coachbuilding Company SS1">
Swallow Coachbuilding Company SS1



</doc>
<doc id="5020054" url="https://pl.wikipedia.org/wiki?curid=5020054" title="Takehiro Tomiyasu">
Takehiro Tomiyasu

 – japoński piłkarz występujący na pozycji obrońcy w angielskim klubie Arsenal oraz w reprezentacji Japonii.
Kariera klubowa.
Avispa Fukuoka.
Gdy główny menedżer klubu Sanchiku Kickers – Kanji Tsuji – zobaczył grę chłopca, zachwycił się jego zdolnościami, a zwłaszcza szybkością. Zaprosił rodziców Takehiro i przekonał ich, aby pozwolili mu grać w piłkę nożną. Doprowadziło to go do Szkoły Podstawowej Mitsuzuki. Kiedy miał 11 lat, został rekomendowany przez swojego trenera na testy FC Barcelona Soccer Camp. Po ich zakończeniu FC Barcelona zaoferowała mu miejsce w akademii młodzieżowej klubu, ale trudno było mu przenieść się do Hiszpanii i przeprowadzka została anulowana. Po nieudanym dołączeniu do FC Barcelona, Tomiyasu dołączył do Avispa Fukuoka. Grał na pozycji środkowego pomocnika. Pod koniec sezonu Tomiyasu podpisał tymczasowy kontrakt z tym klubem.
Sint-Truidense.
8 stycznia 2018 roku ogłoszono, że Tomiyasu przeniesie się do Sint-Truidense VV. Tomiyasu powiedział: „Chcę zostać wyjątkowym graczem w Belgii”. W sezonie 2018/2019 zadebiutował w lidze w meczu otwarcia z Circle Brugge. 25 listopada zdobył swoją pierwszą bramkę od czasu transferu przeciwko RSC Anderlecht w 16. kolejce.
Bologna.
9 lipca 2019 Takehiro został oficjalnie przeniesiony do Bologna FC 1909, gdzie grał stale z numerem „14”. 10 sierpnia tego roku zdobył swoją pierwszą bramkę dla Bolonii w meczu towarzyskim z Villareal CF.
Arsenal.
31 sierpnia 2021 przeniósł się do londyńskiego klubu, gdzie podpisał czteroletni kontrakt. 11 września 2021 zadebiutował w Premier League w meczu z Norwich City.
Styl gry.
Gra na pozycji obrońcy, jest znany ze swojej sprawności fizycznej i szybkości.
Życie prywatne.
Piłkarz ma dwie starsze siostry. Jak podawały w lutym 2020 roku włoskie media, Takehiro umie mówić po włosku.

</doc>
<doc id="5020058" url="https://pl.wikipedia.org/wiki?curid=5020058" title="Tour de La Provence 2019">
Tour de La Provence 2019

Tour de La Provence 2019 – 4. edycja wyścigu kolarskiego Tour de La Provence, która odbyła się w dniach od 14 do 17 lutego 2019 na liczącej ponad 531 kilometrów trasie na terenie regionu Prowansja-Alpy-Lazurowe Wybrzeże, biegnącej z miejscowości Saintes-Maries-de-la-Mer do miasta Aix-en-Provence. Impreza kategorii 2.1 była częścią UCI Europe Tour 2019.

</doc>
<doc id="5020065" url="https://pl.wikipedia.org/wiki?curid=5020065" title="Wandalin Kazimierz Massalski">
Wandalin Kazimierz Massalski

Wandalin Kazimierz Massalski (ur. 30 września 1915 w Warszawie, zm. 24 lipca 1996 tamże) – polski lekarz, endokrynolog.
Życiorys.
Urodził się 30 września 1915 w Warszawie w rodzinie księcia Witolda Massalskiego i jego żony Leokadii z domu Jurczyńskiej. Był absolwentem gimnazjum Towarzystwa Szkoły Mazowieckiej w Warszawie i następnie ukończył studia na Uniwersytecie Józefa Piłsudskiego na wydziale lekarskim.
Współpracował ze swoim kuzynem Zdzisławem Michalskim i publikował wspólne opracowania.
W czasie okupacji niemieckiej pracował w Szpitalu Przemienienia Pańskiego na Pradze pomagając żołnierzom AK ukrywającym się w szpitalu oraz działał w szkole Zaorskiego.
Jesienią 1944 był odpowiedzialny za ewakuację szpitala z ulicy Sierakowskiej 7 do nowego budynku na ul. Boremlowskiej 6/12 na Grochowie.
Po wojnie pracował w Szpitalu Bielańskim w Klinice Endokrynologii oraz w Centrum Medycznym Kształcenia Podyplomowego.
W 1969 wyjechał do Konga i przez dwa lata kierował kliniką chorób wewnętrznych oraz prowadził badania nad trądem.
Zmarł dnia 24 lipca 1996 w Warszawie i pochowany został na Starych Powązkach.

</doc>
<doc id="5020066" url="https://pl.wikipedia.org/wiki?curid=5020066" title="Józef Paprocki">
Józef Paprocki



</doc>
<doc id="5020072" url="https://pl.wikipedia.org/wiki?curid=5020072" title="Yushima Tenjin">
Yushima Tenjin

 lub – chram shintō w Tokio, w dzielnicy Bunkyō, w Japonii. Chram jest głównym tokijskim sanktuarium dla uczniów i studentów. 
Historia.
Chram powstał w 458 ku czci "kami" siły fizycznej Ame-no-Tajikarao. Następnie w 1355 stał się jednym z wielu chramów (zwanych Tenjin) oznaczających "kami" uczonego, polityka i poety Michizane Sugawary (845–903), znanego pod pośmiertnym imieniem Tenjin. Yushima Tenjin, podobnie jak wszystkie chramy Tenjin, jest licznie odwiedzany przez uczniów i studentów, którzy proszą o zaliczenie egzaminów, dobre oceny i dostanie się na wybraną uczelnię. Zawieszają tam liczne tabliczki ema ze swoimi życzeniami. Podobną rolę pełni pobliska świątynia konfucjańska Yushima Seidō.
Dzisiejszy chram, zbudowany z drewna kryptomerii, pochodzi z 1478 roku. W 1995, zgodnie z tradycją shintō okresowej wymiany konstrukcji chramów, był odnowiony. Znajduje się tu duży posąg krowy z brązu, typowy element chramów Tenjin. Uważa się bowiem, że krowa jest sługą "kami" Tenjina. Znana jako "nade-ushi" („krowa do głaskania”), ma uzdrawiać z chorób. 
W lutym odbywa się tu festiwal kwitnącej moreli japońskiej ("ume") o pięknie pachnących kwiatach.

</doc>
<doc id="5020075" url="https://pl.wikipedia.org/wiki?curid=5020075" title="Michał Nekanda-Trepka">
Michał Nekanda-Trepka

Michał Nekanda-Trepka (ur. 24 września 1947 w Warszawie, zm. 11 września 2020 tamże) – polski reżyser filmów dokumentalnych i autor reportaży telewizyjnych.
Wykształcenie.
Ukończył Liceum Sztuk Plastycznych w Warszawie, następnie od 1974 roku kontynuował naukę w Łodzi, na wydziale reżyserii filmowej i realizacji telewizyjnej PWSFTviT.
Twórczość.
Debiutował w 1968 etiudami: „Sylwester” i „Projekt”, dwa lata później wyreżyserował „Za bramą”. W 1985 roku nakręcił „Łódź starożytną”,
w 1991 „Rozpad”, i „Teosia”, w 1992 „Oto jest głowa zdrajcy”, w 1993 „Karuzelę”, w 1995 „Moją archeologie”, w 1998
„Pięć moich matek”, w 1999 „Z ziemi własnej do Polski”, w tyn samym roku „Przy torze kolejowym”, w 2002 „Ostatni świadek”, w 2003 „Polska via dolorosa”, w 2004 roku „Łyżeczka życia”, w 2005 „Jakby to było wczoraj”, w 2006 „To nasza młodość”, w 2007
„Chutor konne”, w 2008 „Polska już nie jest w potrzebie...”, w 2009 „Narodzona po raz drugi”, w 2012 roku „Campo di Fiori” w tym samym roku „Zejść na ziemię”.
Przez wiele lat współpracował z Telewizją Polską. Był również członkiem Zarządu Głównego Stowarzyszenia Filmowców Polskich.
Życie prywatne.
Jego żoną była scenarzystka i reżyserka Elżbieta Nekanda-Trepka. Miał córkę Judytę.
Michał Nekanda-Trepka zmarł po potrąceniu przez samochód, prowadzony przez pijanego 28–letniego kierowcę, na przejściu dla pieszych na ulicy Świętokrzyskiej w Warszawie. Został pochowany na Cmentarzu Żydowskim przy ul. Okopowej

</doc>
<doc id="5020085" url="https://pl.wikipedia.org/wiki?curid=5020085" title="Nykyfor Danysz">
Nykyfor Danysz

Nykyfor Danysz, ukr. Никифор Даниш, pol. Nicefor Danysz (ur. 22 lutego 1877 w Ilińcach, zm. 1954 w Stanach Zjednoczonych) – ukraiński nauczyciel.
Życiorys.
Urodził się 22 lutego 1877 w Ilińcach jako syn Aleksego. Z pochodzenia był Rusinem i był wyznania grecko-katolickiego. Studiował na Uniwersytecie Lwowskim,a także na Uniwersytecie Jagiellońskim.
Z zawodu był nauczycielem matematyki i fizyki. Pracę w szkolnictwie podjął 3 września 1903. 7 czerwca 1905 złożył egzamin nauczycielski. 28 sierpnia 1905 mianowany nauczycielem rzeczywistym w C. K. Gimnazjum w Buczaczu z dniem 1 września tego roku. Uczył tam języka ruskiego, matematyki, fizyki. Od 1908 i w drugiej dekadzie XX wieku uczył w II Gimnazjum w Kołomyi. Został odznaczony Krzyżem Jubileuszowym dla Cywilnych Funkcjonariuszów Państwowych.
U kresu I wojny światowej był komisarzem miejskim Zachodnioukraińskiej Republiki Ludowej w Czortkowie.
W latach 20. II Rzeczypospolitej pracował etatowo w Państwowym Gimnazjum z ruskim językiem wykładowym w Stanisławowie, gdzie uczył matematyki i fizyki. Równolegle w tym czasie był w tym mieście dyrektorem Prywatnego Gimnazjum Żeńskiego, prowadzonym przez Ruskie Towarzystwo Pedagogiczne. Pod koniec 1927, jako nauczyciel Gimnazjum z ruskim językiem wykładowym w Kołomyi przydzielony do Gimnazjum z ruskim językiem wykładowym w Stanisławowie, został przeniesiony do Gimnazjum z ruskim językiem wykładowym w Stanisławowie. Z pracy tamże w 1937 został przeniesiony w stan spoczynku. W Stanisławowie był prezesem Towarzystwa Ridna Szkoła.
Podczas II wojny światowej, po wkroczeniu Niemców do Stanisławowa (7 sierpnia 1941) i nastaniu okupacji niemieckiej Nykyfor Danysz oraz inny ukraiński nauczyciel gimnazjalny Iwan Rybczyn przekazali do gestapo sporządzoną listę polskich nauczycieli i nauczycielek, którzy od wybuchu wojny w trakcie okupacji sowieckiej pracowali w szkołach stanisławowskich z językiem polskim wykładowym. Wskutek tego ustanowiona w Stanisławowie ukraińska policja pomocnicza ("Ukrainische Hilfspolizei") dokonała aresztowania 250 osób, których najpierw uwięziono, a w nocy 14/15 sierpnia 1941 zamordowano w Czarnym Lesie pod Pawełczem.
Wyemigrował do Stanów Zjednoczonych, gdzie zmarł w 1954.

</doc>
<doc id="5020086" url="https://pl.wikipedia.org/wiki?curid=5020086" title="Iwan Rybczyn">
Iwan Rybczyn

Iwan Rybczyn, ukr. Іван Рибчин, pol. Jan Rybczyn (ur. 5 września 1892 w Bratyszewie, zm. 17 stycznia 1970 w Sydney) – ukraiński nauczyciel, pedagog, prezes Towarzystwa Naukowego imienia Szewczenki w Australii.
Życiorys.
Urodził się 5 września 1892 we wsi Bratyszów. Uczył się w C. K. Gimnazjum w Stanisławowie z ruskim językiem wykładowym, gdzie zdał maturę w 1913. Podjął studia na Uniwersytecie w Czerniowcach. Podczas I wojny światowej służył w szeregach Legionu Ukraińskich Strzelców Siczowych. Następnie dokończył studia na Uniwersytecie Wiedeńskim, zostając absolwentem w 1917. Uzyskał stopień doktora filozofii.
Po studiach podjął pracę w macierzystym gimnazjum w Stanisławowie. Od początku 1919 służył w Ukraińskiej Armii Halickiej. Pod koniec 1921 w Wiedniu uzyskał stopień doktora filozofii. W II Rzeczypospolitej pracował Państwowym Gimnazjum z ruskim językiem wykładowym w Stanisławowie, gdzie uczył języka greckiego i propedeutyki filozofii. Równolegle w tym czasie w tym mieście uczył języka łacińskiego w prywatnym Gimnazjum Koedukacyjnym, prowadzonym przez Prezbiterium Gminy Ewangelickiej, oraz języka niemieciego w Seminarium Nauczycielskim Żeńskim, prowadzonym rzez Konwent Sióstr Bazylianek. W 1924 został przeniesiony do II Państwowego Gimnazjum w Stanisławowie. Do lat 30. uczył tam łaciny, grecki, propedeutyki filozofii, był zawiadowcą zbiorów do kultury klasycznej, opiekunem kołka miłośników kultury klasycznej i gminy szkolnej. W Stanisławowie był prezesem Związku Nauczycieli Ukraińców i Towarzystwa Nauczycieli „Hromada”.
Po wybuchu II wojny światowej, agresji ZSRR na Polskę i nastaniu okupacji sowieckiej był zatrudniony w Inspektoracie Oświaty Publicznej, potem był dyrektorem ukraińskiego liceum nr 11, pod koniec 1940 był dyrektorem polskiego gimnazjum nr 8. Po ataku Niemiec na ZSRR, wkroczeniu Niemców do Stanisławowa (7 sierpnia 1941) i nastaniu okupacji niemieckiej Iwan Rybczyn oraz inny ukraiński nauczyciel gimnazjalny Nykyfor Danysz przekazali do gestapo sporządzoną listę polskich nauczycieli i nauczycielek, którzy od wybuchu wojny w trakcie okupacji sowieckiej pracowali w szkołach stanisławowskich z językiem polskim wykładowym. Wskutek tego ustanowiona w Stanisławowie ukraińska policja pomocnicza ("Ukrainische Hilfspolizei") dokonała aresztowania 250 osób, których najpierw uwięziono, a w nocy 14/15 sierpnia 1941 zamordowano w Czarnym Lesie pod Pawełczem. Od 1941 był inspektorem szkolnym w Stanisławowie do lipca 1944 tj. do czasu nadejścia frontu wschodniego.
U kresu wojny wyjechał do Austrii. Tam habilitował się i został profesorem nadzwyczajnym historii i socjologii Słowian wschodnich na Uniwersytecie w Grazu. Pod koniec 1950 wyjechał do Australii i zamieszkał z rodziną w Brookvale pod Sydney. Pracował tam m.in. jako nauczyciel. Zmarł 17 stycznia 1970 w Sydney.

</doc>
<doc id="5020091" url="https://pl.wikipedia.org/wiki?curid=5020091" title="Izolacja ekologiczna">
Izolacja ekologiczna

Izolacja ekologiczna – bariera rozrodcza zapobiegająca kojarzeniom przez różny czas rozrodu bądź inne miejsce rozrodu.
Osobniki danego gatunku zazwyczaj mniej lub bardziej swobodnie krzyżują się ze sobą, tworząc wspólną pulę genową. Jednakże w przypadku różnych, nawet blisko spokrewnionych ze sobą gatunków przepływ genów podlega ograniczeniom, zwanym barierami rozrodczymi czy też mechanizmami izolacji. Dzięki nim pule genowe różnych od siebie gatunków zachowują odrębność. Wystąpienie większych lub mniejszych barier rozrodczych jest kluczowe w powstawaniu nowych gatunków.
Bariery rozrodcze podzielić można na:
Izolację ekologiczną zalicza się więc do barier zapobiegających kojarzeniu, obok izolacji behawioralnej związanej ze specyficznym systemem rozpoznawania partnera do rozrodu. W przeciwieństwie do niej izolacja ekologiczna polega na tym, że osobniki różnych gatunków zamieszkujących ten sam teren nie przystępują do wspólnego rozrodu, ponieważ rozród ten przebiega w innym czasie bądź w innym siedlisku. Izolacja ekologiczna dzieli się bowiem na izolację czasową i izolację środowiskową. Przyjmuje się, że specjacja sympatryczna, czyli zachodząca wśród populacji zasiedlających ten sam teren, ale izolowanych z innych przyczyn niż bariera geograficzna, jest rzadka.
W przypadku izolacji czasowej osobne gatunki przystępują do rozrodu w innym czasie, na przykład o innej porze roku bądź innej porze dnia. Zdarza się, że blisko spokrewnione owady różnych gatunków o innej porze roku osiągają dojrzałość płciową, w efekcie czego inną porą roku przystępują do przedłużania gatunku. Przykład stanowią amerykańskie świerszcze z gatunków "Gryllus pensylvanicus" i "Gryllus veletis".
Izolacja siedliskowa polega natomiast na rozrodzie w innym siedlisku na tym samym obszarze. Izolacja tego typu występuje u pasożytów zasiedlających innych żywicieli. W przypadku owadów wystarczająca bariera utworzy się już wtedy, kiedy odrębne bliskie sobie gatunki zasiedlać będą inny gatunek roślin. Dzieje się tak w przypadku biedronek: "Henosepilachna nipponica" żyje na ostrożniu, natomiast "Henosepilachna yasutomii" żyje na "Caulophyllum". Pomimo że biedronki te spotykane są na tym samych terenach w Japonii, zasiedlanie przez nie innych roślin uniemożliwia im krzyżowanie się ze sobą. Do specjacji dochodzić może w związku z wysokością nad poziomem morza. Proces taki wykryto na śródziemnomorskich wyspach. Heterogeniczność krajobrazu przekłada się na różnice w genotypach organizmów przedzielonych daną barierą. Zjawiska te bada "landscape genetics".
Pomimo innego rozumienia gatunku pojęcie izolacji ekologicznej stosuje się także do bakterii. Przykładowo badania genetyczne planktonicznego "Polynucleobacter" wskazały na możliwość, że chodzi nie o pojedynczy gatunek, ale o grupę gatunków kryptycznych rozdzielonych barierą ekologiczną związaną z gradientem chemicznym.
Bariery ekologiczne mogą ulec przerwaniu. Dzieje się to w razie zaburzeń siedlisk zamieszkiwanych przez bliskie sobie organizmy. Niegdyś kosaćce z gatunku "Iris fulva" porastały zalewiska Luizjany, podczas gdy kosaćce "Iris hexagona" porastały bagna. Zmiany środowiskowe spowodowały później hybrydyzację pomiędzy tymi gatunkami.

</doc>
<doc id="5020093" url="https://pl.wikipedia.org/wiki?curid=5020093" title="MBxc1-41 „Ryjek”">
MBxc1-41 „Ryjek”



</doc>
<doc id="5020099" url="https://pl.wikipedia.org/wiki?curid=5020099" title="Massimo Garavaglia">
Massimo Garavaglia

Massimo Garavaglia (ur. 8 kwietnia 1968 w Cuggiono) – włoski polityk i samorządowiec, parlamentarzysta, od 2021 do 2022 minister.
Życiorys.
Ukończył studia z ekonomii i handlu na Uniwersytecie Bocconiego oraz nauki polityczne na Uniwersytecie Mediolańskim. Zajął się prowadzenie działalności konsultingowej. Powoływany do rady dyrektorów różnych przedsiębiorstw i instytucji. Dołączył do Ligi Północnej, od 1999 do 2009 był burmistrzem miejscowości Marcallo con Casone.
W latach 2006–2008 sprawował mandat posła do Izby Deputowanych XV kadencji. Następnie do 2013 wchodził w skład Senatu XVI i XVII kadencji. Zrezygnował z mandatu senatora wkrótce po wyborach w 2013 w związku z powołaniem w skład władz regionalnych Lombardii na stanowisko asesora do spraw budżetu. W 2015 objęty postępowaniem dotyczącym nadużyć we władzach regionu, w 2019 został uniewinniony wobec niepopełnienia zarzucanego czynu.
W wyniku wyborów w 2018 powrócił do Izby Deputowanych (XVIII kadencji). W czerwcu tegoż roku został podsekretarzem stanu w ministerstwie gospodarki i finansów, w marcu 2019 awansowany na funkcję wiceministra w tym resorcie, którą pełnił do września 2019. W lutym 2021 powołany na ministra bez teki do spraw koordynacji sektora turystyki w rządzie Maria Draghiego, w marcu tegoż roku mianowany ministrem turystyki. Funkcję tę pełnił do października 2022.
W tym samym roku po raz kolejny został wybrany na senatora.

</doc>
<doc id="5020100" url="https://pl.wikipedia.org/wiki?curid=5020100" title="Andrzej K. Banach">
Andrzej K. Banach



</doc>
<doc id="5020105" url="https://pl.wikipedia.org/wiki?curid=5020105" title="Andrzej Banach">
Andrzej Banach



</doc>
<doc id="5020107" url="https://pl.wikipedia.org/wiki?curid=5020107" title="Pieriewołoczje">
Pieriewołoczje

Pieriewołoczje () – wieś (ros. деревня, trb. dieriewnia) w zachodniej Rosji, centrum administracyjne osiedla wiejskiego Pieriewołoczskoje rejonu rudniańskiego w obwodzie smoleńskim.
Geografia.
Miejscowość położona jest nad rzeką Rutawiecz, przy drogach regionalnych 66N-1615 (66K-28 – Pieriewołoczje – Mikulino) i 66N-1629 (Pieriewołoczje / 66N-1615 – Samsoncy), 1,5 km od drogi regionalnej 66K-28 (Rudnia – Diemidow), 5,5 km od drogi federalnej R120 (Orzeł – Briańsk – Smoleńsk – Witebsk), 6 km od centrum administracyjnego rejonu (Rudnia), 65 km od Smoleńska.
W granicach miejscowości znajdują się ulice: Centralnaja, Centralnyj pierieułok, Koopieratiwnaja, Ługowaja, Mołodiożnaja, Szkolnaja.
Demografia.
W 2010 r. miejscowość liczyła sobie 274 mieszkańców.

</doc>
<doc id="5020111" url="https://pl.wikipedia.org/wiki?curid=5020111" title="Linia kolejowa nr 731">
Linia kolejowa nr 731

Linia kolejowa 731 – pierwszorzędna, jednotorowa, niezelektryfikowana linia kolejowa, łącząca posterunek odgałęźny Malinowo z rejonem ZTB stacji Zajączkowo Tczewskie.
Linia w całości została zaklasyfikowana do kompleksowej sieci transportowej TEN-T.

</doc>
<doc id="5020115" url="https://pl.wikipedia.org/wiki?curid=5020115" title="Czuchowo">
Czuchowo

Czuchowo (; ) – wieś na Białorusi, w obwodzie brzeskim, w rejonie pińskim, w sielsowiecie Nowy Dwór, nad Jeziorem Pohost i Wiślicą.
Znajduje się tu parafialna cerkiew prawosławna pw. Narodzenia Matki Bożej.
Historia.
W dwudziestoleciu międzywojennym leżało w Polsce, w województwie poleskim, w powiecie pińskim, w gminie Dobrosławka. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5020116" url="https://pl.wikipedia.org/wiki?curid=5020116" title="Sulejman Vuçitërna">
Sulejman Vuçitërna

Sulejman Vuçitërna (ur. 11 września 1898 we wsi Verbovc, zm. 15 października 1948 we Vloçisht) – albański wojskowy (pułkownik) i polityk z Kosowa.
Życiorys.
Urodził się we wsi Verbovc (gmina Glogovac), był synem duchownego muzułmańskiego. Pochodził z rodziny Kastrati, ale w dorosłym życiu posługiwał się nazwiskiem Vuçitërna. Po ukończeniu szkoły w rodzinnej miejscowości, w wieku 16 lat przyłączył się do ruchu kaczaków, ruchu separatystycznego walczącego przeciwko władzy serbskiej w Kosowie. Po koniec I wojny światowej dowodził oddziałem złożonym z 400 osób. W 1919 jego oddział został otoczony przez żandarmerię Królestwa SHS w rodzinnej miejscowości. Udało mu się uciec z okrążenia, ale w walce zginął jego brat Isufi, a dom rodzinny został spalony przez żandarmów. Skazany zaocznie na karę śmierci, w 1922 przedostał się do Czarnogóry, a następnie przepłynął Jezioro Szkoderskie i przedostał się do Albanii. 
W roku 1929 ukończył szkołę pedagogiczną w Elbasanie (Shkolla Normale), a następnie osiadł w Tiranie, gdzie poślubił Faikę Spatharę, córkę pułkownika armii osmańskiej Mustafy Spathary. Po otrzymaniu stypendium państwowego rozpoczął studia w Akademii Wojskowej w Turynie, które ukończył w 1933 z wyróżnieniem. Studia kontynuował w Grazu. Po powrocie do kraju rozpoczął służbę w Albańskiej Armii Narodowej. Pod koniec lat 30. wykładał w szkole oficerskiej w Tiranie, awansując na stanowisko jej komendanta. Po agresji włoskiej na Albanię w kwietniu 1939 odmówił służby w pro-włoskich siłach zbrojnych i podał się do dymisji. Brak możliwości utrzymania rodziny spowodował, że Vuçitërna powrócił do Kosowa, a w 1941 zdecydował się wstąpić do Albańskiej Armii Narodowej (Ushtria Kombētare Shqiptare), działającej pod egidą włoską. W stopniu podpułkownika został mianowany dowódcą sił albańskich operujących w rejonie Czarnogóry i południowej Serbii. W marcu 1943 na czele oddziałów regularnych i wspierających je oddziałów albańskich ochotników toczył ciężkie walki z oddziałami jugosłowiańskiego ruchu oporu. Sukcesy militarne w działaniach w rejonie Raški potwierdził awans na stopień pułkownika. W tym czasie był związany politycznie z Albańskim Ruchem Narodowo Demokratycznym (Levizja Nacional-Demokrate Shqiptare), kierowanym przez Ymera Berishę i Luana Gashiego. Od 1943 pozostawał w stałym kontakcie z brytyjskim wywiadem.
W 1944 otrzymał rozkaz powrotu do Tirany, gdzie zamieszkał w domu, który sam zbudował w latach 30. 14 listopada 1944, jeszcze przed wyzwoleniem Tirany z okupacji niemieckiej Vuçitërna został aresztowany przez partyzantów komunistycznych. Pod koniec listopada t.r. osadzony w starym więzieniu w Tiranie, przez trzy miesiące poddawany torturom. Proces Vuçitërny odbył się w marcu 1945 przed Sądem Specjalnym w Tiranie (przew. Bedri Spahiu). 14 kwietnia 1945 Vuçitërna został skazany na 30 lat więzienia i skierowany do obozu pracy we Vloçisht, gdzie pracował na bagnach Maliq. Zmarł 15 października 1948 w obozie, prawdopodobnie na skutek krwotoku wywołanego samookaleczeniem i przy braku pomocy lekarskiej.
Życie prywatne.
Był żonaty (żona Faika), miał czterech synów i córkę.

</doc>
<doc id="5020130" url="https://pl.wikipedia.org/wiki?curid=5020130" title="Regio S-Bahn Basel">
Regio S-Bahn Basel



</doc>
<doc id="5020131" url="https://pl.wikipedia.org/wiki?curid=5020131" title="Puchar Bośni i Hercegowiny w koszykówce mężczyzn">
Puchar Bośni i Hercegowiny w koszykówce mężczyzn

Puchar Bośni i Hercegowiny w koszykówce mężczyzn (boś. Kup Bosne i Herzegovine u košarci, Kup Mirza Delibašić, Puchar Mirzy Delibašicia) – cykliczne krajowe rozgrywki sportowe, prowadzone systemem pucharowym, organizowane corocznie (co sezon) przez Bośniacką Federację Koszykówki dla bośniackich męskich klubów koszykarskich. Drugie – po mistrzostwach Bośni i Hercegowiny – rozgrywki w hierarchii ważności, w bośniackiej koszykówce. Rozgrywki noszą imię Mirzy Delibašicia, członka Koszykarskiej Galerii Sław FIBA.
Historia.
W przeszłości rozgrywano trzy niezależne turnieje pucharowe, zorganizowane w oparciu o założenia etniczne. W 1998 zorganizowano połączoną rundę finałową po raz pierwszy w historii. W 2001 w rozgrywkach wzięły udział zespoły z Republiki Serbskiej. Od sezonu 2001–02 turniej stał się regularnym i został wpisany oficjalnie do kalendarza rozgrywek przez federację.
W grudniu 2018, Koszykarska Federacja Bośni i Hercegowiny zmieniła nazwę pucharu, nadając mu nazwę Kup Mirza Delibašić, aby uhonorować Mirzę Delibašicia.

</doc>
<doc id="5020132" url="https://pl.wikipedia.org/wiki?curid=5020132" title="Vittorio Colao">
Vittorio Colao

Vittorio Colao (ur. 3 października 1961 w Brescii) – włoski menedżer, w latach 2008–2018 dyrektor generalny grupy Vodafone, od 2021 do 2022 minister.
Życiorys.
Absolwent Uniwersytetu Bocconiego, uzyskał dyplom MBA na Uniwersytecie Harvarda. Pracował w banku inwestycyjnym Morgan Stanley w Londynie oraz w firmie konsultingowej McKinsey &amp; Company w Mediolanie. W 1996 dołączył do przedsiębiorstwa telekomunikacyjnego Omnitel Pronto Italia, przejętego później przez koncern Vodafone. Pełnił funkcję dyrektora wykonawczego Vodafone Italia, później w grupie Vodafone był m.in. dyrektorem regionalnym odpowiedzialnym za Europę Południową, Bliski Wschód i Afrykę.
W 2004 został dyrektorem generalnym RCS MediaGroup. Dwa lata później powrócił do Vodafone, powołany na zastępcę dyrektora generalnego. Od 2008 do 2018 pełnił funkcję dyrektora generalnego grupy Vodafone. Później był konsultantem funduszu inwestycyjnego General Atlantic. W 2015 objął stanowisko dyrektora niewykonawczego w koncernie Unilever. W 2020 został przewodniczącym utworzonej przez rząd grupy eksperckiej do spraw zwalczania skutków gospodarczych pandemii COVID-19.
W lutym 2021 mianowany ministrem bez teki do spraw technologii informacyjnych i transformacji cyfrowej w rządzie Maria Draghiego. Urząd ten sprawował do października 2022.
Odznaczony Orderem Zasługi za Pracę (2014).

</doc>
<doc id="5020133" url="https://pl.wikipedia.org/wiki?curid=5020133" title="Akemi Okamura">
Akemi Okamura

 – japońska seiyū i aktorka dubbingowa związana z firmą Mausu Promotion.

</doc>
<doc id="5020136" url="https://pl.wikipedia.org/wiki?curid=5020136" title="Jezioro Pohost">
Jezioro Pohost



</doc>
<doc id="5020138" url="https://pl.wikipedia.org/wiki?curid=5020138" title="Richard Kiley">
Richard Kiley

Richard Paul Kiley (ur. 31 marca 1922 w Chicago, zm. 5 marca 1999 w Middletown) – amerykański aktor teatralny, telewizyjny i filmowy.
Był przede wszystkim cenionym aktorem teatralnym, laureatem 2 nagród Tony: za rolę Don Kichota w broadwayowskim musicalu "Człowiek z La Manchy" (1965) oraz za kreację w musicalu "Redhead" (1959). Od początku lat 50. występował także w filmie i telewizji. Za pamiętną rolę ojca Meggie w serialu TV "Ptaki ciernistych krzewów" (1983) otrzymał Złoty Glob i nagrodę Emmy.
Zmarł w wieku 77 lat w szpitalu w Middletown na nieokreśloną chorobę szpiku kostnego. Został pochowany na cmentarzu w Warwick.
Wybrana filmografia.
Filmy: 
Seriale TV:

</doc>
<doc id="5020139" url="https://pl.wikipedia.org/wiki?curid=5020139" title="Marc Sarreau">
Marc Sarreau

Marc Sarreau (ur. 10 czerwca 1993 w Vierzon) – francuski kolarz szosowy, początkowo uprawiający również kolarstwo torowe.
Osiągnięcia.
Kolarstwo szosowe.
Opracowano na podstawie:
Kolarstwo torowe.
Opracowano na podstawie:

</doc>
<doc id="5020149" url="https://pl.wikipedia.org/wiki?curid=5020149" title="Jan Jaremski (inżynier)">
Jan Jaremski (inżynier)

Jan Jaremski (ur. 16 stycznia 1940, zm. 28 stycznia 2021) – polski geotechnik, dr hab. inż.
Życiorys.
Obronił pracę doktorską, 27 października 1997 habilitował się na podstawie pracy zatytułowanej "Wpływ procesów fizykochemicznych zachodzących w zwietrzelinie margli na jej właściwości geotechniczne". Został zatrudniony na stanowisku profesora na Wydziale Budownictwa Politechniki Opolskiej, oraz w Zakładzie Geotechniki i Hydrotechniki na Wydziale Budownictwa i Inżynierii Środowiska Politechniki Rzeszowskiej im. Ignacego Łukasiewicza.
Był kierownikiem w Zakładzie Geotechniki i Hydrotechniki na Wydziale Budownictwa i Inżynierii Środowiska Politechniki Rzeszowskiej im. Ignacego Łukasiewicza.
Zmarł 28 stycznia 2021.

</doc>
<doc id="5020151" url="https://pl.wikipedia.org/wiki?curid=5020151" title="Bitwa pod Rudnią Baranowską">
Bitwa pod Rudnią Baranowską

Bitwa pod Rudnią Baranowską – cześć bitwy wołyńsko-podolskiej, walki polskiej 8 Brygady Jazdy ppłk. Stanisława Grzmota-Skotnickiego z sowiecką 7 Dywizją Strzelców Aleksandra Golikowa w czasie ofensywy jesiennej wojsk polskich na Ukrainie w okresie wojny polsko-bolszewickiej.
Geneza.
2 września, jeszcze w czasie walk pod Zamościem, Naczelne Dowództwo Wojska Polskiego zdecydowało, iż 3. i 6 Armia, po stosownym przegrupowaniu, około 10 września podejmą większą akcję zaczepną w kierunku wschodnim celem "„nie tylko odrzucenia nieprzyjaciela poza granice Małopolski, lecz także rozbicia i zdezorganizowania jego sił tak, aby później można było utrzymać front przy użyciu słabych sił własnych"". 3 Armia gen. Władysława Sikorskiego przystąpiła do działań 10 września. Wstępnym etapem był zagon grupy motorowej mjr. Włodzimierza Bochenka wyprowadzony z Włodawy, który przeprawił się przez Bug i następnego dnia opanował Kowel. Za nim ruszyło natarcie sił głównych armii, w tym jej grupa manewrowa – Korpus Jazdy gen. Juliusza Rómmla. 16 września, działający na styku sowieckich 12 i 14 Armii Korpus Jazdy płk. Juliusza Rómmla, przy słabym oporze przeciwnika, sforsował Styr na południe od Łucka i ruszył na Równe. Będąc w pościgu za cofającymi się wojskami 12 Armii Nikołaja Kuźmina, 28 września dotarł do Słuczy w rejonie Zwiahla. Stąd, po kilkudniowym odpoczynku, Naczelne Dowództwo Wojska Polskiego zdecydowało się na zorganizowanie zagonu na Korosteń. Celem rozpoznania sił przeciwnika, zagon poprzedzony był serią wypadów za rzekę, . Działania na Korosteń zakończyły się spektakularnym sukcesem Korpusu Jazdy płk. Juliusza Rómmla.
Działania pod Rudnią Baranowską.
Wracająca ze zwycięskiego zagonu na Korosteń, 8 Brygada Jazdy ppłk. Stanisława Grzmota-Skotnickiego wieczorem 11 października zatrzymała się na nocleg na północny wschód od Zwiahla. W Słobodzie Aleksandrówce stanął sztab brygady, 108 pułk ułanów i 8 dywizjon artylerii konnej, w Słobodzie Baranówce 115 pułk ułanów, a 2 pułk ułanów zajął Rudnię Baranowską. Liczący w tym dniu 350 żołnierzy, 4 działa i 6 taczanek 2 pułk ułanów po raz pierwszy od kilku dni spożył gorący posiłek. Postój pułku ubezpieczały dookrężnie wystawione placówki. Około 23.00 zachodnie elementy ubezpieczenia postoju zauważyły nadchodzące oddziały sowieckiej 7 Dywizji Strzelców. Zaalarmowany strzałami dowódca pułku mjr Wincenty Jasiewicz wysłał w ten rejon spieszone trzy szwadrony. Rozpoczęła się walka ogniowa. Posiadający przewagę liczebną przeciwnik przechodził do ataku na bagnety. W krytycznym dla pułku położeniu dwa plutony 2 szwadronu rozpoczęły szarżę. Jednak ostrzeliwane ze wszystkich stron, zawróciły. Pułk został zmuszony do wycofania się w kierunku na Słobodę Aleksandrówkę. Odwrót osłaniały dwie taczanki.
Strzelanina pod Rudnią Baranowską zaalarmowała inne oddziały. Dowódca brygady ppłk Skotnicki wysłał do zaatakowanej miejscowości dwa szwadrony 108 pułku ułanów. W połowie drogi oba pułki spotkały się. Tak wzmocniony 2 pułk ułanów na rozkaz swojego dowódcy zaprzestał odwrotu i przeszedł do kontrataku. Na pole bitwy przybył też ppłk Grzmot-Skotnicki ze sztabem. Około 3.00 zauważono oznaki wyczerpania przeciwnika. Gdy dowódca brygady poderwał tyraliery do ataku na bagnety, przeciwnik rozpoczął odwrót na całej linii. Nad ranem odzyskano Rudnię Baranowską i odrzucono czerwonoarmistów w kierunku Słobody Zielenicy.
Kiedy walki ustały, w rejon rozmieszczenia sowieckiej 7 Dywizji Strzelców wysłano parlamentariuszy. Po krótkich negocjacjach cała dywizja, opuszczona przez większość dowódców i komisarzy, złożyła broń.
Bilans walk.
Bitwa pod Rudnią Baranowską była ostatnią akcją bojową 8 Brygady Jazdy ppłk. Stanisława Grzmota-Skotnickiego w wojnie polsko-bolszewickiej. Tak błyskotliwe zwycięstwo kilku szwadronów nad dywizją piechoty było możliwe dzięki pogłębiającej się demoralizacji w szeregach przeciwnika. W bitwie poległo kilkudziesięciu czerwonoarmistów. Do niewoli wzięto około 3000 jeńców, zdobyto 7 dział, 60 ckm-ów, szpital polowy, tabory dywizyjne. Straty polskie to 9 poległych i 17 rannych.

</doc>
<doc id="5020152" url="https://pl.wikipedia.org/wiki?curid=5020152" title="Paweł Goga">
Paweł Goga

Paweł Goga (ur. 29 czerwca 1900 w Sampławie, zm. 19 września 1971) – polski kapłan, proboszcz parafii Chrystusa Króla w Toruniu w latach 1948–1971.
Biografia.
Urodził się w Sampławie w powiecie lubawskim. Jego ojciec był z zawodu nauczycielem w szkole podstawowej w Sampławie. Po uzyskaniu świadectwa dojrzałości wstąpił do Wyższego Seminarium Duchownego w Pelplinie, gdzie 26 czerwca 1925 przyjął święcenia prezbiteratu. Był wikarym w parafiach m.in. w Czarnowie i w kościele św. Janów w Toruniu (przez pół roku był administratorem parafii św. Janów). 1 stycznia 1937 został administratorem parafii Chrystusa Króla w Toruniu.
W Tczewie założył Okręg Katolickiego Stowarzyszenia Młodzieży (KSM) Męskiej, w Toruniu pełnił funkcję prezesa tamtejszego okręgu KSM. Był również prezesem Stowarzyszenia Robotników Toruń Mokre oraz członkiem Miejskiego Komitetu Funduszu Pracy w Toruniu. Prowadził budowę kościoła Chrystusa Króla. Ponadto opiekował się najbiedniejszymi mieszkańcami Mokrego.
We wrześniu 1939, po wkroczeniu oddziałów Wehrmachtu do Torunia, został aresztowany i osadzony w Forcie VII. Zwolniony po kilku dniach, w październiku 1939 roku wrócił do parafii. W czasie II wojny światowej pomagał i ukrywał wielu mieszkańców Torunia oraz księży z diecezji chełmińskiej, którym groziła śmierć lub wysyłka do obozu koncentracyjnego. Mimo zakazu organizował nocne pogrzeby zmarłych na tyfus lub zamęczonych w obozie przesiedleńczym w Toruniu, tzw. „Szmalcówcę”.
W 1945 roku został aresztowany przez wojska radzieckie i wywieziony do obozu w Ciechanowie. Dzięki wsparciu parafian, którzy wymusili na władzach obozu zwolnienie księdza, ks. Goga wrócił do Torunia. Krótko po wojnie wspierał materialnie toruńskich repatriantów oraz ubogich mieszkańców Mokrego, a także spłacił długi zaciągnięte na budowę kościoła. W 1948 został proboszczem parafii Chrystusa Króla w Toruniu.
Zmarł 19 września 1971. Pochowany został na cmentarzu parafialnym NMP przy ul. Wybickiego.
Został odznaczony Złotym Krzyżem Zasługi i Odznaką Tysiąclecia Państwa Polskiego.
Jego imię nosi jedna z ulic na Mokrym.

</doc>
<doc id="5020153" url="https://pl.wikipedia.org/wiki?curid=5020153" title="Starzyna (rejon dokszycki)">
Starzyna (rejon dokszycki)

Starzyna (; ) – wieś na Białorusi, w obwodzie witebskim, w rejonie dokszyckim, w sielsowiecie Tumiłowicze.
Historia.
W czasach zaborów w gminie Tumiłowicze, w powiecie borysowskim, w guberni mińskiej Imperium Rosyjskiego.
W dwudziestoleciu międzywojennym wieś i majątek leżały w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Tumiłowicze, a następnie w gminie Dokszyce.
Według Powszechnego Spisu Ludności z 1921 roku zamieszkiwało tu 145 osób, 7 było wyznania rzymskokatolickiego a 138 prawosławnego. Jednocześnie 5 mieszkańców zadeklarowało polską przynależność narodową, 138 białoruską a 2 inną. Było tu 25 budynków mieszkalnych. W 1931 w 25 domach zamieszkiwało 140 osób.
Wierni należeli do parafii rzymskokatolickiej w Dokszycach i prawosławnej w Tumiłowiczach. Miejscowość podlegała pod Sąd Grodzki w Dokszycach i Okręgowy w Wilnie; właściwy urząd pocztowy mieścił się w Tumiłowiczach.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.

</doc>
<doc id="5020154" url="https://pl.wikipedia.org/wiki?curid=5020154" title="John Needham">
John Needham

John Turberville Needham (ur. 10 września 1713 w Londynie, zm. 30 grudnia 1781 w Brukseli) – angielski ksiądz rzymskokatolicki i biolog. Był pierwszym duchownym, który został członkiem Królewskiego Towarzystwa w Londynie dla Rozszerzania Wiedzy o Przyrodzie.
Biografia.
Był jednym z czworga dzieci adwokata Johna Needhama i Margaret Lucas. Jego ojciec zmarł, gdy John był dzieckiem. W latach 1722–1736 studiował w w północnej Francji. Święcenia kapłańskie przyjął w 1738 r. Od 1736 r. nauczał w college’u w Cambrai we Francji, a w 1740 r. przeniósł się do Anglii, gdzie pracował jako wicedyrektor w katolickiej szkole niedaleko Twyford. W 1744 r. przez krótki czas nauczał w Lizbonie, jednak ze względów zdrowotnych wrócił do Anglii w 1745 r. Mikroskopowe obserwacje zepsutej pszenicy podczas pobytu w Twyford i badania narządów kałamarnicy dokonane w Lizbonie były tematami jego pierwszych prac. W 1747 r. został wybrany do Royal Society – Królewskiego Towarzystwa w Londynie dla Rozszerzania Wiedzy o Przyrodzie. W 1761 został członkiem , a od 1768 r. był także członkiem .
W latach 1751–1757 był nauczycielem i przewodnikiem kilku młodych katolików podczas ich "grandes toures" do Francji, Szwajcarii i Włoch. W 1767 r. przeszedł na emeryturę i zamieszkał w St Gregory’s – w małym kolegium należącym do angielskiego duchowieństwa świeckiego, założonym w Paryżu pod koniec XVII w. W 1773 r. został dyrektorem (Académie impériale et royale des Sciences et Belles-Lettres de Bruxelles). Funkcję tę pełnił do 1780 r., wnosząc duży wkład w upowszechnianie zaawansowanych technik laboratoryjnych. Zmarł w Brukseli 30 grudnia 1781 r. i został pochowany w .
Działalność naukowa.
Obserwacje mikroskopowe Needhama zostały opublikowane w „An Account of some New Microscopical Discoveries” w 1745 r., a dalsze badania zostały szczegółowo opisane w jego pracy "Observations upon the generation, composition and decomposition of animal and vegetable substances" w 1749 r.
Na podstawie swoich obserwacji mikroskopowych stał się zwolennikiem teorii samorództwa, zgodnie z którą żywe organizmy powstały z materii nieożywionej na poziomie mikroskopowym, a także witalizmu, doktryny głoszącej, że procesów życiowych nie można wyjaśnić prawami chemii i fizyki.
W 1748 r. przeprowadzał badania razem z hrabią de Buffon Georgesem-Louisem Leclerkiem. Prowadził naukową korespondencję z przyrodnikiem Charlesem Bonnetem i biologiem Lazzaro Spallanzanim. Badania Needhama, w których próbował udowodnić, że mikroskopijne organizmy (lub jak je nazywał, „anguilles”) mogą rozwijać się spontanicznie dzięki siłom natury w zamkniętym pojemniku, spotykały się z ostrą krytyką ze strony Woltera, uważającego że idee Needhama mogą wywołać wiele kontrowersji, ponieważ wydawały się popierać materializm i ateizm. Needham wniósł ważny wkład w botanikę i wyjaśnił mechanizm działania pyłku. Jego imieniem nazwano rodzaj australijskich roślin "Needhama".

</doc>
<doc id="5020155" url="https://pl.wikipedia.org/wiki?curid=5020155" title="Miłość do kwadratu">
Miłość do kwadratu

Miłość do kwadratu – polska komedia romantyczna z 2021 roku w reżyserii Filipa Zylbera. Premiera miała miejsce 11 lutego 2021 na platformie streamingowej Netflix. W rolach głównych wystąpili: Adrianna Chlebicka, Mateusz Banasiuk, Krzysztof Czeczot, Anna Smołowik, Mirosław Baka, Tomasz Karolak, Wojciech Kalarus oraz Agnieszka Żulewska i Jarosław Boberek.
Zarys fabuły.
Komedia romantyczna o nauczycielce Monice prowadzącej podwójne życie. Pewnego dnia podczas sesji zdjęciowej poznaje popularnego flirciarza o imieniu Enzo, który został zmuszony do udziału w reklamie przez swoją szefową i kochankę. Wkrótce pomiędzy Moniką a Enzo coś zaczyna iskrzyć.

</doc>
<doc id="5020157" url="https://pl.wikipedia.org/wiki?curid=5020157" title="Ponizowje">
Ponizowje

Ponizowje (; , "Panizouje") – nazwa toponimów w Rosji i na Białorusi

</doc>
<doc id="5020159" url="https://pl.wikipedia.org/wiki?curid=5020159" title="Rudnia (rejon baranowski)">
Rudnia (rejon baranowski)

Rudnia () – wieś na Ukrainie, w obwodzie żytomierskim, w rejonie baranowskim, nad Słuczą. W 2001 roku liczyła 78 mieszkańców.

</doc>
<doc id="5020160" url="https://pl.wikipedia.org/wiki?curid=5020160" title="Zespół czynnościowych objawów neurologicznych">
Zespół czynnościowych objawów neurologicznych

Zespół czynnościowych objawów neurologicznych (ang. functional neurological disorder, FND) – określenie zespołu chorobowego z pogranicza neurologii i psychiatrii, dawniej nazywanego np. histerią.
Tło.
Około 1/3 pacjentów klinik neurologicznych ma objawy neurologiczne, których nie udaje się wyjaśnić częściowo lub w całości. Objawy te naśladują objawy niemal wszystkich chorób neurologicznych. Mogą utrzymywać się dekadami, czasem przykuwając chorych do łóżek. Pacjenci tacy przez długi czas borykają się z uzyskaniem odpowiedniej opieki. Bywają oskarżani o symulowanie lub wymyślanie objawów. Lekarze odmawiali leczenia, gdyż standardowe badania nie wykazywały u nich stanów chorobowych. Zespół czynnościowych objawów neurologiczny stanowi wspólną nazwę dla wielu przypadków stanów wcześniej określanych jako histeria, zaburzenie konwersyjne, choroba psychosomatyczna. 
Określenia „zmiany dynamiczne, zmiany czynnościowe” użył jeszcze w XIX wieku Jean-Martin Charcot do opisu możliwych przyczyn histerii. Zmiany te umiejscawiał w mózgu, ale wykonywane przez niego sekcje pacjentów nie wykazywały zmian strukturalnych. Wskazał on również, że na histerię nierzadko zapadają mężczyźni, np. po niewielkich urazach fizycznych.
Dzisiejsze FND zostało przesunięte do psychiatrii przez Freuda, który rozpatrywał takie zaburzenia jako wynik tłumionego traumatycznego doświadczenia, które uległo „konwersji” w objawy fizyczne (stąd zaburzenia konwersyjne). Wraz z traceniem znaczenia przez szkołę freudowską, ilość diagnozowanych zaburzeń malała. Od 2013 roku lekarze zajmujący się takimi pacjentami, wobec nieakceptowania przez nich takiej nazwy i sugerowaniu problemów psychicznych jako jedynego czynnika choroby, zaczęli lobbować za zmianą nazwy. W efekcie tego, kolejna edycja klasyfikacji zaburzeń psychicznych, DSM-5, wprowadziła nazwę czynnościowe objawy neurologiczne - FND. W 2019 powstało w USA towarzystwo naukowe Functional Neurological Disorder Society.
Etiologia i objawy.
Z uwagi na często nieswoiste objawy i nagłe ich się pojawianie, podstawą diagnostyki jest szczegółowy wywiad. Wcześniej FND było często diagnozą z wykluczenia - przypisywano go, gdy nie można było postawić żadnej innej diagnozy.
Obecnie wyróżnia się kilka objawów wskazujących na FND:
Do czynników predysponujących należą między innymi:
Do czynników wyzwalających należą urazy fizyczne, traumy życiowe (np. wypadek, emigracja - zespół rezygnacji).
Do czynników podtrzymujących: brak odpowiedniego leczenia, reakcje pacjenta i jego przekonania co do zaburzeń.
Na razie brak jest jednego, powszechnie akceptowanego wyjaśnienia choroby. Sugeruje się, że upośledzeniu ulega przetwarzanie predykcyjne - jedna z ważniejszych funkcji mózgu. Zakłada się, że mózg nieustannie dokonuje predykcji, przewidywania, stanu świata zewnętrznego i własnego ciała. Weryfikuje je za pomocą zmysłów. Gdy przewidywania rozmijają się z rzeczywistością, występuje błąd predykcji.
Hipoteza upośledzenia przetwarzania predykcyjnego przewiduje, że u pacjentów z FND przetwarzanie to nie działa prawidłowo, w efekcie czego doświadczają nieprawidłowości w oczekiwaniach co do odczuć lub funkcjonowania ciała. Duże znaczenie może tu odgrywać nadmierna koncentracja na ciele (mogąca mieć źródło w czynnikach predysponujących). Kiedy człowiek doznaje urazu (czynnik wyzwalający), zwiększona koncentracja może spowodować zmiany predykcji mózgu w stosunku do ciała, powodując np. odwrotny efekt fantomowy. Na przykład: osoba ulega wypadkowi, rani nogę, i czasowo traci możliwość poruszania nią. U osoby bez FND, predykcje mózgu związane poruszaniem chorą kończyną ulegają aktualizacji wraz z jej zdrowieniem. Pacjent ma jednak stany lękowe związane z nagłą śmiercią jednego z rodziców, które zwiększają jego uwrażliwienie na kwestie zdrowotne. Nasilają one odczucia związane z urazem i zaburzają predykcję mózgu. Mózg utrzymuje model uszkodzonej kończyny, mimo jej ozdrowienia. Błąd predykcji powoduje czynnościowy paraliż zdrowej już nogi.
Na takie przyczyny wskazują m.in. eksperymenty z dostosowaniem siły nacisku. W doświadczeniu urządzenie mechaniczne wywierało nacisk na palec. Człowiek miał za zadanie zrównoważyć nacisk dostosowując siłę własnej ręki. Zdrowe osoby mają tendencję do przeszacowania siły - predykcja mózgu znosi część własnej siły. Osoby z FND wykazywał zaś bardzo dużą precyzję, sugerując nie prawidłowości w układzie predykcji i nadmierną kontrolę ciała.
Badania fMRI identyfikują u chorych na FND schematy aktywności w obszarach mózgu odpowiadających sprawczości, które pokazują, że objawy nie poddają się kontroli chorego, w przeciwieństwie do np. zaburzeń pozorowanych (Zespół Münchhausena).
Badania fMRI wykazały u chorych na FND nasilone połączenia między obszarami kontrolującymi funkcje motoryczne a siecią istotności (wykrywanie i koncentracja na informacjach godnych uwagi) i siecią limbiczną (kontrola emocji). Sugeruje to, że w niektórych przypadkach obwody emocjonalne mózgu mogą przejmować kontrolę nad układem motorycznym. U pacjentów z FND z korzeniami w traumatycznych wydarzeniach z dzieciństwa, stopień takiego sprzężenia korelował z natężeniem traumy. Inne grupy badawcze stwierdziły u chorych na FND wyższe poziomy marketów stresu, kortyzolu i amylaz.
Leczenie.
Z uwagi na czynniki psychologiczne w zespole FND, za ważny element terapii uznaje się omawianie przez lekarza z pacjentem objawów choroby i jej charakteru, opisywanego przez lekarzy jako „awarię oprogramowania, a nie sprzętu”.
Stosowana jest fizjoterapia z technikami rozpraszania uwagi. U niektórych pacjentów skuteczność wykazuje psychoterapia poznawczo-behawioralna oraz przezczaszkowa stymulacja magnetyczna. W podtrzymaniu efektów terapii pomaga medytacja i mindfullness.
Leczenie przynosi jednak ograniczony skutek. Średnio 40% pacjentów mówi o nawrocie podobnych lub nasilonych objawów w ciągu 7 lat od diagnozy. 

</doc>
<doc id="5020161" url="https://pl.wikipedia.org/wiki?curid=5020161" title="Grupa Armii „Środek”">
Grupa Armii „Środek”



</doc>
<doc id="5020162" url="https://pl.wikipedia.org/wiki?curid=5020162" title="Ponizowje (centrum Ponizowskoje)">
Ponizowje (centrum Ponizowskoje)

Ponizowje () – wieś (ros. село, trb. sieło) w zachodniej Rosji, centrum administracyjne osiedla wiejskiego Ponizowskoje rejonu rudniańskiego w obwodzie smoleńskim.
Geografia.
Miejscowość położona jest nad rzeką Kaspla, 37 km od centrum administracyjnego rejonu (Rudnia), 83 km od Smoleńska.
W granicach miejscowości znajdują się ulice: 1-yj Socyalisticzeskij pierieułok, 1-ja Nabierieżnaja, 1-ja Polewaja, 2-oj Socyalisticzeskij pierieułok, 2-ja Nabierieżnaja, 2-ja Polewaja, Bolszewistskaja, imieni Czibisowa K. N., Kirpicznyj zawod, Kommunisticzeskaja, Komsomolskaja, Nowaja, Oktiabrskaja, Oziornaja, Parkowaja, Pionierskaja, Riewolucyonnaja, Sadowaja, Socyalisticzeskaja, Sowchoznaja, Sowietskaja, Wygonnaja.
Demografia.
W 2010 r. miejscowość zamieszkiwały 842 osoby.

</doc>
<doc id="5020163" url="https://pl.wikipedia.org/wiki?curid=5020163" title="Ponizowje (wieś w rejonie rudniańskim)">
Ponizowje (wieś w rejonie rudniańskim)

Ponizowje () – wieś (ros. деревня, trb. dieriewnia) w zachodniej Rosji, na osiedlu wiejskim Ponizowskoje w rejonie rudniańskim (obwód smoleński).
Geografia.
Miejscowość położona jest nad rzeką Suchaja Polennica, 2 km od centrum administracyjnego osiedla wiejskiego (sieło Ponizowje), 36 km od centrum administracyjnego rejonu (Rudnia), 83 km od Smoleńska.
W granicach miejscowości znajdują się ulice: Wołotowskaja, Zariecznaja.
Demografia.
W 2010 r. miejscowość liczyła sobie 99 mieszkańców.

</doc>
<doc id="5020164" url="https://pl.wikipedia.org/wiki?curid=5020164" title="Kropywnia (rejon nowogrodzki)">
Kropywnia (rejon nowogrodzki)

Kropywnia () – wieś na Ukrainie, w obwodzie żytomierskim, w rejonie nowogrodzkim, u ujścia Rudeńki do Tni. W 2001 roku liczyła 436 mieszkańców.

</doc>
<doc id="5020165" url="https://pl.wikipedia.org/wiki?curid=5020165" title="Kropywnia (rejon korosteszowski)">
Kropywnia (rejon korosteszowski)

Kropywnia () – wieś na Ukrainie, w obwodzie żytomierskim, w rejonie korosteszowskim. W 2001 roku liczyła 485 mieszkańców.

</doc>
<doc id="5020167" url="https://pl.wikipedia.org/wiki?curid=5020167" title="Kropywnia (rejon korosteński)">
Kropywnia (rejon korosteński)

Kropywnia () – wieś na Ukrainie, w obwodzie żytomierskim, w rejonie korosteńskim. W 2001 roku liczyła 204 mieszkańców.

</doc>
<doc id="5020169" url="https://pl.wikipedia.org/wiki?curid=5020169" title="Kropywnia (rejon horoszowski)">
Kropywnia (rejon horoszowski)

Kropywnia () – wieś na Ukrainie, w obwodzie żytomierskim, w rejonie horoszowskim. W 2001 roku liczyła 738 mieszkańców.

</doc>
<doc id="5020170" url="https://pl.wikipedia.org/wiki?curid=5020170" title="Kropywnia (obwód winnicki)">
Kropywnia (obwód winnicki)

Kropywnia () – wieś na Ukrainie, w obwodzie winnickim, w rejonie szarogrodzkim. W 2001 roku liczyła 83 mieszkańców.

</doc>
<doc id="5020171" url="https://pl.wikipedia.org/wiki?curid=5020171" title="Władysław Aleksander Szuyski">
Władysław Aleksander Szuyski

Władysław Aleksander Szuyski herbu Pogoń Ruska – chorąży brzeskolitewski w latach 1668–1671, podstoli brzeskolitewski w 1668 roku.
Był elektorem Michała Korybuta Wiśniowieckiego z województwa brzeskolitewskiego w 1669 roku.

</doc>
<doc id="5020173" url="https://pl.wikipedia.org/wiki?curid=5020173" title="Szujscy">
Szujscy



</doc>
<doc id="5020175" url="https://pl.wikipedia.org/wiki?curid=5020175" title="Referendum konstytucyjne na Malcie w 1964 roku">
Referendum konstytucyjne na Malcie w 1964 roku

Referendum konstytucyjne odbyło się na Malcie w dniach 2–4 maja 1964. Nowa konstytucja została zatwierdzona przez 54,5% wyborców i weszła w życie 21 września 1964. Było to w istocie referendum w sprawie niepodległości, gdyż nowa konstytucja przyznała krajowi samorządność.
Pytanie.
Pytanie skierowane do elektoratu brzmiało: „Czy zgadzasz się z konstytucją zaproponowaną przez rząd Malty, zatwierdzoną przez Zgromadzenie Ustawodawcze i opublikowaną w Malta Gazette?”

</doc>
<doc id="5020177" url="https://pl.wikipedia.org/wiki?curid=5020177" title="Kropywnia (obwód kijowski)">
Kropywnia (obwód kijowski)

Kropywnia () – wieś na Ukrainie, w obwodzie kijowskim, w rejonie wyszogrodzkim, nad rzeką Kropywnią. W 2001 roku liczyła 342 mieszkańców.

</doc>
<doc id="5020181" url="https://pl.wikipedia.org/wiki?curid=5020181" title="MMA-VIP">
MMA-VIP

MMA-VIP – polska federacja organizująca gale typu freak show fight, głównie pojedynki toczą się w formule MMA. Założona przez celebrytę Marcina Najmana oraz Kacpra Woźniaka, do których dołączył później Dariusz Kosowski – pomysłodawca „Igrzysk rozkminiaczy”.
Historia.
Pierwsza gala MMA-VIP odbyła się 13 lutego 2021 w Alvernia Studios w Nieporazie. W walce wieczoru Szymon „Taxi Złotówa” Wrzesień (2–1) w drugiej rundzie pokonał Marcina „El Testosterona” Najmana (3–6). W drugiej walce starli się ze sobą Adrian Cios (0–1) i Tomasz „Fit Dzik” Łomnicki (1–3). Stawką tego pojedynku był pas mistrzowski najlepszego trenera personalnego w kategorii open, pojedynek ten zwyciężył po trzech rundach jednogłośnie na punkty „Fit Dzik”.
MMA-VIP 2 odbyło się 18 czerwca 2021 w Hotelu Scout w Częstochowie. W walce wieczoru youtuber Rafał „Antykonfident” Podejma poddał w drugiej rundzie rapera Andrzeja „Żuroma” Żuromskiego. W co-main evencie gali muzyk i trener personalny Krystian Pudzianowski pokonał przez TKO w pierwszej rundzie Tomasza Chica.
Walki w ramach MMA-VIP 3 odbywały się 29 października 2021 w tym samym obiekcie, co poprzednia gala. Main eventem gali było starcie pomiędzy prezesem federacji, Marcinem „El Testosteronem” Najmanem oraz bohaterem telewizyjnego show „Chłopaki do wzięcia”, Ryszardem „Szczeną” Dąbrowskim. Walka zakończyła się w pierwszej rundzie w 17 sekund zwycięstwem Najmana przez TKO. Z kolei w co-main evencie pas MMA-VIP w wadze ciężkiej zdobył Michał „Wampir” Pasternak, który pokonał Kornela „Korniko” Zapadkę przez TKO w drugiej rundzie.
MMA-VIP 4 odbyło się 5 marca 2022 w Górze Kalwarii. W walce wieczoru po raz kolejny wystąpił Marcin „El Testosteron” Najman, który po szybkim i kontrowersyjnym przerwaniu przez sędziego pokonał przez techniczny nokaut w drugiej odsłonie byłego gangstera – Mirosława Dąbrowskiego znanego jako „Misiek z Nadarzyna”. Pas wagi ciężkiej obronił Michał „Wampir” Pasternak w starciu z Kacprem „Polish Machine” Miklaszem, z którym wygrał przez TKO już w pierwszej rundzie. Na gali wystąpił także znany bokser, były mistrz Europy EBU w wadze półśredniej – Rafał „Jeb” Jackiewicz, który planowo miał zawalczyć z Krystianem „Krychą” Wilczakiem, jednak ten wycofał się z udziału w gali. Nowym przeciwnikiem Jackiewicza został znany z poprzedniej edycji Wojciech „Kazik Klimat Kartel” Ochnicki, który został znokautowany w pierwszej rundzie, a pojedynek odbył się w formule bokserskiej.
27 maja 2022 Marcin Najman poinformował fanów, że odchodzi z federacji, a jej kontynuowaniem ma zająć się Dariusz Kosowski. Kosowski tego samego dnia opublikował film na oficjalnym kanale MMA-VIP, w którym potwierdził odejście Marcina oraz jego żony Julity Najman z projektu MMA-VIP.
Kontrowersje.
Federacja była krytykowana za zorganizowanie podczas MMA-VIP 3 dwóch pierwszych w Polsce walk pomiędzy kobietami a mężczyznami.
8 stycznia 2022 podczas pierwszej konferencji przed galą MMA-VIP 4 włodarze federacji ogłosili jej „bossa”, którym okazał się być Andrzej Zieliński ps. „Słowik” – były lider gangu pruszkowskiego. Sytuację tę nagłośnił na Kanale Sportowym dziennikarz Krzysztof Stanowski, nawołując do bojkotu wydarzenia.
Niedługo po tym samorząd Kielc, w których początkowo miała się odbyć gala, ogłosił, że wycofuje się z jej organizacji. Jako alternatywną lokalizację Marcin Najman zasugerował Pruszków, co spotkało się z kategorycznym sprzeciwem władz miasta.
20 stycznia Najman poinformował, że czwarta gala MMA-VIP będzie miała miejsce w Wieluniu. Decyzja o wynajmie hali federacji spotkała się ze sprzeciwem mieszkańców, którzy wystosowali w tej sprawie do burmistrza Pawła Okrasy kilka petycji. 21 stycznia oświadczenie potępiające organizację gali wydał samorząd uczniowski I Liceum Ogólnokształcącego im. Tadeusza Kościuszki w Wieluniu. 27 stycznia radni Wielunia jednogłośnie przyjęli uchwałę zobowiązującą burmistrza do zrezygnowania z gali. Dzień później o wycofanie zgody na organizację wydarzenia do burmistrza zaapelował wojewoda łódzki Tobiasz Bocheński. Jeszcze tego samego dnia Okrasa wydał oświadczenie, w którym poinformował o rozwiązaniu umowy na wynajem hali na galę MMA-VIP 4, twierdząc, że jest to spowodowane atakami osobistymi na członków jego rodziny.
Ze względu na osobę Andrzeja Zielińskiego z udziału w wydarzeniu wycofała się jedna z "ring girls" Julia Madaj. Ponadto w związku z zaistniałą sytuacją federacja straciła wszystkich ówczesnych sponsorów.
Historia mistrzów.
Mieszane sztuki walki (MMA)

</doc>
<doc id="5020184" url="https://pl.wikipedia.org/wiki?curid=5020184" title="Kropywna (obwód chmielnicki)">
Kropywna (obwód chmielnicki)

Kropywna () – wieś na Ukrainie, w obwodzie chmielnickim, w rejonie zasławskim, nad Chomorą. W 2001 roku liczyła 325 mieszkańców.

</doc>
<doc id="5020185" url="https://pl.wikipedia.org/wiki?curid=5020185" title="Kropywna (obwód winnicki)">
Kropywna (obwód winnicki)

Kropywna () – wieś na Ukrainie, w obwodzie winnickim, w rejonie chmielnickim. W 2001 roku liczyła 514 mieszkańców.

</doc>
<doc id="5020186" url="https://pl.wikipedia.org/wiki?curid=5020186" title="Lnozawoda (rejon rudniański)">
Lnozawoda (rejon rudniański)

Lnozawoda () – osiedle typu wiejskiego w zachodniej Rosji, w osiedlu wiejskim Ponizowskoje rejonu rudniańskiego w obwodzie smoleńskim.
Geografia.
Miejscowość położona jest przy drodze regionalnej 66K-30 (Diemidow – Zaozierje), 2 km od centrum administracyjnego osiedla wiejskiego (sieło Ponizowje), 35,5 km od centrum administracyjnego rejonu (Rudnia), 80,5 km od Smoleńska.
Demografia.
W 2010 r. miejscowość liczyła sobie 36 mieszkańców.

</doc>
<doc id="5020188" url="https://pl.wikipedia.org/wiki?curid=5020188" title="Kropywna (obwód czerkaski)">
Kropywna (obwód czerkaski)

Kropywna () – wieś na Ukrainie, w obwodzie czerkaskim, w rejonie złotonoskim. W 2001 roku liczyła 1261 mieszkańców.

</doc>
<doc id="5020195" url="https://pl.wikipedia.org/wiki?curid=5020195" title="Kropywne (rejon bachmacki)">
Kropywne (rejon bachmacki)

Kropywne () – wieś na Ukrainie, w obwodzie czernihowskim, w rejonie bachmackim. W 2001 roku liczyła 790 mieszkańców.

</doc>
<doc id="5020198" url="https://pl.wikipedia.org/wiki?curid=5020198" title="Kropywne (rejon niżyński)">
Kropywne (rejon niżyński)

Kropywne () – wieś na Ukrainie, w obwodzie czernihowskim, w rejonie niżyńskim. W 2001 roku liczyła 648 mieszkańców.

</doc>
<doc id="5020201" url="https://pl.wikipedia.org/wiki?curid=5020201" title="Szałasze (rejon dokszycki)">
Szałasze (rejon dokszycki)

Szałasze (; ) – wieś na Białorusi, w obwodzie witebskim, w rejonie dokszyckim, w sielsowiecie Tumiłowicze.
Historia.
W czasach zaborów wieś i folwark w gminie Tumiłowicze, w powiecie borysowskim, w guberni mińskiej Imperium Rosyjskiego.
W dwudziestoleciu międzywojennym wieś i folwark leżały w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Tumiłowicze, a następnie w gminie Dokszyce.
Według Powszechnego Spisu Ludności z 1921 roku zamieszkiwało:
Wierni należeli do parafii rzymskokatolickiej w Dokszycach i prawosławnej w Tumiłowiczach. Miejscowość podlegała pod Sąd Grodzki w Dokszycach i Okręgowy w Wilnie; właściwy urząd pocztowy mieścił się w Tumiłowiczach.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.

</doc>
<doc id="5020202" url="https://pl.wikipedia.org/wiki?curid=5020202" title="Yeşim Ustaoğlu">
Yeşim Ustaoğlu

Yeşim Ustaoğlu (ur. 18 listopada 1960 w Sarıkamış) – turecka reżyserka, scenarzystka i producentka filmowa.
Jej film "Podróż ku słońcu" (1999) zaprezentowany został w konkursie głównym na 49. MFF w Berlinie, gdzie otrzymał dwie nagrody. "Puszka Pandory" (2008) zdobyła główną nagrodę Złotej Muszli na MFF w San Sebastián. Z kolei "Otchłań" (2012) startowała w sekcji „Horyzonty” na 69. MFF w Wenecji.
Zasiadała w jury konkursu głównego na 59. MFF w Wenecji (2002).

</doc>
<doc id="5020210" url="https://pl.wikipedia.org/wiki?curid=5020210" title="Sadao Shimizu">
Sadao Shimizu

Sadao Shimizu (jap. 清水 貞雄, "Shimizu Sadao", ur. 22 lutego 1965) – japoński skoczek narciarski, reprezentant Japonii.
Shimizu zdobył srebrny medal na Zimowych Igrzyskach Azjatyckich w 1986 roku. Na Mistrzostwach Świata w Narciarstwie Klasycznym w 1989 roku zajął 54. miejsce na skoczni dużej. Nie startował na skoczni normalnej. Razem z Noriakim Kasaim i Akirą Higashim ukończył konkurs drużynowy na ostatnim 15 miejscu. 
W Pucharze Świata zadebiutował 17 grudnia 1988 w Sapporo zajmując 44. miejsce.

</doc>
<doc id="5020219" url="https://pl.wikipedia.org/wiki?curid=5020219" title="Yushima Seidō">
Yushima Seidō

 – świątynia konfucjańska w Tokio (dzielnica Bunkyō), w Japonii.
Historia.
Świątynia powstała w okresie Edo jako konfucjańska świątynia Sensei-den zbudowana przez uczonego i nauczyciela czterech pierwszych siogunów z rodu Tokugawa, Razana Hayashi. Sensei-den znajdował się na terenie dzisiejszego parku Ueno, ale po śmierci Razana został przeniesiony do obecnej lokalizacji przez piątego sioguna Tsunayoshi Tokugawę w 1690 roku. 
Budynek został przemianowany na Taisei-den w 1797 i stał się oficjalną szkołą dla urzędników siogunatu. Na początku okresu Meiji w 1871 roku została zamknięta, a budynki wykorzystane przez różne instytucje państwowe. 
Trzęsienie ziemi w Kantō (1923) zniszczyło świątynię, która została odbudowana w 1935 z odpornego na wstrząsy żelbetu. W głównym budynku (Taisei-den) znajduje się pięć posągów: Konfucjusza, Mencjusza, Yan Huia, Zengzi i Zisi. Świątynię otacza rozległy, naturalny park. Znajduje się tu duży posąg Konfucjusza z brązu (podobno największy na świecie). Wśród licznych drzew jest okaz pistacji chińskiej, wyrosły z sadzonki pobranej przy grobie Konfucjusza i przywiezionej z Chin w 1915. Yushima Seidō jest często odwiedzana przez uczniów i studentów modlących się o sukces w egzaminach wstępnych do szkoły i uniwersytetu.

</doc>
<doc id="5020220" url="https://pl.wikipedia.org/wiki?curid=5020220" title="Gołębik duży">
Gołębik duży

Gołębik duży ("Leptotila jamaicensis") – gatunek średniej wielkości ptaka z rodziny gołębiowatych (Columbidae), zamieszkujący Amerykę Środkową. Nie jest zagrożony wyginięciem.
Podgatunki i zasięg występowania.
Wyróżnia się cztery podgatunki "Leptotila jamaicensis":
Morfologia.
Dorosłe osobniki ważą od 117 do 190 g. Samice są podobne do samców, mają bardziej matową opalizację na tyle szyi.
Ekologia i zachowanie.
Środowisko.
Przeważnie spotykane na ziemi w półsuchych lasach do wysokości 2000 m n.p.m. Są też pospolite w sadach i ogrodach.
Pożywienie.
Gołębiki duże żywią się nasionami, drobnymi owocami, owadami, larwami i małymi ślimakami. Żerują samotnie, w parach lub małych rodzinnych grupach na dnie lasu, ale także zjadają owoce i orzechy z drzew lub krzewów. Chętnie korzystają z karmników dla ptaków w ogrodach.
Żerowanie odbywa się zwykle na ziemi wśród ściółki leśnej lub wzdłuż krawędzi lasu.
Rozród.
Większość lęgów odbywa się między marcem a majem. Pary są monogamiczne. Samce w celu przyciągnięcia samic wykonują pokazy zalotów, podczas których przechylają głowę i stroszą pióra szyi i klatki piersiowej, jednocześnie delikatnie nawołując.
Gniazdo jest dość duże i zazwyczaj składa się z delikatnej platformy z gałązek, wyścielonej korzonkami, umieszczonej na gęstym, niskim drzewie lub krzewie – zwykle nie więcej niż 10 stóp (3 metry) nad ziemią. Jednak czasami gnieżdżą się na ziemi. W zniesieniu 2 białe jaja, ich inkubacja trwa około 14 dni.
Status.
IUCN nieprzerwanie od 1988 roku uznaje gołębika dużego za gatunek najmniejszej troski (LC, "Least Concern"). Organizacja Partners in Flight w 2019 roku szacowała, że światowa populacja mieści się w przedziale 50 000 – 499 999 dojrzałych osobników. Pomimo faktu, że populacja wydaje się maleć, nie uważa się, aby spadek ten był wystarczająco szybki, aby zbliżyć się do (&gt;30% spadku w ciągu dziesięciu lat lub trzech pokoleń). Populacja jest bardzo duża, a zatem nie zbliża się do progów dla gatunków podatnych na zagrożenia w ramach kryterium wielkości (&lt;10 000 dojrzałych osobników). Z tych powodów gatunek jest oceniany jako najmniejszej troski.

</doc>
<doc id="5020221" url="https://pl.wikipedia.org/wiki?curid=5020221" title="Maciej Samcik">
Maciej Samcik

Maciej Samcik (ur. 1975) – polski dziennikarz i komentator ekonomiczny, bloger finansowy.
Życiorys.
Absolwent ekonomii na Uniwersytecie Ekonomicznym w Poznaniu. 
Do 2017 roku pracował jako dziennikarz i szef sekcji ekonomicznej w Gazecie Wyborczej. Od 2017 roku redaktor naczelny portalu zajmującego się finansami konsumenckimi Subiektywnie o Finansach oraz (od 2020 roku) portalu technologicznego HomoDigital.pl. 
Autor książek o finansach osobistych.

</doc>
<doc id="5020222" url="https://pl.wikipedia.org/wiki?curid=5020222" title="Pech to nie grzech">
Pech to nie grzech

Pech to nie grzech – polska komedia romantyczna z 2018 roku w reżyserii Ryszarda Zatorskiego. 
Zdjęcia do filmu kręcono w Warszawie (m.in. kościół Nawiedzenia NMP przy ul. Przyrynek, schody na ul. Kościelnej, plac Europejski, ul. Podwale i Miodowa). Premiera miała miejsce 17 grudnia 2018 roku.
Fabuła.
Natalia (Maria Dębska) odkrywa skrzętną intrygę uknutą przez jej wspólnika w interesach (Mikołaj Roznerski) i jego narzeczoną (Barbara Kurdej-Szatan). Postanawia pokrzyżować ich plany i pokazać na co ją stać...

</doc>
<doc id="5020223" url="https://pl.wikipedia.org/wiki?curid=5020223" title="Galina Sawinkowa">
Galina Sawinkowa

Galina Iwanowna Sawinkowa, po mężu Jermakowa (ros. Галина Ивановна Савинкова (Ермакова), ur. 15 lipca 1953 w Kemerowie) – rosyjska lekkoatletka reprezentująca Związek Radziecki, specjalistka rzutu dyskiem, była rekordzistka świata, medalistka mistrzostw Europy w 1982.
Kariera sportowa.
Zajęła 2. miejsce w rzucie dyskiem w finale pucharu Europy w 1981 w Zagrzebiu i 3. miejsce w zawodach pucharu świata w 1981 w Rzymie.
Zdobyła brązowy medal w rzucie dyskiem na mistrzostwach Europy w 1982 w Atenach, przegrywając jedynie z reprezentantkami Bułgarii Cwetanką Christową i Mariją Petkową. 
22 maja 1983 w Leselidze Sawinkowa najpierw poprawiła rekord ZSRR rzutem na odległość 71,50 m, a następnie ustanowiła rekord świata wynikiem 73,26 m. Na mistrzostwach świata w 1983 w Helsinkach zajęła 11. miejsce.
Na zawodach „Przyjaźń-84” rozgrywanych w Pradze dla lekkoatletek z państw bojkotujących igrzyska olimpijskie w 1984 w Los Angeles Sawinkowa zajęła 4. miejsce (zwyciężczyni Irina Meszynski z NRD odebrała jej rekord świata rezultatem 73,36 m). 9 września 1984 w Doniecku poprawiła rekord ZSRR wynikiem 73,28 m. Jest to do jej pory (luty 2021) rekord Rosji.
Zwyciężyła w finale A pucharu Europy w 1985 w Moskwie i zajęła 2. miejsce w zawodach pucharu świata w 1985 w Canberze. Na mistrzostwach Europy w 1986 w Stuttgarcie zajęła 6. miejsce, a w finale A pucharu Europy w 1987 w Pradze 4. miejsce.
Sawinkowa była mistrzynią ZSRR w rzucie dyskiem w 1984, wicemistrzynią w tej konkurencji w 1981 i 1983 oraz brązową medalistką w 1986. Zwyciężała również w zimowych mistrzostwach ZSRR w 1982, 1983 i 1986.

</doc>
<doc id="5020230" url="https://pl.wikipedia.org/wiki?curid=5020230" title="Linia kolejowa nr 737">
Linia kolejowa nr 737

Linia kolejowa 737 – pierwszorzędna, jednotorowa, zelektryfikowana linia kolejowa znaczenia państwowego, łącząca stację Ponętów ze stacją Barłogi.
Linia w całości została zakwalifikowana do kompleksowej i bazowej towarowej sieci transportowej TEN-T.

</doc>
<doc id="5020235" url="https://pl.wikipedia.org/wiki?curid=5020235" title="Sielsowiet Nowy Dwór (obwód brzeski)">
Sielsowiet Nowy Dwór (obwód brzeski)

Sielsowiet Nowy Dwór (; ) – sielsowiet na Białorusi, w obwodzie brzeskim, w rejonie pińskim, z siedzibą w Nowym Dworze.
Według spisu z 2009 sielsowiet Nowy Dwór zamieszkiwało 2739 osób, w tym 2685 Białorusinów (98,03%), 32 Rosjan (1,17%), 16 Ukraińców (0,58%), 2 Polaków (0,07%), 2 osoby innych narodowości i 2 osoby, które nie podały żadnej narodowości.
Historia.
26 sierpnia 2014 z sielsowietu odłączono Wiaz, który następnie wszedł w skład sielsowietu Pohost Zahorodzki.

</doc>
<doc id="5020238" url="https://pl.wikipedia.org/wiki?curid=5020238" title="Linia kolejowa nr 740">
Linia kolejowa nr 740

Linia kolejowa 740 – pierwszorzędna, jednotorowa, zelektryfikowana linia kolejowa znaczenia państwowego, łącząca stację Ponętów z posterunkiem odgałęźnym Zamków.
Linia w całości została zaklasyfikowana do kompleksowej i bazowej towarowej sieci transportowej TEN-T.

</doc>
<doc id="5020250" url="https://pl.wikipedia.org/wiki?curid=5020250" title="Ostrowicze">
Ostrowicze

Ostrowicze (; ) – wieś na Białorusi, w obwodzie brzeskim, w rejonie pińskim, w sielsowiecie Parochońsk, nad Jasiołdą i przy granicy Rezerwatu Krajobrazowego Środkowa Prypeć.
Dawniej wieś i folwark. W dwudziestoleciu międzywojennym leżały w Polsce, w województwie poleskim, w powiecie pińskim, w gminie Pinkowicze. Po II wojnie światowej w granicach Związku Sowieckiego. Od 1991 w niepodległej Białorusi.
W miejscowości znajdowała się cerkiew prawosławna pw. św. Michała Archanioła z XIX w., zburzona w latach 60. XX w.

</doc>
<doc id="5020251" url="https://pl.wikipedia.org/wiki?curid=5020251" title="Skakuszka wielka">
Skakuszka wielka

Skakuszka wielka ("Notomys robustus") – gatunek wymarłego gryzonia z rodziny myszowatych (Muridae), występujący dawniej endemicznie w Australii.
Ssak ten został opisany na podstawie czaszek znalezionych w wypluwkach sów w jaskiniach Gór Flindersa i Davenport w Australii. Szczątki tych gryzoni były znane od 1976 roku, ale opisali je dopiero Mahoney, Smith i Medlin w 2007 roku. Prawdopodobnie drapieżnikiem, który upolował skakuszki i wytworzył znalezione wypluwki, była płomykówka zwyczajna. Wszystkie miejsca, w których znajdowano szczątki tych zwierząt znajdują się w obszarach skalistych wzgórz sąsiadujących z równinami, na których płyną okresowe cieki wodne, a średnia roczna opadów zawiera się od 125 do 300 mm.
Łacińska nazwa gatunkowa („silny, rozrosły”) odnosi się do szerokiego łuku jarzmowego w czaszce tego zwierzęcia, który jest większy niż u innych skakuszek. W Australii zwierzę jest nazywane angielskimi nazwami oraz . W wydanej w 2015 roku przez Muzeum i Instytut Zoologii Polskiej Akademii Nauk publikacji „Polskie nazewnictwo ssaków świata” gatunkowi nadano nazwę skakuszka wielka.
W Czerwonej księdze gatunków zagrożonych Międzynarodowej Unii Ochrony Przyrody i Jej Zasobów został zaliczony do kategorii EX (wymarły). Nie są znane przyczyny wymarcia tego ssaka. Wiek wypluwek nie został precyzyjnie określony, ale ich stan i położenie w warstwach osadów sugeruje, że przynajmniej niektóre nie są starsze niż 200 lat; wskazują na to także inne szczątki zwierzęce, wśród których występują także pozostałości zawleczonej przez Europejczyków myszy domowej.

</doc>
<doc id="5020252" url="https://pl.wikipedia.org/wiki?curid=5020252" title="Notomys robustus">
Notomys robustus



</doc>
<doc id="5020253" url="https://pl.wikipedia.org/wiki?curid=5020253" title="Henryk Sławiński">
Henryk Sławiński

Henryk Sławiński – polski duchowny rzymskokatolicki, profesor teologii, nauczyciel akademicki Uniwersytetu Papieskiego Jana Pawła II w Krakowie, homileta i pedagog, redaktor naczelny kwartalnika "Polonia Sacra", przewodniczący Stowarzyszenia Homiletów Polskich.
Życiorys.
W latach 1983-1989 odbył studia filozoficzno-teologiczne w Wyższym Seminarium Duchownym we Włocławku, które zakończył obroną pracy magisterskiej z teologii na Katolickim Uniwersytecie Lubelskim. 28 maja 1989 r. otrzymał święcenia kapłańskie. Po święceniach studiował teologię pastoralną na KUL, gdzie w 1996 r. uzyskał tytuł doktora. Od 1996 do 1998 roku prowadził zajęcia z j. angielskiego na Wydziale Teologicznym w Koninie, aż do uzyskania w 1998 r. magisterium z pedagogiki na Wydziale Nauk Społecznych KUL. Habilitację uzyskał w Papieskiej Akademii Teologicznej w Krakowie w 2009 roku. W 2013 r. otrzymał tytuł profesora nadzwyczajnego, a w 2019 r. profesora zwyczajnego Uniwersytetu Papieskiego Jana Pawła II w Krakowie. 
Ks. prof. Sławiński wykładał w wielu uczelniach: homiletykę w WSD księży Misjonarzy św. Rodziny w Kazimierzu Biskupim (1998-2015), homiletykę w WSD księży Orionistów w Zduńskiej Woli (1998-2000), dokumenty Kościoła na Wydziale Teologicznym w Koninie (1998-2000), teologię liturgii i pedagogikę na Wydziale Teologicznym w Koninie (1999-2000), homiletykę w WSD ojców Paulinów w Krakowie (2004-2008), homiletykę w Papieskiej Akademii Teologicznej w Krakowie (2004-2015), homiletykę w Instytucie Księży Misjonarzy w Krakowie (2005-2007), homiletykę w Instytucie Filozoficzno-Teologicznym ojców Dominikanów w Krakowie (2005-2011), homiletykę w Wyższym Seminarium Duchownym w Tarnowie (2003-2016). 
Był członkiem Stowarzyszenia Homiletów Polskich (1996-2013), Międzynarodowego Stowarzyszenia Homiletów Języka Niemieckiego (1999-2015), Koła Współpracowników Komisji Języka Religijnego PAN (2004-2013), Polskiego Towarzystwa Teologicznego w Krakowie (2005-2016), Rady Naukowej rocznika "Przegląd Homiletyczny" (2010-2013), The Cruise Ship Priest Program of the Apostleship of the Sea of the United States of America (2011-2017), Senackiej Komisji ds. Kontaktów z Zagranicą (2012-2014), Zespołu Języka Religijnego Rady Języka Polskiego przy Prezydium Polskiej Akademii Nauk (2013-2016), redakcji czasopisma "Theologos" wydawanego przez Greckokatolicki Wydział Teologiczny Preszowskiego Uniwersytetu w Preszowie na Słowacji (2014-2015). 
Obecnie jest redaktorem naczelnym "Polonia Sacra" (od 2012), przewodniczącym Stowarzyszenia Homiletów Polskich (od 2014), członkiem Międzynarodowego Towarzystwa Naukowego, Fides et Ratio (od 2018). W 2012 r. w Monachium otrzymał nagrodę "Pelkovenpreis 2012" z rąk prof. Patera Clausa Hartmanna. W 2015 r. pełnił rolę konsultanta teologicznego Konferencji Episkopatu Polski przy polskim przekładzie "Dyrektorium homiletycznego", a w 2017 r. współpracował z Konferencją Episkopatu Polski nad przygotowaniem "Wskazań Konferencji Episkopatu Polski dotyczących homilii mszalnej". W 2018 roku otrzymał nagrodę Rektora UPJPII za najlepsze oceny parametryzacyjne. W 2019 został laureatem nagrody honorowej „Świadek Historii” przyznanej przez Instytut Pamięci Narodowej. 1 czerwca 2019 uzyskał tytuł profesora nauk teologicznych. 

</doc>
<doc id="5020255" url="https://pl.wikipedia.org/wiki?curid=5020255" title="Linia kolejowa nr 744">
Linia kolejowa nr 744

Linia kolejowa 744 – obecnie nieczynna, jednotorowa, nizelektryfikowana linia kolejowa, łącząca stację Lipowa Tucholska z dawnym posterunkiem odgałęźnym Szlachta Zachód. Linia została wykreślona z ewidencji PKP PLK.

</doc>
<doc id="5020261" url="https://pl.wikipedia.org/wiki?curid=5020261" title="Mistrzostwa Świata w Biathlonie 2021 – sprint kobiet">
Mistrzostwa Świata w Biathlonie 2021 – sprint kobiet

Sprint kobiet na Mistrzostwach Świata w Biathlonie 2021 odbył się 13 lutego w Pokljuce. Była to trzecia konkurencja podczas tych mistrzostw. Wystartowało w niej 99 zawodniczek, wszystkie ukończyły zawody. Mistrzynią świata została Norweżka Tiril Eckhoff, srebro zdobyła Francuzka Anaïs Chevalier-Bouchet, a trzecie miejsce zajęła Hanna Soła z Białorusi.
Najwyżej sklasyfikowaną z Polek była Kamila Żuk, która zajęła 29. miejsce.

</doc>
<doc id="5020264" url="https://pl.wikipedia.org/wiki?curid=5020264" title="Bereźce (Białoruś)">
Bereźce (Białoruś)

Bereźce (; ) – wieś na Białorusi, w obwodzie brzeskim, w rejonie pińskim, w sielsowiecie Parochońsk, nad Prypecią i przy granicy Rezerwatu Krajobrazowego Środkowa Prypeć.
Znajduje się tu parafialna cerkiew prawosławna pw. Świętych Męczenników Machabeuszy.
Historia.
W dwudziestoleciu międzywojennym leżały w Polsce, w województwie poleskim, w powiecie stolińskim, w gminie Płotnica. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5020265" url="https://pl.wikipedia.org/wiki?curid=5020265" title="Mistrzostwa Świata w Biathlonie 2021 – bieg pościgowy mężczyzn">
Mistrzostwa Świata w Biathlonie 2021 – bieg pościgowy mężczyzn

Bieg pościgowy mężczyzn na Mistrzostwach Świata w Biathlonie 2021 odbył się 14 lutego w Pokljuce. Była to czwarta konkurencja podczas tych mistrzostw. Wystartowało w niej 60 zawodników, z których 58. ukończyło zawody. Mistrzem świata został Francuz Émilien Jacquelin, srebro zdobył Szwed Sebastian Samuelsson, a trzecie miejsce zajął Johannes Thingnes Bø z Norwegii.
Polacy nie wystąpili.

</doc>
<doc id="5020266" url="https://pl.wikipedia.org/wiki?curid=5020266" title="JS Izumo (2013)">
JS Izumo (2013)



</doc>
<doc id="5020267" url="https://pl.wikipedia.org/wiki?curid=5020267" title="JS Kaga">
JS Kaga



</doc>
<doc id="5020270" url="https://pl.wikipedia.org/wiki?curid=5020270" title="Yōko Sōmi">
Yōko Sōmi

 – japońska seiyū i aktorka dubbingowa pracująca dla Mausu Promotion. W latach 2005–2009 jej mężem był aktor głosowy Akio Ōtsuka.

</doc>
<doc id="5020272" url="https://pl.wikipedia.org/wiki?curid=5020272" title="Ministerstwo Budownictwa Gospodarki Wodnej ZSRR">
Ministerstwo Budownictwa Gospodarki Wodnej ZSRR

Ministerstwo Budownictwa Gospodarki Wodnej ZSRR ros.: Министерство водохозяйственного строительства, Минводстрой СССР - w latach 1989-1990 radziecki centralny organ ministerialny zarządzający budownictwem w zakresie obiektów hydrotechnicznych.
Został powołany 27 czerwca 1989 w związku z likwidacją Ministerstwa Melioracji i Gospodarki Wodnej ZSRR (Министерство мелиорации и водного хозяйства СССР, Минводхоз СССР).

</doc>
<doc id="5020274" url="https://pl.wikipedia.org/wiki?curid=5020274" title="Muzeum Azji i Pacyfiku w Warszawie">
Muzeum Azji i Pacyfiku w Warszawie



</doc>
<doc id="5020276" url="https://pl.wikipedia.org/wiki?curid=5020276" title="Reprezentacja Japonii w koszykówce mężczyzn">
Reprezentacja Japonii w koszykówce mężczyzn

Reprezentacja Japonii w koszykówce mężczyzn – zespół koszykarski, reprezentujący Japonię w meczach i sportowych imprezach międzynarodowych, powoływany przez selekcjonera, w którym występować mogą wszyscy zawodnicy posiadający obywatelstwo japońskie, niezależnie od wieku, czy narodowości. Za jej funkcjonowanie odpowiedzialny jest Japoński Związek Koszykówki (日本バスケットボール協会). Sześć razy wystąpiła na Igrzyskach Olimpijskich oraz pięć razy w mistrzostwach świata. Zdobyła dwa razy mistrzostwo Azji.
Zawodnicy.
Obecny skład.
Następujący koszykarze zostali powołani przez selekcjonera Julio Lamasa na mecz eliminacji pucharu Azji z Chińskim Tajpej :

</doc>
<doc id="5020278" url="https://pl.wikipedia.org/wiki?curid=5020278" title="Ścianka (rejon dokszycki)">
Ścianka (rejon dokszycki)

Ścianka (; ) – wieś na Białorusi, w obwodzie witebskim, w rejonie dokszyckim, w sielsowiecie Tumiłowicze.
Historia.
W czasach zaborów w gminie Tumiłowicze, w powiecie borysowskim, w guberni mińskiej Imperium Rosyjskiego.
W dwudziestoleciu międzywojennym wieś i majątek leżały w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Tumiłowicze, a następnie w gminie Dokszyce.
Według Powszechnego Spisu Ludności z 1921 roku zamieszkiwały tu 394 osoby, 2 były wyznania rzymskokatolickiego, a 392 prawosławnego. Jednocześnie 16 mieszkańców zadeklarowało polską przynależność narodową, a 378 białoruską. Było tu 79 budynków mieszkalnych. W 1931 w 73 domach zamieszkiwało 396 osób.
Wierni należeli do parafii rzymskokatolickiej w Dokszycach i prawosławnej w Tumiłowiczach. Miejscowość podlegała pod Sąd Grodzki w Dokszycach i Okręgowy w Wilnie; właściwy urząd pocztowy mieścił się w Tumiłowiczach.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.

</doc>
<doc id="5020283" url="https://pl.wikipedia.org/wiki?curid=5020283" title="Trościanica">
Trościanica



</doc>
<doc id="5020293" url="https://pl.wikipedia.org/wiki?curid=5020293" title="Hans Stoiber">
Hans Stoiber

Hans Helmut Stoiber (ur. 11 października 1918 w Zell am See, zm. 10 stycznia 2015 w Salzburgu) – austriacki poeta i prawnik, brązowy medalista Olimpijskiego Konkursu Sztuki i Literatury 1936.
Dorastał w miejscowości Raab. Jako gimnazjalista napisał sonet pt. „Der Diskus”, za który został wyróżniony brązowym medalem podczas Olimpijskiego Konkursu Sztuki i Literatury 1936. Wiersz opublikowany został w oficjalnej gazecie igrzysk olimpijskich w Berlinie ("Olympia Zeitung"). Pracował nad zachowaniem i rozpowszechnianiem dialektu charakterystycznego dla regionu Innviertel.
Po igrzyskach w Berlinie podjął studia prawnicze, które ukończył w 1941 roku. Po wojnie był sędzią i prokuratorem w Salzburgu, i prawnikiem w Linzu. Specjalizował się w prawie karnym, lecz przez większość życia zajmował się prawem ochrony przyrody. Interesował się biologią i botaniką, w 1953 roku został członkiem Towarzystwa Ochrony Przyrody. Był założycielem Biura Ochrony Przyrody w Linzu (1964) i stałym doradcą komisji Parku Narodowego Wysokich Taurów (jeden z inicjatorów utworzenia tegoż parku). Członek Światowej Komisji IUCN ds. Obszarów Chronionych. Autor przewodników o roślinach i wędrówkach pieszych. Za swoje zasługi na rzecz ochrony przyrody został odznaczony medalem Alfreda Toepfera (1995), a także złotą odznaką honorową przez Naturschutzbund Salzburg (2002).

</doc>
<doc id="5020297" url="https://pl.wikipedia.org/wiki?curid=5020297" title="Trościanica (rejon dokszycki)">
Trościanica (rejon dokszycki)

Trościanica (; ) – wieś na Białorusi, w obwodzie witebskim, w rejonie dokszyckim, w sielsowiecie Tumiłowicze.
Historia.
W czasach zaborów w gminie Tumiłowicze, w powiecie borysowskim, w guberni mińskiej Imperium Rosyjskiego.
W dwudziestoleciu międzywojennym wieś leżała w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Tumiłowicze, a następnie w gminie Dokszyce.
Według Powszechnego Spisu Ludności z 1921 roku zamieszkiwało tu 66 osób, 4 były wyznania rzymskokatolickiego, a 62 prawosławnego. Jednocześnie 2 mieszkańców zadeklarowało polską przynależność narodową, 62 białoruską, a 1 inną. Było tu 9 budynków mieszkalnych. W 1931 (wraz z gajówką Potasznia) w 16 domach zamieszkiwały 82 osoby.
Wierni należeli do parafii rzymskokatolickiej w Dokszycach i prawosławnej w Tumiłowiczach. Miejscowość podlegała pod Sąd Grodzki w Dokszycach i Okręgowy w Wilnie; właściwy urząd pocztowy mieścił się w Tumiłowiczach.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.

</doc>
<doc id="5020299" url="https://pl.wikipedia.org/wiki?curid=5020299" title="Hazel Chu">
Hazel Chu

Hazel Chu (ur. w 1980 w Dublinie) – irlandzka polityk, od 2020 roku burmistrz Dublinu.
Od 2019 roku jest przewodniczącą "Comhaontas Glas –" irlandzkiej Partii Zielonych"." Od 2019 była także deputowaną do rady miejskiej Dublina. Jest pierwszą w historii Irlandii osobą chińskiego pochodzenia zajmującą stanowisko polityczne.
Biografia.
Hazel Chu urodziła się w 1980 roku w Dublinie, w rodzinie chińskich imigrantów. Jej rodzice wyemigrowali z Hongkongu do Irlandii w latach 70. XX wieku. Uczyła się w "Dún Laoghaire Rathdown" oraz w "Institute of Education" na Leeson Street. Studiowała historię i politykę na University College Dublin. Następnie uzyskała tytuł radcy prawnego w King’s Inns.
Po studiach zajęła się działalnością fundraisingową w St Michael's House, a także została zatrudniona w Electric Picnic jako kierownik ds. komunikacji artystycznej i produkcji. W 2012 roku rozpoczęła pracę w Euroscience Open Forum w Dublinie. Przez ponad pięć lat pracowała także dla Diageo, na stanowisku szefa komunikacji.
Kariera polityczna.
Była zaangażowana w kampanię Patricka Costello w wyborach samorządowych w 2014 roku, kiedy ten ubiegał się o miejsce w radzie miejskiej Dublinu. W kampanii zajmowała się mediami społecznościowymi, rozmowami z prasą oraz agitacją wyborczą.
W wyborach samorządowych w 2019 roku kandydowała z ramienia Partii Zielonych, z pierwszego miejsca w okręgu Pembroke. Uzyskała 33,1% głosów, tym samym otrzymując mandat radnej.
29 listopada 2019 roku została wybrana na przewodniczącą Partii Zielonych. Pełni również funkcję rzecznika partii ds. przedsiębiorczości.
29 czerwca 2020 roku, 43 głosami radnych rady miejskiej, została wybrana na burmistrza Dublinu. Po wygranej zapowiedziała, że wykorzysta swoje stanowisko do "otwartej i szczerej rozmowy na temat rasizmu i nierówności płci".
Życie prywatne.
Jej partnerem jest Partick Costello, Teachta Dála z ramienia Partii Zielonych, z którym ma córkę – Alex.

</doc>
<doc id="5020300" url="https://pl.wikipedia.org/wiki?curid=5020300" title="Kwoka (Tatry)">
Kwoka (Tatry)

Kwoka – turnia w rejonie Grani Hrubego w słowackich Tatrach Wysokich. Jedyne co o niej wiadomo na pewno to to, że znajduje się w masywie Garajowej Strażnicy. Władysław Cywiński w 14. tomie przewodnika wspinaczkowego "Tatry. Grań Hrubego" w 2008 r. pisał: "100 lat temu któregoś z pierwszych turystów w masywie Garajowej Strażnicy poniosła fantazja i w jakimś stosie kamieni dojrzał kształt tytułowego ptaszyska. Od tego czasu rzecz wlecze się przez mapy i przewodniki, a lokalizacja obiektu, jak była, tak i jest niejasna". Obiekt ten, oraz Przełęcz nad Kwoką przytaczają w swoich przewodnikach tatrolodzy Witold Henryk Paryski i Arno Puškáš, ale bez szczegółów topografii, a jedynie wzmiankując, że Kwoka znajduje się po stronie Niewcyrki. W. Cywiński, który bardzo dokładnie i wielokrotnie badał masyw Garajowej Strażnicy pisał: "Wśród wielkiej rzeszy “kup kamieni” w tamtej okolicy są dwie “kupy” z dala rzucające się w oczy i mające w miarę osobliwe kształty". Jedna z nich to turniczka znajdująca się na wysokości około 2100 m w górnej części zachodniego żebra. Druga znajduje się na wysokości około 1980 m w żebrze południowo-zachodnim i po północno-wschodniej jej stronie jest zawalona głazami przełączka, na którą opada ona uskokiem o wysokości 6 m. Może to być wymieniana przez W.H. Paryskiego i A. Puškáša Przełęcz nad Kwoką. Ale w gęstej kosodrzewinie na wysokości około 1700 m jest jeszcze jeden samotny ostaniec. Nie da się ustalić, który z tych obiektów jest Kwoką.

</doc>
<doc id="5020301" url="https://pl.wikipedia.org/wiki?curid=5020301" title="Trościanica I">
Trościanica I

Trościanica I – dawny folwark. Tereny na których leżał znajdują się obecnie na Białorusi, w obwodzie witebskim, w rejonie dokszyckim, w sielsowiecie Tumiłowicze.
Historia.
W czasach zaborów w gminie Tumiłowicze, w powiecie borysowskim, w guberni mińskiej Imperium Rosyjskiego.
W dwudziestoleciu międzywojennym folwark leżał w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Tumiłowicze, a następnie w gminie Dokszyce.
Według Powszechnego Spisu Ludności z 1921 roku zamieszkiwało tu 29 osób, 14 było wyznania rzymskokatolickiego a 15 prawosławnego. Jednocześnie 5 mieszkańców zadeklarowało polską przynależność narodową, a 24 białoruską. Były tu 2 budynki mieszkalne. W 1931 w 2 domach zamieszkiwało 26 osób.
Wierni należeli do parafii rzymskokatolickiej w Dokszycach i prawosławnej w Tumiłowiczach. Miejscowość podlegała pod Sąd Grodzki w Dokszycach i Okręgowy w Wilnie; właściwy urząd pocztowy mieścił się w Tumiłowiczach.

</doc>
<doc id="5020302" url="https://pl.wikipedia.org/wiki?curid=5020302" title="Wady ziarna kawowego">
Wady ziarna kawowego

Wady ziarna kawowego – zespół wad i uszkodzeń ziaren kawowca, wystąpienie których prowadzi do obniżenia jakości naparu (kawy) lub do częściowej albo całkowitej utraty przez daną partię ziarna wartości handlowej.
Wady i uszkodzenia.
Ziarna kawy mogą mieć następujące wady lub uszkodzenia:
Ziarno białe (ang. "white", "low density bean", "floater bean").
Ziarno charakteryzujące się wysoką jasnością („białe”), bardzo lekkie, unoszące się na powierzchni wody. Przyczyną powstania tej wady jest najczęściej zbyt długie przechowywanie lub trzymanie kawy w złych warunkach, nieodpowiadających standardom. Ziarno białe nie jest traktowane jako wada wyłącznie w przypadku kawy monsunowej (indyjskiej, wystawionej na działanie morskich wiatrów i wilgotnego, oceanicznego powietrza).
Ziarna białego nie należy mylić z tzw. białą kawą, która stała się popularna w początku XXI wieku i powstaje poprzez prażenie ziaren kawy w niższej temperaturze i przez czas o połowę krótszy, niż zwykle, a więc jest wypalona jedynie w połowie.
Ziarno czarne.
Ziarno o barwie czarnej lub brązowej, która przechodzi w czarną, skurczone, pomarszczone, z mocno rozwartą bruzdką i zapadniętym grzbietem. Przyczynami powstania tej wady mogą być: zbyt długa fermentacja, niska jakość deszczówki w okresie wzrostu owoców kawowca, podwyższona zawartość żelaza w glebie, nieprzestrzeganie standardów suszenia, a także zawilgocenie ziaren już po wysuszeniu.
Ziarno gąbczaste (ang. "spongy bean").
Ziarno o konsystencji korka, łatwe do nacięcia paznokciem. Powierzchnia takiego ziarna jest zwykle biaława, kremowa albo bursztynowa. Przyczyną wystąpienia takiej wady są błędy w procesie nawożenia gleby i jej uprawy. Ten typ ziarna nie jest wadą w przypadku kawy monsunowej.
Ziarno kwaśne (ang. "sour bean").
Ziarno kwaśne w całości lub też części. Ma z reguły barwę karmelową, miejscami przechodzącą w kolor ciemnobrązowy. Jego błonka srebrzysta może być czerwonobrunatna i brak mu włókna w bruzdce. Powodem wystąpienia wady jest najczęściej nadmiernie wydłużona fermentacja, nieprawidłowe oświetlenie miejsc fermentacji, zanieczyszczona woda w procesie płukania, zbyt wysoka temperatura procesów oraz magazynowanie w nadmiernej wilgoci. Napar z tego rodzaju ziaren jest niesmaczny – nadmiernie kwaśny.
Ziarno mozaikowe.
Wada dotyczy ziaren kameruńskich lub gwinejskich gatunku "Coffea canephora". Ziarna mozaikowe, po uprażeniu, charakteryzują się wyplamieniem, zarówno jaśniejszym, jak i ciemniejszym. Na ziarnach występują też białawe żyłki. Wada jest wynikiem wtórnego zawilgocenia już po wysuszeniu.
Ziarno niedojrzałe (ang. "immature bean", "quaker bean").
Powierzchnia ziaren jest zielonkawa lub jasnoszara, nie odchodzi od nich skórka i jest mniejsze niż powinno. Powodem zaistnienia wady jest zbiór niedojrzałego surowca, a także pochodzącego z obrzeży plantacji, jak również zarazy wywołane przez suszę, śniedzie, oraz stosowanie niewłaściwego nawożenia chemicznego. Niedojrzałe ziarna mogą być systematycznie odfiltrowywane podczas stosowania metody mokrej przetwarzania kawy poprzez usuwanie wadliwych sztuk, gdy kawa jest zanurzona w wodzie.
Ziarno plamiste (ang. "blotchy bean", "spotted bean").
Ziarno cętkowane, które ma nieregularne zielonkawe, białawe albo żółtawe plamy. Przyczyną jest za długie suszenie.
Ziarno pokruszone (ang. "pulper nipped bean", "pulpercut bean").
Wada powstaje w trakcie obróbki mechanicznej surowca, w metodzie mokrej. Podczas usuwania miazgi ziarna ulegają pocięciu, zgnieceniu lub pokruszeniu. W wyniku tego są postrzępione, utlenione (kolor rdzy), okaleczone, obarczone ubytkami, z brązowymi lub też czarnymi plamami. Mogą mieć nieprzyjemny zapach. Najczęstszą przyczyną takich uszkodzeń jest użycie maszyn z niedostosowanymi do wielkości owoców częściami.
Ziarno pomarszczone.
Ziarno z nierówną, pofałdowaną powierzchnią, przypominające nieco rodzynki. Powodem powstałej wady są błędy uprawowe, niewłaściwe nawożenie, a przede wszystkim susza.
Ziarno pozbawione jędrności (ang. "whitered bean").
Ziarno pomarszczone, słabe, zwiędłe, delikatne i lekkie, barwy ciemnoszarej. Powodem wystąpienia wady są błędy w procesie suszenia.
Ziarno skrystalizowane.
Ziarno popękane, bardzo kruche, o niebieskoszarej powierzchni. Wada powstaje przy użyciu zbyt wysokiej temperatury suszenia (powyżej 55 °C).
Ziarno spleśniałe (ang. "mouldy bean").
Nieregularne ziarno o wyraźnie, gołym okiem widocznych śladach zapleśnienia. Ziarno takie pokryte jest żółtawym lub żółtawo-rdzawym nalotem. Przyczyną wystąpienia wady jest za długa fermentacja, zakłócenia procesu suszenia, czy też magazynowanie w podwyższonej wilgoci.
Ziarno spłaszczone.
Ziarno znacznie bardziej płaskie niż norma, pokryte spękaniami. Powodem wystąpienia wady jest zmiażdżenie w procesie młócenia wilgotnego ziarna, a następnie wysuszenie spłaszczonego surowca.
Ziarno uszkodzone przez owady.
Ziarno takie ma niewielkie otworki na swej powierzchni. Jest to efekt żerowania szkodników kawowych, m.in. chrząszcza "Hypothenemus hampei".
Ziarno w pergaminie (ang. "bean in parchment").
Ziarno w całości lub też w części pokryte skórką pergaminową (owocnią).

</doc>
<doc id="5020305" url="https://pl.wikipedia.org/wiki?curid=5020305" title="Trościanica II">
Trościanica II

Trościanica II – dawny folwark. Tereny na których leżał znajdują się obecnie na Białorusi, w obwodzie witebskim, w rejonie dokszyckim, w sielsowiecie Tumiłowicze.
Historia.
W czasach zaborów w gminie Tumiłowicze, w powiecie borysowskim, w guberni mińskiej Imperium Rosyjskiego.
W dwudziestoleciu międzywojennym folwark leżał w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Tumiłowicze, a następnie w gminie Dokszyce.
W 1931 w 1 domu zamieszkiwały 4 osoby.
Wierni należeli do parafii rzymskokatolickiej w Dokszycach i prawosławnej w Tumiłowiczach. Miejscowość podlegała pod Sąd Grodzki w Dokszycach i Okręgowy w Wilnie; właściwy urząd pocztowy mieścił się w Tumiłowiczach.

</doc>
<doc id="5020307" url="https://pl.wikipedia.org/wiki?curid=5020307" title="Yūko Satō">
Yūko Satō

 – japońska seiyū i aktorka dubbingowa, znana między innymi jako głos Yoh Asakury w anime "Król szamanów".

</doc>
<doc id="5020310" url="https://pl.wikipedia.org/wiki?curid=5020310" title="Potasznia (rejon dokszycki)">
Potasznia (rejon dokszycki)

Potasznia – dawna leśniczówka. Tereny na których leżała znajdują się obecnie na Białorusi, w obwodzie witebskim, w rejonie dokszyckim, w sielsowiecie Tumiłowicze.
Historia.
W czasach zaborów w guberni wileńskiej Imperium Rosyjskiego.
W dwudziestoleciu międzywojennym leśniczówka leżała w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Tumiłowicze, a następnie w gminie Dokszyce.
Spis powszechny z 1931 podał dane dotyczące miejscowości łącznie z wsią Trościanica.
Wierni należeli do parafii rzymskokatolickiej w Dokszycach i prawosławnej w Tumiłowiczach. Miejscowość podlegała pod Sąd Grodzki w Dokszycach i Okręgowy w Wilnie; właściwy urząd pocztowy mieścił się w Tumiłowiczach.

</doc>
<doc id="5020311" url="https://pl.wikipedia.org/wiki?curid=5020311" title="Niebiesko-biała ceramika">
Niebiesko-biała ceramika

Niebiesko-biała ceramika (chiń. 青花; pinyin: "qīng-huā"; dosł. „niebieskie kwiaty/wzory”) – wyroby ceramiczne lub porcelanowe wykonane w stylu niebiesko-białym z malowaniem kobaltowym. Od czasów starożytnych wykonywanie wzorów na przedmiotach odbywa się za pomocą pędzla, ale w tej chwili do dekoracji produktów używa się wielu specjalnych szablonów. 
Historia.
Uważa się, że pochodzenie tego stylu dekoracyjnego wywodzi się z Iraku, kiedy rzemieślnicy w Basrze próbowali naśladować importowane białe chińskie kamionki z własną szkliwioną, białą ceramiką i dodatkowymi dekoracyjnymi motywami w niebieskich szkliwach, które zostały opracowane przez istniejące wcześniej kultury mezopotamskie. Chociaż niebieskie wzory zawdzięczają swoje pochodzenie irackim rzemieślnikom, ale warto też zwrócić uwagę na ważny czynnik, że w IX wieku import wyrobów ceramicznych do Iraku pochodził z Chin. W IX wieku Irak staje się największym ośrodkiem rozprzestrzeniania wzorów z malowaniem kobaltowym. Niebiesko-biała ceramika stała się popularna w XIV wieku, a Chiny stały się centrum masowej produkcji tych wyrobów. Wpływ wyrobów arabskich i chińskich wpłynął na powstanie podobnej ceramiki w Europie. Eksport produktów do Europy po X wieku doprowadził do pojawienia się „majoliki” w średniowiecznej Hiszpanii i we Włoszech w okresie renesansu. 
Dynastie Tang i Song.
Pomimo tego, że ten typ wyrobów ceramicznych stał się bardzo rozpowszechniony w XIV wieku, już w IX wieku za panowania dynastii Ming odtworzono pierwsze próbki podobnych wyrobów. Pierwsze chińskie wyroby niebiesko-białe zostały wyprodukowane już w VII wieku w prowincji Henan w Chinach za panowania dynastii Tang, chociaż odkryto tylko odłamki. Niebiesko-białe wyroby z okresu dynastii Tang spotykają się rzadziej niż niebiesko-białe z okresu dynastii Song i byłe nieznane przed 1985 rokiem. Kawałki z okresu dynastii Tang nie są jednak porcelaną, ale raczej ceramiką z zielonkawo-białym nalotem, przy użyciu niebieskich pigmentów kobaltowych[1]. Przed dynastią Song kobalt był czasami używany jako materiał pomocniczy, ale nie był szeroko stosowany. Jedyne trzy kawałki "Tangowskiej niebiesko-białej ceramiki" na świecie zostały wydobyte z wraku indonezyjskiego statku Belitung w 1998 roku, a następnie sprzedane do Singapuru. 
Dynastia Yuan.
Dopiero za panowania dynastii Yuan malowanie kobaltu zostało w pełni zatwierdzone do produkcji porcelany. Jingdezhen ostatecznie staje się wiodącym ośrodkiem produkcji porcelany: w czasach Ming i Qing produkowało do 80% całkowitej liczby krajowych wyrobów porcelanowych. Również za dynastii Yuan powstały pewne kategorie i formy przedmiotów: naczynia, miski, wazony-guan, butelki w kształcie gruszki. 
Dynastia Ming.
W 1368 roku, po trudnym okresie wojny domowej, dynastia Ming przejęła władzę w Nankinie, mieście położonym w południowych Chinach i uczyniła je swoją stolicą. Nankin był stolicą Państwa Środka do 1420 roku, kiedy to trzeci cesarz z dynastii Ming przeniósł się do Pekinu. Przedstawiciele dynastii Ming nie zamknęli produkcji niebiesko-białej ceramiki, ustanawiając ich kontrolę i specjalizując się w różnego rodzaju produktach przeznaczonych do rytuałów religijnych i codziennego użytku.
Przykładem typowego wyrobu tej epoki jest mała talerz ozdobiony malowidłami w kolorze kobaltowym pod tytułem: „Trzej przyjaciele zimnej pory roku”. Ta miska przedstawia trzy rodzaje roślin - sosnę, bambus i kwiat śliwy. Te ozdoby są bardzo typowe dla tego typu ceramiki. Powszechne stały się połączenia wzorów kwiatowych z wizerunkami smoków, co stało się szczególnie popularne w okresie panowania dynastii Ming.
Rozwój w wiekach XIV-XVI.
Na początku XIV wieku w Jingdezhen, nazywanym niekiedy chińską stolicą porcelany, rozpoczęła się masowa produkcja cienkiej, przezroczystej, niebiesko-białej porcelany. Rozwój ten wynikał z połączenia chińskich technik i islamskiego handlu. Stworzenie nowego wyrobu było możliwe dzięki eksportowi kobaltu z Persji (zwanego Huihui qing, 回回青, „islamski błękit”) w połączeniu z półprzezroczystą białą chińską porcelaną pochodzącą z kaolinu. 
Błękit kobaltowy był uważany za cenny towar o wartości około dwukrotnie większej niż złoto. Motywy również czerpią inspirację z islamskich dekoracji. Duża część tych niebiesko-białych towarów była następnie wysyłana na rynki południowo-zachodniej Azji za pośrednictwem muzułmańskich kupców z siedzibą w Guangzhou. 
Od XVI wieku zaczęto rozwijać lokalne źródła błękitu kobaltowego, chociaż kobalt perski pozostał najdroższy. Produkcja niebiesko-białych wyrobów w Jingdezhen trwa do dziś. Niebiesko-biała porcelana wytwarzana w Jingdezhen prawdopodobnie osiągnęła szczyt swojej technicznej doskonałości za panowania cesarza Kangxi z dynastii Qing (1661–1722).
XVII wiek.
W XVII wieku wyroby produkowane w Chinach były aktywnie eksportowane na rynki europejskie. Pojawienie się podobieństwa rozpoczęło się w chińskich i europejskich symbolach używanych przy projektowaniu wyrobów. W latach czterdziestych XVII wieku, wraz z nadejściem dynastii mandżurskiej, zniszczono ogromną liczbę fabryk produkujących wyroby ceramiczne i porcelanowe. W latach 1656-1684 wraz z nadejściem dynastii Qing handel ustał. Ale z czasem stopniowo odbudowywano chińskie fabryki. W latach czterdziestych XVIII wieku zaprzestano eksportu japońskiej porcelany. 
XVIII wiek.
Produkcja chińskich wyrobów ceramicznych na rynki europejskie była kontynuowana w XVIII wieku. W Europie stopniowo zaczyna powstawać masowa produkcja wyrobów ceramicznych, bazująca na transferze technik i cech chińskiego rzemiosła i stopniowo maleje liczba wyrobów dostarczanych na rynki europejskie z Chin.

</doc>
<doc id="5020312" url="https://pl.wikipedia.org/wiki?curid=5020312" title="Muzeum Sportu i Turystyki w Łodzi">
Muzeum Sportu i Turystyki w Łodzi

Muzeum Sportu i Turystyki – oddział Muzeum Miasta Łodzi mieszczący się w Akademickim Centrum Sportowo-Dydaktycznym Politechniki Łódzkiej. Prezentuje historię aktywności fizycznej na ziemiach łódzkich.
Historia.
Muzeum Sportu i Turystyki w Łodzi składa się z ponad stumetrowej przestrzeni w nowoczesnym Akademickim Centrum Sportowo-Dydaktycznym Politechniki Łódzkiej „Zatoka Sportu” gdzie znajduje się wystawa stała. Wystawa przedstawia bogatą kolekcję eksponatów związanych z historią sportu na ziemiach łódzkich. Ekspozycja składa się z czterech części. Składa się między innymi z opowieści o wydarzeniach i ludziach związanych z łódzkim sportem, podkreśla wagę sportu w stosunku do zdrowia. Zwiedzający mogą także poznać biografie najwybitniejszych łódzkich sportowców. W oddziale oferowany jest również bogaty program edukacyjny w postaci spotkań, lekcji muzealnych i konkursów.
Muzeum to jest czynne od środy do niedzieli. Środa jest dniem bezpłatnego wstępu.

</doc>
<doc id="5020313" url="https://pl.wikipedia.org/wiki?curid=5020313" title="Garajowa Obwodnica">
Garajowa Obwodnica

Garajowa Obwodnica – system łatwych do przejścia, trawiastych zachodów przecinających zachodnią i północną ścianę Garajowej Strażnicy w Grani Hrubego w słowackich Tatrach Wysokich. Znajduje się mniej więcej w 2/3 wysokości tego masywu, nad głównym ciągiem Doliny Koprowej, oraz w jej odgałęzieniu – Dolinie Hlińskiej. Ma znaczenie dla taterników, gdyż przecina ją wiele dróg wspinaczkowych.
Nazwę tej formacji nadał Władysław Cywiński w 14 tomie przewodnika wspianczkowego "Tatry. Grań Hrubego".

</doc>
<doc id="5020315" url="https://pl.wikipedia.org/wiki?curid=5020315" title="Chimaltenango FC">
Chimaltenango FC

Chimaltenango Fútbol Club – gwatemalski klub piłkarski z siedzibą w mieście Chimaltenango, stolicy departamentu Chimaltenango. Występuje w rozgrywkach Primera División. Swoje domowe mecze rozgrywa na obiekcie Estadio Municipal de Chimaltenango. Nazwa klubu jest czasem skracana do Chimal FC.
Historia.
Klub został założony w marcu 1948. Po wielu latach występów w niższych ligach gwatemalskich, w 1997 roku po raz pierwszy awansował do Liga Nacional, lecz spadł z niej już po roku. Pobyt w pierwszej lidze w latach 1997–1998 jest jedynym w historii klubu.
W kolejnych latach Chimal balansował pomiędzy drugą a trzecią ligą gwatemalską. W drugiej lidze występował w latach 1998–2005 i 2006–2008 pod nazwą América Chimaltenango. Następnie zmienił nazwę na Chimaltenango FC i w 2017 roku ponownie awansował do drugiej ligi.

</doc>
<doc id="5020318" url="https://pl.wikipedia.org/wiki?curid=5020318" title="Trawki">
Trawki

Trawki – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie dokszyckim, w sielsowiecie Tumiłowicze.
Historia.
W czasach zaborów w guberni mińskiej Imperium Rosyjskiego.
W dwudziestoleciu międzywojennym folwark a następnie zaścianek leżał w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Tumiłowicze, a następnie w gminie Dokszyce.
Według Powszechnego Spisu Ludności z 1921 roku zamieszkiwało tu 9 osób, 8 było wyznania rzymskokatolickiego a 1 prawosławnego. Jednocześnie 8 mieszkańców zadeklarowało polską przynależność narodową, a 1 białoruską. Był tu 1 budynek mieszkalny. W 1931 w 1 domu zamieszkiwało 7 osób.
Wierni należeli do parafii rzymskokatolickiej w Dokszycach i prawosławnej w Tumiłowiczach. Miejscowość podlegała pod Sąd Grodzki w Dokszycach i Okręgowy w Wilnie; właściwy urząd pocztowy mieścił się w Tumiłowiczach.

</doc>
<doc id="5020325" url="https://pl.wikipedia.org/wiki?curid=5020325" title="Chimal FC">
Chimal FC



</doc>
<doc id="5020326" url="https://pl.wikipedia.org/wiki?curid=5020326" title="América de Chimaltenango">
América de Chimaltenango



</doc>
<doc id="5020330" url="https://pl.wikipedia.org/wiki?curid=5020330" title="Niedźwiedzia Rówień">
Niedźwiedzia Rówień

Niedźwiedzia Rówień – rówień w dolinie Niewcyrce w słowackich Tatrach Wysokich. Znajduje się na wysokości około 1350-1400 m, w pobliżu Niewcyrskiego Potoku poniżej Pośredniej Niewcyrskiej Siklawy i jest najniższym piętrem Niewcyrki. Z północno-wschodniej strony opadają na nią porośnięte lasem i kosodrzewiną zbocza Garajowej Strażnicy. Od strony północnej i zachodniej ograniczona jest łukowatym wałem moreny bocznej. Rówień zarośnięta jest starym lasem, przez który prześwitują urwiska Krywańskich Turni. Jak podają dawne źródła, kiedyś była tutaj Niewcyrska Polana z myśliwskim domem i szopą, tutaj też zaczynała się Niedźwiedzia Perć. Budynki te wzniesiono około roku 1880 – dom myśliwski dla arcyksięcia Rudolfa, a szopę dla służby. Turyści mogli nocować w szopie, w domu myśliwskim zaś jedynie za zgodą dyrekcji lasów. Dom spłonął na początku września 1909 roku, natomiast szopa pozostała w dobrym stanie do roku 1915, kiedy uszkodził ją pożar. W latach międzywojennych na polanie pozostawały jedynie jej resztki. W 2008 roku po polance i budynkach nie było już żadnego śladu. Władysław Cywiński pisał: "Prawdziwy triumf regeneracyjnych sił przyrody". 
Nazwę tej formacji nadał Władysław Cywiński w 14 tomie przewodnika wspinaczkowego "Tatry. Grań Hrubego". Z Niedźwiedziej Równi prowadzi łatwe podejście na przełęcz Skrajna Garajowa Ławka w Grani Hrubego (0- w skali tatrzańskiej, czas przejścia 1 godz. 45 min), ale obecnie cała Niewcyrka jest obszarem ochrony ścisłej TANAP-u z zakazem wstępu.

</doc>
<doc id="5020331" url="https://pl.wikipedia.org/wiki?curid=5020331" title="Ishikawa Tatsuzō">
Ishikawa Tatsuzō



</doc>
<doc id="5020334" url="https://pl.wikipedia.org/wiki?curid=5020334" title="Ulica Łódzka w Kielcach">
Ulica Łódzka w Kielcach

Ulica Łódzka – jedna z ulic w Kielcach. Jest fragmentem drogi krajowej nr 74.
Jest główną ulicą wylotową z Kielc w kierunku Łodzi oraz jedną z najdłuższych ulic w samych Kielcach (prawie 4 km).
Przebieg.
Ulica zaczyna się od skrzyżowania z ulicami Jesionową i Zagnańską. Jest to zarazem początek drogi wojewódzkiej nr 762, która biegnie Zagnańską w kierunku dworca PKP. Później krzyżuje się z ulicami: Robotniczą, Karola Olszewskiego oraz Szkrzetlewską, Hubalczyków, 1 Maja, Transportowców oraz Wystawową i Kazimierza Smolaka (z kolei między tymi dwoma ostatnimi jest wybudowany wraz z zachodnią obwodnicą miasta most Żołnierzy Wyklętych). Ulica Łódzka kończy się wraz z granicą miasta na bezkolizyjnym węźle Kielce Zachód, gdzie można wjechać na drogę ekspresową S7. Ulica Łódzka kontynuowana jest jako ulica Kielecka w gminie Miedziana Góra. 
Przebudowy ulicy Łódzkiej.
Fragment ulicy Łódzkiej (od granicy miasta do skrzyżowaniem z ulicami Wystawową i Smolaka) został przebudowany w ramach rozbudowy zachodniej obwodnicy Kielc (lata 2010-2013). W ramach tej inwestycji wybudowano m.in. most Żołnierzy Wyklętych.
3 marca ogłoszono przetarg na przebudowę kieleckiego fragmentu drogi krajowej nr 74 (w tym ulicy Łódzkiej) do parametrów drogi ekspresowej (S74). Brane pod uwagę były 3 warianty: "mur", "tunel" i "2 tunele", w których (w zależności od wariantu) przewidziane były 2 lub 1 węzeł. Jeden z nich ma się znajdować w miejscu obecnego skrzyżowania ulic Łódzkiej i Hubalczyków. Drugi (tylko w wariancie "mur" oraz "2 tunele") w miejscu obecnego skrzyżowania ulic Łódzkiej, Zagnańskiej i Jesionowej. Ostatecznie wybrano wariant "2 tunele". Ogłoszenie przetargu planowane było przed końcem 2021 roku, jednak ostatecznie ogłoszony został dopiero w 2022 roku. Skrzyżowanie ulic Zagnańskiej, Łódzkiej i Jesionowej będzie tym samym jednym z trzech (obok węzła "Kielce-Bocianek" i planowanego węzła "Kielce-Hubalczyków") możliwych wjazdów na drogę ekspresową, która ma planowo przebiegać przez Kielce. Umowa na realizację tego odcinka o długości 5,5 km została podpisana 24 stycznia 2023 roku. Zwycięzcą okazało się Przedsiębiorstwo Usług Technicznych „INTERCOR" Sp. z o.o. Koszt inwestycji to 713,4 mln zł.
Komunikacja miejska.
Na ulicy Łódzkiej znajduje się 5 przystanków obsługiwanych przez 7 linii (9, 23, 32, 36, 44, 53, 54).

</doc>
<doc id="5020336" url="https://pl.wikipedia.org/wiki?curid=5020336" title="Kaplica na Wzgórzu Lukasów w Bełku">
Kaplica na Wzgórzu Lukasów w Bełku

Kaplica na Wzgórzu Lukasów w Bełku (Mauzoleum Gemanderów) – zabytkowa kaplica usytuowana na wzgórzu, przy ulicy Kościelnej w Bełku. Wpisana do rejestru zabytków wraz ze wzgórzem pod numerem A/576/2019 decyzją z dnia 15 listopada 2019 roku.
Historia.
Kaplica wybudowana została w latach 1859-1860 z inicjatywy Antoniego Gemandera, ówczesnego właściciela dóbr rycerskich w Bełku. Budowę prowadził mistrz murarski Carl Wenzlik. Koszt budowy wyniósł 7000 talarów.
Badania wzgórza.
Wzgórze Lukasów to prawdopodobnie pozostałość dawnego gródka stożkowatego, jest to jedyny tego typu zabytek w powiecie rybnickim. Według innych hipotez na wzgórzu miała mieścić się siedziba Bełka, rzekomego założyciela wsi lub też miała to być mogiła żołnierzy szwedzkich poległych w czasie wojny trzydziestoletniej. Wzgórze ma kształt ściętego stożka o średnicy podstawy ok. 35 m. i wysokości ok. 8 m. Dookoła widoczne są ślady dawnej fosy. O charakterze obronnym świadczy również lokalizacja wzgórza na podmokłym terenie, na południowym brzegu rzeki Bierawki.
W 2014 roku na wzgórzu przeprowadzono archeologiczne badania powierzchniowe oraz badania magnetyczne i elektrooporowe, które potwierdziły prawdopodobną lokalizację w tym miejscu gródka stożkowatego. Ze względu na późniejsze wybudowanie na szczycie kopca kaplicy z mauzoleum, nie udało się znaleźć pozostałości ewentualnej rezydencji rycerskiej. W czasie badań znaleziono również liczne fragmenty ceramiki późnośredniowiecznej, które obecnie znajdują się w Muzeum Górnośląskim w Bytomiu.
Opis.
Kaplica ulokowana jest na wzgórzu (tzw. Wzgórze Lukasów), przy drodze prowadzącej do kościoła. Wybudowana została z ciosów piaskowca, w stylu neogotyckim. Kaplica jest niewielka, na planie prostokąta. Wnętrze jednoprzestrzenne, nakryte zostało sklepieniem krzyżowo-żebrowym. W fasadzie umieszczono ostrołukowy, profilowany portal, w nim drewniane drzwi z nadświetlem, zabezpieczone kratą. Ściany wewnątrz kaplicy ozdabiają malowidła wykonane w latach 50. XX wieku przez miejscowego artystę Józefa Marka. W podłuczach umieszczone zostały 4 sceny z życia św. Jana Nepomucena, są to w kolejności: "Św. Jan Nepomucen przesłuchiwany przez króla Wacława IV", niezidentyfikowana scena z życia świętego Jana Nepomucena (ze względu na stan techniczny malowideł niemożliwa do odczytania), "Tortury św. Jana Nepomucena" i "Śmierć św. Jana Nepomucena." Nad wejściem namalowane zostały muzykujące anioły. Dolne partie ścian pokryte są dekoracjami roślinnymi i geometrycznymi.
Pod kaplicą, częściowo zagłębiona we wzgórzu, znajduje się krypta, tzw. Mauzoleum Gemanderów. Jednoprzestrzenna, nakryta jest sklepieniem kolebkowym. W krypcie znajduje się 7 trumien. 
Kaplicę otacza starodrzew, w tym lipy drobnolistne i dęby szypułkowe.
Turystyka.
Teren Wzgórza Lukasów znajduje się na terenie Parku Krajobrazowego Cysterskie Kompozycje Krajobrazowe Rud Wielkich. Wzgórze i kaplica są elementem ścieżki edukacyjnej Śladami Bełka, powstałej w latach 2008-2009.

</doc>
<doc id="5020338" url="https://pl.wikipedia.org/wiki?curid=5020338" title="Niżnia Garajowa Rówień">
Niżnia Garajowa Rówień

Niżnia Garajowa Rówień – rówień w dolinie Niewcyrka w słowackich Tatrach Wysokich. Znajduje się po orograficznie prawej stronie Niewcyrskiego Potoku, powyżej Niedźwiedziej Równi, a poniżej Wyżniej Garajowej Równi. Niżnia Garajowa Rówień to prawie poziomy teren całkowicie porośnięty kosodrzewiną. Po północnej stronie ciągnie się do zboczy Garajowych Turni i skalistego wylotu żlebu opadającego ze Skrajnej Garajowej Ławki (na wysokości około 1570 m). Po stronie południowej i po przeciwnej stronie potoku wznoszą się bardzo strome ściany Małej i Wielkiej Krywańskiej Strażnicy.
Nazwę tej formacji nadał Władysław Cywiński w 14 tomie przewodnika wspinaczkowego "Tatry. Grań Hrubego". Nawiązał do nazw innych Garajowych obiektów w Grani Hrubego, którym nazwę nadał w 1956 r. Witold Henryk Paryski. Pochodzą one od niejakiego Garaja, wspólnika Juraja Jánošíka. 
Przez Niżnią Garajową Rówień powadzi ścieżka do Niewcyrki, ale obecnie cała Niewcyrka jest obszarem ochrony ścisłej TANAP-u z zakazem wstępu

</doc>
<doc id="5020339" url="https://pl.wikipedia.org/wiki?curid=5020339" title="Adrian Klarenbach">
Adrian Klarenbach

Adrian Klarenbach (ur. 15 listopada 1973 w Przemyślu) – polski dziennikarz specjalizujący się w tematyce politycznej.
Życiorys.
Pochodzi z Przemyśla. Ukończył studia na Wydziale Prawa i Administracji Uniwersytetu Marii Curie-Skłodowskiej.
W 1995 rozpoczął pracę w Telewizji Polskiej. W latach 2001-2002 na antenie TVP2 współprowadził teleturniej "Na maksa". Od 2007 (od początku istnienia kanału) pracował w TVP Info, odszedł w lipcu 2013. W stacji zajmował się prowadzeniem serwisów informacyjnych, programu „Minęła 20” i prowadził wieczory wyborcze. Prowadził także programy w TVP 3, a w TVP 1 magazyn poranny „Kawa czy herbata?” oraz „Agrolinię”. Następnie pracował w stacji Tele 5, gdzie prowadził program publicystyczny „Bez pardonu”. Był osobistym doradcą (spin doktorem) Janusza Korwin-Mikkego, kandydata na urząd Prezydenta RP, w kampanii wyborczej w 2015. W styczniu 2016 powrócił do TVP Info, gdzie prowadzi program „Minęła 8”, ponownie program „Minęła 20”, program „Minęła 9” oraz program „Forum”. Ma także swoją audycję w Polskim Radiu 24.
Życie prywatne.
Od 1997 jest mężem Lucyny Klein-Klarenbach, mają pięcioro dzieci (cztery córki i syna).

</doc>
<doc id="5020347" url="https://pl.wikipedia.org/wiki?curid=5020347" title="Rudnia (rada wiejska Nowyna)">
Rudnia (rada wiejska Nowyna)

Rudnia () – wieś na Ukrainie, w obwodzie żytomierskim, w rejonie korosteńskim, w radzie wiejskiej Nowyna. W 2001 roku liczyła 45 mieszkańców.

</doc>
<doc id="5020348" url="https://pl.wikipedia.org/wiki?curid=5020348" title="Wyżnia Garajowa Rówień">
Wyżnia Garajowa Rówień

Wyżnia Garajowa Rówień – rówień w dolinie Niewcyrka w słowackich Tatrach Wysokich. Znajduje się po orograficznie prawej stronie Niewcyrskiego Potoku, na wysokości około 1750 m. Dno Niewcyrki staje się tutaj zupełnie poziome. Władysław Cywiński w 2008 r. pisał o tej równi: "łany kosówki zmieniają się w izolowane kępy, kanion z Niewcyrskim Potokiem zmienia się w moczarowate rozlewiska". Od północnej strony na rówień opada częściowo skalisty, częściowo trawiasty stok Pośredniej Garajowej Turni i Zadniej Garajowej Turni. Po prawej stronie stoku tej ostatniej na rówień opada wielkie żlebisko spod Skrajnej Bednarzowej Ławki.
Nazwę tej formacji nadał Władysław Cywiński w 14 tomie przewodnika wspinaczkowego "Tatry. Grań Hrubego". Nawiązał do nazw innych Garajowych obiektów w Grani Hrubego, którym nazwę nadał w 1956 r. Witold Henryk Paryski. Pochodzą one od niejakiego Garaja, wspólnika Juraja Jánošíka.
Przez Wyżnią Garajową Rówień prowadzi ścieżka do Niewcyrki, na równi tej zaczynają się także niektóre drogi wspinaczkowe w Grani Hrubego. Obecnie jednak cała Niewcyrka jest obszarem ochrony ścisłej TANAP-u z zakazem wstępu.

</doc>
<doc id="5020349" url="https://pl.wikipedia.org/wiki?curid=5020349" title="Rudnia (rada wiejska Poliśke)">
Rudnia (rada wiejska Poliśke)

Rudnia () – wieś na Ukrainie, w obwodzie żytomierskim, w rejonie korosteńskim, w radzie wiejskiej Poliśke, nad Użem. W 2001 roku liczyła 103 mieszkańców.

</doc>
<doc id="5020352" url="https://pl.wikipedia.org/wiki?curid=5020352" title="The Last Witness">
The Last Witness



</doc>
<doc id="5020353" url="https://pl.wikipedia.org/wiki?curid=5020353" title="Boku dake ga 17-sai no sekai de">
Boku dake ga 17-sai no sekai de

 – japoński serial obyczajowy emitowany na platformie AbemaTV od 20 lutego do 2 kwietnia 2020.

</doc>
<doc id="5020355" url="https://pl.wikipedia.org/wiki?curid=5020355" title="Tumiłowicze">
Tumiłowicze

Tumiłowicze (; ) – wieś na Białorusi, w obwodzie witebskim, w rejonie dokszyckim, w sielsowiecie Tumiłowicze.
Dawniej używana nazwa miejscowości – Tomiłowicze.
Znajduje się tu parafialna cerkiew prawosławna pw. św. Jerzego Zwycięzcy.
Historia.
W czasach zaborów wieś i folwark w gminie Tumiłowicze, w powiecie borysowskim, w guberni mińskiej Imperium Rosyjskiego.
W dwudziestoleciu międzywojennym wieś i folwark leżały w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Tumiłowicze, a następnie w gminie Dokszyce.
Według Powszechnego Spisu Ludności z 1921 roku zamieszkiwało:
Wierni należeli do parafii rzymskokatolickiej w Dokszycach i miejscowej prawosławnej. Miejscowość podlegała pod Sąd Grodzki w Dokszycach i Okręgowy w Wilnie; mieścił się tu urząd pocztowy, który obsługiwał znaczną część gminy Dokszyce.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.

</doc>
<doc id="5020356" url="https://pl.wikipedia.org/wiki?curid=5020356" title="Aleksandrówka (rejon korosteński)">
Aleksandrówka (rejon korosteński)



</doc>
<doc id="5020361" url="https://pl.wikipedia.org/wiki?curid=5020361" title="Olga Chajdas">
Olga Chajdas

Olga Chajdas (ur. 5 lutego 1983 w Poznaniu) – polska reżyserka kinowa, teatralna i telewizyjna. Autorka filmu "Nina," podejmującego historię lesbijskiej miłości, oraz seriali "1983" i "Wataha". Zdobywczyni nagród m.in. na Międzynarodowym Festiwalu Filmowym w Rotterdamie, Festiwalu Polskich Filmów Fabularnych w Gdyni oraz nominacji do Paszportów Polityki.
Życiorys.
Urodziła się w Poznaniu. W wieku ośmiu lat przeprowadziła się wraz z rodzicami do Warszawy. Skończyła zaocznie Łódzką Szkołę Filmową na kierunku organizacji produkcji filmowej i telewizyjnej oraz reżyserię na warszawskiej Akademii Filmu i Telewizji, gdzie studiowała m.in. z Tomaszem Wasilewskim. Zaczęła pracę filmową już podczas studiów, przechodząc drogę od asystenta kierownika produkcji po drugiego kierownika, asystenta i drugiego reżysera. Pracowała przy takich serialach jak "Ukryta prawda" czy "Barwy szczęścia". Jak twierdzi:"Nie wstydzę się tego. To była dobra szkoła. Tam wymóg formatu był taki, żeby każdą scenę zainscenizować w jednym ujęciu. Materiał miał wyglądać jak dokument, bardzo wiarygodnie (...). Do dziś czuję, że takie sceny to moja silna strona".Przy pracy telewizyjnej poznała aktora i reżysera teatralnego Macieja Kowalewskiego. Została jego asystentką w Teatrze na Woli, gdzie nabrała doświadczenia w pracy teatralnej. Pracowała m.in. przy spektaklu "Bomba", zaś jej debiutem reżyserskim był "Ostatni Żyd w Europie" poruszający problematykę antysemityzmu i ksenofobii w związku z 40. rocznicą Marca 1968"." Współpracowała też ze Studio i Och-Teatr.
Przez pracę w teatrze poznała reżyserkę Magdalenę Łazarkiewicz, która włączyła ją do produkcji serialu "Ekipa", reżyserowanego przez Agnieszkę Holland. Została później drugim reżyserem w filmie Holland, "W ciemności". Równocześnie postanowiła zacząć projekty samodzielne. W 2009 roku wstąpiła na kurs fabularny w Szkole Wajdy, gdzie rozpoczęła prace nad swoim późniejszym filmem "Nina". Początkowo powstała jako etiuda filmowa. W 2011 Chajdas miała już gotowy scenariusz wersji pełnometrażowej, ostatecznie jednak zaangażowała się w formy krótkometrażowe, reżyserując film Jacka Szatańskiego, "3 x Miłość", którego poznała na planie "Barw"... Film ten przyniósł Chajdas nagrody na festiwalach filmowych i rozpoznawalność w środowisku. Skłoniło to ją do produkcji kolejnego filmu krótkometrażowego, "Kobieta budzi się rano".
W 2016 roku założyła firmę produkcyjną "Wild Mouse Production", która wyprodukowała "Ninę" jako film pełnometrażowy z Julią Kijowską i Elizą Rycembel w rolach głównych. Premiera odbyła się na Międzynarodowym Festiwalu Filmowym w Rotterdamie w 2018 roku. Film zdobył nagrodę "VPRO Big Screen Award" przyznawaną twórcom poszerzającym granice języka filmowego. Uzyskał także liczne odznaczenia i nominacje w Polsce, m.in. do Orłów oraz na Festiwalu Polskich Filmów Fabularnych w Gdyni oraz nominację do Paszportów Polityki. Joanna Kos-Krauze, reżyserka i przewodnicząca Gildii Reżyserów Polskich powiedziała o nim: "Ten film przechodzi do historii polskiego kina, jako jeden z najodważniejszych obrazów. Bezlitosny, ale delikatny. Wręcz ekshibicjonistyczny, ale intymny obraz naszych lęków, samotności, złudzeń, ale też pełen czułości i empatii""." W 2018 ukazał się również reżyserowany przez Chajdas serial "1983", który dostał nominację w 2019 do nagrody Orzeł za „najlepszy filmowy serial fabularny”. Rok później wygrała w tej samej kategorii, tym razem za serial "Wataha", którego trzeci sezon wyreżyserowała. W 2021 ukazała się "Erotica 2022", nazywana „pierwszym polskim filmem fabularnym Netflixa”, w którym wyreżyserowała segment "Nocna zmiana" na podstawie scenariusza pisarki Gai Grzegorzewskiej. Podstawą pomysłu była współpraca pięciu reżyserek z pięcioma pisarkami, z pominięciem scenarzystów.
Życie prywatne.
Jej partnerką jest reżyserka Kasia Adamik, którą poznała podczas prac nad serialem "Ekipa" i z którą często współpracuje zawodowo. Pracowały razem m.in. przy "Ninie", "1989", "Watasze", "Erotice 2022", a także sztuce "Koza, albo kim jest Sylwia?" Edwarda Albee’ego w "Och-teatrze", która dla Adamik była debiutem teatralnym.
Twórczość.
Filmy Chajdas czerpią wiele z różnych gatunków filmowych. Przykładowo "Nina" łączy w sobie elementy zarówno dramatu rodzinnego jak i lesbijskiego melodramatu. Bohaterki jej filmów to często osoby znajdujące się w przełomowym punkcie życia, w „momencie przejścia”. Ich osobiste historie reżyserka pokazuje jednak bez momentów kluczowych dla rozwoju akcji, kulminacja wydarza się poza kadrem. Zamiast tego skupia się na pokazaniu tego, co dzieje się przed czy po, co pozwala jej na głębsze zniuansowanie postaci, nieocenianie ich, szukanie drugiego dna, jak np. w "Kobieta budzi się rano". W efekcie jej filmy to często historie o poszukiwaniu tożsamości: w "Ninie" główna bohaterka odkrywa w sobie wypartą orientację seksualną. Chociaż dzieło okrzyknięto odważnym filmem LGBT, sama reżyserka, od dawna wyoutowana lesbijka, nie do końca podzielała tę opinię:"Nigdy to nie miał być film „na barykady”. Nie wychodziłam z założenia, żeby wywołać jakiś skandal. Chciałam opowiedzieć prostą historię (...) Absolutnie to nie jest film o odkrywaniu swojej orientacji seksualnej. Cały czas powtarzam, że jest to film o miłości i o uwikłaniu w pewien trójkąt emocjonalny. (...) nie chodziło mi o to, żeby to był pierwszy polski film z wątkiem lesbijskim. Ale tak jest. Nie wiem, czy chodzi o to, że to temat tabu""." "„Nina” zawsze miała uciekać od społecznych wyzwań, bo wydaje mi się, że to film dezaktualizuje. (...) Zawsze się okazywało, że film traci na przesunięciu ciężaru tematycznego na politykę – to gubiło bohaterów. Przekaz filmu jest zgodny z naszymi przekonaniami: miłość jest najważniejsza i nie ma granic""."Na autorski charakter filmów Chajdas składa się także jej podejście do pracy nad tekstem. Wielokrotnie łączy funkcję reżyserki i scenarzystki, pracując nad scenariuszem osobiście. Korzystając z praktyk teatralnych, nierzadko zaprasza do tego procesu aktorów. Ostateczna forma scenariusza "Niny" powstała przez współpracę Chajdas ze scenarzystką Martą Konarzewską oraz Julią Kijowską, odtwórczynią głównej roli. Jak twierdzi reżyserka:"Mam świadomość tego, że reżyser i scenarzysta to dwa różne zawody, ale lubię uczestniczyć w procesie pisania. Chcę żeby te historie były moje − chcę je znać od podszewki, wiedzieć w jakim kierunku idą. Gdzie historia powinna się rozwijać""."Czerpanie z doświadczeń teatralnych widać również w sposobie traktowania scenografii. Reżyserka przykłada dużą wagę do roli przestrzeni w swoich filmach. Nie tylko rozbudowują one świat przedstawiony, ale i biorą udział w rozbudowywaniu relacji między bohaterami czy pchają fabułę do przodu.

</doc>
<doc id="5020363" url="https://pl.wikipedia.org/wiki?curid=5020363" title="Zełenycia">
Zełenycia

Zełenycia () – wieś na Ukrainie, w obwodzie żytomierskim, w rejonie emilczyńskim. W 2001 roku liczyła 162 mieszkańców.

</doc>
<doc id="5020364" url="https://pl.wikipedia.org/wiki?curid=5020364" title="Fuengirola (herb szlachecki)">
Fuengirola (herb szlachecki)

Fuengirola – polski herb szlachecki z obcego nadania.
Opis herbu.
Opis historyczny.
Stanisław Szenic blazonuje herb następująco: 
Według Juliusza Ostrowskiego:
Opis współczesny.
Opis skonstruowany współcześnie brzmi następująco:
"Na tarczy o polu czerwonym kamienna baszta sześcioboczna z blankami i trzema oknami czarnymi w rzędzie każdego boku, w czarnej bramie baszty złoty lew w prawo skierowany, miecz ma w prawej łapie."
"W klejnocie połowa identycznego lwa z tarczy, zwróconego w tył"
"Labry herbowe czerwone, podbite złotem."
Geneza.
Herb został nadany Franciszkowi Młokosiewiczowi 2 kwietnia 1844 roku przez cara rosyjskiego, Mikołaja I Romanowa, ówczesnego króla Polski. Herb ten przypomina waleczność Młokosiewicza, w obronie twierdzy Fuengirola w Hiszpanii. W roku 1843, Leon Potocki herbu Pilawa wziął ślub z Anną Młokosiewicz herbu Fuengirola.
Herbowni.
Młokosiewicz

</doc>
<doc id="5020366" url="https://pl.wikipedia.org/wiki?curid=5020366" title="Duha">
Duha

Duha () – wieś na Ukrainie, w obwodzie żytomierskim, w rejonie emilczyńskim. W 2001 roku liczyła 80 mieszkańców.

</doc>
<doc id="5020367" url="https://pl.wikipedia.org/wiki?curid=5020367" title="Turowszczyzna Mała">
Turowszczyzna Mała

Turowszczyzna Mała – dawna wieś. Tereny na których leżała znajdują się obecnie na Białorusi, w obwodzie witebskim, w rejonie dokszyckim, w sielsowiecie Berezyna.
Historia.
W czasach zaborów w gminie Tumiłowicze, w powiecie borysowskim, w guberni mińskiej Imperium Rosyjskiego.
W dwudziestoleciu międzywojennym wieś leżała w Polsce, w województwie wileńskim, w powiecie duniłowickim, w gminie Tumiłowicze, a po II wojnie światowej następnie w Białoruskiej SRR.
Według Powszechnego Spisu Ludności z 1921 roku zamieszkiwało tu 49 osób, wszystkie były wyznania prawosławnego i zadeklarowały białoruską przynależność narodową. Było tu 8 budynków mieszkalnych. 

</doc>
<doc id="5020368" url="https://pl.wikipedia.org/wiki?curid=5020368" title="Bolesław Leszczyński (1870–1949)">
Bolesław Leszczyński (1870–1949)

Bolesław Leszczyński (ur. 1870, zm. 12 lipca 1949) – polski weterynarz, rolnik i Sprawiedliwy wśród Narodów Świata, który zorganizował schronienie 13 uciekinierom z getta w Siemiatyczach.
Życiorys.
Podczas okupacji niemieckiej Leszczyński mieszkał w przysiółku Bocianka niedaleko wsi Kajanka w okolicy Siemiatycz. Razem z żoną Anną z Malinowskich prowadził gospodarstwo rolne, a oprócz tego pracował jako weterynarz. Małżeństwo miało trzech synów: Franciszka, Józefa i Stanisława. Po rozpoczęciu przez Niemców likwidacji siemiatyckiego getta w listopadzie 1942 r., rodzina Leszczyńskich udzieliła schronienia zbiegłym z miasta sześciu Żydom ze znajomej rodziny Feldmanów oraz rzeźnikowi rytualnemu Beniaminowi Fuchsowi i jego córce Cyporze. Następnie w grudniu tego roku do ukrywanych dołączył znany Leszczyńskiemu sprzed rozpoczęcia okupacji grabarz Szlomo Mordka Grodzicki, oraz jego rodzina Rojza, Rachela, Miriam i Mosze Grodziccy (Kuperhand). Kryjówkę dla Grodzickich zorganizowano w sąsieku, natomiast Feldmanów i Fuchsów ukryto w kopcu na ziemniaki. Wiosną 1943 r. ze względów bezpieczeństwa przeniesiono dotąd ukrywanych w sianie Grodzickich do specjalnie w tym celu wybudowanych w lesie dwóch ziemianek. Leszczyński udzielał pomocy do czasu bezpiecznego wyjścia Żydów z kryjówek w dniu zajęcia Siemiatycz przez Armię Czerwoną 22 lipca 1944 r.
Bolesław Leszczyński został uhonorowany przez Jad Waszem tytułem Sprawiedliwego wśród Narodów Świata. Razem z nim 18 listopada 1997 r. uhonorowana została jego żona Anna i synowie: Franciszek, Józef i Stanisław Leszczyńscy.
Ocaleni Miriam i Szaul Kuperhand napisali książkę „Shadows of Treblinka” opisującą ich losy podczas okupacji, w tym pomoc Leszczyńskiego.

</doc>
<doc id="5020369" url="https://pl.wikipedia.org/wiki?curid=5020369" title="Krystyna Kondratiukowa">
Krystyna Kondratiukowa



</doc>
<doc id="5020370" url="https://pl.wikipedia.org/wiki?curid=5020370" title="Gorbuszi (obwód smoleński)">
Gorbuszi (obwód smoleński)



</doc>
<doc id="5020371" url="https://pl.wikipedia.org/wiki?curid=5020371" title="Terikon">
Terikon



</doc>
<doc id="5020374" url="https://pl.wikipedia.org/wiki?curid=5020374" title="Turowszczyzna">
Turowszczyzna



</doc>
<doc id="5020375" url="https://pl.wikipedia.org/wiki?curid=5020375" title="101 Pułk Piechoty (1920)">
101 Pułk Piechoty (1920)



</doc>
<doc id="5020377" url="https://pl.wikipedia.org/wiki?curid=5020377" title="Ludowy Komisariat Przemysłu Leśnego ZSRR">
Ludowy Komisariat Przemysłu Leśnego ZSRR



</doc>
<doc id="5020382" url="https://pl.wikipedia.org/wiki?curid=5020382" title="Mistrzostwa Świata w Biathlonie 2021 – bieg pościgowy kobiet">
Mistrzostwa Świata w Biathlonie 2021 – bieg pościgowy kobiet

Bieg pościgowy kobiet na Mistrzostwach Świata w Biathlonie 2021 odbył się 14 lutego w Pokljuce. Była to piąta konkurencja podczas tych mistrzostw. Wystartowało w niej 60 zawodniczek, z których 59 ukończyło zawody. Mistrzynią świata została Norweżka Tiril Eckhoff, srebro zdobyła Austriaczka Lisa Hauser, a trzecie miejsce zajęła Anaïs Chevalier-Bouchet z Francji.
Najwyżej sklasyfikowaną z Polek była Monika Hojnisz, która zajęła 16. miejsce.

</doc>
<doc id="5020384" url="https://pl.wikipedia.org/wiki?curid=5020384" title="223 Pułk Piechoty (1920)">
223 Pułk Piechoty (1920)

223 ochotniczy pułk piechoty (223 pp) – oddział piechoty Wojska Polskiego w II Rzeczypospolitej okresu wojny polsko-bolszewickiej.
Formowanie i zmiany organizacyjne.
223 ochotniczy pułk piechoty został sformowany na obszarze Okręgu Generalnego „Lublin”. W lipcu 1920 w Lublinie został sformowany jego I batalion. W jego skład weszli między innymi gazeciarze lubelscy i „dzieci ulicy”. Żołnierze tylko raz zdążyli odbyć strzelanie na strzelnicy, w pośpiechu zapomniano o złożeniu przysięgi, a podziału na kompanie dokonano w dniu odjazdu. 1 sierpnia batalion wyruszył na front.
Walki pułku (batalionu).
Chrzest bojowy batalion przeszedł na Polesiu. Słabe wyszkolenie i brak zwartości oddziału spowodowały, że już podczas pierwszych walk w szeregach pułku z błahego powodu wybuchła panika. Część żołnierzy rozbiegła się porzucając broń, amunicję i wyposażenie. W kolejnych dniach batalion walczył w składzie 15 Wielkopolskiej Dywizji Piechoty między innymi podczas kontrofensywy znad Wieprza. Maszerował wtedy w drugim rzucie, za oddziałami frontowymi. 20 sierpnia został rozformowany i wcielony do 15 Dywizji Piechoty jako uzupełninie. 

</doc>
<doc id="5020387" url="https://pl.wikipedia.org/wiki?curid=5020387" title="Karl Verner">
Karl Verner

Karl Adolph Verner (ur. 7 marca 1846 w Aarhus, zm. 5 listopada 1896 w Kopenhadze) – duński językoznawca, slawista i indoeuropeista, twórca ogłoszonego w 1876 r. prawa Vernera. 
W 1864 r. wstąpił na Uniwersytet Kopenhaski. W latach 1871–1872 studiował w Rosji. Od 1888 r. profesor Uniwersytetu Kopenhaskiego. 

</doc>
<doc id="5020389" url="https://pl.wikipedia.org/wiki?curid=5020389" title="Sławina">
Sławina

Sławina lub Sławiena (łac. "Slavina") – księżna obodrzycka, żona dwóch książąt obodrzyckich: Kruta i Henryka.
Życiorys.
Sławinę znana jest właściwie z jednego źródła – kronikarza Helmolda. Żyła ona na przełomie XI i XII stulecia.
Gdy Krut opadł na siłach skutkiem starości, Obodryci zostali kilkukrotnie zaatakowani przez pretendenta do tronu, syna zamordowanego księcia Gotszalka, Henryka, popieranego przez Danię i Saksonię. Krut próbował się z nim porozumieć, dzieląc się władzą. Jednak według kronikarza jej mąż dybał na życie Henryka, ale ten unikał zasadzek dzięki pozyskaniu żony Kruta. Kronika Słowian następująco opisuje te wydarzenia: 
 "Albowiem pani Sławina, żona Kruta, często go przestrzegała i uprzedzała o zgotowanych nań zasadzkach. W końcu zniechęcona do męża - starca zapragnęła, jeśli to możliwe, wyjść za mąż za Henryka. Przeto za namową tejże kobiety Henryk zaprosił Kurta na ucztę. A kiedy gość nadużywszy alkoholu opuszczał w nietrzeźwym stanie dom, w którym ucztował, pewien Duńczyk uderzył go siekierą i jednym ciosem odciął głowę. Potem pojął Henryk Sławinę za żonę i otrzymał księstwo i ziemię""."
Śmierć Kruta miała miejsce prawdopodobnie w roku 1093 lub wiosną 1105. Brak w źródłach informacji o jej dalszych losach.
Rodzina.
Według zapisków duńskiego historyka Corneliusa Hamsforta, jej ojcem był Świętobór, książę pomorski. Według historiografii do XIX wieku – jako córka Świętobora była prawdopodobnie siostrą: Warcisława I, Racibora I, Świętopełka nakielskiego oraz bliżej nieokreślonego Bogusława. Genealog Edward Rymar w "Rodowodzie książąt pomorskich" odrzucił tę hipotezę, choć podtrzymał bliższe pokrewieństwo Świętobora z pierwszymi trzema filiacjami.
Była żoną księcia obodrzyckiego Kruta, a po jego zamordowaniu Henryka Gotszalkowica.
Mogła być matką dwóch młodszych synów swojego drugiego męża Henryka: Świętopełka i Kanuta. 

</doc>
<doc id="5020390" url="https://pl.wikipedia.org/wiki?curid=5020390" title="Anna Hopkins">
Anna Hopkins

Anna Hopkins (ur. 12 lutego 1987 w Montrealu) – kanadyjska aktorka, która wystąpiła m.in. w serialach "The Expanse", "Arrow" i "Defiance".

</doc>
<doc id="5020391" url="https://pl.wikipedia.org/wiki?curid=5020391" title="Karl Adolph Verner">
Karl Adolph Verner



</doc>
<doc id="5020392" url="https://pl.wikipedia.org/wiki?curid=5020392" title="208 Pułk Piechoty (1920)">
208 Pułk Piechoty (1920)

208 ochotniczy pułk piechoty im. Stefana Batorego (208 pp) – oddział piechoty Wojska Polskiego w II Rzeczypospolitej okresu wojny polsko-bolszewickiej.
Formowanie i zmiany organizacyjne.
208 ochotniczy pułk piechoty został sformowany na obszarze Okręgu Generalnego „Lublin”. Zorganizowane zostały dwa bataliony piechoty, trzy kompanie ckm i kompania sztabowa. Brakowało oporządzenia i kadry oficerskiej. Kilkoma kompaniami dowodzili podoficerowie. Rolę plecaków pełniły zmyślnie zszyte kalesony. 
Działania na froncie.
Na początku września pułk przybył na front. Po przybyciu w rejon działań wojennych, po kilku dniach jednostka została rozformowana, a żołnierze wcieleni jako uzupełnienie do 24 pułku piechoty i 4 pułku piechoty Legionów.

</doc>
<doc id="5020393" url="https://pl.wikipedia.org/wiki?curid=5020393" title="Zaozierje (rejon rudniański)">
Zaozierje (rejon rudniański)

Zaozierje () – wieś (ros. деревня, trb. dieriewnia) w zachodniej Rosji, w osiedlu wiejskim Pieriewołoczskoje rejonu rudniańskiego w obwodzie smoleńskim.
Geografia.
Miejscowość położona jest nad południowym brzegu jeziora Bolszoje Rutawiecz, przy drodze regionalnej 66K-30 (Diemidow – Ponizowje – Zaozierje / 66K-28), 1 km od drogi regionalnej 66K-28 (Diemidow – Rudnia), 10 km od drogi federalnej R120 (Orzeł – Briańsk – Smoleńsk – Witebsk), 5 km od centrum administracyjnego osiedla wiejskiego (Pieriewołoczje), 10,5 km od centrum administracyjnego rejonu (Rudnia), 62,5 km od Smoleńska.
W granicach miejscowości znajdują się ulice: Centralnaja, Centralnyj pierieułok, Dacznaja, Ługowaja, Mirnaja, Oziornaja.
Demografia.
W 2010 r. miejscowość liczyła sobie 121 mieszkańców.

</doc>
<doc id="5020399" url="https://pl.wikipedia.org/wiki?curid=5020399" title="Iryna Olchownikowa">
Iryna Olchownikowa

Iryna Wołodymyriwna Olchownikowa (ukr. Ірина Володимирівна Ольховнікова, ros. Ирина Владимировна Ольховникова, ur. 4 czerwca 1959 w Zaporożu) – ukraińska lekkoatletka reprezentująca Związek Radziecki, sprinterka, medalistka mistrzostw Europy w 1982.
Kariera sportowa.
Wystąpiła na mistrzostwach Europy juniorów w 1977 w Doniecku, gdzie odpadła w półfinale biegu na 200 metrów a sztafeta 4 × 100 metrów z jej udziałem została zdyskwalifikowana.
Zdobyła brązowy medal w sztafecie 4 × 400 metrów (która biegła w składzie: Jelena Korban, Olchownikowa, Olga Miniejewa i Irina Baskakowa), a także zajęła 5. miejsce w sztafecie 4 × 100 metrów i odpadła w eliminacjach biegu na 200 metrów na mistrzostwach Europy w 1982 w Atenach.
Na uniwersjadzie w 1983 w Edmonton Olchownikowa zdobyła brązowy medal w sztafecie 4 × 100 metrów (sztafeta radziecka biegła w składzie: Marina Romanowa, Marina Mołokowa, Olchownikowa i Olga Antonowa), a w biegu na 200 metrów zajęła 6. miejsce. Zajęła 6. miejsce w sztafecie 4 × 100 metrów i odpadła w półfinale biegu na 200 metrów na mistrzostwach świata w 1983 w Helsinkach. Zajęła 3. miejsce w sztafecie 4 × 100 metrów w finale A pucharu Europy w 1983 w Londynie.
Olchownikowa była mistrzynią ZSRR w biegu na 200 metrów w 1983, wicemistrzynią w tej konkurencji w 1982, a także brązową medalistką w biegu na 200 metrów w hali w 1982.
Rekordy życiowe.
Iryna Olchownikowa miała następujące rekordy życiowe:

</doc>
<doc id="5020403" url="https://pl.wikipedia.org/wiki?curid=5020403" title="Wanda Kiedrzyńska">
Wanda Kiedrzyńska

Wanda Kiedrzyńska "(z domu Puzinowska)" (ur. 1 stycznia 1901 w Łodzi, zm. 30 marca 1985 w Warszawie) – polska historyk.
Życiorys.
W 1920 ukończyła gimnazjum Wacławy Arciszowej w Lublinie, a następnie przeprowadziła się do Warszawy, gdzie w 1922 rozpoczęła studia na Wydziale Filologii Polskiej na Uniwersytecie Warszawskim. W 1924 poślubiła rotmistrza Karola Kiedrzyńskiego, 1928 uzyskała stopień magistra i rozpoczęła pracę w Archiwum Wojskowym. W 1932 otrzymała przeniesienie do Instytutu Badania Najnowszej Historii Polski, zwanego Instytutem Piłsudskiego, w 1935 została tam kierownikiem archiwum i pełniła tę funkcję do wybuchu II wojny światowej. Prowadziła badania nad aktami Związku Walki Czynnej, Polskiego Skarbu Wojskowego i organizacji strzeleckich, z których wnioski publikowała w latach 1933-1939 na łamach „Niepodległości”. Po wybuchu wojny zaangażowała się wraz z mężem w działalność Związku Walki Zbrojnej, za co zostali aresztowani 20 listopada 1941. Po śledztwie została uwięziona na Pawiaku, skąd 30 maja 1942 została przetransportowana do obozu koncentracyjnego Ravensbrück (numer 11402), gdzie przebywała do 28 kwietnia 1945. Podczas uwięzienia prowadziła wśród więźniarek tajne nauczanie oraz inicjowała życie kulturalne. Po zakończeniu wojny powróciła do Warszawy, gdzie powierzono jej pracę kierownika archiwum i biblioteki w Instytucie Pamięci Narodowej przy Prezydium Rady Ministrów. W 1947 na łamach „Dziejów Najnowszych” publikowała recenzje książek poświęconych więźniom obozów koncentracyjnych. W 1950 Instytut zlikwidowano, została wówczas normalizatorem w Polskim Komitecie Normalizacyjnym. Od 1957 pracowała w Instytucie Historii PAN, gromadziła wówczas materiały o historii obozu Ravensbrück, publikowała je w języku francuskim w formie artykułów. W 1961 ukazała się drukiem jej praca naukowa „Ravensbrück. Kobiecy obóz koncentracyjny” na podstawie której uzyskała stopień doktora nauk historycznych, w 1965 nastąpiło wznowienie publikacji. W 1964 ukazała się bibliografia druków dotycząca hitlerowskich obozów koncentracyjnych, w 1972 praca „Powstanie warszawskie w książce i prasie”. Przez wiele lat przewodniczyła polskiemu Klubowi Byłych Więźniarek Obozu Ravensbrück, który założyła wspólnie z Olgą Nider-Dickman. Pełniła również funkcję wiceprzewodniczącej międzynarodowej organizacji Byłych Więźniarek Obozu Ravensbrück oraz była członkiem Rady Naczelnej ZBOWiD. W 1972 przeszła na emeryturę, zmarła w 1985, pochowana na cmentarzu Powązkowskim w Warszawie (kwatera 124-2-27). 

</doc>
<doc id="5020408" url="https://pl.wikipedia.org/wiki?curid=5020408" title="He's Not Like You">
He's Not Like You



</doc>
<doc id="5020410" url="https://pl.wikipedia.org/wiki?curid=5020410" title="Kosmas (przedsiębiorstwo)">
Kosmas (przedsiębiorstwo)

Kosmas s.r.o. – czeska księgarnia internetowa oraz sieć księgarni z siedzibą w Pradze. Kosmas jest jedną z największych firm zajmujących się dystrybucją książek w Czechach.
Sklep internetowy Kosmas.cz rozpoczął działalność w 1999 roku. W 2016 r. był najczęściej odwiedzaną księgarnią internetową na rynku czeskim. 

</doc>
<doc id="5020417" url="https://pl.wikipedia.org/wiki?curid=5020417" title="Iryna Olchownykowa">
Iryna Olchownykowa



</doc>
<doc id="5020419" url="https://pl.wikipedia.org/wiki?curid=5020419" title="Turowszczyzna (Białoruś)">
Turowszczyzna (Białoruś)

Turowszczyzna (; ) – wieś na Białorusi, w obwodzie witebskim, w rejonie dokszyckim, w sielsowiecie Berezyna. W 2009 roku była opuszczona.
Inna używana nazwa miejscowości – Turowszczyzna Wileka.
Historia.
W czasach zaborów w gminie Tumiłowicze, w powiecie borysowskim, w guberni mińskiej Imperium Rosyjskiego..
W dwudziestoleciu międzywojennym wieś początkowo leżała w Polsce, w województwie wileńskim, w powiecie duniłowickim, w gminie Tumiłowicze, a następnie w Białoruskiej SRR.
Według Powszechnego Spisu Ludności z 1921 roku zamieszkiwało tu 69 osób, wszystkie były wyznania prawosławnego i zadeklarowały białoruską przynależność narodową. Było tu 13 budynków mieszkalnych.

</doc>
<doc id="5020421" url="https://pl.wikipedia.org/wiki?curid=5020421" title="Mistrzostwa Świata w Narciarstwie Alpejskim 2021 – zjazd mężczyzn">
Mistrzostwa Świata w Narciarstwie Alpejskim 2021 – zjazd mężczyzn

Zjazd mężczyzn na 46. Mistrzostwach Świata w Narciarstwie Alpejskim został rozegrany 14 lutego 2021 roku. Tytułu mistrza świata z Åre nie obronił Norweg Kjetil Jansrud, który tym razem był ósmy. Nowym mistrzem świata został Austriak Vincent Kriechmayr. Na drugim miejscu uplasował się Niemiec Andreas Sander ze stratą 0,01 sekundy, a brązowy medal wywalczył Beat Feuz ze Szwajcarii, który stracił do zwycięzcy 0,18 sekundy.

</doc>
<doc id="5020423" url="https://pl.wikipedia.org/wiki?curid=5020423" title="Beata Englert">
Beata Englert



</doc>
<doc id="5020424" url="https://pl.wikipedia.org/wiki?curid=5020424" title="Australijska Formuła 2">
Australijska Formuła 2

Australijska Formuła 2 – seria wyścigowa, organizowana od 1964 roku w Australii.
Historia.
W 1964 roku doszło do istotnych zmian w sportach motorowych w Australii. Formułę Libre zastąpiła Formuła Tasman (później Australijska Formuła 1), utworzono ponadto Formułę 1,5 (z silnikami o pojemności 1,5 litra) oraz Formułę 2 ("Australian National Formula 2"). Samochody w Formule 2 mogły stosować silniki o pojemności do 1,1 litra. W tej formie w Formule 2 najpopularniejsze były samochody Formuły Junior.
W 1968 roku Australijska Formuła 1,5 zmieniła nazwę na "Formuła 2" („stara” Formuła 2 została przemianowana na Formułę 3), zaś pojemność silników została zwiększona do 1,6 litra. W związku z tym stosowane były jednostki Cosworth FVA bądź Waggott TC4V, a niemożność rywalizacji bez jednej z tych jednostek powodowała ograniczone zainteresowanie serią. W 1971 roku CAMS ograniczył do dwóch liczbę zaworów na cylinder, co spowodowało dominację silników Forda. Zmiana przepisów w Australijskiej Formule 1 spowodowała uniezależnienie Formuły 2 i wzrost popularności serii w połowie lat 70. Sponsorem serii został wówczas Van Heusen. W 1978 roku zmieniono regulamin, zastępując silniki DOHC jednostkami SOHC.
W latach 1987–1988 wskutek rozwiązania Australijskiej Formuły Mondial Formuła 2 była najwyższą serią wyścigową, rozgrywaną w ramach Australian Drivers' Championship. Ponadto przy okazji Grand Prix Australii 1987 Formuły 1 rozegrano wyścig towarzyszący kierowców Australijskiej Formuły 2, który wygrał David Brabham. W 1989 roku organizację mistrzostw Australii od Formuły 2 przejęła Formuła Holden.
W następstwie tych zmian CAMS zaprzestała organizacji serii. Nowym organizatorem został Formula 2 Association, a seria została przemianowana na "Australian Formula 2 National Series". W 1999 roku dopuszczono stosowanie w serii silników Formuły 3.

</doc>
<doc id="5020425" url="https://pl.wikipedia.org/wiki?curid=5020425" title="Bitwa pod Olsztynem">
Bitwa pod Olsztynem

Bitwa pod Olsztynem (znana też jako "bitwa pod Jonkowem" lub "bitwa pod Barkwedą") – starcie zbrojne pomiędzy armią Cesarstwa Francuskiego a wojskami Imperium Rosyjskiego, które miało miejsce 3 lutego 1807 roku na terenie leżących pod Olsztynem wsi: Gutkowo, Jonkowo, Mątki i Barkweda. Bitwa miała miejsce podczas kampanii rosyjskiej Napoleona Bonaparte, która toczyła się w 1807 roku na terytorium Prus Wschodnich w ramach wojny z IV koalicją. Bitwa pod Olsztynem zakończyła się wygraną francuską. Umożliwiła Napoleonowi otwarcie drogi na północ i pościg za Rosjanami oraz doprowadzenie do walnej bitwy z armią rosyjsko-pruską kilka dni później.
Kontekst.
Po rozgromieniu wojsk pruskich w październiku 1806 roku (bitwy pod Jeną i Auerstedt) Napoleon i jego Wielka Armia ruszyli na wschód do znajdujących się pod pruskim zaborem prowincji polskich. Celem Napoleona było doprowadzenie do walnej rozstrzygającej bitwy ze stacjonującą tam armią rosyjską, ówczesnym sojusznikiem Prus. Bitwa pod Pułtuskiem (26 grudnia) tylko częściowo spełniła oczekiwania Francuzów. Po nadejściu zimy cesarz Francuzów wydał rozkaz rozkwaterowania armii na zimowe leże, błędnie mniemając że Rosjanie uczynią to samo.
Ten błąd postanowił wykorzystać rosyjski generał Levin August von Bennigsen, który pod koniec stycznia 1807 roku skierował swoje wojska do ataku na słabe francuskie lewe skrzydło z zamiarem rozgromienia go lub pozostawienia w tyle za resztą Wielkiej Armii. Taki cel miała spełnić bitwa pod Morągiem (25 stycznia), w której jednak Francuzi odparli atak.
Szczęśliwie Francuzi z korpusu Michela Neya, którzy nie wykonali rozkazów i nadmiernie rozciągnęli szyki, napotkali rosyjską straż przednią. W ten sposób Napoleon był w stanie odczytać intencje Bennigsena i ustalić, co miało być decydującym manewrem kampanii. Rozkazując lewemu skrzydłu cofnąć się w celu przyciągnięcia armii rosyjskiej na zachód, cesarz skierował większość swoich sił na północ, w okolice Olsztyna, w celu oskrzydlenia niczego niepodejrzewającego wroga i pozostania za nim z potężnymi siłami.
Jednak w nocy z 31 stycznia na 1 lutego Rosjanie przechwycili kluczową depeszę, w której stacjonujący w Pułtusku francuski szef sztabu Louis-Alexandre Berthier wyjaśniał cały plan dowódcy lewego korpusu Jean-Baptiste Bernadotte’owi (późniejszemu królowi Szwecji). To pozwoliło Bennigsenowi zdać sobie sprawę z niebezpieczeństwa, w jakim znalazła się jego armia i rozpocząć przyspieszony odwrót na północny wschód.
Bitwa.
W międzyczasie Francuzi, nieświadomi odwrotu Rosjan, kontynuowali zamierzony manewr, napierając w kierunku rzeki Łyny swoją przednią strażą, częścią oddziałów III Korpusu Jazdy Rezerwowej marszałka Joachima Murata, wspieranych przez piechotę z IV Korpusu marszałka Jeana de Dieu Soult’a.
Już 2 lutego Soult rozpoczął przygotowania do zdobycia obsadzonej przez Rosjan przeprawy w Barkwedzie (jedyny wówczas ocalały most na Łynie między Olsztynem a Dobrym Miastem), a reszta wojsk francuskich koncentrowała się w Olsztynie i okolicach.
3 lutego wojska napoleońskie zajęły stanowisko na równym terenie naprzeciw Jonkowa, w którym stacjonowała znaczna część wycofującej się armii rosyjskiej Bennigsena. Widząc okazję do decydującej bitwy, Napoleon (który tego dnia w przybył z Warszawy do Olsztyna), nakazał wymarsz na pole bitwy jeszcze czterech korpusów armii. Rozkazał Muratowi opóźnić atak i poczekać na posiłki.
Według francuskiego planu główną siłą atakującą Rosjan od frontu miała być 1. dywizja z korpusu Soulta dowodzona przez Louisa de Saint-Hilaire’ego (ok. 7600 bagnetów) wraz z jednostkami jazdy z korpusu Murata (4500 szabel). Na pierwszą linię Murat skierował dywizję kawalerii, której dowodził Jean Baptiste Milhaud oraz brygadę lekkiej kawalerii (składającą się z 5. i 7. pułku huzarów) pod dowództwem osławionego Antoine de Lasalle’a, nazywanej ze względu na swoją skuteczność „brygadą piekielną” (fr. "brigade infernale").
Sam marszałek Soult z pozostałymi swoimi dywizjami (Levala i Legranda) miał zaatakować Rosjan z prawej flanki. W tym celu musiał przeprawić się przez Łynę w okolicach Barkwedy, zdobywając tamtejszy most i groble przy młynie oraz bród w Żurawnie lub próbując przejść z wojskami po zamarzniętej wówczas w wielu miejscach rzece. W ataku z flanki dywizje Soulta wspierała 2. dywizja dragonów generała Grouchy z korpusu Murata.
W tym czasie marszałek Davout i jego III Korpus zajęli Barczewo i osłaniali od wschodu Soulta napierającego od strony Dywit na przeprawę w Barkwedzie. Korpusy Neya i Augereau czekały w odwodzie. Sam Napoleon i jego Gwardia Cesarska znajdowali się w Olsztynie, dzięki czemu kontrolowali mosty w tym mieście i mogli manewrować po obu stronach Łyny. Po południu cesarz przybył do Gutkowa, skąd z wieży kościelnej obserwował działania wojsk na równinie między Olsztynem a Jonkowem.
Główne siły rosyjskie pod wodzą Bennigsena stacjonowały w Jonkowie i tam miały oczekiwać na nadejście oddziałów Bagrationa i sprzymierzonych Prusaków von L’Estocqa. W Mątkach znajdowała się 14-ta dywizja pod dowództwem młodego Nikołaja Kamienskiego, który zastąpił poległego pod Morągiem generała von Anrepa. Kamienski miał za zadanie ochronić strategiczną drogę na Miłakowo i przeprawę w Barkwedzie, których utrzymanie było kluczowe do udanego odwrotu reszty armii. Dywizja Kamienskiego miała też uniemożliwić Francuzom przejście po zamarzniętej Łynie na odcinku Żurawno – Kajny – Barkweda.
Dwanaście batalionów rosyjskiej piechoty i sześć baterii artylerii rozlokowało się na długości zaledwie ośmiu kilometrów wzdłuż drogi Węgajty – Jonkowo – Mątki – Kajny – Barkweda. Kamienskiemu w przygotowaniu do obrony pomógł fakt, że Francuzi zaatakowali dopiero około godziny 15:00, opóźnienie spowodowane było rozkazami Napoleona dla Murata.
Kiedy Francuzi w końcu ruszyli na Jonkowo, Rosjanie początkowo stawiali opór, wykorzystując ogień dział i muszkietów. Niemniej wskutek taktycznego rozlokowania w wąwozach i pozostawienia Francuzom wysokich terenów, Rosjanie wkrótce byli zmuszeni do wycofania się pod presją ataku francuskiego. Główne siły rosyjskie rozpoczęły odwrót w kierunku Miłakowa i przepraw na Pasłęce.
Tymczasem późnym popołudniem Soult z 24. pułkiem lekkim i 4. pułkiem liniowym rozpoczął atak z flanki i po zaciekłej walce wypchnął zaskoczonych Rosjan poza Łynę, zdobywając niezniszczony most w Barkwedzie. Gdy zapadała noc i pozycje rosyjskie były całkowicie zagrożone, Bennigsen postanowił już nie czekać i nakazał przyspieszyć odwrót. Zlecił Kamienskiemu wycofać się w kierunku Dąbrówki (niem. "Deppen"), gdzie mieli przekroczyć Pasłękę.
Wynik.
W bitwie Rosjanie stracili około 800 żołnierzy, w tym 8 zabitych oficerów. Zmuszeni też byli porzucić sześć dział i trzystu jeńców na polu bitwy. Straty francuskie są nieznane.
Pomimo taktycznego sukcesu Napoleonowi nie udało się doprowadzić pod Olsztynem do decydującej bitwy z wojskami rosyjsko-pruskimi, jak planował. Odwrót armii rosyjskiej wymagał od Francuzów dalszej pogoni w warunkach zimowych. Mimo to Francuzi zdobyli nietknięte strategiczne mosty nad Łynie, których Rosjanie nie zdążyli zniszczyć, dzięki czemu otworzyli sobie drogę na północ, w stronę Królewca, gdzie po klęsce pod Jeną przeniosła się z Berlina pruska para królewska.
Na drugi dzień, 4 lutego, Napoleon z wojskami zajął Jonkowo, a oddziały Soulta z Barkwedy dotarły do Mątek. Tego dnia Francuzi wznowili pościg, w wyniku czego zdobyto szesnaście dział. Jeszcze następnego dnia Soult wziął do niewoli ponad 1200 jeńców.
Armia rosyjska wycofywała się na północ w trzech kolumnach. Jej tylne straże były ścigane przez korpusy Augereau’a i Murata oraz Gwardię pod dowództwem Napoleona. Tymczasem korpusy Soulta i Davouta oskrzydlały Rosjan z prawej strony, na wschód od Łyny, idąc na Dobre Miasto i Lidzbark Warmiński. Natomiast korpus Neya oskrzydlał Rosjan z lewej strony, na zachód od Pasłęki, idąc na Miłakowo i Ornetę, jednocześnie nie dopuszczając pruskich wojsk Lestocq’a do przekroczenia Pasłęki i połączenia się z armią Bennigsena.
Siły rosyjskie znalazły się więc w zamkniętym korytarzu między rzekami Łyną i Pasłęką, ścigane od tyłu przez Francuzów, wycofywały się na północ w stronę Górowa Iławeckiego. Prusacy Lestocq’a z Ostródy pomaszerowali przez Morąg i Pieniężno, by połączyć się z Rosjanami dopiero pod Pruską Iławą, 27 km od Królewca.
Seria potyczek doprowadziła 6 lutego do bitwy pod Hoff (dziś Dwórzno, 5 km od Górowa Iławeckiego), po której w końcu nastąpiła walna bitwa pod Pruską Iławą (7–8 lutego), jedno z najkrwawszych starć w całej historii wojen napoleońskich.
Kampania rosyjska w Prusach zakończyła się w czerwcu 1807 roku miażdżącym zwycięstwem wojsk Napoleona nad armiami rosyjską i pruską pod Frydlandem nad dolną Łyną. Cesarz rosyjski Aleksander I i król pruski Fryderyk Wilhelm III zmuszeni był zawrzeć pokój z Napoleonem i podpisać traktat w Tylży. W jego wyniku powstało Księstwo Warszawskie będące namiastką niepodległego państwa polskiego po okresie rozbiorów.

</doc>
<doc id="5020426" url="https://pl.wikipedia.org/wiki?curid=5020426" title="KOMBI">
KOMBI



</doc>
<doc id="5020428" url="https://pl.wikipedia.org/wiki?curid=5020428" title="Copa Campeón de Campeones">
Copa Campeón de Campeones

Copa Campeón de Campeones – coroczne rozgrywki piłkarskie w formie superpucharu rozgrywane w Gwatemali pomiędzy drużyną, która wygrała rozgrywki ligowe w sezonie Apertura (jesień) i drużyną, która wygrała ligowy sezon Clausura (wiosna).
Pierwsze spotkanie o superpuchar odbyło się w 1952 roku, lecz na przestrzeni lat odbywał się nieregularnie i był kilkukrotnie wznawiany. Historycznie w meczu o superpuchar brały udział mistrz Gwatemali oraz zdobywca pucharu Gwatemali, podobnie jak w krajach europejskich. Gdy ta sama drużyna zdobyła mistrzostwo i puchar, automatycznie otrzymywała również superpuchar. Dopiero od 2019 roku o trofeum rywalizują dwaj mistrzowie Gwatemali.

</doc>
<doc id="5020429" url="https://pl.wikipedia.org/wiki?curid=5020429" title="Superpuchar Gwatemali w piłce nożnej mężczyzn">
Superpuchar Gwatemali w piłce nożnej mężczyzn



</doc>
<doc id="5020432" url="https://pl.wikipedia.org/wiki?curid=5020432" title="Uzjazd">
Uzjazd

Uzjazd – dawny folwark. Tereny na których leżał znajdują się obecnie na Białorusi, w obwodzie witebskim, w rejonie dokszyckim, w sielsowiecie Tumiłowicze.
Historia.
W czasach zaborów w gminie Tumiłowicze, w powiecie borysowskim, w guberni mińskiej Imperium Rosyjskiego.
W dwudziestoleciu międzywojennym folwark leżał w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Tumiłowicze, a następnie w gminie Dokszyce.
Według Powszechnego Spisu Ludności z 1921 roku zamieszkiwało tu 6 osób, 5 było wyznania rzymskokatolickiego a 1 prawosławnego. Jednocześnie 3 mieszkańców zadeklarowało polską przynależność narodową, a 3 białoruską. Były tu 2 budynki mieszkalne. W 1931 w 1 domu zamieszkiwało 10 osób.
Wierni należeli do parafii rzymskokatolickiej w Dokszycach i prawosławnej w Tumiłowiczach. Miejscowość podlegała pod Sąd Grodzki w Dokszycach i Okręgowy w Wilnie; właściwy urząd pocztowy mieścił się w Tumiłowiczach.

</doc>
<doc id="5020433" url="https://pl.wikipedia.org/wiki?curid=5020433" title="Heureka.cz">
Heureka.cz

Heureka.cz – czeski serwis z branży e-commerce, należący do Heureka Group a.s. z siedzibą w Pradze. Został założony w 2007 roku.
Na platformie Heureka.cz swoje oferty prezentuje ponad 38 tys. sklepów internetowych, dzięki czemu użytkownicy portalu mogą wybierać oferty i porównywać ceny ponad 21 milionów produktów (stan na 2019 rok).
Platforma Heureka została założona przez grupę Miton. Później przechodziła przez ręce kolejnych właścicieli – polskiej Grupy Allegro, południowoafrykańskiego Naspers OCS oraz grupy inwestycyjnej Rockaway. W 2016 roku stała się własnością Heureka Shopping s.r.o.
W maju 2018 r. portal Heureka.cz był trzynastą stroną w Czechach pod względem popularności (według danych Alexa Internet).
Serwis jest dostępny również na Słowacji (Heureka.sk). Ponadto pod auspicjami grupy Heureka funkcjonują pokrewne platformy w innych krajach Europy – na Węgrzech (Árukereső.hu), w Rumunii (Compari.ro), w Bułgarii (Pazaruvaj.com), w Słowenii (Ceneje.si), w Chorwacji (Jeftinije.hr), w Serbii (Idealno.rs) oraz w Bośni i Hercegowinie (Idealno.ba).

</doc>
<doc id="5020434" url="https://pl.wikipedia.org/wiki?curid=5020434" title="Ryszard Dąbrowa">
Ryszard Dąbrowa

Ryszard Dąbrowa (ur. 29 marca 1955 w Wydminach) – polski strażak, nadbrygadier, Rektor Komendant Szkoły Głównej Służby Pożarniczej w latach 2009–2016, członek Zarządu Głównego Związku Ochotniczych Straży Pożarnych, komendant wojewódzki Państwowej Straży Pożarnej w Gorzowie Wielkopolskim w latach 2002–2006.
Życiorys.
Absolwent Wyższej Oficerskiej Szkoły Pożarniczej w 1979 r., Szkoły Głównej Służby Pożarniczej i Uniwersytetu Warszawskiego - Wydział Prawa i Administracji. Zawodową służbę pożarniczą rozpoczął 23 maja 1975 r. jako pomocnik przodownika roty ZSP w Nowej Soli, w ówczesnym woj. zielonogórskim. Po ukończeniu WOSP, od 1 sierpnia 1979 r. do 11 maja 1981 r. pełnił służbę jako inspektor w KWSP w Legnicy. Potem kolejno, był komendantem rejonowym straży pożarnych: w Chojnowie- od 12 maja 1981 r. do 30 czerwca 1990 r. i Złotoryi – od 1 lipca 1990 r. do 14 czerwca 1992 r. Od 15 czerwca 1992 r. do 31 grudnia 1998 r. zajmował stanowisko komendanta wojewódzkiego PSP w Legnicy. Następnie, od 1 stycznia do 31 marca 1999 r., pełnił służbę w charakterze głównego specjalisty w KW PSP we Wrocławiu. Od 1 kwietnia 1999 r. do 18 sierpnia 2002 r., był komendantem miejskim PSP w Legnicy. Po czym od 19 sierpnia 2002 r. do 24 lutego 2006 r. zajmował stanowisko lubuskiego komendanta wojewódzkiego PSP w Gorzowie Wielkopolskim. Następnie pozostawał w stanie spoczynku. Do służby powrócił 22 września 2009 r. jako doradca komendanta głównego PSP. 1 października 2009 r. objął stanowisko rektora-komendanta SGSP.
Awans na pierwszy stopień generalski nadbrygadiera otrzymał z rąk Prezydent Aleksandra Kwaśniewskiego 4 maja 2005 roku.
Dowodził wieloma akcjami ratowniczo-gaśniczymi, a tym gaszeniem pożaru lasu w Kuźni Raciborskiej w 1992 r. i akcją ratowniczą w czasie powodzi na terenie województwa legnickiego. Brał udział w akcjach ratowniczo-gaśniczych na terenie poligonu Trzebień w 1981 r., 1982 r. i 1983 r. 
Odznaczenia.
W uznaniu zasług i dokonań odznaczony został:
oraz wieloma innych odznaczeniami państwowymi. 
Zainteresowania.
Pożarnictwo, ratownictwo, żeglarstwo, wędkarstwo.

</doc>
<doc id="5020439" url="https://pl.wikipedia.org/wiki?curid=5020439" title="Věra Tylová">
Věra Tylová

Věra Tylová (ur. 7 października 1960 w Pradze) – czeska lekkoatletka reprezentująca Czechosłowację, sprinterka, medalistka mistrzostw Europy w 1982.
Kariera sportowa.
Zdobyła srebrny medal w sztafecie 4 × 400 metrów (która biegła w składzie: Tylová, Milena Matějkovičová, Taťána Kocembová i Jarmila Kratochvílová).
Tylová była mistrzynią Czechosłowacji w biegu na 200 metrów w 1983, w sztafecie 4 × 100 metrów w 1985 i 1986 oraz w sztafecie 4 × 400 metrów w 1986, wicemistrzynią w biegu na 400 metrów w 1980, 1982, 1985 i 1986, a także brązową medalistką w biegu na 400 metrów w 1981 i w biegu na 200 metrów w 1985. Była również brązową medalistką w hali w biegu na 800 metrów w 1987. Była także mistrzynią Czech w biegu na 200 metrów w 1980 i 1981, w biegu na 400 metrów w 1981 i 1982, w sztafecie 4 × 100 metrów w 1986 i w hali w biegu na 800 metrów w 1987.
Była dwukrotnie rekordzistką Czechosłowacji w sztafecie 4 × 100 metrów do czasu 44,85 s, uzyskanego 3 czerwca 1980 w Ostrawie i raz sztafecie 4 × 400 metrów z wynikiem 3:22,17, uzyskanym 11 września 1982 w Atenach.
Rekordy życiowe.
Věra Tylová miała następujące rekordy życiowe:

</doc>
<doc id="5020440" url="https://pl.wikipedia.org/wiki?curid=5020440" title="Akcenty (zespół muzyczny)">
Akcenty (zespół muzyczny)



</doc>
<doc id="5020443" url="https://pl.wikipedia.org/wiki?curid=5020443" title="Blues Band Akcenty">
Blues Band Akcenty



</doc>
<doc id="5020448" url="https://pl.wikipedia.org/wiki?curid=5020448" title="Ubogla">
Ubogla

Ubogla ("Gilliesia" ) – rodzaj roślin należących do rodziny amarylkowatych ("Amaryllidaceae"), obejmujący 13 gatunków występujących endemicznie w Ameryce Południowej, na obszarze północno-zachodniej i południowej Argentyny oraz środkowego Chile.
Systematyka.
Rodzaj z plemienia "Gilliesieae" z podrodziny czosnkowych ("Allioideae") z rodziny amarylkowatych ("Amaryllidaceae"). We wcześniejszych ujęciach zaliczany do rodziny "Gilliesiaceae" lub czosnkowatych "Alliaceae".

</doc>
<doc id="5020450" url="https://pl.wikipedia.org/wiki?curid=5020450" title="Panecjusz">
Panecjusz



</doc>
<doc id="5020457" url="https://pl.wikipedia.org/wiki?curid=5020457" title="Japonia na Mistrzostwach Świata w Lekkoatletyce 2019">
Japonia na Mistrzostwach Świata w Lekkoatletyce 2019

Japonia na Mistrzostwach Świata w Lekkoatletyce 2019 – reprezentacja Japonii podczas mistrzostw świata w Doha liczyła 53 zawodników.

</doc>
<doc id="5020461" url="https://pl.wikipedia.org/wiki?curid=5020461" title="Irena Włodek">
Irena Włodek

Irena Włodek "(z domu Kostecka)" (ur. 21 września 1914 w Jaśle, zm. 4 kwietnia 1997 w Zabrzu) – polska aktorka teatralna.
Życiorys.
Córki Marii i Zdzisława Kosteckich, siostra Marii Dzieduszyckiej. Do 1939 mieszkała we Lwowie, gdzie poślubiła publicystę Romana Włodka. Po wkroczeniu Armii Czerwonej na terytorium Polski razem z rodziną przeprowadziła się do Krakowa. 27 maja 1944 została aresztowana razem z rodziną i znajomymi i uwięziona w areszcie gestapo na ulicy Montelupich. Razem z siostrą Marią zostały uznane za więźniarki polityczne i 30 lipca skierowane transportem do obozu koncentracyjnego, Irena będąca wówczas w piątym miesiącu ciąży poroniła. Po przybyciu do obozu Ravensbrück otrzymała numer 47783, 31 sierpnia 1944 przetransportowano ją do obozu w Buchenwaldzie, gdzie została skierowana do pracy w fabryce amunicji "Polte" w Magdeburgu. Po odzyskaniu wolności pojechała do obozu Dipisów w Bergen-Belsen w poszukiwaniu siostry Marii, która zmarła przed jej przyjazdem. Irena Włodek pozostała tam przez kilka miesięcy pracując w miejscowej bibliotece. W pobliskim mieście Celle odnalazła uratowanego z marszu śmierci męża i razem powrócili do Krakowa. W 1954 ukończyła studia na Wydziale Aktorskim Państwowej Wyższej Szkole Aktorskiej i występowała na scenach Wrocławia. Zmarła 4 kwietnia 1997 w Zabrzu.

</doc>
<doc id="5020462" url="https://pl.wikipedia.org/wiki?curid=5020462" title="Dmitrij Baranow">
Dmitrij Baranow

Dmitrij Baranow (ur. 19 czerwca 1970 w Kujbyszewie) – rosyjski inżynier, doktor habilitowany, dyrektor generalny CSKB-Progress.
W 1994 ukończył Samarski Państwowy Uniwersytet Lotnictwa Kosmicznego w specjalności budowa rakiet. W latach 1993–2005 zajmował stanowiska: technik, inżynier, inżynier konstruktor drugiej kategorii, wiodący inżynier-projektant SSC „CSKB-Progress” RSK, Samara.
W latach 2005–2011 zajmował stanowiska: Zastępca Dyrektora Generalnego – Główny Konstruktor Produktu – Dyrektor Programu „Sojuz w GKC”, zastępca generalnego konstruktora – główny konstruktor produktu – dyrektor dyrekcji programu „Sojuz w GKC”, zastępca generalnego konstruktora środków wyniesienia – dyrektor dyrekcji programów „Sojuz w GKC” FGUP GNP RKC „CSKB – Progress”, Samara.
Od 2011 do czerwca 2018 zajmował stanowiska: Zastępca Generalnego Konstruktora Środków Wyniesienia, Zastępca Generalnego Konstruktora – Główny Konstruktor Środków Wyniesienia, Zastępca Generalnego Konstruktora Środków Wyniesienia AO „RKC Progress”, Samara.
Od czerwca do listopada 2018 czasowo pełnił obowiązki Dyrektora Generalnego AO „RKC Progress”, Samara.
19 listopada 2018 Decyzją Rady Dyrektorów został wybrany na stanowisko Dyrektora Generalnego Dyrektora Generalnego AO „RKC Progress”.
Posiada stopień naukowy doktora habilitowanego (kandydat nauk technicznych).

</doc>
<doc id="5020466" url="https://pl.wikipedia.org/wiki?curid=5020466" title="Stanisław Umański">
Stanisław Umański

Stanisław Umański (ur. 7 listopada 1886, zm. 14/15 sierpnia 1941 w Czarnym Lesie) – polski nauczyciel, porucznik rezerwy piechoty Wojska Polskiego.
Życiorys.
Urodził się 7 listopada 1886. Kształcił się w C. K. V Gimnazjum we Lwowie, gdzie w 1905 ukończył VIII i lasę i zdał z odznaczeniem egzamin dojrzałości.
Od 1909 był zastępcą nauczyciela w C. K. Gimnazjum w Żółkwi. Stamtąd 10 października 1911 w tym charakterze został przeniesiony do C. K. Gimnazjum w Przemyślu. Uczył tam języka łacińskiego i języka greckiego. W Przemyślu był aktorem amatorskiego teatru Fredreum.
Podczas I wojny światowej został zmobilizowany do służby w C. K. Armii. Według ewidencji z 1916 figurował jako podporucznik piechoty w rezerwie, mianowany z dniem 1 listopada 1914, zaś w ewidencjach z 1917 i z 1918 był wymieniony jako chorąży piechoty w rezerwie, mianowany z dniem 1 stycznia 1912. We wszystkich powyższych przypadkach był żołnierzem rezerwy 30 pułku piechoty. Podczas wojny i po niej został wzięty do niewoli i przebywał na Syberii. Tam stworzył teatr amatorski.
7 października 1921 w stopniu podporucznika powrócił wraz z grupą żołnierzy i urzędników 5 Dywizji Syberyjskiej do niepodległej już II Rzeczypospolitej, po czym trafił do obozu izolacyjnego w Dęblinie (wśród wracających był m.in. kpt. dr Ludwik Waniek). Po odzyskaniu przez Polskę niepodległości został przyjęty do Wojska Polskiego. Został awansowany na stopień porucznika rezerwy piechoty ze starszeństwem z dniem 1 czerwca 1919. W 1923, 1924 był przydzielony jako oficer rezerwowy do 40 pułku piechoty w garnizonie Lwów. W 1934 jako porucznik rezerwy był przydzielony do Oficerskiej Kadry Okręgowej nr VI jako "oficer po ukończeniu 40. roku życia" i pozostawał wówczas w ewidencji Powiatowej Komendy Uzupełnień Stanisławów.
W 1922 został przeniesiony z I Gimnazjum w Przemyślu do II Państwowego Gimnazjum w Stanisławowie Od tego czasu pozostawał tam etatowym nauczycielem i uczył języka łacińskiego, języka greckiego, języka polskiego. Równolegle w tym czasie nauczał też łaciny w Prywatnym Gimnazjum Żeńskim, prowadzonym przez Zgromadzenie Sióstr Urszulanek. Po odejściu dyrektora Jana Zakrzewskiego (niegdyś także zesłańca syberyjskiego) w 1931 Stanisław Uchmański został pełniącym obowiązki dyrektora II Państwowego Gimnazjum w Stanisławowie. 3 lutego 1933 został mianowany dyrektorem II Państwowego Gimnazjum im. Marszałka Józefa Piłsudskiego w Stanisławowie z ważnością od 5 marca 1933. Sprawując to stanowisko do 1939 nadał uczył w szkole greki łaciny.
Zarządzeniem prezydenta RP Ignacego Mościckiego z 19 czerwca 1938 został odznaczony Medalem Niepodległości "za pracę w dziele odzyskania niepodległości".
Podczas II wojny światowej i nastaniu okupacji niemieckiej został zamordowany w dokonanej przez Niemców egzekucji w Czarnym Lesie pod Pawełczem w nocy 14/15 sierpnia 1941.

</doc>
<doc id="5020469" url="https://pl.wikipedia.org/wiki?curid=5020469" title="Witówka (rejon głębocki)">
Witówka (rejon głębocki)

Witówka – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie głębockim, w sielsowiecie Tumiłowicze.
Historia.
W czasach zaborów w gminie Tumiłowicze, w powiecie borysowskim, w guberni mińskiej Imperium Rosyjskiego.
W dwudziestoleciu międzywojennym zaścianek leżał w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Tumiłowicze, a następnie w gminie Hołubicze.
Według Powszechnego Spisu Ludności z 1921 roku zamieszkiwało tu 7 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwało 8 osób.
Wierni należeli do parafii rzymskokatolickiej w Zaszcześlu. Miejscowość podlegała pod Sąd Grodzki w Głębokiem i Okręgowy w Wilnie; właściwy urząd pocztowy mieścił się w Hołubiczach.

</doc>
<doc id="5020477" url="https://pl.wikipedia.org/wiki?curid=5020477" title="Adrien Laurent de Jussieu">
Adrien Laurent de Jussieu



</doc>
<doc id="5020478" url="https://pl.wikipedia.org/wiki?curid=5020478" title="Okręty rakietowe typu Pegasus">
Okręty rakietowe typu Pegasus

Okręty rakietowe typu Pegasus – amerykańskie okręty rakietowe, wodoloty, które zaczęły wchodzić do służby w US Navy w 1977 roku. Zbudowano 6 jednostek tego typu. Okręty wycofano ze służby w 1993 roku.
Historia.
Pod koniec lat 60. XX wieku dowództwo NATO dostrzegło potrzebę posiadania małych, szybkich jednostek rakietowych, które były by przeciwwagą dla nowych małych radzieckich okrętów rakietowych. Korzystając z doświadczeń wyniesionych z budowy i eksploatacji dwóch eksperymentalnych wodolotów patrolowych USS „Tucumcari” i USS „Flagstaff”, podjęto decyzję, że nowe okręty rakietowe będą zbudowane jako wodoloty, co zapewni im wymaganą dużą prędkość. Początkowo projekt spotkał się z zainteresowaniem europejskich sojuszników i wzięły w nim udział m.in. Francja, Niemcy, Wielka Brytania i Włochy. Ostatecznie w 1972 roku, w projekcie brały udział tylko trzy państwa, Stany Zjednoczone jako główny koordynator projektu, a także Niemcy i Włochy. Na początku projektu US Navy zamierzała pozyskać 30 okrętów tego typu, jednak w 1974 tę liczbę zredukowano do 25, zaś ostatecznie w 1975 roku ustalono, że zostanie zbudowanych jedynie 6 jednostek tego typu. Włochy i Niemcy ograniczyły się jedynie do pomocy w pracach projektowych i badawczych, mimo że początkowo Bundesmarine deklarowała zakup 12 jednostek.

</doc>
<doc id="5020487" url="https://pl.wikipedia.org/wiki?curid=5020487" title="Jan Karol Młocki">
Jan Karol Młocki

Jan Karol Młocki herbu Prawdzic – wójt piński w 1656 roku, starosta piński w latach 1656-1674, regent kancelarii większej Wielkiego Księstwa Litewskiego w latach 1650–1656, podstoli ciechanowski w 1649 roku, sekretarz Jego Królewskiej Mości, starosta helmetski w 1654 roku.
Poseł na sejm koronacyjny 1649 roku, poseł sejmiku kowieńskiego na sejm nadzwyczajny 1654 roku, poseł sejmiku pińskiego na sejm 1658 roku, sejm 1661 roku, sejm 1664/1665 roku.
Był elektorem Michała Korybuta Wiśniowieckiego z województwa brzeskolitewskiego w 1669 roku, podpisał jego "pacta conventa".
Bibliografia.
 
 

</doc>
<doc id="5020493" url="https://pl.wikipedia.org/wiki?curid=5020493" title="Adifenina">
Adifenina

Adifenina – organiczny związek chemiczny, antagonista receptorów nikotynowych, stosowany jako lek cholinolityczny w kolce jelitowej, nerkowej, wątrobowej (żółciowej) oraz w stanach spastycznych jelit. Oddziałuje bezpośrednio na błonę mięśniową, nie działa na mięśniówkę macicy.

</doc>
<doc id="5020495" url="https://pl.wikipedia.org/wiki?curid=5020495" title="Ani Yudhoyono">
Ani Yudhoyono

Kristiani Herrawati Yudhoyono, znana jako Ani Yudhoyono (ur. 6 lipca 1952 w Yogyakarcie, zm. 1 czerwca 2019 w Singapurze) – żona prezydenta Indonezji Susilo Bambanga Yudhoyono, pierwsza dama Indonezji w okresie od 20 października 2004 do 20 października 2014.

</doc>
<doc id="5020496" url="https://pl.wikipedia.org/wiki?curid=5020496" title="Kristiani Herrawati">
Kristiani Herrawati



</doc>
<doc id="5020497" url="https://pl.wikipedia.org/wiki?curid=5020497" title="Bródno Podgrodzie">
Bródno Podgrodzie



</doc>
<doc id="5020499" url="https://pl.wikipedia.org/wiki?curid=5020499" title="Kruder &amp; Dorfmeister">
Kruder &amp; Dorfmeister

Kruder &amp; Dorfmeister – austriacki zespół muzyczny, założony w 1993 roku w Wiedniu przez Petera Krudera (ur. 1967) i Richarda Dorfmeistera (ur. 1968), grający muzykę elektroniczną będącą wypadkową takich gatunków jak trip hop, downtempo, nu jazz i breakbeat.
Zyskał większą sławę dzięki swoim mistrzowskim remiksom i miksom didżejskim, niż jako producent własnych utworów. Dzięki przeróbkom utworów takich artystów jak: William Orbit, Bomb the Bass, Bone Thugs-n-Harmony i United Future Organization stał się jednym z najbardziej cenionych artystów wśród miłośników sal tanecznych.
Obaj muzycy uważają się za kompletnych dźwiękowych fetyszystów i, jak sami mówią, wykorzystują dźwięki, które znajdują gdzieś na płytach, a potem alienują je elektronicznie:
„Nasze narzędzia to komputer Apple i trzy kilogramy marihuany, wtedy masz dźwięk w głowie”.
Historia.
XX w..
Zanim Peter Kruder i Richard Dorfmeister się spotkali, pierwszy z nich był wiedeńskim fryzjerem a drugi bez powodzenia grywał w wiedeńskich zespołach. W latach 90. XX wieku byli jednymi z pierwszych twórców trip hopu. Pracowali głównie jako didżeje oraz produkowali remiksy nagrań innych artystów. W1993 roku zadebiutowali na rynku płytowym EP-ką „G-Stoned”, wydaną we własnym zakresie po tym, jak ich dema zostały odrzucone przez szereg wytwórni. EP-ka zawierała hipnotyczny utwór „High Noon”, a jej okładka przedstawiała obu muzyków w pozach członków duetu Simon &amp; Garfunkel z okładki ich albumu "Bookends" autorstwa Richarda Avedona. Ep-ka pojawiła się na rynku czasie, gdy hip-hopowe rytmy zaczęły emancypować się od rapu, a rozkwitająca scena breakbeatowa w Wielkiej Brytanii zaczęła przyciągać większą uwagę publiczności.
W 1996 roku Kruder i Dorfmeister wnieśli własny wkład wkład do serii miksów "DJ Kicks" berlińskiej wytwórni !K7 Records; ich album "" pozostaje najlepszym z ich dotychczasowych wydawnictw didżejskich. Album ten spotkał się z większym zainteresowaniem niż debiutancka Ep-ka, zwłaszcza w Wielkiej Brytanii, gdzie do jego popularności przyczynił się wpływowy DJ radiowy, Gilles Peterson. Na albumie, utrzymanym w klimacie downtempo, znalazły się między innymi przeboje takich wykonawców tego gatunku, jak: Thievery Corporation, Hardfloor i The Herbaliser oraz własny utwór duetu, „High Noon”, pochodzący z debiutanckiej EP-ki.
W 1998 roku ukazał się dwupłytowy album "The K&amp;D Sessions", który przyniósł uznanie obu muzykom. Wydawnictwo odznaczało się oryginalnym wówczas stylem produkcji: przytępione bity, dubowe pogłosy i przestrzenne projekty dźwiękowe. Na drugim krążku znalazły się głównie instrumentalne utwory takich wykonawców jak: Sin, David Holmes, Sofa Surfers i Mama Oliver oraz własny utwór duetu, „Boogie Woogie”. Album ten wywarł znaczący wpływ na eklektyczną, opartą na hip-hopie muzykę downtempo, przeżywającą swój rozkwit w latach 90. XX i na początku XXI wieku.
XXI w..
W lutym 2001 roku ukazała się książka o obu muzykach i ich wytwórni G-Stone Recordings. Była to płyta CD z dołączoną książeczką, zawierającą zdjęcia i teksty o wiedeńskiej muzyce elektronicznej.
W 2008 roku duet wydał EP-kę „Shakatakadoodub”. . W 2010 roku ukazała się kompilacja wytwórni G-Stone Recordings, "Sixteen F**king Years of G-Stone Recordings".
W wywiadzie udzielonym 28 stycznia 2011 roku Karlowi Fluchowi z dziennika Der Standard obaj muzycy wyjaśnili, dlaczego dotychczas nie wydali albumu studyjnego:
Obaj muzycy obok działalności didżejskiej realizują również projekty solowe. Dorfmeister występuje z Rupertem Huberem w zespole Tosca, natomiast Kruder w 1999 roku wydał album pod szyldem Peace Orchestra.
W kwietniu 2020 roku austriacki magazyn kulturalny The Gap umieścił „High Noon” na 7. miejscu listy najważniejszych austriackich piosenek pop – AustroTOP zauważając przy okazji, że dzięki duetowi DJ mix i remix stały się formą sztuki, a sami muzycy należą do nielicznej grupy światowych gwiazd muzyki popularnej z Austrii.
Pod koniec sierpnia 2020 roku Kruder &amp; Dorfmeister udostępnili teledysk do swojego najnowszego utworu „Johnson”, który zwiastował ich nadchodzący album, zatytułowany "1995". Utwór zawiera surowe i emocjonalne sample wokalne, a towarzyszący mu teledysk został nakręcony w opuszczonym domu, którego mieszkańcy wchodzą w interakcję z otoczeniem pod wpływem hipnozy futurystycznego urządzenia VR.
13 listopada 2020 roku duet wydał swój pierwszy album studyjny, "1995". Piętnaście utworów, które znalazło się na tym wydawnictwie, było od około ćwierćwiecza znanych jedynie wąskiemu gronu i w bardzo ograniczonej wersji. Utwory te powstały pomiędzy 1993 a 1995 rokiem, kiedy muzycy intensywnie komponowali wykorzystując do tego celu komputer Atari ST-1040 i sampler AKAI S-1100. W wywiadzie udzielonym 20 listopada 2020 roku Alexowi Ruderowi z radia KEXP muzycy zapowiedzieli, iż przygotowują nowy materiał, zarówno jako Kruder &amp; Dorfmeister jak i w ramach projektów Tosca i Peace Orchestra.
Odznaczenia.
15 marca 2017 roku duet Kruder &amp; Dorfmeister w uznaniu swoich zasług na polu muzyki został uhonorowany odznaczeniem Goldene Ehrenzeichen der Stadt Wien.
G-Stone Recordings.
W 1994 roku Kruder i Dorfmeister założyli niezależną wytwórnię płytową, G-Stone Recordings, która zapoczątkowała nową erę w historii austriackiej muzyki, przynosząc z biegiem lat światowe uznanie dla całej wiedeńskiej sceny muzyki elektronicznej. Pod koniec lat 90. G-Stone Recordings była ucieleśnieniem czegoś, co wielu definiowało „wiedeńskie brzmienie” w dziedzinie muzyki elektronicznej.

</doc>
<doc id="5020500" url="https://pl.wikipedia.org/wiki?curid=5020500" title="La Palmyre">
La Palmyre

La Palmyre – część francuskiej gminy Les Mathes, w regionie Nowa Akwitania, w departamencie Charente-Maritime, w okręgu Rochefort.
Lokalizacja.
La Palmyre jest położone w zachodniej części Francji, nad brzegiem Zatoki Biskajskiej, w pobliżu estuarium rzek Garonna i Dordogne, które nazywa się Żyrondą. Oddalone o 11 kilometrów na północny zachód od Royan oraz 50 kilometrów na południe od La Rochelle. 

</doc>
<doc id="5020503" url="https://pl.wikipedia.org/wiki?curid=5020503" title="Go A">
Go A

Go_A () – ukraińska grupa tworząca muzykę z gatunku folktronica.
Historia.
Pomysł na założenie zespołu powstał w 2011, jednak pierwsze kroki do jego stworzenia miały miejsce w 2012. Wówczas także wydali oni swój pierwszy utwór pt. „Kolada”.
Rozgłos w kraju zdobyli w 2015, kiedy to wydali utwór „Wesnianka”, z którym wygrali konkurs na najlepszą ukraińską piosenkę roku 2015. Pod koniec 2016 wydali debiutancki album pt. "Idy na zwuk", a na początku 2017 razem z Katją Chilli wydali świąteczny utwór „Szczedri weczir”.
W 2020 wydali singel „Sołowej”, z którym zgłosili się do ukraińskich preselekcji, mających na celu wybór reprezentanta Ukrainy w 65. Konkursie Piosenki Eurowizji. 22 lutego zwyciężyli w finale, otrzymując maksymalną liczbę punktów, jednak w marcu Eurowizja została odwołana z powodu pandemii COVID-19. Po anulowaniu konkursu zostali wybrani wewnętrznie do reprezentowania Ukrainy w Konkursie Piosenki Eurowizji 2021, a na początku lutego 2021 ogłoszono, że wystąpią w konkursie z utworem „Szum”. 18 maja po występie w półfinale zakwalifikowali się do finału Eurowizji, zajęli w nim piąte miejsce po zdobyciu 364 punktów, w tym 267 pkt od telewidzów (2. miejsce) i 97 pkt od jurorów (9. miejsce).

</doc>
<doc id="5020504" url="https://pl.wikipedia.org/wiki?curid=5020504" title="R-21">
R-21



</doc>
<doc id="5020506" url="https://pl.wikipedia.org/wiki?curid=5020506" title="Gimnazjum Gutenberga w Moguncji">
Gimnazjum Gutenberga w Moguncji

Gimnazjum Gutenberga w Moguncji (niem. "Gutenberg-Gymnasium") – jest szkołą szczebla gimnazjalnego w Moguncji. Jej nazwa jest związana ze Szkołą Gutenberga, która istniała przed II wojną światową w siedzibie biskupiej, którą był "Pałac Książąt Elektorów" ("Kurfürstliches Schloss"). Dzisiejsza nazwa szkoły jest hołdem dla Johannesa Gutenberga.
Historia.
Szkoła powstała 19 marca 1956 przez podział gimnazjum w Pałacu Elektorów na dwie niezależne szkoły. Początkowo oba gimnazja mieściły się w tym samym budynku, w którym 25 nauczycieli uczyło 552 uczniów – wyłącznie chłopców. W 1958 rozpoczęto budowę dzisiejszego budynku szkoły przy Philippsschanze, którą zainaugurowano w 1960 i rozbudowano w 1968. W 1972 roku do nowo otwartego Gymnasium Gonsenheim przeszło 190 uczniów. Niemniej jednak liczba uczniów wzrosła do 1212 w tym samym roku, ponieważ od tego roku przyjmowano również dziewczęta. Wynikający z tego niedobór miejsca został złagodzony poprzez przeniesienie niektórych klas do pomieszczeń w pobliskim osiedlu, które zostały zamknięte w 1986. W 1980 roku 111 nauczycieli uczyło 1996 uczennic i uczniów w 75 klasach. Od kwietnia 1995 do września 2000 budynek szkoły był etapami remontowany i rozbudowywany, bez przerwy w nauczaniu.
Od roku szkolnego 2017/18 Gimnazjum Gutenberga jest częścią wspólnego projektu "„Generacja K”" Fundacji Mercator, Ministerstwa Edukacji i Ministerstwa Nauki, wraz z pięcioma innymi wybranymi szkołami w Nadrenii -Palatynacie. Gimnazjum oferuje pięć klas o profilu: sportowym, literatury, muzyki na instrumentach dętych, muzyki pop i sztuki.

</doc>
<doc id="5020507" url="https://pl.wikipedia.org/wiki?curid=5020507" title="R21">
R21



</doc>
<doc id="5020508" url="https://pl.wikipedia.org/wiki?curid=5020508" title="Hasri Ainun Habibie">
Hasri Ainun Habibie

Hasri Ainun Habibie (ur. 11 sierpnia 1937 w Semarang, zm. 22 maja 2010 w Monachium) – żona prezydenta Indonezji B. J. Habibiego, pierwsza dama Indonezji w okresie od 21 maja 1998 do 20 października 1999.

</doc>
<doc id="5020510" url="https://pl.wikipedia.org/wiki?curid=5020510" title="Nathalie Becquart">
Nathalie Becquart

Siostra Nathalie Becquart (ur. w 1969) – katolicka siostra zakonna ksawerianka. Z wykształcenia teolożka i filozofka, ekonomistka i marketingowiec. Od 2019 do 2021 roku konsultantka Sekretariatu Generalnego Synodu Biskupów, od 2021 podsekretarz.
Życiorys.
Urodziła się w Fontainebleau w 1969 roku. 
W 1992 ukończyła studia na HEC w Paryżu. Po skończeniu uczelni przez rok odbywała wolontariat w Libanie.
W 2006 zdobyła licencjat z teologii i filozofii w Centre Sèvres (seminarium jezuitów w Paryżu). W 2020 ukończyła studia podyplomowe w Boston College – School of Theology and Ministry. Dyplom z eklezjologii otrzymała tam po obronie pracy badawczej na temat synodów. Studiowała także teologię dogmatyczną i fundamentalną w Instytucie Katolickim w Paryżu - dyplom 2019.
W 1995 roku dołączyła do zgromadzenia sióstr ksawerianek (Instytut La Xavière, Misjonarza Jezusa Chrystusa).
W 2016 roku, w trakcie Światowych Dni Młodzieży w Krakowie, prowadziła dla młodych namiot powołaniowy.
Synod Biskupów.
24 maja 2019 roku została powołana wraz z czterema kobietami i jednym mężczyzną na konsultantkę Sekretariatu Generalnego Synodu Biskupów w Kościele Katolickim. Tego dna po raz pierwszy kobiety zostały powołane na to stanowisko. Po objęciu stanowiska Becquart zaproponowała, aby po raz pierwszy poprosić kobietę o poprowadzenie rekolekcji dla Kurii Rzymskiej.
W dniu 6 lutego 2021 roku papież Franciszek mianował ją podsekretarzem Synodu Biskupów, czyniąc ją pierwszą kobietą posiadającą prawo głosu w Synodzie Biskupów.
Życie prywatne.
Hobbystycznie uprawia żeglarstwo.

</doc>
<doc id="5020511" url="https://pl.wikipedia.org/wiki?curid=5020511" title="Hasri Ainun Besari">
Hasri Ainun Besari



</doc>
<doc id="5020512" url="https://pl.wikipedia.org/wiki?curid=5020512" title="Kristiani Herrawati Yudhoyono">
Kristiani Herrawati Yudhoyono



</doc>
<doc id="5020513" url="https://pl.wikipedia.org/wiki?curid=5020513" title="Human Interface Device">
Human Interface Device



</doc>
<doc id="5020514" url="https://pl.wikipedia.org/wiki?curid=5020514" title="Dubrowo (Ponizowskoje)">
Dubrowo (Ponizowskoje)

Dubrowo () – wieś (ros. деревня, trb. dieriewnia) w zachodniej Rosji, na osiedlu wiejskim Ponizowskoje w rejonie rudniańskim (obwód smoleński).
Geografia.
Miejscowość położona jest przy drodze regionalnej 66K-30 (Diemidow – Zaozierje), 4 km od centrum administracyjnego osiedla wiejskiego (wieś (ros. село, trb. sieło) Ponizowje), 32,5 km od centrum administracyjnego rejonu (Rudnia), 80,5 km od Smoleńska.
W granicach miejscowości znajduje się ulica Lesnaja.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło w październiku 1943 roku.
Uchwałą z dnia 20 grudnia 2018 roku w skład jednostki administracyjnej Ponizowskoje weszły wszystkie miejscowości zlikwidowanego osiedla wiejskiego Klarinowskoje (w tym Dubrowo).
Demografia.
W 2010 r. miejscowość liczyła sobie 10 mieszkańców.

</doc>
<doc id="5020515" url="https://pl.wikipedia.org/wiki?curid=5020515" title="Kaarina Dromberg">
Kaarina Dromberg

Kaarina Dromberg (ur. 22 maja 1942 w Elimäki) – fińska działaczka polityczna i samorządowa, posłanka do Eduskunty, w latach 2002–2003 minister kultury.
Życiorys.
Kształciła się w szkole ekonomicznej Kouvolan kauppaoppilaitos. W latach 1965–1983 była zatrudniona w koncernie Ford. Zaangażowała się w działalność polityczną w ramach Partii Koalicji Narodowej. Na początku lat 90. kierowała jej organizacją kobiecą. Przewodniczyła także NYTKIS, zrzeszeniem fińskich organizacji kobiecych. W latach 1981–2004 zasiadała w radzie miejscowości Vantaa, której przewodniczyła w okresie 1995–2002.
W 1983 po raz pierwszy zasiadła w fińskim parlamencie. Mandat deputowanej do Eduskunty sprawowała nieprzerwanie do 2007. Od czerwca 2002 do kwietnia 2003 zajmowała stanowisko ministra kultury w drugim rządzie Paava Lipponena.

</doc>
<doc id="5020517" url="https://pl.wikipedia.org/wiki?curid=5020517" title="P-15">
P-15



</doc>
<doc id="5020518" url="https://pl.wikipedia.org/wiki?curid=5020518" title="Artur Chyb">
Artur Chyb

Artur Chyb (ur. 1982 w Tomaszowie Mazowieckim) – polski muzyk i gitarzysta. Współpracował z zespołami Farba, grupą Rezerwat oraz Paullą. W latach 2013-2014 gitarzysta zespołu Czerwone Gitary. Absolwent Akademii Muzycznej im. Karola Szymanowskiego w Katowicach. Uczestniczył w niemieckich produkcjach musicalowych m.in. : Starlight, hot Stuff, czy Ray Charles. Obecnie jest dziennikarzem pisma TopGuitar.
Życie prywatne.
Mieszka w Gdyni.

</doc>
<doc id="5020519" url="https://pl.wikipedia.org/wiki?curid=5020519" title="Charles Angelini">
Charles Angelini

Charles Marie Angelini (ur. 2 października 1856 w Giuncaggio, zm. 16 czerwca 1934 w Rouen) – francuski strzelec, olimpijczyk, medalista mistrzostw świata.
Pochodził z Rouen. W 1908 roku wystąpił na igrzyskach olimpijskich w dwóch konkurencjach. Uplasował się na 34. pozycji w karabinie dowolnym w trzech postawach z 300 m, a także na 23. miejscu w karabinie dowolnym z 1000 jardów. Ponadto zawodnik o tym nazwisku zajął 3. miejsce w jednej z nieoficjalnych konkurencji karabinowych podczas Letnich Igrzysk Olimpijskich 1900.
Angelini raz zdobył medal na mistrzostwach świata. Został drużynowym brązowym medalistą w karabinie dowolnym w trzech postawach z 300 m podczas turnieju w 1908 roku, osiągając przedostatni wynik w reprezentacji (skład zespołu: Charles Angelini, Albert Courquin, Léon Johnson, André Parmentier, Achille Paroche).
Wyniki.
Medale mistrzostw świata.
"Opracowano na podstawie materiałów źródłowych:"

</doc>
<doc id="5020522" url="https://pl.wikipedia.org/wiki?curid=5020522" title="Maija Rask">
Maija Rask

Maija-Liisa Rask (ur. 28 stycznia 1951 w Turku) – fińska działaczka polityczna i samorządowa, pielęgniarka, posłanka do Eduskunty, w latach 1999–2003 minister edukacji.
Życiorys.
Wykwalifikowana pielęgniarka, uzyskała uprawnienia do nauczania tego zawodu. Magisterium z zakresu nauk o edukacji uzyskała w 2006 na Uniwersytecie Lapońskim. W latach 1974–1984 pracowała jako pielęgniarka w Uppsali i Kemi. Od 1985 była nauczycielką pielęgniarstwa. Zaangażowała się w działalność polityczną w ramach Socjaldemokratycznej Partii Finlandii. W 1985 weszła w skład rady miejskiej Kemi.
W 1991 po raz pierwszy zasiadła w fińskim parlamencie. Mandat deputowanej do Eduskunty sprawowała nieprzerwanie do 2007, kiedy to nie uzyskała reelekcji. Od kwietnia 1999 do kwietnia 2003 zajmowała stanowisko ministra edukacji w drugim rządzie Paava Lipponena. W 2012 na macierzystym uniwersytecie uzyskała doktorat z filozofii.

</doc>
<doc id="5020523" url="https://pl.wikipedia.org/wiki?curid=5020523" title="Arabski ceremoniał picia kawy">
Arabski ceremoniał picia kawy



</doc>
<doc id="5020524" url="https://pl.wikipedia.org/wiki?curid=5020524" title="Tokarscy">
Tokarscy



</doc>
<doc id="5020525" url="https://pl.wikipedia.org/wiki?curid=5020525" title="Bojarszczina (wieś nad Rakitą)">
Bojarszczina (wieś nad Rakitą)

Bojarszczina () – wieś (ros. деревня, trb. dieriewnia) w zachodniej Rosji, w osiedlu wiejskim Ponizowskoje rejonu rudniańskiego w obwodzie smoleńskim.
Geografia.
Miejscowość położona jest nad rzeką Rakitą, przy drodze regionalnej 66N-1622 (66K-30 – Bojarszczina), 1 km od drogi regionalnej 66K-30 (Diemidow – Ponizowje – Zaozierje), 8 km od centrum administracyjnego osiedla wiejskiego (wieś (ros. село, trb. sieło) Ponizowje), 28,5 km od centrum administracyjnego rejonu (Rudnia), 78,5 km od Smoleńska.
Demografia.
W 2010 r. miejscowość zamieszkiwało 111 osób.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło w październiku 1943 roku.
Uchwałą z dnia 20 grudnia 2018 roku w skład jednostki administracyjnej Ponizowskoje weszły wszystkie miejscowości zlikwidowanego osiedla wiejskiego Klarinowskoje (w tym Bojarszczina).

</doc>
<doc id="5020527" url="https://pl.wikipedia.org/wiki?curid=5020527" title="Richard Miller">
Richard Miller



</doc>
<doc id="5020529" url="https://pl.wikipedia.org/wiki?curid=5020529" title="Rajd Bułgarii 2003">
Rajd Bułgarii 2003

Rajd Bułgarii 2003 (34. Rally Bulgaria Albena) – 34 edycja rajdu samochodowego Rajd Bułgarii rozgrywanego w Bułgarii. Rozgrywany był od 13 do 15 czerwca 2003 roku. Była to osiemnasta runda Rajdowych Mistrzostw Europy w roku 2003 (rajd miał najwyższy współczynnik - 20) oraz druga runda Rajdowych Mistrzostw Bułgarii. Składał się z 13 odcinków specjalnych.

</doc>
<doc id="5020530" url="https://pl.wikipedia.org/wiki?curid=5020530" title="Stanisław Kazimierz Tokarski">
Stanisław Kazimierz Tokarski

Stanisław Kazimierz Tokarski herbu Ryś (zm. 4 stycznia 1695 roku) – podsędek piński w latach 1692–1695, stolnik piński w latach 1685-1692, podstarości piński w latach 1677–1692, podstoli piński w latach 1676–1685, cześnik piński w latach 1668–1676.
Był elektorem Michała Korybuta Wiśniowieckiego z województwa brzeskolitewskiego w 1669 roku.

</doc>
<doc id="5020532" url="https://pl.wikipedia.org/wiki?curid=5020532" title="Bojarszczina (wieś nad Kasplą)">
Bojarszczina (wieś nad Kasplą)

Bojarszczina () – wieś (ros. деревня, trb. dieriewnia) w zachodniej Rosji, w osiedlu wiejskim Ponizowskoje rejonu rudniańskiego w obwodzie smoleńskim.
Geografia.
Miejscowość położona jest nad Kasplą, 5,5 km od granicy z Białorusią, 2,5 km od drogi regionalnej 66N-1607 (66N-1605 / Ponizowje – Koszewiczi), 10,5 km od drogi regionalnej 66K-30 (Diemidow – Ponizowje – Zaozierje), 10,5 km od centrum administracyjnego osiedla wiejskiego (sieło Ponizowje), 42 km od centrum administracyjnego rejonu (Rudnia), 92,5 km od Smoleńska.
Demografia.
W 2010 r. miejscowość zamieszkiwały 3 osoby.

</doc>
<doc id="5020533" url="https://pl.wikipedia.org/wiki?curid=5020533" title="Viola hispida">
Viola hispida

Viola hispida Lam. – gatunek roślin z rodziny fiołkowatych ("Violaceae"). Występuje endemicznie w północnej i północno-zachodniej Francji. 
Biologia i ekologia.
Rośnie na łąkach, skarpach i terenach skalistych. 

</doc>
<doc id="5020535" url="https://pl.wikipedia.org/wiki?curid=5020535" title="Ludwik Jan Maria Burbon">
Ludwik Jan Maria Burbon



</doc>
<doc id="5020536" url="https://pl.wikipedia.org/wiki?curid=5020536" title="Chrisye">
Chrisye

Chrisye, właśc. Chrismansyah Rahadi (ur. 16 września 1949 w Dżakarcie, zm. 30 marca 2007) – indonezyjski piosenkarz, gitarzysta i autor tekstów.
Karierę muzyczną rozwinął wraz z dołączeniem do formacji Guruh Gipsy. W trakcie swojej kariery wydał 28 albumów. Wśród przebojów, które wylansował, są takie utwory jak „Badai Pasti Berlalu” i „Lilin-Lilin Kecil”. Cztery spośród jego utworów znalazły się w zestawieniu 150 indonezyjskich utworów wszech czasów, ogłoszonym na łamach miejscowego wydania magazynu „Rolling Stone” („Lilin-Lilin Kecil” na pozycji 13., „Merpati Putih” na pozycji 43., „Anak Jalanan” na pozycji 72., „Merepih Alam” na pozycji 90.).
Zmarł na raka płuc w 2007 roku.
Dyskografia (wybór).
Źródło: .

</doc>
<doc id="5020537" url="https://pl.wikipedia.org/wiki?curid=5020537" title="Chrismansyah Rahadi">
Chrismansyah Rahadi



</doc>
<doc id="5020538" url="https://pl.wikipedia.org/wiki?curid=5020538" title="Latace">
Latace

Latace – rodzaj roślin należących do rodziny amarylkowatych ("Amaryllidaceae"), obejmujący dwa gatunki występujące endemicznie w Ameryce Południowej, na obszarze północno-zachodniej Argentyny oraz środkowego i północnego Chile.
Systematyka.
Rodzaj z plemienia "Gilliesieae" z podrodziny czosnkowych ("Allioideae") z rodziny amarylkowatych ("Amaryllidaceae"). W niektórych ujęciach uznawany za synonim "Leucocoryne". 

</doc>
<doc id="5020541" url="https://pl.wikipedia.org/wiki?curid=5020541" title="Olli-Pekka Heinonen">
Olli-Pekka Heinonen

Olli-Pekka Heinonen (ur. 25 czerwca 1964 w Eurajoki) – fiński polityk, poseł do Eduskunty, w latach 1994–1999 minister edukacji, od 1999 do 2000 minister transportu, następnie do 2002 minister transportu i łączności.
Życiorys.
W połowie lat 80. pracował jako nauczyciel w rodzinnej miejscowości. W 1990 ukończył studia prawnicze na Uniwersytecie Helsińskim. Zaangażował się w działalność polityczną w ramach Partii Koalicji Narodowej. W latach 1990–1991 zatrudniony w jej grupie parlamentarnej, a następnie jako asystent ministra edukacji. Od lutego 1994 do kwietnia 1999 pełnił funkcję ministra edukacji w rządach Eska Aha i Paava Lipponena. W międzyczasie w 1995 i 1999 uzyskiwał mandat posła do Eduskunty. W kwietniu 1999 w drugim gabinecie Paava Lipponena został ministrem transportu, od września 2000 był ministrem transportu i łączności. W styczniu 2000 odszedł z rządu i z parlamentu.
W latach 2002–2012 zajmował dyrektorskie stanowiska w Yleisradio. Później był sekretarzem stanu, początkowo przy premierze, a od 2015 przy kilku ministrach. W 2016 mianowany dyrektorem generalnym Opetushallitus, fińskiej rady edukacji. W 2021 powołany na stanowisko dyrektora generalnego International Baccalaureate (od maja tegoż roku).

</doc>
<doc id="5020542" url="https://pl.wikipedia.org/wiki?curid=5020542" title="Hybanthus">
Hybanthus

Hybanthus Jacq. – rodzaj roślin z rodziny fiołkowatych ("Violaceae"). Według "Plants of the World" w obrębie tego rodzaju znajduje się 46 gatunków. Jest rodzajem niemal kosmopolitycznym – występuje naturalnie w strefach równikowej, zwrotnikowych i podzwrotnikowych całego świata. Gatunkiem typowym jest "H. havanensis" Jacq. 
Systematyka.
Rodzaj należy do rodziny fiołkowatych ("Violaceae"), a w jej obrębie do podrodziny "Violoideae" i plemienia "Violeae".

</doc>
<doc id="5020543" url="https://pl.wikipedia.org/wiki?curid=5020543" title="Poziewnik miękkowłosy">
Poziewnik miękkowłosy

Poziewnik miękkowłosy ("Galeopsis pubescens" Besser) – gatunek rośliny należący do rodziny jasnotowatych. Występuje w Europie z wyjątkiem jej części najbardziej zachodniej i północnej – od Francji, poprzez Niemcy, Polskę, Białoruś po zachodnią Rosję i rejon Kaukazu, na południu granica zasięgu biegnie przez Ukrainę, Rumunię, Grecję i Włochy. Zawleczony został w Rosji na Syberię i do Kraju Nadmorskiego. W Polsce jest pospolity na terenie całego kraju z wyjątkiem północno-wschodniej jego części, gdzie spotykany jest rzadziej.
Biologia i ekologia.
Roślina jednoroczna. Kwitnie od czerwca do października.
Rośnie przede wszystkim w lasach liściastych i zaroślach, zwykle widnych i w miejscach prześwietlonych – na przydrożach śródleśnych i zrębach, rzadziej także na siedliskach ruderalnych. Jest gatunkiem charakterystycznym dla rzędu zespołów roślinnych "Artemisietalia". W polskich górach występuje tylko w niższych położeniach sięgając do ok. 500–700 m n.p.m., najwyżej sięgając 1110 m w Bieszczadach.
Liczba chromosomów 2n = 16.
Mieszańce.
Gatunek ten jest jednym z rodziców poziewnika szorstkiego "G. tetrahit", będącego utrwalonym, tetraploidalnym mieszańcem. Drugim rodzicem był poziewnik pstry "G. speciosa". Gatunek tworzy poza tym mieszańce z poziewnikiem dwudzielnym "G. bifida", pstrym i wsteczne z szorstkim (mieszaniec taki nosi nazwę "G." ×"acuminata" Rchb.).

</doc>
<doc id="5020545" url="https://pl.wikipedia.org/wiki?curid=5020545" title="Nowosiołki (rejon rudniański)">
Nowosiołki (rejon rudniański)

Nowosiołki () – wieś (ros. деревня, trb. dieriewnia) w zachodniej Rosji, w osiedlu wiejskim Ponizowskoje rejonu rudniańskiego w obwodzie smoleńskim.
Geografia.
Miejscowość położona jest nad rzeką Barkowskaja, 1 km od drogi regionalnej 66K-30 (Diemidow – Zaozierje), 17 km od centrum administracyjnego osiedla wiejskiego (sieło Ponizowje), 19 km od centrum administracyjnego rejonu (Rudnia), 71,5 km od Smoleńska.
W granicach miejscowości znajduje się ulica Nowosielskaja (23 posesje).
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło w październiku 1943 roku.
Uchwałą z dnia 20 grudnia 2018 roku w skład jednostki administracyjnej Ponizowskoje weszły wszystkie miejscowości zlikwidowanego osiedla wiejskiego Klarinowskoje (w tym Nowosiołki).
Demografia.
W 2010 r. miejscowość zamieszkiwało 21 osób.

</doc>
<doc id="5020547" url="https://pl.wikipedia.org/wiki?curid=5020547" title="Galeopsis pubescens">
Galeopsis pubescens



</doc>
<doc id="5020548" url="https://pl.wikipedia.org/wiki?curid=5020548" title="Ludwik Aleksander Burbon (1747–1768)">
Ludwik Aleksander Burbon (1747–1768)



</doc>
<doc id="5020549" url="https://pl.wikipedia.org/wiki?curid=5020549" title="Ludwika Maria Adelajda Burbon">
Ludwika Maria Adelajda Burbon



</doc>
<doc id="5020550" url="https://pl.wikipedia.org/wiki?curid=5020550" title="Daniel Podence">
Daniel Podence

Daniel Castelo Podence (ur. 21 października 1995 w Oeiras) – portugalski piłkarz występujący na pozycji pomocnika w angielskim klubie Wolverhampton Wanderers oraz w reprezentacji Portugalii.
Kariera klubowa.
Sporting i Moreirense.
Daniel Podence urodził się w mieście Oeiras i jego pierwszym klubem był mający siedzibę w tym mieście Belenenses. Przed swoimi dziesiątymi urodzinami przeniósł się do szkółki Sportingu. Swój debiut zaliczył 3 lutego 2013 roku w rezerwach tego klubu, w drugiej lidze portugalskiej w meczu przeciwko rezerwom klubu C.S. Marítimo zmieniając w końcówce spotkania Brumę.
Swój debiut w seniorskiej drużynie zaliczył 29 grudnia 2014 roku w meczu przeciwko Vitória SC wygranym 2–0 w Pucharze Ligi Portugalskiej. W 2016 roku został wypożyczony do klubu Moreirense do końca trwającego sezonu. 17 września tego samego roku zadebiutował w Primeira Liga w przegranym 0–2 meczu przeciwko GD Estoril Praia. 29 października strzelił swojego pierwszego gola w wygranym 2–1 meczu z CD Tondela. W 2017 roku razem z drużyną zdobył Puchar Ligi Portugalskiej pokonując w finale klub SC Braga 1–0.
29 stycznia 2017 roku, ówczesny trener Sportingu Jorge Jesus sprowadził zawodnika do klubu z wypożyczenia. 1 czerwca 2018 roku zerwał kontrakt z klubem.
Olympiakos.
9 lipca 2018 roku przeszedł do greckiego klubu Olpympiakos podpisując pięcioletni kontrakt. W drużynie zadebiutował w wygranym 4–0 meczu przeciwko FC Luzern w trzeciej rundzie kwalifikacyjnej Ligi Europy i niecały miesiąc później strzelił swojego pierwszego gola w zremisowanym 1–1 meczu przeciwko Burnley również w Lidze Europy. Swój pierwszy sezon w lidze greckiej zakończył z ośmioma bramkami, a Olympiakos zajął drugie miejsce.
Wolverhamton Wanderers.
30 stycznia 2020 roku przeszedł do angielskiego klubu Wolverhampton Wanderers. Kwota transferu wyniosła około 17 milionów euro. Swój debiut w drużynie zaliczył parę dni później, w zremisowanym 0–0 meczu przeciwko Machesterowi United na Old Trafford. Pierwszy mecz w Premier League zagrał 12 lipca 2020 roku przeciwko Evertonowi w meczu przegranym 3–0. Swojego pierwszego gola w lidze strzelił w meczu przeciwko Crystal Palace wygranym przez „Wilki” 2–0.
Kariera reprezentacyjna.
We wrześniu 2019 roku został powołany do seniorskiej reprezentacji Portugalii na mecze z Serbią i Litwą w ramach eliminacji do Mistrzostw Europy 2020. Swój debiut w reprezentacji zaliczył jedenaście miesięcy później w meczu przeciwko Szwecji w ramach Ligi Narodów, zmieniając w końcówce spotkania João Félixa.

</doc>
<doc id="5020552" url="https://pl.wikipedia.org/wiki?curid=5020552" title="Zbigniew Paweł Nikodemski">
Zbigniew Paweł Nikodemski



</doc>
<doc id="5020554" url="https://pl.wikipedia.org/wiki?curid=5020554" title="Karol (książę de Berry)">
Karol (książę de Berry)



</doc>
<doc id="5020555" url="https://pl.wikipedia.org/wiki?curid=5020555" title="Ludwik Burbon (książę Burgundii)">
Ludwik Burbon (książę Burgundii)



</doc>
<doc id="5020557" url="https://pl.wikipedia.org/wiki?curid=5020557" title="Ludwik Burbon (książę Bretanii)">
Ludwik Burbon (książę Bretanii)



</doc>
<doc id="5020558" url="https://pl.wikipedia.org/wiki?curid=5020558" title="Sabalouka (przystanek kolejowy)">
Sabalouka (przystanek kolejowy)

Sabalouka (; ) – przystanek kolejowy w pobliżu miejscowości Barkułabowo, w rejonie bychowskim, w obwodzie mohylewskim, na Białorusi. Położony jest na linii Orsza - Mohylew - Żłobin.

</doc>
<doc id="5020559" url="https://pl.wikipedia.org/wiki?curid=5020559" title="Uniwersytet Manitoby">
Uniwersytet Manitoby

Uniwersytet Manitoby () – kanadyjska uczelnia publiczna z siedzibą w Winnipeg. Została założona w 1877 roku jako pierwszy uniwersytet w zachodniej Kanadzie.

</doc>
<doc id="5020560" url="https://pl.wikipedia.org/wiki?curid=5020560" title="University of Manitoba">
University of Manitoba



</doc>
<doc id="5020561" url="https://pl.wikipedia.org/wiki?curid=5020561" title="Barkałabawa (przystanek kolejowy)">
Barkałabawa (przystanek kolejowy)

Barkałabawa (; ) – przystanek kolejowy w pobliżu miejscowości Załachwiennie, w rejonie bychowskim, w obwodzie mohylewskim, na Białorusi. Położony jest na linii Orsza - Mohylew - Żłobin.
Nazwa pochodzi od pobliskiej miejscowości Barkałabawa.
Przystanek istniał przed II wojną światową.

</doc>
<doc id="5020562" url="https://pl.wikipedia.org/wiki?curid=5020562" title="Manitoba University">
Manitoba University



</doc>
<doc id="5020563" url="https://pl.wikipedia.org/wiki?curid=5020563" title="Tina Pica">
Tina Pica

Tina Pica (ur. 31 marca 1884 w Neapolu, zm. 15 sierpnia 1968 tamże) – włoska aktorka teatralna i filmowa. Znana z ról charakterystycznych i komediowych. 
Pochodziła z rodziny aktorskiej. Występowała w teatrach w Neapolu i ok. 60 filmach.
Popularność zdobyła wcielając się w rolę Caramelli w serii filmów z Vittoriem De Siką w roli głównej: "Chleb, miłość i fantazja" (1953, "Pane, amore e fantasia"), "Chleb, miłość i zazdrość" (1954, "Pane, amore e gelosia") oraz "Chleb, miłość i..." (1955, "Pane, amore, e..."). 
Swoją karierę zakończyła w 1963 grając w filmie "Wczoraj, dziś, jutro", który zdobył statuetkę Oscara w kategorii najlepszego filmu nieanglojęzycznego (1964). 
Zmarła 15 sierpnia 1968 w Neapolu w wieku 84 lat. Jej imieniem nazwano jedną z ulic w Rzymie (Via Tina Pica) i publiczny ogród w Neapolu.

</doc>
<doc id="5020564" url="https://pl.wikipedia.org/wiki?curid=5020564" title="Mokraje (przystanek kolejowy)">
Mokraje (przystanek kolejowy)

Mokraje (; ) – przystanek kolejowy w miejscowości Mokraje, w rejonie bychowskim, w obwodzie mohylewskim, na Białorusi. Położony jest na linii Orsza - Mohylew - Żłobin.

</doc>
<doc id="5020565" url="https://pl.wikipedia.org/wiki?curid=5020565" title="Józef Waśniewski">
Józef Waśniewski

Józef Waśniewski (ur. 3 czerwca 1858 w Złotym Potoku, zm. 19 lutego 1897 w Warszawie) – polski poeta, dziennikarz i esperantysta. 
Życiorys.
Józef Waśniewski był jednym z najaktywniejszych pionierów ruchu esperanckiego, "apostołem esperanta w Polsce". Na język polski przetłumaczył broszurę informacyjną oraz podręcznik do nauki esperanta. Jego utwory ukazywały się m.in. w czasopismach "La Esperantisto" i "Lingvo Internacia". W 1896 jego opowiadanie "En la brikejo" (W cegielni) oryginalnie napisane w języku esperanto zostało nagrodzone dyplomem na pierwszym konkursie literatury esperanckiej. 
Waśniewski był pionierem turystyki esperanckiej. Korespondował z esperantystami z Norwegii i Szwecji, co zaowocowało podróżą po Skandynawii. Dzięki znajomości języka szwedzkiego popularyzował wiedzę o krajach Północy w Polsce, a w Szwecji – o literaturze polskiej. W "Wędrowcu" Waśniewski opublikował serię artykułów "Wspomnienia z podróży na północ".
Był on także cenionym autorem polskojęzycznym. Na konkursie "Gazety świątecznej" w 1886 r. jedna jego opowiastka "Był sobie taki Józek" została odznaczona, druga – "Grzechy gromadzkie" – zalecona do druku. Osobno drukiem wydany został jego tomik szkiców pod tytułem "Zygzaki" oraz "Bajki". Utwory humorystyczne Waśniewskiego, publikowane pod pseudonimem Duduś, ukazywały się na łamach czasopism "Kolce", "Mucha" oraz w "Kurierze świątecznym".
Jego pamięci poświęcone są dwa wiersze pod tym samym tytułem "Al la memoro de Jozef Wasniewski" (Pamięci Józefa Waśniewskiego) – wydany w "Fundamenta Krestomatio" autorstwa Otto W. Zeidlitza oraz w czasopiśmie "Lingvo Internacia" autorstwa Valdemara Langleta.

</doc>
<doc id="5020566" url="https://pl.wikipedia.org/wiki?curid=5020566" title="Referendum gminne w sprawie odwołania Prezydenta Miasta Grudziądza oraz Rady Miejskiej Grudziądza przed upływem kadencji w 2004 roku">
Referendum gminne w sprawie odwołania Prezydenta Miasta Grudziądza oraz Rady Miejskiej Grudziądza przed upływem kadencji w 2004 roku

Referendum gminne w sprawie odwołania Prezydenta Grudziądza Andrzeja Wiśniewskiego oraz Rady Miejskiej Grudziądza przed upływem kadencji – odbyło się 14 marca 2004 roku. 
Jest to drugie referendum gminne przed upływem kadencji w Grudziądzu. Poprzednia próba odwołania Rady Miejskiej odbyła się 11 czerwca 2000 roku, gdy miastem rządziło SLD. Był to pierwszy w Polsce, w ponad 100 tys. mieście plebiscyt dot. odwołania organu stanowiącego. Wówczas prawie 9 tys. mieszkańców - 95,3% głosujących - opowiedziało się za odwołaniem rajców, jednak frekwencja wyniosła 12% i referendum nie dało wyniku rozstrzygającego.
Przebieg inicjatywy referendalnej.
12 listopada 2003 roku Grupa Inicjatorów Referendum, rozpoczęła akcję zbierania podpisów zwolenników plebiscytu terytorialnego. Przeciwnicy prezydenta zarzucali mu złamanie przedwyborczych obietnic, m.in.: brak tworzenia nowych miejsc pracy, stagnacja w poszukiwaniu inwestorów i przedsiębiorców, którzy mieli by zasilić szeregi lokalnego rynku, zwiększenie o 5 mln zł zadłużenia miejscowego szpitala im. Władysława Biegańskiego, dążenie do powstawania kolejnych wielkopowierzchniowych sklepów, mających być powodem upadłości małych przedsiębiorców oraz czystki kadrowe w magistracie. Wśród inicjatorów niezadowolonych z rządów Wiśniewskiego i zdominowanej przez prawicowy Ruch dla Grudziądza rady miasta, znaleźli się lokalni politycy stowarzyszeń: Zgoda dla Grudziądza, Rodzina Grudziądzka oraz Krajowa Partia Emerytów i Rencistów, startujących w wyborach samorządowych w 2002. Ich żądania poparło także SLD.
Zgodnie art. 4 "ustawy z dnia 15 września 2000 r. o referendum lokalnym" (Dz. U. 2000 nr 88 poz. 985), referendum przeprowadza się na wniosek co najmniej 10 % uprawnionych do głosowania mieszkańców gminy, co w przypadku Grudziądza narzucało inicjatorom konieczność zebrania 8 tys. podpisów. 
Po rozpoznaniu wniosku inicjatora Komisarz Wyborczy w Toruniu Zofia Redzińska-Czerwińska uznała pismo i "Postanowieniem nr 2/04 z dnia 21 stycznia 2004 r"., zarządziła przeprowadzenie referendum gminnego w sprawie odwołania włodarza Grudziądza Andrzeja Wiśniewskiego i organu uchwałodawczego miasta jakim jest Rada Miejska Grudziądza, na dzień 14 marca.
Ustalono również następującą treść pytania referendalnego:Czy Pan(i) jest za odwołaniem Pana Andrzeja Wiśniewskiego z funkcji Prezydenta Miasta Grudziądza oraz Rady Miejskiej Grudziądza ?
Wyniki głosowania.
W dniu głosowania wyborcom udostępniono urny w 53 komisjach obwodowych na terenie miasta. Lokale wyborcze pozostawały otwarte w godzinach 6:00-20:00. Do wzięcia udziału w referendum uprawnionych było 79 132 grudziądzan. Wyniki głosowania zostały podane w obwieszczeniu Państwowej Komisji Wyborczej, według którego w plebiscycie wzięło udział 21 264 osoby. Do uznania referendum wiążącym, zabrakło prawie 2,5 tys. głosów.
Skutki.
W myśl ustawy o referendum lokalnym (art. 55) do odwołania prezydenta miasta i rady miejskiej potrzebny był udział 30% uprawnionych do głosowania (w tym większość za odwołaniem). Frekwencja osiągnęła 26,87%, w związku z czym referendum zostało uznane za nieważne, gdyż do urn musiało by pójść co najmniej 23 738 mieszkańców. IV kadencja Rady Miejskiej nie została skrócona, a Andrzej Wiśniewski pozostał na stanowisku prezydenta Grudziądza. Następne referendum według art. 5 mogło by się odbyć dopiero po upływie 12 miesięcy od dnia ostatniego referendum odwoławczego i nie przed 6 miesiącami przed zakończeniem kadencji.

</doc>
<doc id="5020571" url="https://pl.wikipedia.org/wiki?curid=5020571" title="Joanna Pieczara">
Joanna Pieczara

Joanna Pieczara-Królewska (ur. 28 października 1966 w Gliwicach) – polska piosenkarka, gitarzystka, pianistka, kompozytorka z kręgu ballady i poezji śpiewanej; nauczycielka.
Życiorys.
Świadomym wykonywaniem i komponowaniem ballad zainteresowała się w wieku 15 lat. Przez kilka lat śpiewała wiersze polskich poetów (m.in. Leopolda Staffa, Jerzego Harasymowicza, Jarosława Iwaszkiewicza), a od lat 90. XX wieku również teksty autorstwa Danuty Spadek – do muzyki własnej i innych autorów, m.in. Grzegorza Śliwińskiego ("Piosenka szalonego"), czy Wojciecha Królewskiego. Z biegiem czasu ewoluowała forma i treść jej piosenek; od lżejszych (opiewających np. uroki przyrody), do utworów dojrzalszych w swojej wymowie. Zadebiutowała będąc na drugim roku studiów Akademii Wychowania Fizycznego w Katowicach – zajęła II miejsce w Przeglądzie Piosenki „Nuta dla każdego”, zorganizowanym przez studentów w akademiku na Ligocie. W maju 1987 roku wzięła udział w krakowskiej imprezie „Śpiewać każdy może”, prowadzonej przez Zbigniewa Książka w SCK Pod Jaszczurami (skład jury: Edward Lubaszenko, Wiesław Wójcik, Andrzej Sikorowski, Andrzej Zaucha, Jerzy Fedorowicz, Antoni Krupa, Marek Stryszowski, Janusz Grzywacz, Andrzej Zarycki). Jest laureatką licznych przeglądów, festiwali i konkursów piosenki studenckiej, takich jak: Piostur, Turystyczny Przegląd Piosenki Studenckiej „Danielka”, Bakcynalia, Ogólnopolska Turystyczna Giełda Piosenki Studenckiej w Szklarskiej Porębie (1988 – III miejsce za muzykę do wiersza J. Harasymowicza pt. "Dom w zimie", II miejsce za wykonawstwo), Nocne Śpiewanie na Zamku w Świeciu, Yapa (1993 – II miejsce za wykonanie piosenki "Dedykacja"), gdzie zajmowała głównie I i II miejsca. Do momentu zakwalifikowania się artystki do Studenckiego Festiwalu Piosenki w Krakowie, co miało miejsce w 1992 roku – często zmieniał się skład jej zespołu towarzyszącego przez który przewinęli się m.in. Dariusz Mędrecki (gitara basowa), Oskar Kowalski (fortepian) oraz gitarzyści Jarosław Jędrysiak (absolwent Akademii Ekonomicznej w Katowicach) i Wojciech Królewski (ur. 8 marca 1969 w Gliwicach, zm. 20 lutego 2014 tamże; absolwent Wydziału Prawa Uniwersytetu Śląskiego w Katowicach – mąż Joanny Pieczary). W maju 1993 roku piosenkarka wzięła udział w imprezie „Juvenaliowe Spotkania z Piosenką” i została finalistką XXIX SFP w Krakowie (eliminacje miały miejsce 27 kwietnia 1993 r. w katowickim klubie „Medyk”). W konkursie krakowskiego festiwalu wystąpiła w duecie z W. Królewskim i wykonała piosenki "Nie taki całkiem szary blues" i "Odpowiedź na list". W tym samym roku nagrała album pt. "Spacer do innych miejsc". W sesji nagraniowej wzięli udział: Wojciech Królewski (gitara), muzycy zespołu Stare Dobre Małżeństwo – Krzysztof Myszkowski (śpiew) i Roman Ziobro (gitara basowa) oraz Marek Rajss (instrumenty perkusyjne). 21 października 1994 roku Joanna Pieczara i Wojciech Królewski zagrali recital w ramach cyklicznej imprezy „Herbatka Pana Radka” w Kędzierzynie Koźlu.
Joanna Królewska jest nauczycielką w Zespole Szkół Ogólnokształcących nr 8 w Gliwicach. 30 sierpnia 2020 roku artystka wraz z córką Anną Królewską (śpiew) i Tomaszem Grabowskim (gitara akustyczna) dała recital w pubie IBU Craft Beers w Gliwicach.

</doc>
<doc id="5020572" url="https://pl.wikipedia.org/wiki?curid=5020572" title="French Open 2019 (gra pojedyncza chłopców)">
French Open 2019 (gra pojedyncza chłopców)

French Open 2019 – gra pojedyncza chłopców – zawody singlowe chłopców, rozgrywane w ramach drugiego w sezonie wielkoszlemowego turnieju tenisowego, French Open. Zmagania miały miejsce w dniach 2–8 czerwca na ceglanych kortach Stade Roland Garros w 16. dzielnicy francuskiego Paryża.

</doc>
<doc id="5020573" url="https://pl.wikipedia.org/wiki?curid=5020573" title="Klucz Kobylański">
Klucz Kobylański

Klucz Kobylański – historyczna nazwa dóbr ziemskich w południowo-wschodniej części ziemi krakowskiej w powiecie bieckim, utworzonych najprawdopodobniej w XIV wieku przez spokrewniony z rodziną Bogoriów ród Grzymalitów z Wielkopolski.
Historia rodu właścicieli dóbr do chwili powstania Klucza. Okoliczności powstania Klucza Kobylańskiego.
Protoplastą rodu Grzymalitów pochodzącego z Pogorzeli na Śląsku i osiadłego w połowie w. XIII w Wielkopolsce był Dzierżek urodzony na początku XII wieku. Miał on syna Przecława, który był łowczym, koniuszym książęcym od 1246, kasztelanem biechowskim od 1252 którego syn, także Przecław, został kasztelanem gnieźnieńskim. Wymieniany jest w orszaku Łokietka w 1306 r., a po raz ostatni w źródłach pojawia się w 1311 roku. Synem Przecława, był kolejny Przecław. Nosił przydomek „z Gułtowa”, położonego w dzisiejszym powiecie poznańskim. Rozpoczął karierę od objęcia w 1348 roku urzędu kasztelana poznańskiego, będąc jednocześnie także starostą kaliskim. Tego ostatniego urzędu został jednak pozbawiony przez Kazimierza Wielkiego, podobnie jak Maciej Borkowic ze starostwa poznańskiego. Doprowadziło to do zawiązania w 1352r. konfederacji, na czele której obaj stanęli. Konflikt został rozwiązany, a Przecław obejmował coraz to nowe urzędy. W 1359 r. został starostą kościańskim, a rok później wojewodą kaliskim. Od tego momentu, bardzo często pojawiał się jako świadek różnych akcji prawnych, a więc musiał przebywać w bliskim otoczeniu króla Kazimierza Wielkiego. Żonaty z nieznaną z imienia siostrą Jarosława z Bogorii i Skotnik – arcybiskupa gnieźnieńskiego, za którą dostał w posagu wieś Strzelce nad Wschodnią w dzisiejszym powiecie staszowskim. Jego synowie nosili przydomek „ze Strzelec”.
Jednym z jego synów był Janusz Suchywilk ze Strzelec, kanclerz królewski, późniejszy arcybiskup gnieźnieński. Większość źródeł podaje, że Suchywilk odziedziczył Klucz Kobylański po swoim ojcu Przecławie [np. Wdowiszewski, Kamiński ]. 
Tezie tej zaprzecza Andrzej Marzec, który twierdzi, że Suchywilk wszedł w posiadanie majątków skupionych wokół Żmigrodu i Kobylan w drodze kupna lub zamiany, a nie w drodze dziedziczenia. A. Marzec twierdzi również, że postawiona przez niego wiele lat temu teza, że ojcem kanclerza był Pakosław z Januszewic okazała się nie do utrzymania. Wiadomo natomiast bardzo dobrze, że kanclerz miał brata Cztana, który przejął po ojcu majątki w ziemi sandomierskiej czyli Oleśnicę i Strzelce. 
22 sierpnia 1358 roku król Kazimierz Wielki wydał zbiorowy dokument, którym nadawał właścicielowi Kobylan i przyległych miejscowości prawo do lokacji na prawie niemieckim. 
Sześć lat później nastąpiła nieznana bliżej zamiana Klucza Kobylańskiego, potwierdzona przez króla Kazimierza Wielkiego w dniu 21 października 1364 r. Kamiński uważa , że cyt. ""wtedy zapewne Klucz Kobylański przeszedł z rąk wojewody Przecława i jego żony w posiadanie ich syna Janusza, kanclerza krakowskiego w dwa lata później niewątpliwego już właściciela tych majętności "per ipsum conparatis""."
Ponieważ Janusz Suchywilk był duchownym i nie posiadał własnego potomstwa, dobra Klucza Kobylańskiego oddał swoim bratankom. 28 sierpnia 1366 roku we Włodzimierzu Kazimierz Wielki potwierdził akt podziału i darowiznę dóbr przez Janusza, kanclerza krakowskiego na rzecz swych bratanków Wilczka. Piotra, Mikołaja, Mroczka i Jana pod tym warunkiem zrobionej, aby wsie przez niego zakupione i jego zupełną własnością będące, tylko na męskich potomków przechodziły, a nawet w braku takowych, potomkowie płci żeńskiej nigdy sobie żadnego prawa do spadku rościć nie mogli. W ten sposób powstała pierwsza w Polsce ordynacja, którą dzisiaj nazwalibyśmy ordynacją rodową (fideikomisem familijnym). Poniżej treść dokumentu z 1366r.&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
&lt;br&gt;
Zasięg klucza.
Do klucza tego oprócz wsi Kobylany, należała także Dukla i 11 innych wsi:
Nie należały do Klucza Kobylańskiego trzy wsie wymienione w dokumencie z 1366roku: Rybitwy wieś w okolicach Krakowa oraz Zagórze i Pankracowa Wola (Kamiński stawia tezę, iż być może to Zagórzyce w pow. Pilzneńskim, parafia Góra i , może Pankracowice w pow. lubelskim, parafia Wąwolnica).
Analiza geograficzno-historyczna Klucza Kobylańskiego.
Andrzej Marzec w rozmowie z Jolantą van Grieken-Barylanką dokonał analizy historyczno-geograficznej Klucza Kobylańskiego. Znajdował się na wschód od Nowego Żmigrodu i sięgał na południu aż po Duklę. Był to dość rozległy i zwarty terytorialnie kompleks dóbr. Jego powstanie, jako jednorodnego własnościowo kompleksu, ma jednak stosunkowo krótką metrykę, choć obszar wokół Żmigrodu jest bardzo starym terenem osadniczym. Do połowy wieku XIV własność na obszarze późniejszego klucza kobylańskiego była bowiem dość zróżnicowana. Żmigród jeszcze w wieku XII stał się ośrodkiem administracyjnym, który przejął funkcje od upadającego grodu w Wietrznie. Wokół nowego ośrodka zaczęło kształtować się podległe mu terytorium, nazywane jeszcze w wieku XV przez Długosza „territorium Smigrodensis”. Jednak funkcje administracyjne Żmigrodu nie przetrwały do późnego średniowiecza i w II połowie wieku XIII dominującym punktem w tym rejonie stał się na trwałe Biecz (tym bardziej po oddaniu go we władanie księżnej Kindze). Dekompozyja okręgu żmigrodzkiego była spowodowana najprawdopodobniej nadaniami monarszymi na rzecz rycerstwa. Jednak używanie terminu „terytorium” dla określania obszaru wokół Żmigrodu jeszcze w końcu średniowiecza, świadczy o przetrwaniu w świadomości ówczesnych ludzi historii tych terenów oraz o istnieniu zapewne dość precyzyjnych jego granic, które dla współczesnych były zapewne dość oczywiste, mimo niejednolitości własnościowej.&lt;br&gt;
Nieco inaczej przedstawia ten problem A. Kamiński.: cyt. "Jest rzeczą wielce prawdopodobną, że terytorium klucza kobylańskiego wraz z całą okolicą pomiędzy średnią Wisłoka i Wisłokiem stało się jeszcze w w. XII przedmiotem nadania książęcego na rzecz rycerskiego rodu Bogoriów, którego osadnictwo na tym terenie miało za zadanie obronę granicy polsko-rusko-węgierskiej. Niektóre spośród osad Bogoriów na tym obszarze, np. niedalekie od Dukli Wietrzno, otrzymali jako uposażenie cystersi koprzywniccy od swego fundatora komesa Mikołaja Bogorii w chwili założenia tego klasztoru ok, r. 1185 lub nieco później. Inne pozostały w ręku Bogoriów lub zmieniły z czasem właścicieli. Do tych ostatnich należy Klucz Kobylański, który w połowie w. XIV przez żonę Przecława z Gułtowa kasztelana poznańskiego i wojewody kaliskiego, a siostrę arcybiskupa gnieźnieńskiego Jarosława Bogorii, przeszedł w ręce Grzymalitów"
Zmiany zasięgu i właścicieli.
W opracowaniu.

</doc>
<doc id="5020575" url="https://pl.wikipedia.org/wiki?curid=5020575" title="Nicolas Covatti">
Nicolas Covatti



</doc>
<doc id="5020584" url="https://pl.wikipedia.org/wiki?curid=5020584" title="Gra bishōjo">
Gra bishōjo

 – rodzaj japońskich gier komputerowych skoncentrowanych na interakcji i prowadzeniu rozmów z żeńskimi postaciami, którymi są urocze dziewczyny rysowane w stylu charakterystycznym dla mang i anime – bishōjo. Interakcje te mogą przybierać wymiar romantyczny i seksualny (eroge). W miarę rozwoju fabuły gracz poznaje bliżej bohaterki, które stają się dla niego „wirtualnymi towarzyszkami” – widzi je z perspektywy pierwszej osoby, a one zza ekranu odwzajemniają jego spojrzenie, co tworzy między nimi relację.
Wśród japońskich graczy termin "gra bishōjo" jest też powszechnie używany jako synonim gier dla dorosłych – eroge. Gry bishōjo niezawierające treści seksualnych określane są terminem . 
Historia.
Pierwsze gry bishōjo były tworzone w latach 80. XX w. jako forma pornografii, jednak w następnej dekadzie zaczęły zawierać bardziej melodramatyczne historie i przeniknęły do mainstreamu. Znaczną popularność w Japonii zyskała wówczas gra "Tokimeki Memorial" wydana w 1994 roku przez Konami. Jej bohaterka Shiori Fujisaki, której dotyczy główny wątek miłosny, stała się krajowym fenomenem, zyskując status idolki, a sama gra przyczyniła się do rozpowszechnienia moe.

</doc>
<doc id="5020586" url="https://pl.wikipedia.org/wiki?curid=5020586" title="Liga Zbrojnej Neutralności (1800–1801)">
Liga Zbrojnej Neutralności (1800–1801)

Liga Zbrojnej Neutralności – obowiązujące między grudniem 1800 a kwietniem 1801 roku porozumienie między Rosją, Prusami, Szwecją oraz Królestwem Danii i Norwegii. Liga powstała z inicjatywy cara Pawła I, jako próba reaktywacji porozumienia o tej samej nazwie, obowiązującego w latach 1780-1783 w czasie wojny francusko-angielskiej. Celem paktu była obrona morskich interesów państw-sygnatariuszy w czasie wojny II koalicji z Francją. Praktycznym efektem powstania Ligi było wprowadzenie przez należące do niej państwa embarga na handel z Wielką Brytanią.
Rząd brytyjski uznał porozumienie za zagrożenie dla gospodarki Zjednoczonego Królestwa i przedsięwziął kroki w celu rozbicia Ligi. W 1801 r. Brytyjczycy zaatakowali Danię, zniszczyli część jej floty i ostrzelali Kopenhagę, co skłoniło Duńczyków do opuszczenia Ligi. W tym samym czasie car Paweł został zamordowany, a Rosja pod kierownictwem jego syna Aleksandra I zmieniła kierunek w polityce zagranicznej na probrytyjski. Te dwa wydarzenia oznaczały rozpad Ligi Zbrojnej Neutralności.

</doc>
<doc id="5020588" url="https://pl.wikipedia.org/wiki?curid=5020588" title="EL Gastor">
EL Gastor



</doc>
<doc id="5020592" url="https://pl.wikipedia.org/wiki?curid=5020592" title="Fukuivenator">
Fukuivenator

Fukuivenator – wymarły rodzaj dinozaura, teropoda z kladu maniraptorów.
Pozostałości nieznanego wcześniej dinozaura znaleziono w Japonii, w skałach formacji Kitadani należącej do grupy Tetori. Datuje się je na kredę wczesną (barrem-apt). Znajdywano już w nich w przeszłości szczątki dinozaurów, takich jak ornitopody fukuizaur i "Koshisaurus", karnozaur "Fukuiraptor", zauropod "Fukuititan", ssaki, żółwie, Crocodyliformes, ryby, ślimaki, a także najstarsze ptasie skorupki jaj, jak też skorupki jaj nieptasich dinozaurów. Kolekcję wzbogacają ichnoskamieniałości, w tym pierwsze odkryte w Japonii ślady pterozaura.
Wykopaliska przeprowadzono latem 2007. Znalezione kości tworzyły prawie kompletny szkielet teropoda niewielkich rozmiarów. Cechowały się jednak mieszaniną cech bazalnych i ewolucyjnie zaawansowanych, przypominających między innymi spotykane u dromeozaurów, a także cech niespotykanych wcześniej u żadnego innego dinozaura drapieżnego. Przeprowadzone badanie metodą CT ujawniło budowę ucha wewnętrznego pośrednią pomiędzy nieptasimi dinozaurami a ptakami. W efekcie rodzaj zaliczono do nowego rodzaju "Fukuivenator". Nazwa rodzajowa pochodzi od nazwy prefektury Fukui oraz od łacińskiego słowa "venator" oznaczającego „myśliwego”. W obrębie rodzaju wyróżniono pojedynczy gatunek "Fukuivenator paradoxus". Kreatorzy uzasadnili taki epitet gatunkowy niezwykłą kombinacją cech zwierzęcia. Rodzaj umieszczono wśród bazalnych przedstawicieli grupy maniraptorów.

</doc>
<doc id="5020595" url="https://pl.wikipedia.org/wiki?curid=5020595" title="Aleksander Żytkiewicz">
Aleksander Żytkiewicz

Aleksander Żytkiewicz ps. "Jastrzębski, Morawski, Albin Morawski" (ur. 30 stycznia 1903 w Boguchwale, zm. 26 marca 1978 w Olsztynie) – oficer Wojska Polskiego i Armii Krajowej, członek ruchu oporu podczas II wojny światowej.
Życiorys.
Jak ochotnik walczył w III powstaniu śląskim w szeregach 8. Pszczyńskiego Pułku Piechoty pod dowództwem kpt. Franciszka Rataja. Następnie był wychowankiem Korpusu Kadetów Nr 1, gdzie w 1923 roku zdał maturę. Od 1925 roku został przeniesiony do rezerwy jako oficer łączności z przydziałem mobilizacyjnym do 28 Pułku Artylerii Lekkiej. Podjął studia historyczne na Uniwersytecie Warszawskim, gdzie pracował następnie jako urzędnik administracji aż do 1939 roku.&lt;br&gt;
Został zmobilizowany w dniu 24 września 1939 roku. Służył w szeregach 28. PAL w randze dowódcy dywizjonu, a następnie pułku, uczestnicząc m.in. w obronie Twierdzy Modlin. Został wzięty do niewoli niemieckiej, trafiając do obozu jenieckiego w Działdowie, skąd zbiegł. Powrócił do Warszawy i przeszedł do konspiracji, wstępując w szeregi Tajnej Armii Polskiej, gdzie pełnił m.in. funkcje komendanta powiatu II Okręgu. Po scaleniu TAP z Związkiem Walki Zbrojnej, a następnie Armią Krajową wszedł w skład "Wachlarza", gdzie wraz z ppor. Jerzym Czelejem kierował Oddziałem V Łącznościowym (1942). Wskutek zagrożenia aresztowaniem został w grudniu 1942 roku urlopowany i upuścił stolicę, pozostają bez przydziału organizacyjnego. Przywołany do służby rozkazem ppłk. Adama Remigiusza Grocholskiego, powrócił do Warszawy, gdzie został aresztowany w dniu 7 kwietnia 1943 roku podczas mszy w kościele św. Michała Archanioła i św. Floriana na Pradze. Po miesięcznym pobycie na Pawiaku został przewieziony do KL Auschwitz-Birkenau (nr obozowy 121678). W obozie, pracując w różnych komandach (m.in. w Zimmereikommando i SS-Unterkunftskammer), brał udział w obozowej konspiracji, kierowanej przez płk. Władysława Smereczyńskiego. W październiku 1944 roku został przeniesiony do KL Groß-Rosen, skąd trafił do KL Flossenbürg-Leitmeritz, gdzie doczekał wyzwolenia w dniu 9 maja 1945 roku.&lt;br&gt;
Po wojnie mieszkał w Olsztynie.

</doc>
<doc id="5020596" url="https://pl.wikipedia.org/wiki?curid=5020596" title="Niżnia Niewcyrska Siklawa">
Niżnia Niewcyrska Siklawa

Niżnia Niewcyrska Siklawa (, , ) – wodospad, najniżej położony z trzech Niewcyrskich Siklaw w słowackich Tatrach Wysokich. Znajduje się na Niewcyrskim Potoku w orograficznie lewych zboczach Doliny Koprowej. Ma wysokość około 60 m i jest najwyższym wśród Niewcyrskich Siklaw.
Wszystkie trzy Niewcyrskie Siklawy znajdują się na progu, jakim dolina Niewcyrka opada do Doliny Koprowej. Jest ona rezerwatem ścisłym z zakazem wstępu. Dostępna do zwiedzania jest tylko Niżnia Niewcyrska Siklawa. Prowadzi do niej znakowana ścieżka od szosy w Dolinie Koprowej, tuż obok drewnianej studzienki. Dojście do wodospadu wskazuje tabliczka informacyjna z napisem "Kmeťov vodopád". Słowacy upamiętnili w ten sposób literata i patriotę Andreja Kmeťa. Czas przejścia do wodospadu 3 min. Obok niego zabezpieczona balustradami ścieżka i platforma widokowa. Wodospad tworzy kaskadę z hukiem spadającą po stromej ścianie.
Woda Niewcyrskiego Potoku wypływa z Niżniego Teriańskiego Stawu w Niewcyrce. Jest spore zamieszanie i błędy w opisie i lokalizacji Niewcyrskich Siklaw. Pośrednia Niewcyrska Siklawa w "Wielkiej encyklopedii tatrzańskiej" W.H. Paryskiego ma nazwę Kmeťov vodopád. Taką samą jej nazwę podają także słowaccy tatrolodzy Arno Puškáš i Ivan Bohuš oraz mapy Tatr Wysokich, tymczasem Tatrzański Park Narodowy tabliczkę z tą nazwą postawił przy Niżniej Siklawie. W "Wielkiej encyklopedii tatrzańskiej" wysokość Pośredniej Siklawy oceniona została na 20 m, a jednocześnie jest ona wymieniona jako najwyższa z Niewcyrskich Siklaw. Jest to błędna informacja. Również w słowackim czasopiśmie „Tatry" (lipiec 2006 r.) opis Niewcyrskich Siklaw jest całkowicie błędny. Władysław Cywiński pisał: "Autorka jeżdżąc palcem po mapie, udowodniła, że w życiu nie była w Niewcyrce". Władysław Cywiński wodospady te na miejscu dokładnie zbadał. Stwierdził, że najwyższa i najpotężniejsza jest Niżnia Niewcyrska Siklawa mająca około 60 m wysokości. Wyżnia ma wysokość około 30 m, Pośrednia składa się z rozdzielonych baniorem dwóch oddzielnych części mających łączną wysokość około 45 m. 

</doc>
<doc id="5020597" url="https://pl.wikipedia.org/wiki?curid=5020597" title="Bartosz Sufa">
Bartosz Sufa

Bartosz Sufa (ur. 11 sierpnia 1987) – były polski siatkarz, grał na pozycji libero. Od sezonu 2020/2021 jest asystentem trenera w BKS-ie Stal Bielsko-Biała.
Sukcesy zawodnicze.
klubowe.
juniorskie.
Mistrzostwa Polski Kadetów:
Mistrzostwa Polski Juniorów:
Mistrzostwa Śląska Juniorów:
seniorskie.
Mistrzostwo I ligi:
Klubowe Mistrzostwa Świata:

</doc>
<doc id="5020599" url="https://pl.wikipedia.org/wiki?curid=5020599" title="Domingo Ramón">
Domingo Ramón

Luis Domingo Ramón Menarges (ur. 10 marca 1956 w Crevillente) – hiszpański lekkoatleta, długodystansowiec, medalista mistrzostw Europy, dwukrotny olimpijczyk.
Kariera sportowa.
Specjalizował się w biegu na 3000 metrów z przeszkodami. Zdobył srebrny medal w biegu na 2000 metrów z przeszkodami na mistrzostwach Europy juniorów w 1977 w Doniecku. Odpadł w eliminacjach biegu na 3000 metrów z przeszkodami na mistrzostwach Europy w 1978 w Pradze. Zdobył srebrny medal w tej konkurencji na igrzyskach śródziemnomorskich w 1979 w Splicie.
Zajął 4. miejsce w biegu na 3000 metrów z przeszkodami na igrzyskach olimpijskich w 1980 w Moskwie. Zdobył brązowy medal na tym dystansie na mistrzostwach Europy w 1982 w Atenach, przegrywając jedynie z Patrizem Ilgiem z Republiki Federalnej Niemiec i Bogusławem Mamińskim z Polski. Na mistrzostwach świata w 1983 w Helsinkach zajął w tej konkurencji 10. miejsce. Ponownie zdobył srebrny medal w biegu na 3000 metrów z przeszkodami na igrzyskach śródziemnomorskich w 1983 w Casablance. Zwyciężył na tym dystansie na mistrzostwach ibero-amerykańskich w 1983 w Barcelonie.
Na igrzyskach olimpijskich w 1984 w Los Angeles zajął 6. miejsce w biegu na 3000 metrów z przeszkodami, na mistrzostwach ibero-amerykańskich w 1986 w Hawanie był w tej konkurencji piąty, a na mistrzostwach świata w 1987 w Rzymie odpadł w eliminacjach.
Ramón był mistrzem Hiszpanii w latach 1980–1982 i 1984. Ustanowił rekord Hiszpanii na tym dystansie czasem 8:15,74 (31 lipca 1980 w Moskwie). Był również dwukrotnym rekordzistą Hiszpanii w biegu na 2000 metrów z przeszkodami do wyniku 5;30,2 (7 sierpnia i1977 w Dole.
Rekordy życiowe.
Domingo Ramón miał następujące rekordy życiowe:

</doc>
<doc id="5020605" url="https://pl.wikipedia.org/wiki?curid=5020605" title="Nižný Nefcerský vodopád">
Nižný Nefcerský vodopád



</doc>
<doc id="5020608" url="https://pl.wikipedia.org/wiki?curid=5020608" title="Aneta (Ukraina)">
Aneta (Ukraina)

Aneta () – wieś na Ukrainie, w obwodzie żytomierskim, w rejonie nowogrodzkim. W 2001 roku liczyła 215 mieszkańców.

</doc>
<doc id="5020609" url="https://pl.wikipedia.org/wiki?curid=5020609" title="Korytyszcza">
Korytyszcza

Korytyszcza () – wieś na Ukrainie, w obwodzie żytomierskim, w rejonie nowogrodzkim, nad Żołobenką. W 2001 roku liczyła 320 mieszkańców.

</doc>
<doc id="5020610" url="https://pl.wikipedia.org/wiki?curid=5020610" title="Pośrednia Niewcyrska Siklawa">
Pośrednia Niewcyrska Siklawa

Pośrednia Niewcyrska Siklawa (, , ) – wodospad, środkowy z trzech Niewcyrskich Siklaw w słowackich Tatrach Wysokich. Znajduje się na Niewcyrskim Potoku w orograficznie lewych zboczach Doliny Koprowej. 
Wszystkie trzy Niewcyrskie Siklawy znajdują się na progu, jakim dolina Niewcyrka opada do Doliny Koprowej. Jest ona rezerwatem ścisłym z zakazem wstępu. Dostępna do zwiedzania jest tylko Niżnia Niewcyrska Siklawa. Pośrednia Siklawa znajduje się powyżej Niedźwiedziej Równi i składa się z dwóch rozdzielonych baniorem części. Łącznie mają one wysokość około 45 m. Górna część wodospadu to nachylona pod kątem około 40 stopni skalna pochylnia. Z prawej orograficznie strony ograniczają ją wygładzone płyty, z lewej przewieszone ściany. Górna granica wodospadu jest umowna, nie następuje tutaj bowiem ostra zmiana kąta spływu wody, lecz stopniowe jego zwiększanie.
Woda Niewcyrskiego Potoku wypływa z Niżniego Teriańskiego Stawu w Niewcyrce. Jest spore zamieszanie i błędy w opisie i lokalizacji Niewcyrskich Siklaw. Pośrednia Niewcyrska Siklawa w "Wielkiej encyklopedii tatrzańskiej" W.H. Paryskiego ma nazwę Kmeťov vodopád. Taką samą jej nazwę podają także słowaccy tatrolodzy Arno Puškáš i Ivan Bohuš oraz mapy Tatr Wysokich, tymczasem Tatrzański Park Narodowy tabliczkę z tą nazwą postawił przy Niżniej Siklawie. W "Wielkiej encyklopedii tatrzańskiej" wysokość Pośredniej Siklawy oceniona została na 20 m, a jednocześnie jest ona wymieniona jako najwyższa z Niewcyrskich Siklaw. Jest to błędna informacja. Również w słowackim czasopiśmie „Tatry" (lipiec 2006 r.) opis Niewcyrskich Siklaw jest całkowicie błędny. Władysław Cywiński pisał: "Autorka jeżdżąc palcem po mapie, udowodniła, że w życiu nie była w Niewcyrce". Władysław Cywiński wodospady te na miejscu dokładnie zbadał. Stwierdził, że najwyższa i najpotężniejsza jest Niżnia Niewcyrska Siklawa mająca około 60 m wysokości. Wyżnia ma wysokość około 30 m. 

</doc>
<doc id="5020611" url="https://pl.wikipedia.org/wiki?curid=5020611" title="Prostredný Nefcerský vodopád">
Prostredný Nefcerský vodopád



</doc>
<doc id="5020612" url="https://pl.wikipedia.org/wiki?curid=5020612" title="Kożuszky">
Kożuszky

Kożuszky () – wieś na Ukrainie, w obwodzie żytomierskim, w rejonie nowogrodzkim. W 2001 roku liczyła 286 mieszkańców.

</doc>
<doc id="5020615" url="https://pl.wikipedia.org/wiki?curid=5020615" title="Łypyne">
Łypyne

Łypyne () – wieś na Ukrainie, w obwodzie żytomierskim, w rejonie nowogrodzkim. W 2001 roku liczyła 110 mieszkańców.

</doc>
<doc id="5020618" url="https://pl.wikipedia.org/wiki?curid=5020618" title="Łuczycia">
Łuczycia

Łuczycia () – wieś na Ukrainie, w obwodzie żytomierskim, w rejonie nowogrodzkim, nad Słuczą. W 2001 roku liczyła 606 mieszkańców.

</doc>
<doc id="5020620" url="https://pl.wikipedia.org/wiki?curid=5020620" title="Odlotowy nielot">
Odlotowy nielot

Odlotowy nielot (org. "Lói: Þú Flýgur Aldrei Einn") – belgijsko-islandzki film animowany z 2018 roku. Fabułę filmu oparto na islandzkich baśniach.
Treść.
Wiosną z jajka wykluwa się pisklak Franek. Szybko dorasta, ale nauka latanie nie idzie mu najlepiej. W trakcie jednej z lekcji fruwania Franek zostaje porwany przez wiejskiego kota. Rodzina po bezowocnych poszukiwaniach, uznaje go za zaginionego i odlatuje do ciepłych krajów bez niego. Frankowi udaje się jednak uciec. By przetrwać zimę, musi sam udać się na południe. W niebezpiecznej wędrówce wspomaga go nowo poznany przyjaciel - pardwa Gwidon 

</doc>
<doc id="5020621" url="https://pl.wikipedia.org/wiki?curid=5020621" title="Didowyczi">
Didowyczi

Didowyczi () – wieś na Ukrainie, w obwodzie żytomierskim, w rejonie nowogrodzkim. W 2001 roku liczyła 606 mieszkańców.

</doc>
<doc id="5020623" url="https://pl.wikipedia.org/wiki?curid=5020623" title="Wyżnia Niewcyrska Siklawa">
Wyżnia Niewcyrska Siklawa

 Wyżnia Niewcyrska Siklawa (, , ) – wodospad, najwyżej położony z trzech Niewcyrskich Siklaw w słowackich Tatrach Wysokich. Znajduje się na Niewcyrskim Potoku w orograficznie lewych zboczach Doliny Koprowej. 
Woda Niewcyrskiego Potoku wypływa z Niżniego Teriańskiego Stawu w Niewcyrce. Wyżnia Siklawa znajduje się w odległości zaledwie kilkaset metrów od niego, a jej górny początek położony jest na wysokości około 1855 m. Wysokość wodospadu wynosi około 30 m. Górna jego część o wysokości 10 m znajduje się na pionowym skalnym progu pod mostem skalnym utworzonym z bloków skalnych odpękniętych od tego progu. Poniżej wodospadu Niewcyrski Potok na odcinku około 100 m płynie bystro, tworząc liczne kaskady i wypływa na prawie poziomą Wyżnią Garajową Rówień.
Wyżnia oraz Pośrednia Niewcyrska Siklawa znajdują się na progach oddzielających poszczególne piętra doliny Niewcyrki, natomiast Niżnia Niewcyrska Siklawa spada z progu, jakim dolina Niewcyrka opada do Doliny Koprowej. Jest ona rezerwatem ścisłym z zakazem wstępu. Dostępna do zwiedzania jest tylko Niżnia Niewcyrska Siklawa.

</doc>
<doc id="5020624" url="https://pl.wikipedia.org/wiki?curid=5020624" title="Vyšný Nefcerský vodopád">
Vyšný Nefcerský vodopád



</doc>
<doc id="5020625" url="https://pl.wikipedia.org/wiki?curid=5020625" title="RBU-6000">
RBU-6000

RBU-6000 Smiercz-2 () — radziecka wyrzutnia rakietowych bomb głębinowych na podstawie stacjonarnej, regulowanej w dwóch płaszczyznach z dwunastoma wyrzutniami ułożonymi w okręgu.
Historia.
System uzbrojenia do zwalczania okrętów podwodnych Smiercz-2 (pol. "tornado") został opracowany w ZSRR w Moskiewskim Instytucie Techniki Torpedowej, pod kierunkiem głównego konstruktora W. Mastałygina, wraz z systemem Smiercz-3 (RBU-1000). Przeznaczony był do niszczenia okrętów podwodnych i obrony przed torpedami. Składał się z rakietowych bomb głębinowych RGB-60, dwunastoprowadnicowej wyrzutni RBU-6000 i systemu kierowania uzbrojeniem Buria (pol. "burza"). Oznaczenie wyrzutni jest skrótem od "rieaktiwno-bombomiotnaja ustanowka" (Реактивно-бомбомётная установка), z liczbą oznaczającą zaokrąglony zasięg w metrach, a oznaczenie bomb jest skrótem od "rieaktiwnaja głubinnaja bomba". System wszedł na uzbrojenie marynarki ZSRR w 1961 roku. Oba systemy Smiercz-2 i 3 stanowiły pierwsze wyrzutnie rakietowych bomb głębinowych z automatycznym przeładowaniem w ZSRR.
System Smiercz-2 stał się następnie szeroko stosowany na prawie wszystkich nowo budowanych radzieckich dużych okrętach bojowych oraz niektórych zagranicznych z bloku wschodniego oraz Indii. Z eksportowymi jednostkami trafił też za granicę.
Opis.
Zasięg strzału wynosi 5800 m. Bomby RGB-60 mają kaliber 212 mm, długość 1830 mm i masę 119,5 kg. Przeznaczone są do zwalczania celów na głębokościach do 450 m, a szybkość tonięcia wynosi 11,6 m/s. Prędkość lotu sięga 400 m/s. Bomby mają zapalnik kontaktowy UDW-60 oraz akustyczny niekontaktowy WB-2 o zasięgu działania do 6 metrów. Przy wybuchu jednej bomby wybuchają pozostałe z salwy w promieniu 50 m.
Wyrzutnia RBU-6000 jest dwunastoprowadnicowa, obrotowa, przeładowywana automatycznie z magazynu pod pokładem przez pojedynczy luk po jej ustawieniu pionowym. Masa wyrzutni wynosi 3100 kg, długość 2000 mm, szerokość 2250 mm i wysokość 1700 mm. Kąt nachylenia wyrzutni wynosi od -90° (do ładowania) do +65°. W trybie automatycznym szybkość obrotu wynosi 30°/s, a w ręcznym 4°/s.
Według informacji zachodnich, system może być używany także do ostrzału celów brzegowych.
Zastosowanie.
System RBU-6000 Smiercz-2 używany był na okrętach radzieckich (w nawiasach nazwy kodowe NATO):
Okręty innych państw:
"Lista nie jest pełna."

</doc>
<doc id="5020627" url="https://pl.wikipedia.org/wiki?curid=5020627" title="Wełykyj Mołod´kiw">
Wełykyj Mołod´kiw

Wełykyj Mołod´kiw () – wieś na Ukrainie, w obwodzie żytomierskim, w rejonie nowogrodzkim. W 2001 roku liczyła 832 mieszkańców.

</doc>
<doc id="5020628" url="https://pl.wikipedia.org/wiki?curid=5020628" title="Łahulśk">
Łahulśk

Łahulśk () – wieś na Ukrainie, w obwodzie żytomierskim, w rejonie nowogrodzkim, nad Tnią. W 2001 roku liczyła 80 mieszkańców.

</doc>
<doc id="5020629" url="https://pl.wikipedia.org/wiki?curid=5020629" title="Dubłynky">
Dubłynky

Dubłynky () – wieś na Ukrainie, w obwodzie żytomierskim, w rejonie nowogrodzkim. W 2001 roku liczyła 323 mieszkańców.

</doc>
<doc id="5020631" url="https://pl.wikipedia.org/wiki?curid=5020631" title="Powiat Tsukui">
Powiat Tsukui

 – dawny powiat w Japonii, w prefekturze Kanagawa. W 2006 roku liczył mieszkańców.
Historia.
W pierwszym roku okresu Meiji na terenie powiatu znajdowało 28 wiosek. Powiat został założony 18 listopada 1878 roku. 1 kwietnia 1889 roku powiat został podzielony na 1 miejscowość Obara, 2 stacje Yose i Yoshino oraz 21 wiosek: Kawashiri, Shōnan, Misawa, Nakano, Ōi, Matano, Mikage, Negoya, Nagatake, Aoyama, Toya, Aonohara, Aone, Uchigō, Chigira, Obuchi, Sawai, Hizure, Nagura, Magino i Sanogawa.

</doc>
<doc id="5020634" url="https://pl.wikipedia.org/wiki?curid=5020634" title="Tupalci">
Tupalci

Tupalci () – wieś na Ukrainie, w obwodzie żytomierskim, w rejonie nowogrodzkim. W 2001 roku liczyła 323 mieszkańców.

</doc>
<doc id="5020635" url="https://pl.wikipedia.org/wiki?curid=5020635" title="Koki Anzai">
Koki Anzai



</doc>
<doc id="5020638" url="https://pl.wikipedia.org/wiki?curid=5020638" title="Czerwona Wola (Ukraina)">
Czerwona Wola (Ukraina)

Czerwona Wola () – wieś na Ukrainie, w obwodzie żytomierskim, w rejonie nowogrodzkim. W 2001 roku liczyła 405 mieszkańców.

</doc>
<doc id="5020641" url="https://pl.wikipedia.org/wiki?curid=5020641" title="Nesołoń">
Nesołoń

Nesołoń () – wieś na Ukrainie, w obwodzie żytomierskim, w rejonie nowogrodzkim, nad Tnią. W 2001 roku liczyła 600 mieszkańców.

</doc>
<doc id="5020642" url="https://pl.wikipedia.org/wiki?curid=5020642" title="Nawarski">
Nawarski



</doc>
<doc id="5020647" url="https://pl.wikipedia.org/wiki?curid=5020647" title="Siarczan litu">
Siarczan litu

Siarczan litu, – nieorganiczny związek chemiczny, sól kwasu siarkowego i litu.
Otrzymywanie.
Otrzymuje się go w reakcji węglanu litu lub wodorotlenku litu z kwasem siarkowym:
Zastosowanie.
Znajduje zastosowanie jako antydepresant, np. przy leczeniu choroby afektywnej dwubiegunowej. Używany jest również do wyrobu szkła o wysokiej wytrzymałości.

</doc>
<doc id="5020652" url="https://pl.wikipedia.org/wiki?curid=5020652" title="Bernhard Giesselmann">
Bernhard Giesselmann

Bernhard Giesselmann – okupacyjny komisarz Przemyśla, zbrodniarz nazistowski.
Podczas II wojny światowej w trakcie okupacji niemieckiej na ziemiach polskich sprawował stanowisko komisarza miasta Przemyśla (w piśmiennictwie określany też jako burmistrz okupacyjny). 3 lipca 1942 wydał rozporządzenie zatwierdzające odgraniczenie dzielnicy żydowskiej (w tym wskazujące granice tejże) z ważnością od 16 lipca 1942. Zgodnie z jego zarządzeniem dzielnica żydowska w dzielnicy Garbarze została przekształcona w getto.
Po zakończeniu wojny, od maja 1945 przebywał w obozie dla zatrzymanych przestępców wojennych w Dachau. Pod koniec 1946 dokonano jego ekstradycji do Polski. W 1948 odbyły się wytoczone przeciw niemu rozprawy karne w Przemyślu i w Rzeszowie. W rezultacie 14 czerwca 1947 Sąd Okręgowy w Przemyślu wydał wyrok za zorganizowanie getta, sprawowanie kierownictwa NSDAP w Przemyślu, zabór mienia żydowskiego oraz współdziałanie w wywozie na roboty do Rzeszy, zaś 13 grudnia 1949 Sąd Apelacyjny w Rzeszowie za doprowadzenie dwóch ordnerów (pol. "porządkowych") żydowskich do gestapo, następnie zastrzelonych. Ostatecznie wyrokiem Sądu Apelacyjnego w Rzeszowie z 1 marca 1950 został skazany na karę łączną 14 lat pozbawienia wolności. 

</doc>
<doc id="5020654" url="https://pl.wikipedia.org/wiki?curid=5020654" title="Malta na Mistrzostwach Świata w Lekkoatletyce 2019">
Malta na Mistrzostwach Świata w Lekkoatletyce 2019

Malta na Mistrzostwach Świata w Lekkoatletyce 2019 – reprezentacja Malty podczas mistrzostw świata w Doha liczyła tylko jedną zawodniczkę, sprinterkę Janet Richard.

</doc>
<doc id="5020655" url="https://pl.wikipedia.org/wiki?curid=5020655" title="Elektron (zespół muzyczny)">
Elektron (zespół muzyczny)



</doc>
<doc id="5020657" url="https://pl.wikipedia.org/wiki?curid=5020657" title="Estadio Municipal de Santa Cruz del Quiché">
Estadio Municipal de Santa Cruz del Quiché

Estadio Municipal de Santa Cruz del Quiché – stadion piłkarski w gwatemalskim mieście Santa Cruz del Quiché, stolicy departamentu Quiché. Obiekt może pomieścić 5 000 widzów, a swoje mecze rozgrywa na nim drużyna Quiché FC.

</doc>
<doc id="5020660" url="https://pl.wikipedia.org/wiki?curid=5020660" title="Tomasz Abramowicz">
Tomasz Abramowicz

Tomasz Abramowicz SchP (ur. 22 stycznia 1978 w Gdańsku) – polski duchowny rzymskokatolicki, pijar, rekolekcjonista, duszpasterz szkolny i akademicki, rektor Kościoła Przemienienia Pańskiego w Krakowie, były urzędnik Kurii Polskiej Prowincji Zakonu Pijarów.
Rozpoczął studia na Politechnice Gdańskiej. Budownictwo lądowe przegrało z powołaniem do życia w Zakonie. W 1998 r. rozpoczął nowicjat a w 1999 r. złożył pierwsze śluby w Zakonie Pijarów. Święcenia kapłańskie przyjął w 2005 roku i przez 3 lata pracował jako katecheta i duszpasterz w pijarskiej parafii w Bolszewie k. Wejherowa. Od 2008 r. mieszka w Krakowie i pełni funkcję duszpasterza powołań a od września 2011 roku pełni także posługę ojca duchownego. Od 2015 r. katechizuje w liceum. Po Kapitule Prowincjalnej w 2019 roku przestał pełnić funkcję asystenta prowincjalnego i został rektorem Kościoła Przemienienia Pańskiego w Krakowie. Członek komitetu tworzącego duszpasterstwo Ruchu Calasanz.

</doc>
<doc id="5020662" url="https://pl.wikipedia.org/wiki?curid=5020662" title="Feminizm lesbijski">
Feminizm lesbijski

Feminizm lesbijski – odłam feminizmu, który pojawił się w drugiej połowie XX wieku na skutek zetknięcia się ze sobą ruchu na rzecz praw kobiet, ruchu na rzecz praw gejów i rewolucji seksualnej. Wyłonił się z drugiej fali aktywizmu feministycznego w Stanach Zjednoczonych, na skutek rozczarowania nim i ruchem wyzwolenia gejów. Był najbardziej wpływowy w latach 70. i wczesnych latach 80., głównie w Ameryce Północnej i Europie Zachodniej. Feminizm lesbijski jest uznawany za najbardziej skrajny nurt feminizmu.
Feministki lesbijskie zwalczały homofobię i heteroseksizm w ruchu kobiecym, walczyły z seksizmem w ruchu LGBT, walczyły z antylesbijstwem i antyfeminizmem w innych ruchach społecznych, a także wykuwały dla siebie nisze polityczne, społeczne i kulturowe. Wiele lesbijskich feministek opowiadało się za separatyzmem, żyjąc, kiedy i gdziekolwiek to możliwe, w lesbijskich społecznościach feministycznych oraz poświęcając pieniądze i czas tylko innym lesbijskim feministkom. Feministki lesbijskie rozwinęły również radykalną krytykę patriarchatu, seksizmu, mizoginii, homofobii, heteroseksizmu oraz społecznej konstrukcji płci, gender i seksualności. Dla wielu lesbijskich feministek lesbijstwo było logicznym następstwem feminizmu.

</doc>
<doc id="5020663" url="https://pl.wikipedia.org/wiki?curid=5020663" title="U-132 (1941)">
U-132 (1941)

U-132 – niemiecki okręt podwodny (U-Boot) typu VIIC z okresu II wojny światowej.
Dowódcy.
29.05.1941 – 4.11.1942 - Ernst Vogelsang

</doc>
<doc id="5020669" url="https://pl.wikipedia.org/wiki?curid=5020669" title="Krótki Potok">
Krótki Potok

Krótki Potok (, , ) – lewobrzeżny dopływ Niewcyrskiego Potoku w dolinie Niewcyrce w słowackich Tatrach Wysokich. Wypływa w zatoce tej doliny wcinającej się pod przełęcz Szpara w grzbiecie łączącym Krywań z Krótką. Nazwa tego potoku jest stosunkowo niedawna i pochodzi od szczytu Krótka. O ile jednak nazwa szczytu jest wynikiem pomyłki, to nazwa potoku dokładnie oddaje również jego charakter – istotnie jest to potok bardzo krótki. 

</doc>
<doc id="5020671" url="https://pl.wikipedia.org/wiki?curid=5020671" title="Haiti na Mistrzostwach Świata w Lekkoatletyce 2019">
Haiti na Mistrzostwach Świata w Lekkoatletyce 2019

Haiti na Mistrzostwach Świata w Lekkoatletyce 2019 – reprezentacja Haiti podczas mistrzostw świata w Doha liczyła jednego zawodnika i jedną zawodniczkę, specjalizujących się w biegach przez płotki.

</doc>
<doc id="5020674" url="https://pl.wikipedia.org/wiki?curid=5020674" title="Acățari (gmina)">
Acățari (gmina)

Acățari – gmina w Rumunii, w okręgu Marusza. Obejmuje miejscowości Acățari, Corbești, Găiești, Gruișor, Murgești, Roteni, Stejeriș, Suveica i Vălenii. W 2011 roku liczyła 4738 mieszkańców. 

</doc>
<doc id="5020678" url="https://pl.wikipedia.org/wiki?curid=5020678" title="Acățari">
Acățari

Acățari () – wieś w Rumunii, w okręgu Marusza, w gminie Acățari. W 2011 roku liczyła 1185 mieszkańców.

</doc>
<doc id="5020679" url="https://pl.wikipedia.org/wiki?curid=5020679" title="Corbești (okręg Marusza)">
Corbești (okręg Marusza)

Corbești () – wieś w Rumunii, w okręgu Marusza, w gminie Acățari. W 2011 roku liczyła 118 mieszkańców.

</doc>
<doc id="5020680" url="https://pl.wikipedia.org/wiki?curid=5020680" title="Perelisianka">
Perelisianka

Perelisianka () – wieś na Ukrainie, w obwodzie żytomierskim, w rejonie nowogrodzkim. W 2001 roku liczyła 85 mieszkańców.

</doc>
<doc id="5020682" url="https://pl.wikipedia.org/wiki?curid=5020682" title="Găiești">
Găiești

Găiești () – wieś w Rumunii, w okręgu Marusza, w gminie Acățari. W 2011 roku liczyła 427 mieszkańców.

</doc>
<doc id="5020683" url="https://pl.wikipedia.org/wiki?curid=5020683" title="Honduras na Mistrzostwach Świata w Lekkoatletyce 2019">
Honduras na Mistrzostwach Świata w Lekkoatletyce 2019

Honduras na Mistrzostwach Świata w Lekkoatletyce 2019 – reprezentacja Hondurasu podczas mistrzostw świata w Doha liczyła tylko jednego zawodnika, sprintera Melique García.

</doc>
<doc id="5020686" url="https://pl.wikipedia.org/wiki?curid=5020686" title="Gruișor">
Gruișor

Gruișor () – wieś w Rumunii, w okręgu Marusza, w gminie Acățari. W 2011 roku liczyła 301 mieszkańców.

</doc>
<doc id="5020688" url="https://pl.wikipedia.org/wiki?curid=5020688" title="Katiucha">
Katiucha

Katiucha () – wieś na Ukrainie, w obwodzie żytomierskim, w rejonie nowogrodzkim. W 2001 roku liczyła 2 mieszkańców.

</doc>
<doc id="5020689" url="https://pl.wikipedia.org/wiki?curid=5020689" title="Murgești (okręg Marusza)">
Murgești (okręg Marusza)

Murgești () – wieś w Rumunii, w okręgu Marusza, w gminie Acățari. W 2011 roku liczyła 537 mieszkańców.

</doc>
<doc id="5020690" url="https://pl.wikipedia.org/wiki?curid=5020690" title="Roteni">
Roteni

Roteni () – wieś w Rumunii, w okręgu Marusza, w gminie Acățari. W 2011 roku liczyła 797 mieszkańców.

</doc>
<doc id="5020691" url="https://pl.wikipedia.org/wiki?curid=5020691" title="Stejeriș (okręg Marusza)">
Stejeriș (okręg Marusza)

Stejeriș () – wieś w Rumunii, w okręgu Marusza, w gminie Acățari. W 2011 roku liczyła 324 mieszkańców.

</doc>
<doc id="5020692" url="https://pl.wikipedia.org/wiki?curid=5020692" title="ZZ Top's Greatest Hits">
ZZ Top's Greatest Hits



</doc>
<doc id="5020694" url="https://pl.wikipedia.org/wiki?curid=5020694" title="Artur Żurek">
Artur Żurek

Artur Żurek (ur. 8 listopada 1992 w Łodzi) – polski muzyk i perkusista, członek Akademii Fonograficznej ZPAV.
Życiorys.
W latach 2016-2017 członek zespołu Czerwone Gitary, gdzie pełnił funkcję perkusisty. We wrześniu 2017 dołączył do zespołu Nocny Kochanek, z którym nagrał album Randka w Ciemność. Uczeń Adama Marszałkowskiego. 
Laureat ogólnopolskiego konkursu V-Drums Championship 2012, organizowanego przez firmę ROLAND. W finałach wschodnioeuropejskich organizowanych w Budapeszcie zajął drugie miejsce. Od tamtego momentu współpracuje jako endorser z firmą ROLAND Polska. 
Wraz z zespołem Nocny Kochanek laureat szeregu konkursów, m.in.: Zespół Rocku 2017 Polska, Płyta Rocku 2017 Polska, Utwór Rocku 2017 Polska, Zespół Rocku 2018, Zespół Rocku 2019, Płyta Rocku 2019 oraz Fryderyka za Najlepszy albumu roku w kategorii Metal. 
Endorser firm: Meinl Cymbals oraz Meinl Stick and Brush, Trick Drums, Pearl Drums oraz Remo.
Instrumentarium.
Perkusja Pearl Masters Complete: 
- 20"x14" Bass Drum 
- 10"x7” Tom Tom
- 12"x8" Tom Tom
- 14"x12" Floor Tom
Perkusja Pearl Crystal Beat:
- 20"x14" Bass Drum 
- 10"x7” Tom Tom
- 12"x8" Tom Tom
- 14"x13" Floor Tom
Werble:
- 14x6,5” Pearl Reference
- 14x6,5” Pearl Free Floating Maple – Mahogany
- 14x5” Pearl Virgil Donati Signature 
Blachy MEINL Cymbals:
- 10” Byzance Dark Splash
- 14” Byzance Sand Benny Greb Signature Hi-Hat
- 14” Byzance Extra Dry Medium Hi-Hat
- 17” Byzance Extra Dry 
- 18” Byzance Extra Dry China
- 18” Byzance Sand Benny Greb Signature Crash
- 19” Byzance Extra Dry Thin Crash
- 20” Byzance Extra Dry Ride
- 21” Byzance Dark Ride
- 14” HCS Trash Stack
- 10” Byzance Dual Splash
- 14” Byzance Dual Multi-Trash
- 15” Byzance Dual Hi-Hat
- 16” Byzance Dual Crash
- 18”/16” Fat Stack – Matt Garstka Signature
- 18” Byzance Dual Trash Crash
- 19” Byzance Dual Crash
- 20” Byzance Dual Trash Crash
- 20” Byzance Dual China
- 22” Byzance Dual Crash-Ride
Osprzęt:
- Trick Drums Big Foot BLACK WIDOW
- Trick Drums Pro1- V Big Foot 
Pałki perkusyjne: 
- Meinl Stick&amp;Brush Standard 5A
Naciągi: 
- REMO DrumHeads
Źródło:

</doc>
<doc id="5020695" url="https://pl.wikipedia.org/wiki?curid=5020695" title="Suveica">
Suveica

Suveica () – wieś w Rumunii, w okręgu Marusza, w gminie Acățari. W 2011 roku liczyła 232 mieszkańców.

</doc>
<doc id="5020697" url="https://pl.wikipedia.org/wiki?curid=5020697" title="Vălenii (okręg Marusza)">
Vălenii (okręg Marusza)

Vălenii () – wieś w Rumunii, w okręgu Marusza, w gminie Acățari. W 2011 roku liczyła 817 mieszkańców.

</doc>
<doc id="5020698" url="https://pl.wikipedia.org/wiki?curid=5020698" title="Gregory Obinna Ochiagha">
Gregory Obinna Ochiagha



</doc>
<doc id="5020699" url="https://pl.wikipedia.org/wiki?curid=5020699" title="Kraj Narymski">
Kraj Narymski

Kraj Narymski (Нарымский край) – region historyczno-geograficzny który graniczył od północy z gubernią tobolską, od północnego wschodu i wschodu – z jenisejską. Obecnie na terytorium obwodu tomskiego Federacji Rosyjskiej.
Zajmuje 4/5 jego powierzchni, ok. 260 tys. km²; podzielony jest na 9 rejonów administracyjnych.
Od XIX w. jedno z miejsc zsyłek w Imperium Rosyjskim i ZSRR.

</doc>
<doc id="5020700" url="https://pl.wikipedia.org/wiki?curid=5020700" title="Adămuș (gmina)">
Adămuș (gmina)

Adămuș – gmina w Rumunii, w okręgu Marusza. Obejmuje miejscowości Adămuș, Chinciuș, Cornești, Crăiești, Dâmbău i Herepea. W 2011 roku liczyła 5147 mieszkańców. 

</doc>
<doc id="5020702" url="https://pl.wikipedia.org/wiki?curid=5020702" title="Adămuș">
Adămuș

Adămuș () – wieś w Rumunii, w okręgu Marusza, w gminie Adămuș. W 2011 roku liczyła 1969 mieszkańców.

</doc>
<doc id="5020703" url="https://pl.wikipedia.org/wiki?curid=5020703" title="Chinciuș">
Chinciuș

Chinciuș – wieś w Rumunii, w okręgu Marusza, w gminie Adămuș. W 2011 roku liczyła 7 mieszkańców.

</doc>
<doc id="5020705" url="https://pl.wikipedia.org/wiki?curid=5020705" title="Cornești (gmina Adămuș)">
Cornești (gmina Adămuș)

Cornești () – wieś w Rumunii, w okręgu Marusza, w gminie Adămuș. W 2011 roku liczyła 1124 mieszkańców.

</doc>
<doc id="5020707" url="https://pl.wikipedia.org/wiki?curid=5020707" title="Crăiești (gmina Adămuș)">
Crăiești (gmina Adămuș)

Crăiești () – wieś w Rumunii, w okręgu Marusza, w gminie Adămuș. W 2011 roku liczyła 1006 mieszkańców.

</doc>
<doc id="5020709" url="https://pl.wikipedia.org/wiki?curid=5020709" title="Saint-Victor-sur-Loire">
Saint-Victor-sur-Loire

Saint-Victor-sur-Loire – dzielnica miasta Saint-Étienne będąca jego eksklawą, nad wschodnim brzegiem Loary. W 2015 roku liczyła 5534 mieszkańców, z czego 2927 to kobiety a 2607 to mężczyźni.
W Saint-Victor-sur-Loire znajdują się kamienne budynki z XVII roku. Od 1969 roku jest częścią Saint-Étienne.

</doc>
<doc id="5020710" url="https://pl.wikipedia.org/wiki?curid=5020710" title="Dâmbău">
Dâmbău

Dâmbău () – wieś w Rumunii, w okręgu Marusza, w gminie Adămuș. W 2011 roku liczyła 1018 mieszkańców.

</doc>
<doc id="5020711" url="https://pl.wikipedia.org/wiki?curid=5020711" title="Herepea">
Herepea

Herepea () – wieś w Rumunii, w okręgu Marusza, w gminie Adămuș. W 2011 roku liczyła 23 mieszkańców.

</doc>
<doc id="5020715" url="https://pl.wikipedia.org/wiki?curid=5020715" title="Karl Albrecht (zbrodniarz wojenny)">
Karl Albrecht (zbrodniarz wojenny)



</doc>
<doc id="5020717" url="https://pl.wikipedia.org/wiki?curid=5020717" title="Zdrajcy Metalu">
Zdrajcy Metalu



</doc>
<doc id="5020721" url="https://pl.wikipedia.org/wiki?curid=5020721" title="Kościół św. Józefa w Tokio">
Kościół św. Józefa w Tokio

 lub Dawna konkatedra katolicka – kościół parafialny w dzielnicy Tsukiji w Tokio (okręg specjalny Chūō) w Japonii, należy do archidiecezji Tokio, jeden z najstarszych zachowanych kościołów w stolicy Japonii. 
Historia.
Pierwszy kościół katolicki ("namban-ji") w Tokio (wówczas: Edo) powstał pod koniec XVI wieku i wkrótce został zburzony podczas prześladowania chrześcijan. 
Następny w Tokio był kościół Kanda, wzniesiony w styczniu 1874. W 1874-1878 Towarzystwo Misji Zagranicznych w Paryżu wybudowało ceglany kościół pw. św. Józefa, który w 1891 podniesiono do rangi konkatedry (katedrą był wówczas kościół Kanda). Kościół stracił funkcję katedralną w 1920. Trzęsienie ziemi w Kantō (1923) zniszczyło kościół i plebanię, a rok potem zbudowano na tym miejscu tymczasową kaplicę, przedszkole i szkołę pielęgniarską. W 1927 odbudowano kościół w formie świątyni greckiej w stylu doryckim. Jest to budynek drewniany, otynkowany. W 1999 został wpisany na listę obiektów zabytkowych.

</doc>
<doc id="5020723" url="https://pl.wikipedia.org/wiki?curid=5020723" title="222 Pułk Piechoty (1920)">
222 Pułk Piechoty (1920)

222 ochotniczy pułk piechoty (222 pp) – oddział piechoty Wojska Polskiego w II Rzeczypospolitej okresu wojny polsko-bolszewickiej.
Formowanie i zmiany organizacyjne.
222 ochotniczy pułk piechoty został sformowany w Siedlcach przy batalionie zapasowym 22 pułku piechoty. Dowodzenie nad nim objął kpt. Wacław Kostka-Biernacki. 
Działania pułku na froncie.
Niegotowy jeszcze do walki pułk przewieziony został koleją na Śląsk Cieszyński z zadaniem osłony tych obszarów na wypadek agresji czeskiej. W listopadzie pułk wcielono do 22 pułku piechoty.

</doc>
<doc id="5020726" url="https://pl.wikipedia.org/wiki?curid=5020726" title="Albești (gmina w okręgu Marusza)">
Albești (gmina w okręgu Marusza)

Albești – gmina w Rumunii, w okręgu Marusza. Obejmuje miejscowości Albești, Bârlibășoaia, Boiu, Jacu, Șapartoc, Țopa, Valea Albeștiului, Valea Dăii i Valea Șapartocului. W 2011 roku liczyła 5345 mieszkańców. 

</doc>
<doc id="5020727" url="https://pl.wikipedia.org/wiki?curid=5020727" title="Wolha Akimawa">
Wolha Akimawa

Wolha Dzmitryjeuna Akimawa (, , "Olga Dmitrijewna Akimowa"; ur. 11 lipca 1883 w powiecie połockim, zm. 4 lipca 1969) – białoruska radziecka fykolożka, jedna z pierwszych badaczek fykoflory w zbiornikach wodnych Białoruskiej SRR, pierwsza dziekan Wydziału Biologii Białoruskiego Uniwersytetu Państwowego.
Biografia.
Urodziła się 11 lipca 1883 roku w powiecie połockim guberni witebskiej Imperium Rosyjskiego. W latach 1906–1912 ukończyła Szkołę Wyższą i Wyższe Kursy Przyrodoznawcze w Petersburgu. W latach 1921–1924 (według innych źródeł: 1920–1924) była asystentką w Witebskim Instytucie Nauczycielskim, a w latach 1938–1941 docentem w Witebskim Instytucie Pedagogicznym. W latach 1924–1938 i 1943–1956 pracowała na Białoruskim Uniwersytecie Państwowym (BUP) jako docent w Katedrze Botaniki. Była pierwszą dziekan Wydziału Biologii BUP; pełniła tę funkcję dwukrotnie: w latach 1931–1932 oraz 1944–1948 (według innych źródeł: 1943–1948). Po II wojnie światowej organizowała przywrócenie działalności Wydziału Biologii BUP, za co w 1953 roku została odznaczona Orderem Lenina.
Wolha Akimawa była uczennicą prof. Mikałaja Hajdukoua, fykologa kierującego Katedrą Botaniki w latach 1924–1928. Była jedną z pierwszych badaczek fykoflory w Białoruskiej SRR, badała jej skład gatunkowy i ilościowy oraz biomasę fitoplanktonu w zbiornikach wodnych tej republiki. Prowadziła także badania nad bakteriami siarkowymi w okolicach Mińska.
Prace.
Wolha Akimawa była autorką wielu prac naukowych, m.in.:

</doc>
<doc id="5020729" url="https://pl.wikipedia.org/wiki?curid=5020729" title="Gliese 588">
Gliese 588

Gliese 588 – gwiazda w gwiazdozbiorze Wilka. Znajduje się w odległości około 19,3 lat świetlnych od Słońca. Prawdopodobnie ma układ planetarny.
Charakterystyka.
Jest to czerwony karzeł, gwiazda ciągu głównego o typie widmowym M2,5. Ma temperaturę około 3300 K i masę 44% masy Słońca, a jej jasność to 0,98% jasności Słońca.
Układ planetarny.
Zmiany prędkości radialnej wskazują, że najprawdopodobniej gwiazdę tę okrążają dwie planety. Obie krążą poza ekosferą gwiazdy, która rozciąga się w odległości 0,10–0,16 jednostki astronomicznej. Wewnętrzna planeta ma ciaśniejszą orbitę, zaś zewnętrzna krąży daleko poza ekosferą.

</doc>
<doc id="5020731" url="https://pl.wikipedia.org/wiki?curid=5020731" title="Eustachy Hryczyna Kierdej">
Eustachy Hryczyna Kierdej

Eustachy Hryczyna Kierdej herbu Trąby – skarbnik piński w latach 1665-1676.
Był elektorem Michała Korybuta Wiśniowieckiego z województwa brzeskolitewskiego w 1669 roku.

</doc>
<doc id="5020732" url="https://pl.wikipedia.org/wiki?curid=5020732" title="Albești (okręg Marusza)">
Albești (okręg Marusza)

Albești () – wieś w Rumunii, w okręgu Marusza, w gminie Albești. W 2011 roku liczyła 3546 mieszkańców.

</doc>
<doc id="5020734" url="https://pl.wikipedia.org/wiki?curid=5020734" title="Bârlibășoaia">
Bârlibășoaia

Bârlibășoaia – wieś w Rumunii, w okręgu Marusza, w gminie Albești. W 2011 roku pozostawała niezamieszkała.

</doc>
<doc id="5020738" url="https://pl.wikipedia.org/wiki?curid=5020738" title="Boiu (okręg Marusza)">
Boiu (okręg Marusza)

Boiu () – wieś w Rumunii, w okręgu Marusza, w gminie Albești. W 2011 roku liczyła 1438 mieszkańców.

</doc>
<doc id="5020740" url="https://pl.wikipedia.org/wiki?curid=5020740" title="Jacu">
Jacu

Jacu () – wieś w Rumunii, w okręgu Marusza, w gminie Albești. W 2011 roku liczyła 12 mieszkańców.

</doc>
<doc id="5020742" url="https://pl.wikipedia.org/wiki?curid=5020742" title="Șapartoc">
Șapartoc

Șapartoc () – wieś w Rumunii, w okręgu Marusza, w gminie Albești. W 2011 roku liczyła 26 mieszkańców.

</doc>
<doc id="5020743" url="https://pl.wikipedia.org/wiki?curid=5020743" title="Țopa">
Țopa

Țopa – wieś w Rumunii, w okręgu Marusza, w gminie Albești. W 2011 roku liczyła 323 mieszkańców.

</doc>
<doc id="5020745" url="https://pl.wikipedia.org/wiki?curid=5020745" title="Pogrom w Tykocinie">
Pogrom w Tykocinie



</doc>
<doc id="5020747" url="https://pl.wikipedia.org/wiki?curid=5020747" title="Valea Albeștiului">
Valea Albeștiului

Valea Albeștiului – wieś w Rumunii, w okręgu Marusza, w gminie Albești. W 2011 roku pozostawała niezamieszkała.

</doc>
<doc id="5020748" url="https://pl.wikipedia.org/wiki?curid=5020748" title="Valea Dăii">
Valea Dăii

Valea Dăii – wieś w Rumunii, w okręgu Marusza, w gminie Albești. W 2011 roku pozostawała niezamieszkała.

</doc>
<doc id="5020749" url="https://pl.wikipedia.org/wiki?curid=5020749" title="Valea Șapartocului">
Valea Șapartocului

Valea Șapartocului – wieś w Rumunii, w okręgu Marusza, w gminie Albești. W 2011 roku liczyła 6 mieszkańców.

</doc>
<doc id="5020750" url="https://pl.wikipedia.org/wiki?curid=5020750" title="Rynna Kurtyki">
Rynna Kurtyki

Rynna Kurtyki – rynna w Dolinie Hlińskiej w słowackich Tatrach Wysokich. Jest dolnym przedłużeniem Żlebu Grosza na północno-wschodnich stokach Grani Hrubego. Znajduje się pomiędzy piargami na dnie Doliny Hlińskiej, a prawą częścią (patrząc od dołu) Wielkiego Ogrodu. Od lewej strony jej ograniczenie tworzy Hruba Bula, od prawej dolna część filara Wielkiej Teriańskiej Turni. U wylotu Rynny Kurtyki znajduje się wielki stożek piargowy. Zimą w Rynnie Kurtyki tworzy się lodospad o długości około 150 m i nachyleniu dochodzącym do 90 stopni. 
Autorem nazwy tej wklęsłej formacji skalnej jest Władysław Cywiński. Nazwą upamiętnił Wojciecha Kurtykę, który wraz z Jackiem Jasińskim jako pierwsi (prawdopodobnie) w styczniu 1990 r. dokonali zimowego przejścia tą rynną (droga wspinaczkowa "Lodospad Kurtyki"; 5 wyciągów bez dotknięcia skały, czas przejścia 5 godz.).

</doc>
<doc id="5020752" url="https://pl.wikipedia.org/wiki?curid=5020752" title="Aluniș (gmina w okręgu Marusza)">
Aluniș (gmina w okręgu Marusza)

Aluniș – gmina w Rumunii, w okręgu Marusza. Obejmuje miejscowości Aluniș, Fițcău i Lunca Mureșului. W 2011 roku liczyła 3236 mieszkańców. 

</doc>
<doc id="5020756" url="https://pl.wikipedia.org/wiki?curid=5020756" title="Aluniș (okręg Marusza)">
Aluniș (okręg Marusza)

Aluniș () – wieś w Rumunii, w okręgu Marusza, w gminie Aluniș. W 2011 roku liczyła 2015 mieszkańców.

</doc>
<doc id="5020757" url="https://pl.wikipedia.org/wiki?curid=5020757" title="Fițcău">
Fițcău

Fițcău () – wieś w Rumunii, w okręgu Marusza, w gminie Aluniș. W 2011 roku liczyła 486 mieszkańców.

</doc>
<doc id="5020759" url="https://pl.wikipedia.org/wiki?curid=5020759" title="Lunca Mureșului (okręg Marusza)">
Lunca Mureșului (okręg Marusza)

Lunca Mureșului () – wieś w Rumunii, w okręgu Marusza, w gminie Aluniș. W 2011 roku liczyła 735 mieszkańców.

</doc>
<doc id="5020762" url="https://pl.wikipedia.org/wiki?curid=5020762" title="Meksykańska Formuła 2">
Meksykańska Formuła 2

Meksykańska Formuła 2 – cykl wyścigów samochodowych organizowanych w Meksyku w latach 1990–1997. Seria zastąpiła Formułę K.

</doc>
<doc id="5020763" url="https://pl.wikipedia.org/wiki?curid=5020763" title="Apold (gmina)">
Apold (gmina)

Apold – gmina w Rumunii, w okręgu Marusza. Obejmuje miejscowości Apold, Daia, Șaeș i Vulcan. W 2011 roku liczyła 2892 mieszkańców. 

</doc>
<doc id="5020766" url="https://pl.wikipedia.org/wiki?curid=5020766" title="Gary Janak">
Gary Janak

 
Gary Wayne Janak (ur. 22 marca 1962 w El Campo) – amerykański duchowny katolicki, biskup pomocniczy San Antonio od 2021.
Życiorys.
Prezbiterat.
Święcenia kapłańskie przyjął 14 maja 1988 i został inkardynowany do diecezji Victoria w Teksasie. Przez wiele lat pracował jako duszpasterz parafialny, był także m.in. dyrektorem urzędu ds. promocji powołań, tymczasowym administratorem diecezji, kanclerzem kurii i wikariuszem generalnym diecezji.
Episkopat.
15 lutego 2021 papież Franciszek mianował go biskupem pomocniczym San Antonio ze stolicą tytularną "Dionysiana". Sakry udzielił mu 20 kwietnia 2021 arcybiskup Gustavo Garcia-Siller.

</doc>
<doc id="5020767" url="https://pl.wikipedia.org/wiki?curid=5020767" title="Gary W. Janak">
Gary W. Janak



</doc>
<doc id="5020768" url="https://pl.wikipedia.org/wiki?curid=5020768" title="Joseph Bonnemain">
Joseph Bonnemain

Joseph Maria Bonnemain (ur. 26 lipca 1948 w Barcelonie) – szwajcarski duchowny katolicki, biskup Chur od 2021.
Życiorys.
Szkołę podstawową i średnią ukończył maturą w Hiszpanii (1967). Następnie przeprowadził się do Szwajcarii, gdzie studiował medycynę na Uniwersytecie w Zurychu. Studia ukończył doktoratem. W roku 1975 kontynuował studia filozofii i teologii w Rzymie. Święcenia kapłańskie otrzymał 15 sierpnia 1978 z rąk kardynała Franza Königa z inkardynacją do Prałatury Opus Dei. Swoją mszę prymicyjną odprawił w parafii św. Antoniego w Zurychu (Zürich-Hottingen). Następnie pracował jako duszpasterz środowisk wiejskich oraz studenckich regionu Nawarry. W roku 1980 uzyskał licencjat z prawa kanonicznego na Uniwersytecie Nawarry.
Od 1981 był sędzią sądu biskupiego diecezji Chur. W latach 1983–1991 był członkiem delegacji Stolicy Świętej przy Światowej Organizacji Zdrowia w Genewie. W roku 2003 został włączony do grona kanoników katedralnych Chur, a w 2008 został członkiem Rady Biskupiej. W 2009 otrzymał godność Kapelana Jego Świątobliwości.
15 lutego 2021 papież Franciszek mianował go ordynariuszem diecezji Chur. Sakry biskupiej udzielił mu 19 marca 2021 kardynał Kurt Koch.

</doc>
<doc id="5020770" url="https://pl.wikipedia.org/wiki?curid=5020770" title="Osłonka pergaminowa">
Osłonka pergaminowa

Osłonka pergaminowa (także: "łuska pergaminowa") – handlowa nazwa śródowocni owocu kawowca, otaczającej ziarno.
Ziarno kawowca (po wypaleniu kawa) otoczone jest trzema skórkami. Od zewnątrz są to kolejno: zewnętrzną skórką owocu, miąższ, łuska pergaminowa i otoczka srebrzysta bezpośrednio przylegająca do ziarna. 
Łuski pergaminowe usuwane są z ziaren w łuszczarkach, podczas procesu przygotowywania kawy. W różnego rodzaju klasyfikacjach ziarna kawowego pozostawienie osłonki pergaminowej na części ziaren traktowana jest jako wada handlowa i przyznawane są za to punkty obniżające wartość danych partii kawy. Wyjątkiem jest kawa sprzedawana wraz z otoczką, nazywana kawą pergaminową.

</doc>
<doc id="5020774" url="https://pl.wikipedia.org/wiki?curid=5020774" title="Joseph Marie Bonnemain">
Joseph Marie Bonnemain



</doc>
<doc id="5020775" url="https://pl.wikipedia.org/wiki?curid=5020775" title="Gokoku-ji">
Gokoku-ji

 – świątynia buddyjska szkoły shingon w Tokio (dzielnica Bunkyō), w Japonii. Jedna z niewielu zachowanych tokijskich świątyń z okresu Edo..
Historia.
Świątynię zaczęto budować w lutym 1681 roku na rozkaz sioguna Tsunayoshiego Tokugawy, którego prosiła o to jego matka Keishōin. 
Obiektem kultu jest figura bogini miłosierdzia Kannon ("Nyoirin-Kanzeon-Zō"), wykonana z naturalnego bursztynu. Oprócz tego w "Kannon-dō" (z 1697) znajdują się 33 drewniane i pozłacane posągi Kannon, a w każdym są umieszczone włosy Keishōin. 
Świątynię ukończono w sierpniu 1697. Jest to jeden z niewielu obiektów budowlanych w Tokio, których nie zniszczyło ani żadne trzęsienie ziemi, ani II wojna światowa.

</doc>
<doc id="5020776" url="https://pl.wikipedia.org/wiki?curid=5020776" title="Bellingcat">
Bellingcat

Bellingcat (także bell¿ngcat) – brytyjska witryna dziennikarstwa śledczego, która specjalizuje się w sprawdzaniu faktów i białym wywiadzie. Została założona przez brytyjskiego dziennikarza Eliota Higginsa w lipcu 2014 r. Bellingcat publikuje wyniki dochodzeń dziennikarzy zawodowych, ale także wolontariuszy, w tematach takich jak łamanie praw człowieka, przestępczość i działania wojenne. Bellingcat publikuje również przewodniki po swoich technikach.
Pierwsze reportaże witryny dotyczyły wojny domowej w Syrii. Późniejsze raporty o wojnie w Donbasie (w tym o zestrzeleniu samolotu Malaysia Airlines 17), nalocie na El Junquito, wojnie domowej w Jemenie i działaniach rosyjskiej FSB (w tym otruciu Sergeia Skripala i Aleksieja Nawalnego) przyciągnęły międzynarodową uwagę i były także przedmiotem badań naukowych.
W 2018 roku ukazał się film dokumentalny "Bellingcat: Truth in a Post-Truth World". W 2019 roku film ten, przedstawiający dziennikarstwo śledcze Bellingcat, zdobył Nagrodę Emmy w kategorii międzynarodowej dla filmu dokumentalnego.
8 października 2021 roku Bellingcat został uznany w Rosji za agenta zagranicy. 

</doc>
<doc id="5020777" url="https://pl.wikipedia.org/wiki?curid=5020777" title="Joseph-Bernard Likolo Bokal’Etumba">
Joseph-Bernard Likolo Bokal’Etumba

Joseph-Bernard Likolo Bokal’Etumba (ur. 29 sierpnia 1967 w Kinszasie) – kongijski duchowny katolicki, biskup diecezjalny Lisala od 2021.
Życiorys.
Prezbiterat.
Święcenia kapłańskie przyjął 30 maja 1999 i został inkardynowany do archidiecezji Kinszasa. Po kilkuletnim stażu duszpasterskim odbył studia w Paryżu i w Rzymie, uwieńczone doktoratem w 2013. Po powrocie do kraju uczył liturgiki w kinszaskim seminarium, a od 2016 był też sekretarzem komisji liturgicznej w kongijskiej Konferencji Episkopatu.
Episkopat.
15 lutego 2021 papież Franciszek mianował go biskupem diecezjalnym Lisala. Sakry udzielił mu 29 maja 2021 kardynał Fridolin Ambongo.

</doc>
<doc id="5020781" url="https://pl.wikipedia.org/wiki?curid=5020781" title="Joseph-Bernard Likolo">
Joseph-Bernard Likolo



</doc>
<doc id="5020785" url="https://pl.wikipedia.org/wiki?curid=5020785" title="Glyphonycterinae">
Glyphonycterinae

Glyphonycterinae – podrodzina ssaków z rodziny liścionosowatych (Phyllostomidae).
Zasięg występowania.
Podrodzina obejmuje gatunki występujące w Ameryce.
Podział systematyczny.
Do podrodziny należą następujące rodzaje:

</doc>
<doc id="5020788" url="https://pl.wikipedia.org/wiki?curid=5020788" title="Hey, Mamma!">
Hey, Mamma!

Hey, Mamma! – utwór mołdawskiego zespołu SunStroke Project powstały w 2017 roku, pochodzący z albumu Hey Mamma. Jedna z najbardziej rozpoznawalnych piosenek grupy.
Konkurs Piosenki Eurowizji.
W 2017 roku po wygraniu eliminacji krajowych zespół został reprezentantem Mołdawii w 62. Konkursie Piosenki Eurowizji w Kijowie. 9 maja 2017 roku SunStroke Project wykonując utwór Hey Mamma zajął w półfinale 2 miejsce, zyskując 291 punktów. Tym samym zakwalifikowali się do finału gdzie otrzymali 374 punkty i ostatecznie zdobyli wysokie 3 miejsce spośród 26 międzynarodowych reprezentantów.

</doc>
<doc id="5020791" url="https://pl.wikipedia.org/wiki?curid=5020791" title="Czworogratka nadrzewek">
Czworogratka nadrzewek

Czworogratka nadrzewek ("Amphigerontia contaminata") – gatunek owada z rzędu psotników i rodziny psotnikowatych.
Taksonomia.
Gatunek ten opisał jako pierwszy James Francis Stephens w 1836 roku pod nazwą "Psocus contaminatus". Jeszcze do lat 40. XX wieku gatunek ten często mylony był w literaturze z czworogratką dwupaskiem ("Amphigerontia bifasciata").
Morfologia.
Owad ten osiąga od 3,7 do 4 mm długości przedniego skrzydła. Głowę ma jasną z brunatnymi kropkami na ciemieniu oraz brunatnymi liniami podłużnymi i poprzecznymi na nadustku. Oczy złożone są w części ubarwione szaro, zaś w części dolnej brunatnie. Czułki u samca osiągają długość przedniego skrzydła, natomiast u samicy są nieco krótsze. Tułów jest żółtawy z brunatnym śródpleczem. U samca skrzydła są przezroczyste, natomiast u samicy występują na nich nieliczne rozmyte plamy o brunatnym zabarwieniu. Na żółtawym odwłoku występuje brunatne obrączkowanie. Genitalia samca cechują się bardzo szerokimi paramerami oraz symetrycznym hypandrium podzielonym u wierzchołka na trzy płaty, z których środkowy jest tak zgrubiały, że w widoku brzusznym wygląda na niemal kulisty. Paramery są nieprzyrośnięte do prącia. Samica ma znak w kształcie krzyża na płytce sugenitalnej i dwupłatowe walwy zewnętrzne.
Ekologia i występowanie.
Biotopem tego owada są lasy, sady, ogrody, parki oraz inne zadrzewienia i zarośla. Żeruje na porostach i grzybach strzępkowych. Bytuje na gałęziach i pniach drzew i krzewów iglastych i liściastych, krzewinkach i trawach. Spotykany jest na brzozach, bukach, cisach, dębach, głogach, jabłoniach, jałowcach, jodłach, leszczynach, modrzewiach, olszach, platanach, rokitnikach, sosnach, świerkach, trzęślicy modrej, wrzoścach i żarnowcach. 
Gatunek współcześnie holarktyczny. W Palearktyce znany jest z Wysp Kanaryjskich, Hiszpanii, Irlandii, Wielkiej Brytanii, Francji, Belgii, Luksemburgu, Holandii, Niemiec, Szwajcarii, Austrii, Włoch, Danii, Szwecji, Norwegii, Finlandii, Estonii, Łotwy, Polski, Czech, Słowacji, Węgier, Rumunii, Chorwacji, Serbii, Grecji, Ukrainy, Rosji, Turcji, Cypru, Izraela, Mongolii i Korei. Z Nearktyki podawany jest z Kanady.

</doc>
<doc id="5020792" url="https://pl.wikipedia.org/wiki?curid=5020792" title="Amphigerontia contaminata">
Amphigerontia contaminata



</doc>
<doc id="5020795" url="https://pl.wikipedia.org/wiki?curid=5020795" title="Psococerastis gibbosus">
Psococerastis gibbosus



</doc>
<doc id="5020800" url="https://pl.wikipedia.org/wiki?curid=5020800" title="Tetsu Katayama">
Tetsu Katayama

 – japoński prawnik, polityk, premier Japonii w latach 1947–1948. 
Życiorys.
Młodość.
Urodził się w Tanabe w prefekturze Wakayama. Uczęszczał na Uniwersytet Cesarski w Tokio i uzyskał stopień licencjata w dziedzinie prawa. Wychowany był w wierze chrześcijańskiej, był pod silnym wpływem chrześcijańskiego socjalizmu Isoo Abe. Po ukończeniu studiów otworzył kancelarię prawną w wynajętym akademiku Związku Chrześcijańskiej Młodzieży Męskiej, gdzie pracował jako adwokat.
Początki polityki.
W 1926 roku Katayama został sekretarzem generalnym Partii Socjaldemokratycznej. W 1930 roku został wybrany do Izby Reprezentantów reprezentując prefekturę Kanagawa. Po II wojnie światowej, w listopadzie 1945 roku, Katayama został sekretarzem generalnym Socjalistycznej Partii Japonii. Następnie we wrześniu 1946 roku został przewodniczącym komitetu wykonawczego partii.
Gabinet Katayamy.
W wyborach w 1947 roku Partia Socjalistyczna zdobyła 144 mandaty, a Katayama został wybrany premierem w wieku 59 lat. Stworzył koalicję Socjalistycznej Partii Japonii (Nihon Shakaitō), Japońskiej Partii Demokratycznej (Nihon Minshutō) oraz Partii Współpracy Narodowej (Kokumin Kyōdōtō). Gabinet Katayamy był pierwszym gabinetem kierowanym przez przywódcę Partii Socjalistycznej i pierwszym po wprowadzeniu w życie nowej Konstytucji Japonii po zakończeniu obowiązywania Konstytucji Meiji. Rząd Katayamy przyczynił się m.in. do: uchwalenia ustawy o służbie cywilnej, wprowadzenia reformy systemu policyjnego, utworzenia Ministerstwa Pracy, uchwalenia Kodeksu Cywilnego, reformy i nowelizacji prawa karnego. W wyniku wielu konfliktów wewnętrznych w koalicji i dymisji kilku ministrów (m.in. ministra rolnictwa Rikizō Hirano) rząd złożył dymisję.
Późniejsze życie.
Do 1963 roku pełnił funkcje doradcze i polityczne w Partii Demokratyczno-Socjalistycznej oraz w Narodowej Unii Ochrony Konstytucji (Kempō Yōgo Kokumin Rengō), po czym wycofał się z polityki, gdy utracił mandat w Izbie Reprezentantów. 
Zmarł 30 maja 1978 roku w Fujisawie w wieku 90 lat.

</doc>
<doc id="5020806" url="https://pl.wikipedia.org/wiki?curid=5020806" title="Viola albida">
Viola albida

Viola albida Palib. – gatunek roślin z rodziny fiołkowatych ("Violaceae"). Występuje naturalnie w Rosji (w Kraju Nadmorskim), na Półwyspie Koreańskim, w Chinach (w regionie Dongbei) oraz Japonii. 
Biologia i ekologia.
Rośnie w lasach i zaroślach. Występuje na wysokości od 300 do 800 m n.p.m.

</doc>
<doc id="5020808" url="https://pl.wikipedia.org/wiki?curid=5020808" title="Viola alliariifolia">
Viola alliariifolia

Viola alliariifolia Nakai – gatunek roślin z rodziny fiołkowatych ("Violaceae"). Występuje endemicznie w Japonii – na wyspie Hokkaido. 
Biologia i ekologia.
Rośnie na łąkach. 

</doc>
<doc id="5020810" url="https://pl.wikipedia.org/wiki?curid=5020810" title="Big Fun (album C.C. Catch)">
Big Fun (album C.C. Catch)

Big Fun – piąty album niemieckiej piosenkarki C.C. Catch wydany w 1988 roku przez Hansa Records. Płyta zawiera 10 nagrań, wszystkie zostały napisane przez Dietera Bohlena, kończąc tym samym jego współpracę z artystką. Wydanie albumu poprzedził singel „Backseat of Your Cadillac” w październiku 1988, w następnym roku ukazały się zaś trzy kolejne single: „Nothing But a Heartache”, „Summer Kisses” oraz „Baby I Need Your Love”.

</doc>
<doc id="5020811" url="https://pl.wikipedia.org/wiki?curid=5020811" title="Viola amamiana">
Viola amamiana

Viola amamiana Hatus. – gatunek roślin z rodziny fiołkowatych ("Violaceae"). Występuje endemicznie na japońskim archipelagu Riukiu. 
Biologia i ekologia.
Rośnie na brzegach cieków wodnych i terenach skalistych. 

</doc>
<doc id="5020813" url="https://pl.wikipedia.org/wiki?curid=5020813" title="Viola bissetii">
Viola bissetii

Viola bissetii Maxim. – gatunek roślin z rodziny fiołkowatych ("Violaceae"). Występuje naturalnie w Japonii – na wyspach Honsiu, Kiusiu i Sikoku. 

</doc>
<doc id="5020815" url="https://pl.wikipedia.org/wiki?curid=5020815" title="Viola blandiformis">
Viola blandiformis

Viola blandiformis Nakai – gatunek roślin z rodziny fiołkowatych ("Violaceae"). Występuje endemicznie w Japonii – na wyspach Honsiu i Hokkaido.
Biologia i ekologia.
Rośnie w lasach.

</doc>
<doc id="5020817" url="https://pl.wikipedia.org/wiki?curid=5020817" title="Viola boissieuana">
Viola boissieuana

Viola boissieuana Makino – gatunek roślin z rodziny fiołkowatych ("Violaceae"). Występuje naturalnie w Korei Południowej oraz Japonii (na wyspach Honsiu, Sikoku i Kiusiu). 
Biologia i ekologia.
Rośnie w lasach. 

</doc>
<doc id="5020820" url="https://pl.wikipedia.org/wiki?curid=5020820" title="Viola brevistipulata">
Viola brevistipulata

Viola brevistipulata (Franch. &amp; Sav.) W.Becker – gatunek roślin z rodziny fiołkowatych ("Violaceae"). Występuje naturalnie w Japonii (na wyspach Hokkaido i Honsiu) oraz Rosji (w Kraju Nadmorskim i na Wyspach Kurylskich). 
Biologia i ekologia.
Rośnie w lasach. 

</doc>
<doc id="5020822" url="https://pl.wikipedia.org/wiki?curid=5020822" title="Viola eizanensis">
Viola eizanensis

Viola eizanensis (Makino) Makino – gatunek roślin z rodziny fiołkowatych ("Violaceae"). Występuje endemicznie w Japonii – na Honsiu, Kiusiu i Sikoku.
Biologia i ekologia.
Rośnie w lasach.

</doc>
<doc id="5020824" url="https://pl.wikipedia.org/wiki?curid=5020824" title="Viola faurieana">
Viola faurieana

Viola faurieana W.Becker – gatunek roślin z rodziny fiołkowatych ("Violaceae"). Występuje endemicznie w Japonii – na wyspie Honsiu. 
Biologia i ekologia.
Rośnie w lasach, na wysokości do 1000 m n.p.m.

</doc>
<doc id="5020826" url="https://pl.wikipedia.org/wiki?curid=5020826" title="Listkonosek">
Listkonosek



</doc>
<doc id="5020827" url="https://pl.wikipedia.org/wiki?curid=5020827" title="Viola grayi">
Viola grayi

Viola grayi Franch. &amp; Sav. – gatunek roślin z rodziny fiołkowatych ("Violaceae"). Występuje endemicznie w Japonii – na Honsiu i w południowo-zachodniej części Hokkaido. 
Biologia i ekologia.
Rośnie na wybrzeżu; na murawach i terenach piaszczystych. 

</doc>
<doc id="5020833" url="https://pl.wikipedia.org/wiki?curid=5020833" title="Pustomyty (obwód rówieński)">
Pustomyty (obwód rówieński)

Pustomyty – wieś na Ukrainie w rejonie hoszczańskim obwodu rówieńskiego. 
Historia.
Właścicielem Pustomytów w drugiej poł. XVIII w. był Antoni Pruszyński.

</doc>
<doc id="5020840" url="https://pl.wikipedia.org/wiki?curid=5020840" title="Malatyn">
Malatyn

Malatyn – wieś na Ukrainie w rejonie hoszczańskim obwodu rówieńskiego. 

</doc>
<doc id="5020845" url="https://pl.wikipedia.org/wiki?curid=5020845" title="Conagra Brands">
Conagra Brands

Conagra Brands, Inc., dawniej znany jako ConAgra Foods – amerykańska firma spożywcza z siedzibą w Chicago w stanie Illinois. Conagra wytwarza i sprzedaje produkty pod różnymi markami, które są dostępne w supermarketach, restauracjach i punktach gastronomicznych.

</doc>
<doc id="5020861" url="https://pl.wikipedia.org/wiki?curid=5020861" title="Kościół Trójcy Świętej w Miłoradzicach">
Kościół Trójcy Świętej w Miłoradzicach

Kościół Trójcy Świętej w Miłoradzicach – rzymskokatolicki kościół parafialny zlokalizowany w Miłoradzicach w województwie dolnośląskim, w powiecie lubińskim, w gminie Lubin. Funkcjonuje przy nim parafia Świętej Trójcy.
Historia.
Po raz pierwszy kościół był we wsi wzmiankowany w 1298. Obecny obiekt zbudowano w XV wieku dla lokalnej społeczności protestanckiej, a potem gruntownie przebudowano w 1674 oraz w XIX wieku. W 1945 obiekt został zniszczony w 80% w trakcie działań II wojny światowej. Parafię przy kościele erygowano 1 stycznia 1958 (podział parafii Lubin, Prochowice i Zimna Woda). Od 1949 parafię prowadzą salezjanie
Architektura.
Świątynia jest murowana (wzniesiona na rzucie prostokąta), orientowana i jednonawowa. Od zachodu ma przybudowaną wieżę na planie czworoboku, która jest od zachodu oszkarpowana, natomiast w górnej kondygnacji ośmiokątna. Pokrywa ją barokowy hełm z latarnią. Dachy nakrywające korpus nawowy są dwuspadowe. Do prezbiterium dobudowana jest zakrystia z lożą kolatorską. Od południa do kościoła przylega barokowa kaplica grobowa rodziny von Mohl (około 1690). 
Wnętrze.
Do zachowanego wyposażenia należą: 

</doc>
<doc id="5020862" url="https://pl.wikipedia.org/wiki?curid=5020862" title="20 złotych 200. rocznica urodzin Fryderyka Chopina">
20 złotych 200. rocznica urodzin Fryderyka Chopina

20 złotych 200. rocznica urodzin Fryderyka Chopina – polski banknot kolekcjonerski o nominale dwudziestu złotych, wprowadzony do obiegu 22 lutego 2010 roku.
Awers.
Na awersie w centralnej części znajduje się wizerunek Fryderyka Chopina widzianego z profilu (element ten został wydrukowany w technice stalorytniczej). Na lewej stronie awersu przedstawiony został dworek w Żelazowej Woli. W lewym górnym rogu znajduje się nominał, polskie godło i napis NARODOWY BANK POLSKI; zaś w lewym dolnym rogu umieszczono znaczenie dla niewidomych (wytłoczone XX). Z prawej strony znajduje się reprodukcja fragmentu pierwodruku mazurka B-dur op. 7 nr 1 wraz z autografem artysty.
Rewers.
Na rewersie znajduje się reprodukcja fragmentu etiudy f-moll op. 10 nr 9 na tle mazowieckiego pejzażu z wierzbami. Z lewej strony umieszczono nominał, numer seryjny banknotu, napis NBP i znak wodny przedstawiający Fryderyka Chopina. W prawym dolnym rogu znajduje się numer seryjny banknotu i nominał; zaś w prawym górnym rogu napis NARODOWY BANK POLSKI.
Nakład.
Polska Wytwórnia Papierów Wartościowych wydrukowała 120 000 banknotów, o wymiarach 138 mm x 69 mm, według projektu Grzegorza Pfeifera i Katarzyny Jarnuszkiewicz; ryt portretu Fryderyka Chopina znajdujący się na awersie banknotu wykonał Przemysław Krajewski.
Opis.
Jest to 4. banknot kolekcjonerski wydany przez PWPW. Upamiętnia dwusetną rocznicę urodzin Fryderyka Chopina.
Zabezpieczenia.
Banknot ma zabezpieczenia takie jak:
Uwagi.
Banknot z datą 19 marca 2009 r., z serią FC (skrót od Fryderyk Chopin).

</doc>
<doc id="5020867" url="https://pl.wikipedia.org/wiki?curid=5020867" title="Linia kolejowa nr 247">
Linia kolejowa nr 247

Linia kolejowa nr 247 – projektowana linia kolejowa w województwie mazowieckim, łącząca stacje Modlin i Płock. Za budowę odpowiedzialne jest PKP PLK.
Warianty przebiegu.
We "Wstępnym Studium wykonalności dla budowy nowej linii kolejowej w relacji Modlin – Płock" zostało przeanalizowanych 8 wariantów przebiegu linii:
Wszystkie warianty zakładają wykorzystanie i modernizację bocznicy kolejowej do Portu lotniczego Warszawa-Modlin.

</doc>
<doc id="5020868" url="https://pl.wikipedia.org/wiki?curid=5020868" title="Yūsuke Suzuki">
Yūsuke Suzuki

 – japoński lekkoatleta specjalizujący się w chodzie sportowym. 
Na arenie międzynarodowej zadebiutował w 2004 roku, podczas mistrzostw świata juniorów, gdzie zajął 17. miejsce w chodzie na 10 000 metrów. W 2005 roku zdobył brązowy medal mistrzostw świata juniorów młodszych rozgrywanych w Marrakeszu. Rok później zdobył brązowy medal na mistrzostwach świata juniorów w Pekinie. W latach 2007 i 2009 startował na Uniwersjadzie zajmując odpowiednio 4. oraz 13. miejsce w chodzie na 20 kilometrów. W 2009 roku w Berlinie zadebiutował na mistrzostwach świata, zajmując 41. miejsce. W 2010 roku startował w pucharze świata w chodzie sportowym oraz na igrzyskach azjatyckich rozgrywanych w chińskim Katnonie. Na mistrzostwach świata w 2011 roku dobiegł do mety jako 7. zawodnik chodu na 20 km, jednak po weryfikacji wyników związanej ze stosowaniem dopingu przez zawodników z Rosji oraz Ukrainy, przyznano mu 4. miejsce. W 2012 roku startował na Igrzyskach olimpijskich w Londynie, zajmując 36. miejsce w chodzie na 20 kilometrów. W 2014 zdobył srebrny medal igrzysk azjatyckich. 15 marca 2015 roku podczas mistrzostw Azji w chodzie sportowym, rozgrywanych w rodzinnym mieście, ustanowił rekord świata w chodzie na 20 kilometrów (1:16:36). W tym samym roku doznał kontuzji, która skutkowała ponad dwu letnią przerwą w treningach. Do rywalizacji powrócił w maju 2018 roku. W 2019 został mistrzem świata w chodzie na 50 kilometrów.

</doc>
<doc id="5020872" url="https://pl.wikipedia.org/wiki?curid=5020872" title="Wilber Pérez">
Wilber Pérez

Wilber Mauricio „Bebote” Pérez Medrano (ur. 26 września 1988 w San Ixtán) – gwatemalski piłkarz występujący na pozycji napastnika, reprezentant kraju, obecnie zawodnik Xelajú MC.
Kariera klubowa.
Pérez pochodzi ze wsi San Ixtán nieopodal miasta Jalpatagua, w departamencie Jutiapa. Ma trójkę rodzeństwa. W wieku 13 lat został wypatrzony w swojej szkole Colegio San José przez trenera juniorów i za jego namową przeszedł testy w drużynie Muncipal-Jutiapa. W wieku 15 lat wyjechał samotnie do stołecznego miasta Gwatemala, gdzie dołączył do akademii juniorskiej krajowego potentata CSD Municipal. Po dwóch latach zrezygnowano z niego ze względu na jego problemy zdrowotne. Bezskutecznie próbował znaleźć zatrudnienie w Deportivo Malacateco. Równolegle studiował zarządzanie na stołecznym Universidad Mariano Gálvez.
W następnych latach Pérez występował w drugoligowym Deportivo Coatepeque (strzelił tam gola w debiucie) oraz trzecioligowych Deportivo Ayutla, Deportivo La Gomera i Antigua GFC. Z La Gomerą i Antiguą wywalczył awans do drugiej ligi. Później rozpoczął testy w pierwszoligowym CSD Suchitepéquez pod okiem trenera Richarda Prezy i po miesiącu podpisał z tym klubem kontrakt. W gwatemalskiej Liga Nacional zadebiutował 9 października 2011 w przegranym 1:2 spotkaniu z Heredią, zaś premierową bramkę zdobył 23 listopada tego samego roku w wygranej 3:0 konfrontacji z Mictlán. Stamtąd powrócił do Deportivo Coatepeque, występującego już w najwyższej klasie rozgrywkowej.
W lipcu 2014 Pérez przeszedł do Deportivo Petapa, beniaminka rozgrywek. W jesiennym sezonie Apertura 2014 został królem strzelców ligi gwatemalskiej z 12 golami na koncie (ex aequo z Carlosem Ruizem). W maju 2015 podpisał roczną umowę ze stołecznym CSD Municipal. Tam był głównie rezerwowym i odszedł z klubu już po sześciu miesiącach. W późniejszym czasie reprezentował barwy Cobán Imperial oraz Deportivo Guastatoya, z którym wywalczył wicemistrzostwo Gwatemali (Clausura 2017). Następnie był piłkarzem Deportivo Sanarate.
W sierpniu 2018 Pérez przeszedł do kosowskiego KF Gjilani. Przeniósł się do tego klubu dzięki pośrednictwu agenta piłkarskiego ze Stanów Zjednoczonych. W Superliga e Kosovës zadebiutował 25 sierpnia 2018 w wygranym 3:2 meczu z KEK-u, w którym zdobył też swojego pierwszego gola. Na koniec sezonu został najlepszym strzelcem Gjilani i po barażach utrzymał się z nim w pierwszej lidze Kosowa. W lipcu 2019 powrócił do ojczyzny, zasilając Deportivo Malacateco. Po roku spędzonym w tej drużynie nie zdecydował się przedłużać umowy i odszedł do Xelajú MC.
Kariera reprezentacyjna.
W seniorskiej reprezentacji Gwatemali Pérez zadebiutował za kadencji tymczasowego selekcjonera Víctora Hugo Monzóna, 11 czerwca 2013 w zremisowanym 0:0 meczu towarzyskim z Belize. Pierwszą bramkę w barwach narodowych zdobył natomiast 12 października 2019 w wygranym 5:0 spotkaniu z Anguillą w ramach Ligi Narodów CONCACAF.

</doc>
<doc id="5020873" url="https://pl.wikipedia.org/wiki?curid=5020873" title="Na celowniku (film z 2021)">
Na celowniku (film z 2021)

Na celowniku (ang. "Red Dot") – szwedzki thriller z 2021 roku w reżyserii Alaina Darborga. Premiera miała miejsce 11 lutego 2021 na platformie streamingowej Netflix. W rolach głównych wystąpili: Anastasios Soulis, Nanna Blondell, Johannes Kuhnke, Kalled Mustonen, Tomas Bergström oraz Thomas Hanzon. 
Fabuła.
"Na celowniku" to thriller akcji osadzony w szwedzkich górach. Głównymi bohaterami są dobiegający trzydziestki David i Nadja, których małżeństwo przeżywa ciężkie chwile. Kiedy jednak kobieta zachodzi w ciążę, postanawiają wskrzesić swój związek w pięknych okolicznościach przyrody i wybrać się na narciarską wyprawę na północ Szwecji. Po kłótni z miejscowymi myśliwymi ich romantyczny wypad powoli zaczyna się jednak zmieniać w koszmar. Wkrótce na ich namiocie pojawia się czerwony znak celowniczy i muszą uciekać w mroźną dzicz. Ich jedynym towarzystwem w niebezpiecznych górach są tylko mierzący do nich łowcy. Jakby problemów było mało, podczas sadystycznego polowania o parę upomina się też jej zapomniana przeszłość.

</doc>
<doc id="5020875" url="https://pl.wikipedia.org/wiki?curid=5020875" title="Bychów (stacja kolejowa)">
Bychów (stacja kolejowa)

Bychów (; ) – stacja kolejowa w miejscowości Bychów, w rejonie bychowskim, w obwodzie mohylewskim, na Białorusi. Położona jest na linii Orsza - Mohylew - Żłobin.
Stacja istniała przed II wojną światową.

</doc>
<doc id="5020879" url="https://pl.wikipedia.org/wiki?curid=5020879" title="Parada z okazji Dnia Zwycięstwa w Moskwie (2020)">
Parada z okazji Dnia Zwycięstwa w Moskwie (2020)

24 czerwca 2020 na Placu Czerwonym w Moskwie miała miejsce uroczysta parada wojskowa upamiętniająca 75. rocznicę zwycięstwa nad III Rzeszą i zakończenia II wojny światowej w Europie.
Obchody zostały przeniesione z pierwotnej daty (9 maja), z uwagi na pandemię COVID-19 w Rosji.

</doc>
<doc id="5020880" url="https://pl.wikipedia.org/wiki?curid=5020880" title="Daniczów">
Daniczów

Daniczów – wieś na Ukrainie w rejonie korzeckim obwodu rówieńskiego.

</doc>
<doc id="5020887" url="https://pl.wikipedia.org/wiki?curid=5020887" title="Chocin (obwód rówieński)">
Chocin (obwód rówieński)

Chocin – wieś na Ukrainie, w obwodzie rówieńskim, w rejonie rówieńskim. 

</doc>
<doc id="5020889" url="https://pl.wikipedia.org/wiki?curid=5020889" title="Chocim (obwód rówieński)">
Chocim (obwód rówieński)



</doc>
<doc id="5020899" url="https://pl.wikipedia.org/wiki?curid=5020899" title="Ryświanka">
Ryświanka

Ryświanka – wieś na Ukrainie w rejonie korzeckim obwodu rówieńskiego.

</doc>
<doc id="5020903" url="https://pl.wikipedia.org/wiki?curid=5020903" title="Aleksiej Lichaczow">
Aleksiej Lichaczow

Aleksiej Lichaczow ros. Алексей Евгеньевич Лихачёв (ur. 23 grudnia 1962 w Sarowie) — rosyjski działacz państwowy, dyrektor generalny Państwowej Korporacji Energii Atomowej "Rosatom" od 2016.
W 1985 ukończył studia radiofizyczne na Gorkowskim Uniwersytecie Państwowym, w 1998 - wydział ekonomii Niżegorodskiego Uniwersytetu Państwowego. Doktor nauk ekonomicznych. 
W latach 1985-1987 był inżynierem w Gorkowskim Naukowo-Badawczym Instytucie Budowy Maszyn; w latach 1987-1988 był sekretarzem komitetu Komsomołu w tym instytucie, następnie w latach 1988-1992 drugim sekretarzem, pierwszym sekretarzem, sekretarzem Komitetu Miejskiego Komsomołu w Gorki. 
W latach 1992-2000 kierował kompanią "Albo", zajmującą się ubezpieczeniami społeczno-przemysłowymi. 
W latach 2000 - 2007 - deputowany Dumy Państwowej, zastępca przewodniczącego komisji polityki gospodarczej, przedsiębiorczości i turystyki. W latach 2007-2008 był doradcą Ministra Rozwoju Gospodarczego, w latach 2008 - 2010 - dyrektor Skonsolidowanego Departamentu Analiz i Regulacji Zagranicznej Działalności Gospodarczej Ministerstwa. W 2010 został mianowany wiceministrem, w lutym 2015 pierwszym wiceministrem rozwoju gospodarczego. 
5 października 2016 dekretem prezydenta Federacji Rosyjskiej został mianowany dyrektorem generalnym Państwowej Korporacji Energii Atomowej "Rosatom". 
Odznaczony Orderem Zasługi dla Ojczyzny IV stopnia (2020), Orderem Honoru (2015), Orderem Przyjaźni (2010), Honorowym Dyplomem Prezydenta Federacji Rosyjskiej (2013).

</doc>
<doc id="5020906" url="https://pl.wikipedia.org/wiki?curid=5020906" title="Kirara Shiraishi">
Kirara Shiraishi

 – japoński lekkoatleta specjalizujący się w biegach sprinterskich. 
Na mistrzostwach świata w Dosze w 2019 roku biegnąc na drugiej zmianie w sztafecie 4 × 100 metrów zdobył brązowy medal oraz ustanowił czasem 37,43 rekord Azji.
Rekordy życiowe: 100 m – 10,19 (28 kwietnia 2019, Hiroszima); 200 m – 20,27 (17 sierpnia 2019, Fukui).

</doc>
<doc id="5020908" url="https://pl.wikipedia.org/wiki?curid=5020908" title="Clonezilla–Live">
Clonezilla–Live



</doc>
<doc id="5020913" url="https://pl.wikipedia.org/wiki?curid=5020913" title="MP 41">
MP 41



</doc>
<doc id="5020916" url="https://pl.wikipedia.org/wiki?curid=5020916" title="FK Bečej">
FK Bečej



</doc>
<doc id="5020921" url="https://pl.wikipedia.org/wiki?curid=5020921" title="Główna Baza Przerzutowa">
Główna Baza Przerzutowa

Powołana 21 stycznia 1944 przez szefa Sztabu Naczelnego Wodza gen. Stanisława Kopańskiego struktura o kryptonimie „Jutrzenka” (brytyjski kryptonim „Torment”), funkcjonująca także pod nazwą Baza nr 11, działająca w ramach Oddziału VI (Specjalnego) Sztabu Naczelnego Wodza. Jej zadaniem była organizacja zrzutów cichociemnych oraz zaopatrzenia dla Armii Krajowej do okupowanej Polski, we współpracy z brytyjską organizacją rządową Special Operations Executive, z wykorzystaniem lotów specjalnych SOE, w tym polskiej 1586 Eskadry Specjalnego Przeznaczenia, stacjonującej na lotnisku Campo Casale nieopodal Brindisi (Włochy).
Główna Baza Przerzutowa funkcjonowała do grudnia 1944, w Latiano, ok. 20 km od lotniska Campo Casale, pod Brindisi (Włochy). Wystartowało z niej do okupowanej Polski 486 samolotów (238 polskich oraz 248 brytyjskich i południowoafrykańskich), wykonało zadanie 247 załóg (137 polskich oraz 110 brytyjskich i południowoafr.), stracono 32 samoloty (7 polskich oraz 25 brytyjskich i południowoafr.). Od 18 grudnia 1943 do końca 1944 zrzuty cichociemnych i zaopatrzenia dla AK, realizowane były początkowo po starcie z lotniska Sidi Amor w rejonie Tunisu (3 zrzuty), następnie po starcie z lotniska Campo Casale nieopodal Brindisi (Włochy), skąd przerzucono do okupowanej Polski 133 cichociemnych oraz w kilkudziesięciu operacjach lotniczych zaopatrzenie dla Armii Krajowej (zrzuty materiałowe).
Wcześniej cichociemnych przerzucano z brytyjskich lotnisk RAF: Foulsham (2), Linton-on-Ouse (2), Leakenheath (9), Newmarket (2), Stradishall (6). Kilku Cichociemnych prawdopodobnie przerzucono z lotniska RAF Grottaglie. Od 27 marca 1942 do 21 września 1943 zrzuty cichociemnych oraz zaopatrzenia dla Armii Krajowej realizowane były w operacjach specjalnych SOE z tajnego brytyjskiego lotniska RAF Tempsford, skąd w 43 operacjach lotniczych SOE przerzucono do okupowanej Polski 158 cichociemnych oraz w ok. 90 kolejnych operacjach lotniczych zaopatrzenie dla Armii Krajowej (zrzuty materiałowe).
Ogółem, w niecałe cztery lata wystartowało do Polski w tajnych operacjach przerzutowych SOE 868 samolotów, w tym 483 wykonały zadanie zrzutem lub lądowaniem, stracono 70 samolotów. Przeprowadzono 81 operacji, podczas których przerzucono do Polski 316 cichociemnych oraz 28 kurierów, Węgra – radiotelegrafistę, a także 4 Anglików w operacji Freston. Ponadto zrzucono 670 ton zaopatrzenia (4802 zasobniki, 2971 paczek, 58 bagażników), z czego odebrano 443 tony. Stracono 70 samolotów (59 załóg, w tym 30 polskich), 11 skoczków, 1319 zasobników, 487 paczek, 7 bagażników, pieniądze. Zrzuty skoczków oraz zaopatrzenia przyjmowało ok. 642 placówek odbiorczych (część z nich to te same placówki o innych kryptonimach). Spadochroniarze przywieźli ze sobą prawie 35 milionów dolarów, 20 milionów marek niemieckich, 41 milionów złotych marek okupacyjnych oraz inne waluty.
Organizacja Głównej Bazy Przerzutowej.
Cele G.B.P., jej dowództwo oraz organizację definiował ściśle tajny „Rozkaz organizacyjny i Instrukcja Specjalna dla Dowódcy Głównej Bazy Przerzutowej do Kraju” L.dz. 7215/O.Spec./tjn/43 z dnia 21 stycznia 1944 gen. Stanisława Kopańskiego.
G.B.P. została powołana "„celem wykonania operacyj przerzutowych dla Armii Krajowej drogą lotniczą”", wyznaczono jako jej początkowe miejsce postoju "„Włochy Południowe, a następnie zależnie od wytworzonej sytuacji politycznej i wojennej Sprzymierzonych”." Środkiem realizacji tego celu miała być polska 1586 Eskadra Specjalnego Przeznaczenia oraz "„samoloty uzyskane przez Naczelnego Wodza u wojskowych władz anglo-amerykańskich”." Zaopatrzenie dla Armii Krajowej, czyli "„materiały wojenne i ekwipunek skoczków”" także "„materiał specjalny zapotrzebowany przez D-cę AK”" miały być przekazywane przez Brytyjczyków, a w przypadkach pilnych lub niemożliwych do zrealizowania przez Brytyjczyków – zakupione przez Szefa Oddziału Specjalnego lub Dowódcę G.B.P. Dotacje pieniężne oraz pocztę dla A.K. dostarczał Oddział VI (Specjalny).
Rozkaz przewidywał w G.B.P. 42 etaty oficerów, 97+1 podoficerów oraz 108 szeregowych.
Struktura organizacyjna G.B.P.:
Dowódca Głównej Bazy Przerzutowej.
Dowódcą (komendantem) G.B.P. mianowany został oficer wywiadu z Oddziału VI (Specjalnego) Sztabu Naczelnego Wodza mjr dypl. Jan Jaźwiński, jeden z pierwszych przeszkolonych polskich spadochroniarzy (Znak Spadochronowy nr 0005). Od początku zajmował się organizacją lotniczych zrzutów cichociemnych oraz zaopatrzenia dla Armii Krajowej, od końca sierpnia 1940 jako szef Samodzielnego Referatu „S”, od 4 maja 1942 do stycznia 1944 jako szef Wydziału Specjalnego (S) w Oddziale VI (Specjalnym). Otrzymał kryptonim „Sopja” oraz uprawnienia dowódcy pułku.
O mianowaniu mjr. dypl. Jaźwińskiego Naczelny Wódz gen. Kazimierz Sosnkowski powiadomił listem z 24 stycznia 1944 gen. Sir Henry M. Wilson’a, dowódcę wojsk alianckich w obszarze śródziemnomorskim.
Rozkaz zastrzegał, że "„wszystkie sprawy związane z całokształtem akcji przerzutowej są zachowane do wyłącznej decyzji dowódcy G.B.P. Tylko i wyłącznie D-ca G.B.P. jest uprawniony do określenia zakresu wglądu w pracę G.B.P. dla władz polskich i Sprzymierzonych. Wgląd ten może mieć miejsce o ile D-ca G.B.P. uzna, że jest to konieczne dla ułatwienia pracy G.B.P."”
Wśród zadań dowódcy G.B.P. rozkaz organizacyjny wskazywał m.in.:
Dowódca Głównej Bazy Przerzutowej był uprawniony m.in. do "„otrzymywania wiadomości dotyczących sytuacji w Kraju, potrzebnych dla prowadzenia przez D-cę G.B.P. aktualnego obrazu warunków wykonywania operacyj przerzutowych (...) wiadomości wywiadowczych od Dowódcy A.K. i Oddz. Wyw. Sztabu N.W. w zakresie potrzebnym dla prowadzenia operacji”".
Miał zapewnioną stałą łączność operacyjną, radiową (co godzinę) oraz kurierską z Oddziałem VI (Specjalnym), a także stałą łączność radiową z dowództwem Armii Krajowej. Dowódcy G.B.P. podporządkowano także "„placówki Oddz. Spec. korzystające z radiostacji lub innej pomocy Bazy”".
Dowódca G.B.P. miał również uprawnienie do uznania przeszkolonych skoczków – kandydatów na cichociemnych „za nieprzydatnych do przerzutu do Kraju”. Jeśli byli także uznani przez niego za „nieprzydatnych do użycia w pracy G.B.P.” o ich dalszym przydziale decydował Szef Oddziału VI (Specjalnego).
"„W styczniu 1944 Główną Bazę Przerzutową (GBP) pod Brindisi objął mjr dypl. Jan Jaźwiński „Sopja”. Władał on językiem angielskim, był twardy i konsekwentny w stosunku do Anglików z SOE i pracował w Oddziale VI Sztabu N.W. już od czerwca 1940 roku jako szef Referatu „S” (*Specjalny), który został przeorganizowany później na Wydział „S”, zajmujący się przerzutem lotniczym i kompletowaniem sprzetu dla Armii Krajowej. Był on niewątpliwie pionierem i spiritus movens przerzutu lotniczego do Kraju. Po objęciu dowództwa GBP mjr Jaźwiński podlegał wprawdzie szefowi Oddziału VI w Londynie (był nim wtedy ppłk dypl. Protasewicz), ale sam podpisywał depesze do gen. Bora – Komorowskiego i miał swobodę w organizowaniu przerzutu lotniczego do Kraju""."
Do 31 lipca 1944 – dzięki wysiłkom mjr dypl. Jana Jaźwińskiego – wystartowało z lotniska Campo Casale nieopodla Brindisi (Włochy) do Polski 340 samolotów (179 polskich i 161 brytyjskie), wykonało zadanie 178 załóg (104 polskie i 74 brytyjskie). Podczas Powstania Warszawskiego, od 1 do 22 sierpnia 1944 wystartowało stamtąd 146 samolotów (59 polskich, 87 brytyjskich i południowoafrykańskich), wykonało zadanie 69 (33 polskich i 36 brytyjskich oraz południowoafr.).
Po konflikcie z prosowieckim gen. Stanisławem Tatarem (od maja 1944 zastępcą szefa Sztabu NW do Spraw Krajowych, któremu podlegał Oddział VI), m.in. na tle zrzutów dla Powstania Warszawskiego, pozbawiony uprawnień dowódcy pułku oraz prawa szyfrowanej łączności z KG AK, 25 lipca 1944 złożył rezygnację oraz poprosił Naczelnego Wodza o zdymisjonowanie z funkcji komendanta Głównej Bazy Przerzutowej. Po proteście Dowódcy Armii Krajowej gen. Tadeusza Komorowskiego, do 2 września 1944 wspierał merytorycznie kpt. dypl. Jana Podoskiego, szefa Wydziału „S” w Oddziale VI (Specjalnym) oraz ppłk Mariana Dorotycza – Malewicza ps. Hańcza, od czerwca 1944 sprawującego obowiązki komendanta G.B.P.
W swoim pamiętniku mjr dypl. Jan Jaźwiński odnotował:
„(…) "list mój do płk Demela: Dn. 23 bm. rozkazem Tatara L.dz. 5856/O.Sp. (kopia w załączeniu) zostałem pozbawiony bezpośredniej łączności z Lawiną" [gen. Tadeusz Komorowski, dowódca AK] oraz "z władzami brytyjskimi" [SOE]. "Prawnie rozkaz ten pozostawia mnie możność świadomego kierownictwa przerzutem. (…) Faktycznie Hańcza" [ppłk Marian Dorotycz – Malewicz] "nie jest zdolny do prowadzenia akcji przerzutowej, ani też do rozmów z władzami brytyjskimi. Mogę więc czuwać nad realizacją planu przerzutu do AK. Wobec bardzo trudnej i ciężkiej obecnie sytuacji pozostanę w Bazie Jutrzenka dopoki NW" [Naczelny Wódz] "uzna to za celowe. (…) jutro wyślę drogą służbową depeszę do NW z prośbą o zwolnienie mnie ze stanowiska Dowódcy Bazy Jutrzenka i od wszelkich prac związanych z O.Sp." [Oddziałem Specjalnym] "to znaczy z Tatarem". "Jan Jaźwiński, 25 lipca 1944.”"
Ostatnie dwa zrzuty z Głównej Bazy Przerzutowej „Jutrzenka” zrealizowano w nocy 26/27 grudnia 1944. W operacji lotniczej Staszek 2 przerzucono do Polski cichociemnych: Stanisława Dmowskiego ps. Podlasiak, Zdzisława Sroczyńskiego ps. Kompresor, Witolda Uklańskiego ps. Herold, Jana Matysko ps. Oskard, Bronisława Czepczaka ps. Zwijak oraz Jana Parczewskiego ps. Kraska. W operacji lotniczej Freston tej samej nocy przerzucono oficerów brytyjskiej misji wojskowej Freston.
Likwidacja Głównej Bazy Przerzutowej.
W związku ze zbliżającym się zakończeniem II wojny św., w styczniu 1945 rozpoczęto likwidację G.B.P. Do 1 kwietnia 1945 zakończyła działalność wchodząca w jej skład centrala łączności „Mewa” obsługująca zrzuty cichociemnych i zaopatrzenia dla Armii Krajowej. Kierowana przez mjr Mariana Utnika Komisja Likwidacyjna Oddziału VI (Specjalnego) Sztabu Naczelnego Wodza przejęła z Głównej Bazy Przerzutowej 6 mln. 451 tys. dolarów, pozostałych z dotacji prezydenta USA Roosevelta na wsparcie konspiracji w Polsce. Pieniądze te zostały przekazane niejawnej centrali konspiracyjnej "Hel” kierowanej przez płk. Stanisława Nowickiego pod nadzorem gen. Stanisława Tatara, działającej do jesieni 1946. W części – wraz z przejętym przez Tatara „złotym FON” – pieniądze zostały w 1947 przekazane władzom „Polski Ludowej”.

</doc>
<doc id="5020922" url="https://pl.wikipedia.org/wiki?curid=5020922" title="MP41">
MP41



</doc>
<doc id="5020924" url="https://pl.wikipedia.org/wiki?curid=5020924" title="French Open 2019 (gra podwójna chłopców)">
French Open 2019 (gra podwójna chłopców)

French Open 2019 – gra podwójna chłopców – zawody deblowe chłopców, rozgrywane w ramach drugiego w sezonie wielkoszlemowego turnieju tenisowego, French Open. Zmagania miały miejsce w dniach 2–8 czerwca na ceglanych kortach Stade Roland Garros w 16. dzielnicy francuskiego Paryża.

</doc>
<doc id="5020926" url="https://pl.wikipedia.org/wiki?curid=5020926" title="Twardzioszek trzcinowy">
Twardzioszek trzcinowy

Twardzioszek trzcinowy ("Marasmius limosus" Quél.) – gatunek grzybów należący do rodziny twardzioszkowatych ("Marasmiaceae").
Systematyka i nazewnictwo.
Pozycja w klasyfikacji według Index Fungorum: "Marasmius, Marasmiaceae, Agaricales, Agaricomycetidae, Agaricomycetes, Agaricomycotina, Basidiomycota, Fungi".
Po raz pierwszy opisał go Lucien Quélet w 1877 r. Synonim "Chamaeceras limosus" (Quél.) Kuntze.
Nazwę polską zaproponował Władysław Wojewoda w 2003 r.
Występowanie i siedlisko.
Opisano jego występowanie w wielu krajach Europy i w Rosji, oraz na jednym stanowisku w USA (stan Waszyngton). W. Wojewoda w zestawieniu grzybów wielkoowocnikowych Polski przytacza 6 jego stanowisk. Bardziej aktualne stanowiska podaje internetowy atlas grzybów. Znajduje się na "Czerwonej liście roślin i grzybów Polski". Ma status E – gatunek zagrożony wymarciem, którego przeżycie jest mało prawdopodobne, jeśli nadal będą działać czynniki zagrożenia.
Saprotrof. Występuje wśród traw w lasach i zaroślach z olszą szarą, oraz w trzcinowiskach. Owocniki wyrastają zwłaszcza na martwych pędach trzciny pospolitej, turzyc i pokrzyw od czerwca do października.

</doc>
<doc id="5020927" url="https://pl.wikipedia.org/wiki?curid=5020927" title="Marasmius limosus">
Marasmius limosus



</doc>
<doc id="5020930" url="https://pl.wikipedia.org/wiki?curid=5020930" title="Lac de l’Eychauda">
Lac de l’Eychauda

Lac de l’Eychauda – jezioro we francuskich Alpach Delfinackich, w górskiej grupie Écrins. Jedno z trzech największych jezior w tej grupie górskiej i jednocześnie największe jezioro karowe we francuskich Alpach.
Położenie.
Jezioro leży we wschodniej części grupy Écrins. Położone jest w grupie szczytu Pointe des Arcas (3480 m n.p.m.), w kotle polodowcowym, znajdującym się w dolinie lodowca Séguret Foran. Jezioro leży ok. 800–1000 m od jego aktualnego czoła, ale odległość ta zwiększa się na skutek szybkiego cofania się tego lodowca. Od północy nieckę jeziora otacza łukiem grzbiet zwany Crête des Grangettes, który w kierunku wschodnim, przez przełęcz Col des Grangettes (2685 m n.p.m.), przechodzi w szczyt Roc de la Montagnolle (2828 m n.p.m.).
Leży w regionie Briançonnais, w departamencie Alpy Wysokie, w regionie administracyjnym Prowansja-Alpy-Lazurowe Wybrzeże. Znajduje się w granicach Parku Narodowego Écrins.
Charakterystyka.
Jezioro Eychauda jest typowym jeziorem lodowcowym, powstałym w cyrku lodowcowym – zagłębieniu powstałym na przedpolu cofającego się lodowca dolinnego. Znaczną głębokość i rozległość tego karu należy tłumaczyć szczególnym układem tektonicznym, dzięki któremu lodowiec był w stanie owo zagłębienie wydrążyć (podłoże ze skał osadowych, zwłaszcza z czarnych łupków, znacznie miększych w porównaniu ze skałami tworzącymi ściany kotliny). Z kolei próg zamykający nieckę jeziora jest granitowy.
Eychauda jest jeziorem proglacjalnym, stosunkowo młodym, chociaż istniało już z końcem małej epoki lodowej (w połowie XIX w.). Zasilane jest głównie drobnym ciekiem wodnym, wypływającym spod lodowca Séguret Foran. Nie posiada powierzchniowego odpływu. Nadmiar wód, przesączający się przez zamykający misę jeziorną próg, pojawia się na powierzchni dopiero znacznie niżej, w dolince Vallon de Chambran, zasilając potok zwany Torrent de l’Eychauda (w dorzeczu Durance). Jezioro przez większą część roku jest pokryte lodem. Rozmarza jedynie na 3–4 miesiące, a bryły lodu – pływające w jego mleczno-niebieskich wodach jeszcze z początkiem sierpnia – nie należą do rzadkości.
Jest jeziorem oligotroficznym. Wody jeziora są zimne i zawierają wiele zawiesiny mineralnej. Z racji długotrwałego utrzymywania się pokrywy lodowej zimą są mało zasobne w tlen. Życie w nich jest bardzo ubogie. W latach 50. i 60. XX w. próbowano je zarybić pstrągiem – niewielka populacja tych ryb utrzymuje się w zbiorniku jeszcze do chwili obecnej.
Turystyka.
Jezioro jest dość często odwiedzane przez turystów, wędrujących przebiegającym w pobliżu szlakiem turystycznym GR 54. Wycieczkę odbywa się zwykle z przysiółka Chambran (1719 m n.p.m.) w dolinie potoku Eychauda, idąc w górę jego doliny. By nie wracać tą samą drogą, można kontynuować wycieczkę w formie pętli, przez przełęcz Col des Grangettes i Col de l’Eychauda (2425 m n.p.m.).

</doc>
<doc id="5020931" url="https://pl.wikipedia.org/wiki?curid=5020931" title="Aurantiporus croceus">
Aurantiporus croceus



</doc>
<doc id="5020938" url="https://pl.wikipedia.org/wiki?curid=5020938" title="213 Pułk Piechoty (1920)">
213 Pułk Piechoty (1920)

213 ochotniczy pułk piechoty (213 pp) – oddział piechoty Wojska Polskiego w II Rzeczypospolitej okresu wojny polsko-bolszewickiej.
Formowanie i zmiany organizacyjne.
213 ochotniczy pułk piechoty sformowany został przez Policję Państwową. W jego skład wchodziły 4 bataliony. Żołnierze – policjanci rekrutowali się w większości ze środowiska weteranów wielkiej wojny. Pułk posiadał dobrze wyszkoloną kadrą oficerską i podoficerską. 
Działania pułku na froncie.
213 pułk piechoty skierowany został do walk na przedpolach Warszawy. Po sukcesie wojsk polskich, wziął udział w pościgu za uchodzącymi oddziałami Armii Czerwonej. Następnie został przetransportowany do Galicji na front południowy, a 13 października objął służbę nad Zbruczem. Po zakończeniu wojny został rozformowany, a większość żołnierzy wróciła do pracy w policji. 

</doc>
<doc id="5020944" url="https://pl.wikipedia.org/wiki?curid=5020944" title="Euromedia Group">
Euromedia Group

Euromedia Group, a. s. (EMG) – czeskie wydawnictwo założone w 1991 roku.
Portfolio Euromedia Group obejmuje marki wydawnicze: Kalibr (od 2018 r.), Odeon (od 1999 r.), Ikar (od 2000 r.), Universum (od 2000 r.), YOLI (od 2014 r.), Esence (od 2016 r.), Pragma (od 2016 r.), Pikola (od 2017 r.), Listen (od 2018 r.), Laser (od 2018 r.), Brána (od 2018 r.). 
Jest jednym z największych wydawnictw książkowych na rynku czeskim.

</doc>
<doc id="5020946" url="https://pl.wikipedia.org/wiki?curid=5020946" title="Euromedia">
Euromedia



</doc>
<doc id="5020949" url="https://pl.wikipedia.org/wiki?curid=5020949" title="Czytam sobie">
Czytam sobie

Czytam sobie – program wydawniczy oraz seria książek wydawanych przez Egmont oraz HarperCollins. Akcja ma na celu promowanie nauki czytania wśród dzieci.
Poziomy.
Każda książka ma przydzielony poziom dostosowany do danej grupy wiekowej dzieci.
Promocje.
W 2013 roku w restauracjach sieci McDonald's zorganizowano akcję w której do zestawów Happy Meal dołączano książkę Czytam sobie gratis. Akcja miała na celu promowanie czytania wśród dzieci, rozdano ponad 400 tysięcy egzemplarzy książek.
Linki zewnętrzne.
Strona internetowa

</doc>
<doc id="5020951" url="https://pl.wikipedia.org/wiki?curid=5020951" title="Ogród pływający">
Ogród pływający

Ogród pływający – sztuczna konstrukcja niewielkiej wyspy pełniąca funkcje filtrujące i pobytowe (przede wszystkim dla ptactwa wodnego).
Najważniejszym celem umieszczania wysp pływających na rzekach, stawach lub jeziorach jest wprowadzenie większej ilości zieleni do miast, a zwłaszcza ich centrów, wzmocnienie bioróżnorodności akwenów (lub tworzenie akwenów unikalnych), wzmocnienie lokalnych populacji, tworzenie nisz ekologicznych, jak również poprawa jakości wód i powietrza w drodze ich oczyszczania (filtracji). Ogrody nasadzane są początkowo roślinami lokalnymi, a następnie same się rozwijają, ponieważ wiatry i ptactwo nanosi na nie różnorodne nasiona. Powierzchnia ogrodów staje się wówczas bujniejsza i bogatsza gatunkowo. Ogrody spełniają też funkcję lęgową - stanowią środowisko dla kaczek, łabędzi i innego ptactwa wodnego, jak również dla płazów i owadów, a pod powierzchnią wody dla innych organizmów.
Pierwsze pływające ogrody w Polsce powstały jesienią 2016 w okolicach mostu Grunwaldzkiego we Wrocławiu, a następnie na Cybinie w Poznaniu.

</doc>
<doc id="5020955" url="https://pl.wikipedia.org/wiki?curid=5020955" title="Cremas B">
Cremas B

Comunicaciones Fútbol Club B, znany bardziej jako Cremas B – gwatemalski klub piłkarski z siedzibą w stołecznym mieście Gwatemala, w departamencie Gwatemala. Występuje w rozgrywkach Primera División. Swoje domowe mecze rozgrywa na obiekcie Estadio Cementos Progreso. Jest klubem filialnym Comunicaciones FC.
Historia.
Zespół powstał w 2011 roku, od początku jest filią stołecznego potentata Comunicaciones FC („Cremas” to przydomek drużyny Comunicaciones). Przystąpił do rozgrywek najniższego szczebla, a więc czwartej ligi gwatemalskiej. Szybko zaczął piąć się w hierarchii: w 2013 roku awansował do trzeciej ligi, natomiast w 2014 roku do drugiej.
W 2018 roku Cremas B trafili w 1/8 finału pucharu Gwatemali na Comunicaciones. Był to pierwszy przypadek w historii gwatemalskiego futbolu, kiedy w oficjalnych rozgrywkach klub zmierzył się ze swoimi rezerwami. Cremas sensacyjnie pokonali w dwumeczu Comunicaciones (3:2, 1:1) i wyeliminowali ich z turnieju. Cremas ostatecznie dotarli w tamtej edycji do półfinału, eliminując po drodze łącznie trzy drużyny z pierwszej ligi – Sanarate (1/16 finału), Comunicaciones (1/8 finału) i mistrza kraju, Guastatoyę (ćwierćfinał).

</doc>
<doc id="5020960" url="https://pl.wikipedia.org/wiki?curid=5020960" title="257 Pułk Piechoty (1920)">
257 Pułk Piechoty (1920)

257 ochotniczy pułk piechoty (257 pp) – oddział piechoty Wojska Polskiego w II Rzeczypospolitej okresu wojny polsko-bolszewickiej.
Formowanie i zmiany organizacyjne.
257 ochotniczy pułk piechoty sformowany został w sierpniu 1920 przy batalionie zapasowym 57 pułku piechoty. Większość żołnierzy stanowili żołnierze byłej armii niemieckiej. Po krótkim przeszkoleniu pułk został przewieziony na front. 
Działania pułku na froncie.
9 sierpnia pułk został przydzielony do 2 Armii broniącej środkowej Wisły. Po rozpoczęciu kontrofensywy znad Wieprza został skierowany do 15 Dywizji Piechoty. W jej szeregach walczył do czasu osiągnięcia granicy pruskiej. Rozformowany został w Kolnie, a żołnierzy wcielono do innych oddziałów 15 Dywizji Piechoty oraz do 159 pułku piechoty.

</doc>
<doc id="5020961" url="https://pl.wikipedia.org/wiki?curid=5020961" title="Haxhi Qamili">
Haxhi Qamili

Haxhi Qamili właśc. Qamil Zyber Xhameta (ur. 1876 we wsi Sharrê, zm. 16 sierpnia 1915 w Durrësie) – albański duchowny muzułmański, przywódca chłopskiej rewolty w latach 1914–1915.
Życiorys.
Pochodził ze wsi Sharrê (obecnie zachodnia część Tirany), był synem Zybera Xhamety. Według Mithata Frasheriego miał walczyć jako ochotnik w obronie Szkodry przed wojskami czarnogórskimi. Jako muzułmański szejk był związany z bractwem Melamitów (Malāmatiyya). W połowie maja 1914 stanął na czele powstania muzułmańskich, w większości niepiśmiennych chłopów ze środkowej Albanii, skierowanego przeciwko władzy Wilhelma von Wieda. Rebelianci byli przekonani, że nowa władza działa na rzecz europeizacji Albanii, stanowiąc zagrożenie dla ich tożsamości. Obawy wzbudzały także pogłoski o planach odbierania ziemi chłopom przez chrześcijańskiego władcę. 18 maja 1914 rebelianci wkroczyli do Tirany. Pod wpływem agentów osmańskich agitujących przeciwko nowo powstałemu państwu albańskiego chłopi zaatakowali Durrës, gdzie znajdowała się siedziba księcia. W czasie walk zginął holenderski oficer żandarmerii, podpułkownik Lodewijk Thomson.
3 czerwca 1914 na wiecu w Kavaji powstańcy przedstawili swoje żądania – powrót Albanii pod władzę osmańską, ustanowienie osmańskiego księcia na ziemiach albańskich, a także używanie alfabetu arabskiego do zapisu języka albańskiego. Oprócz Haxhiego Qamiliego w gronie przywódców powstania znajdowali się Mustafa Ndroqi i mufti Tirany Musa Qazimi. Sam Qamili określany przez swoich podkomendnych jako Baba Haxhiu (Ojciec Haxhi) uznawał się za wysłannika Allaha, który miał doprowadzić do zmiany porządków społecznych w Albanii. Jak pisał Qamil Cela. Qamili sprawiał wrażenie szaleńca, nosił dziwaczny strój, na który nakładał zdobyczną kurtkę mundurową osmańskiego generała. Hasłem rebelii stały się słowa "Duam Babën" (Chcemy sułtana) – stąd określenie "dumbabistów" jak potocznie określano rebeliantów. Z inicjatywy Qamiliego dochodziło do zajmowania ziemi i domów, należących do zamożnych rodzin i przekazywania ich w ręce ubogich. Ofiarami samosądów stawali się nauczyciele języka albańskiego, ale także część duchownych. Według relacji Qamila Çeli siły wierne Qamiliemu liczyły w okresie największych sukcesów rebelii ponad 3000 ludzi. W sierpniu 1914 większość dzisiejszej Albanii znalazło się pod kontrolą rebeliantów. 1 września 1914 flaga osmańska, którą posługiwali się dumbabiści załopotała na Wlorą – miastem, gdzie podpisano albańską Deklarację Niepodległości.
W październiku 1914 do Albanii powrócił Esad Pasza Toptani i podjął próbę przejęcia władzy nad krajem, ale poniósł porażkę w konfrontacji z dumbabistami, a jego pałac w Tiranie został spalony. W 1915 na ziemie albańskie wkroczyły oddziały serbskie, sprzymierzone z Toptanim i rozbiły siły rebeliantów pod Qukës i na przełęczy Qafa e Krrabës. 11 czerwca 1915 Serbowie zajęli Durrës i schwytali przywódców powstania. Sąd, którego obradom przewodniczył Xhelal Bej Zogu skazał ich na karę śmierci. Qamili został powieszony w Durrёsie 16 sierpnia 1915. Wraz ze śmiercią przywódców rebelia wygasła.
Pamięć o chłopskim przywódcy.
W 1928 w artykule opublikowanym w piśmie Dituria, Midhat Frasheri porównywał rebelię Qamiliego do bolszewizmu w wersji albańskiej. W okresie rządów komunistycznych albańska historiografia przedstawiała ruch Qamiliego jako powstanie antyimperialistyczne i antyfeudalne, zorganizowane przez patriotyczny lud albański. Rzekomą wielkość postaci Qamiliego potwierdzał wielokrotnie dyktator komunistycznej Albanii, Enver Hoxha w tekstach poświęconych "ludowemu bohaterowi". W rodzinnej miejscowości Qamiliego powstało niewielkie muzeum poświęcone tej postaci. W okresie postkomunistycznym postać Qamiliego trafiła do repertuaru politycznych inwektyw – w ten sposób związana z Demokratyczną Partią Albanii "Gazeta 55" określała przywódcę konkurencyjnej Socjalistycznej Partii Albanii – Ediego Ramę. 19 sierpnia 2006 wydawany w Tiranie dziennik Koha Jone ujawnił, że szkoła podstawowa w Sharrê nadal nosi imię Haxhiego Qamiliego. Autor artykułu uznał za skandaliczne aby ten symbol obskurantyzmu i zacofania pozostawał patronem szkoły, w obliczu aspiracji europeizacyjnych Albanii i jej dążeń do integracji ze Wspólnotami europejskimi. Temat ten przez kilka dni budził zainteresowanie mediów, tym bardziej że miejscowa ludność podzieliła się w opiniach na temat Qamiliego uznając go za obrońcę biednych przeciwko dominacji agów i bejów.

</doc>
<doc id="5020962" url="https://pl.wikipedia.org/wiki?curid=5020962" title="Ihar Fisienka">
Ihar Fisienka

Ihar Walancinawicz Fisienka (, , "Igor Walentinowicz Fisienko"; ur. 9 czerwca 1970 w Moskwie) – białoruski dyplomata, od 2019 roku ambasador Białorusi we Francji, Portugalii i Monako, przedstawiciel Białorusi przy UNESCO.
Życiorys.
Urodził się 9 czerwca 1970 roku w Moskwie, w Rosyjskiej FSRR, ZSRR. W 1993 roku ukończył Moskiewski Państwowy Instytut Stosunków Międzynarodowych ze specjalnością „prawoznawstwo”. Posiada stopień kandydata nauk prawnych (odpowiednik polskiego stopnia doktora). W latach 1992–1994 pracował jako konsultant, wiodący specjalista Urzędu Zabezpieczenia Prawnego Stosunków Zewnętrznych Ministerstwa Sprawiedliwości Republiki Białorusi. Od 1994 do 1995 roku był drugim sekretarzem Urzędu Umowno-Prawnego MSZ Białorusi. W latach 1995–1999 pełnił funkcję naczelnika działu Urzędu Umowno-Prawnego MSZ. Od 1999 do 2001 pracował jako zastępca naczelnika tego Urzędu. W latach 2001–2005 był radcą-wysłannikiem Ambasady Białorusi w Belgii i zastępca Stałego Przedstawiciela Białorusi przy Wspólnotach Europejskich i NATO. Od 2005 do 2008 pełnił funkcję naczelnika Urzędu Organizacji Międzynarodowych MSZ.
W latach 2008–2013 był ambasadorem Białorusi w Egipcie i jednocześnie w Sudanie, Omanie i Algierii oraz stałym przedstawicielem Białorusi przy Lidze Państw Arabskich. Od 2013 do 2018 pracował jako naczelnik Głównego Urzędu Konsularnego MSZ. Od 2019 roku pełni funkcję ambasadora Białorusi we Francji i jednocześnie w Portugalii i Monako.
Posługuje się językami białoruskim, rosyjskim, angielskim i francuskim.
Życie prywatne.
Ihar Fisienka jest żonaty, ma dwóch synów.

</doc>
<doc id="5020963" url="https://pl.wikipedia.org/wiki?curid=5020963" title="Aleksandyr Kisiow">
Aleksandyr Kisiow



</doc>
<doc id="5020987" url="https://pl.wikipedia.org/wiki?curid=5020987" title="Stanisław Skowroński (cichociemny)">
Stanisław Skowroński (cichociemny)



</doc>
<doc id="5020997" url="https://pl.wikipedia.org/wiki?curid=5020997" title="Samuel Michał Orda Bołharski">
Samuel Michał Orda Bołharski

Samuel Michał Orda Bołharski herbu Ostoja odmienna – pisarz ziemski piński w latach 1692–1708, sędzia grodzki piński w latach 1675–1692, miecznik piński od 1667 roku.
Był elektorem Michała Korybuta Wiśniowieckiego z województwa brzeskolitewskiego w 1669 roku.

</doc>
<doc id="5020999" url="https://pl.wikipedia.org/wiki?curid=5020999" title="Parafia św. Wojciecha Biskupa i Męczennika w Puchałach">
Parafia św. Wojciecha Biskupa i Męczennika w Puchałach

Parafia pw. Świętego Wojciecha Biskupa i Męczennika w Puchałach – parafia rzymskokatolicka należąca do dekanatu Łomża – św. Michała Archanioła, diecezji łomżyńskiej, metropolii białostockiej. Erygowana została w 1411 roku. Jest prowadzona przez księży diecezjalnych.
Zasięg parafii.
Do parafii należą wierni z następujących miejscowości: Puchały, Gać, Gronostaje-Puszcza, Konopki-Jałbrzyków Stok, Koziki-Jałbrzyków Stok, Koty, Lutostań, Łady-Borowe, Łady Polne, Mieczki, Milewo, Modzele-Wypychy, Nowe Wyrzyki, Pęsy-Lipno, Pniewo, Pruszki Wielkie, Rybno, Szeligi-Kolonia i Szeligi-Leśnica.

</doc>
<doc id="5021004" url="https://pl.wikipedia.org/wiki?curid=5021004" title="Henning Eiler Petersen">
Henning Eiler Petersen

Henning Eiler Petersen (ur. 22 sierpnia 1877, zm. 22 maja 1946 we Frederiksbergu) – duński botanik i mykolog.
Życiorys.
Od 1909 r. Petersen był asystentem w laboratorium botanicznym na Uniwersytecie Kopenhaskim i na Politechnice. W 1914 r. uzyskał doktorat za pracę "Wstępne badania nad polimorfią Anthriscus silvestris". Od 1916 r. był profesorem nadzwyczajnym mikroskopii technicznej i czystej hodowli organizmów fermentacyjnych. W 1929 roku został profesorem nadzwyczajnym na Uniwersytecie Kopenhaskim. W 1903 roku otrzymał złoty medal uniwersytetu za rozprawę z zakresu mykologii.
Z jego prac algologicznych należy wspomnieć o duńskich gatunkach z rodzaju "Ceramium". Jego osiągnięciem było także dogłębne podejście do kwestii związanych ze zmiennością gatunków; dogłębne badania w tym zakresie przeprowadził w rozprawie doktorskiej oraz w dwóch dysertacjach, dotyczących "Pimpinella saxifraga" i "Vaccinium uliginosum". Ponadto Petersen prowadził badania roślinności na Maglemose w Grib Skov przyczyniając się do powstania tam obszaru chronionego Magle-Mose w Grib Skov.
W naukowych nazwach opisanych przez niego taksonów dodawany jest standardowy skrót jego nazwiska H.E. Petersen.

</doc>
<doc id="5021006" url="https://pl.wikipedia.org/wiki?curid=5021006" title="Krzysztof &quot;Leon&quot; Dziemaszkiewicz">
Krzysztof &quot;Leon&quot; Dziemaszkiewicz



</doc>
<doc id="5021007" url="https://pl.wikipedia.org/wiki?curid=5021007" title="Parafia Najświętszej Maryi Panny Matki Kościoła w Wygodzie">
Parafia Najświętszej Maryi Panny Matki Kościoła w Wygodzie

Parafia pw. Najświętszej Maryi Panny Matki Kościoła w Wygodzie – parafia rzymskokatolicka należąca do dekanatu Łomża – św. Michała Archanioła, diecezji łomżyńskiej, metropolii białostockiej. Erygowana została w 1994 roku. Jest prowadzona przez księży diecezjalnych.
Zasięg parafii.
Do parafii należą wierni z następujących miejscowości: Wygoda, Bacze Suche, Czerwony Bór, Stare Modzele, Modzele-Skudosze, Polki-Teklin. 

</doc>
<doc id="5021009" url="https://pl.wikipedia.org/wiki?curid=5021009" title="Jeleńscy">
Jeleńscy



</doc>
<doc id="5021014" url="https://pl.wikipedia.org/wiki?curid=5021014" title="Leśniczówka w Złatnej">
Leśniczówka w Złatnej

Leśniczówka w Złatnej – drewniana leśniczówka z 2. połowy XIX wieku w Złatnej w powiecie żywieckim, wpisana do rejestru zabytków nieruchomych województwa śląskiego.
Historia.
Budynek nadleśnictwa został wzniesiony w 1853 roku według projektu Karola Pietschki z tegoż roku (według innego źródła w 1853 roku powstał projekt, natomiast budynek miał zostać wzniesiony w 1876 roku), elementy zdobnicze zostały oparte na tradycyjnej willi szwajcarskiej i przypominają wzornictwo tyrolskie. 22 grudnia 1987 roku zespół leśniczówki, tj. leśniczówka, budynek gospodarczy, stodoła (nie istnieje) oraz ogrodzenie z bramą zostały wpisane do rejestru zabytków nieruchomych województwa śląskiego pod numerem A-544/87. Budynek leży na Szlaku Architektury Drewnianej.
Architektura.
Budynek z zabudową gospodarczą o konstrukcji wieńcowej z bali modrzewiowych na wysokiej kamiennej podmurówce nakryty dachem dwuspadowym z szerokim okapem. Nad głównym wejściem znajduje się szczyt z balkonem. Wokół budynku poprowadzono kryty ganek. Wewnątrz, od wejścia głównego biegnie korytarz, który prowadzi z jednej strony do kancelarii, a z drugiej do pokoju mieszkalnego, z którego można przejść do dalszych dwóch pokoi. Na końcu korytarza za drzwiami jest część gospodarcza. Schody na strych prowadzą z sieni gospodarczej, z której można także przejść do piwnicy, kuchni i części inwentarskiej. Przy części gospodarczej postawiono zabudowę inwentarską ze strychem. W otoczeniu leśniczówki rośnie pięć lip-pomników przyrody, których wiek ocenia się na 150-200 lat.

</doc>
<doc id="5021023" url="https://pl.wikipedia.org/wiki?curid=5021023" title="263 Pułk Piechoty (1920)">
263 Pułk Piechoty (1920)

263 ochotniczy pułk piechoty (4 Pomorski pp) (263 pp) – oddział piechoty Wojska Polskiego w II Rzeczypospolitej okresu wojny polsko-bolszewickiej.
Formowanie i zmiany organizacyjne.
263 ochotniczy pułk piechoty (4 Pomorski pp) sformowany został w sierpniu 1920 przy batalionie zapasowym 63 pułku piechoty. Jego I batalion powstał w Toruniu, II batalion - w Grudziądzu, a III batalion w Bydgoszczy. 24 lipca II batalion odjechał na front. W czasie uroczystego pożegnania na stacji kolejowej w Grudziądzu, kiedy orkiestra grała polskie pieśni wojskowe, lokomotywy obsługiwane przez kolejarzy niemieckich przeraźliwym świstem zagłuszały muzykę. To demonstracyjne działanie wywołało ogromne oburzenie wśród ludności i żołnierzy. 
Działania pułku (batalionu) na froncie.
Już 2 sierpnia 1920 II batalion walczył pod Śniadowem z oddziałami sowieckiej 15 Dywizji Kawalerii. Po zużyciu amunicji batalion został rozbity, a jego straty sięgały 75% stanu etatowego.
Pułk został rozformowany 28 sierpnia w Mławie, a jego żołnierzy wcielono do 202 pułku piechoty, 65 pułku piechoty i oddziałów 18 Dywizji Piechoty.

</doc>
<doc id="5021024" url="https://pl.wikipedia.org/wiki?curid=5021024" title="Herb Dolnego Śląska">
Herb Dolnego Śląska



</doc>
<doc id="5021025" url="https://pl.wikipedia.org/wiki?curid=5021025" title="Herb Górnego Śląska">
Herb Górnego Śląska



</doc>
<doc id="5021026" url="https://pl.wikipedia.org/wiki?curid=5021026" title="4 Pomorski Pułk Piechoty">
4 Pomorski Pułk Piechoty



</doc>
<doc id="5021030" url="https://pl.wikipedia.org/wiki?curid=5021030" title="Anugerah Juara Lagu">
Anugerah Juara Lagu

Anugerah Juara Lagu (AJL) – coroczny konkurs organizowany przez stację telewizyjną TV3, honorujący osiągnięcia w przemyśle muzycznym Malezji. Nagrody Anugerah Juara Lagu przyznawane są kompozytorom, twórcom tekstów i wokalistom. Pierwszy konkurs Anugerah Juara Lagu odbył się w 1986 roku.

</doc>
<doc id="5021037" url="https://pl.wikipedia.org/wiki?curid=5021037" title="Wiesław Krzemiński">
Wiesław Krzemiński

Wiesław Krzemiński (ur. 1948) – polski zoolog, paleontolog, entomolog i dipterolog, profesor nauk biologicznych. Pracownik Instytutu i Systematyki Zwierząt Polskiej Akademii Nauk w Krakowie i Instytutu Biologii Uniwersytetu Pedagogicznego im. Komisji Edukacji Narodowej w Krakowie.
Życiorys.
Od 1978 roku zatrudniony w Instytucie Systematyki i Ewolucji Zwierząt Polskiej Akademii Nauk w Krakowie. W 1981 roku na podstawie pracy pt. „Eriopterinae (Diptera, Nematocera)of Poland” uzyskał tytuł doktora nauk biologicznych. W 1993 roku uzyskał stopień doktora habilitowanego nauk przyrodniczych na podstawie rozprawy pt. „Triassic and Lower Jurassic stage of the Diptera evolution” na Wydziale Biologii i Nauk o Ziemi, Uniwersytetu Jagiellońskiego w Krakowie. W 2003 roku uzyskał nominację profesorską i rozpoczął pracę na wydziale Biologiczno-Rolniczym Uniwersytetu Rzeszowskiego, a od 2010 roku w Instytucie Biologii Uniwersytetu Pedagogicznego w Krakowie.
Zainteresowania badawcze.
Światowej sławy entomolog zajmujący się badaniem współczesnych i kopalnych owadów. Jego główne zainteresowania badawcze koncentrują się na systematyce, ewolucji i filogenezie "Diptera" (muchówek) i "Mecoptera" (wojsiłek), w oparciu o materiały kopalne i współczesne.
Dzięki licznym wyjazdom do najważniejszych kolekcji owadów na świecie posiada możliwości badania systematyki, ewolucji i filogenezy tych grup owadów. Opisał najstarsze muchówki sprzed 240 mln lat, wykazując ich powiązania z przodkami muchówek z rzędu wojsiłek.

</doc>
<doc id="5021041" url="https://pl.wikipedia.org/wiki?curid=5021041" title="Backseat of Your Cadillac">
Backseat of Your Cadillac

„Backseat of Your Cadillac” – singel niemieckiej piosenkarki C.C. Catch wydany 10 października 1988 roku przez Hansa Records. Utwór został napisany przez Dietera Bohlena. Singel zapowiadał nadchodzący pod koniec roku piąty album artystki pt. "Big Fun".

</doc>
<doc id="5021048" url="https://pl.wikipedia.org/wiki?curid=5021048" title="Biegi narciarskie na Mistrzostwach Świata Juniorów w Narciarstwie Klasycznym 2021">
Biegi narciarskie na Mistrzostwach Świata Juniorów w Narciarstwie Klasycznym 2021

Biegi narciarskie na 41. mistrzostwach świata juniorów odbyły się w dniach 9-14 lutego 2021 roku w fińskim Vuokatti. Zawodnicy i zawodniczki rywalizowali łącznie w 13 konkurencjach, w dwóch kategoriach wiekowych: juniorów oraz młodzieżowców.

</doc>
<doc id="5021050" url="https://pl.wikipedia.org/wiki?curid=5021050" title="Siti Hartinah">
Siti Hartinah

Siti Hartinah, znana jako Ibu Tien (ur. 23 sierpnia 1923 w Surakarcie, zm. 28 kwietnia 1996 w Dżakarcie) – żona prezydenta Indonezji Suharto, pierwsza dama Indonezji w okresie od 12 marca 1967 do 28 kwietnia 1996.

</doc>
<doc id="5021051" url="https://pl.wikipedia.org/wiki?curid=5021051" title="Siti Hartinah Suharto">
Siti Hartinah Suharto



</doc>
<doc id="5021052" url="https://pl.wikipedia.org/wiki?curid=5021052" title="Ibu Tien">
Ibu Tien



</doc>
<doc id="5021054" url="https://pl.wikipedia.org/wiki?curid=5021054" title="264 Pułk Piechoty (1920)">
264 Pułk Piechoty (1920)

264 ochotniczy pułk piechoty (264 pp) – oddział piechoty Wojska Polskiego w II Rzeczypospolitej okresu wojny polsko-bolszewickiej.
Formowanie i zmiany organizacyjne.
264 ochotniczy pułk piechoty sformowany został w sierpniu 1920 przy batalionie zapasowym 64 pułku piechoty. Jego I batalion powstał w Grudziądzu, II batalion – w Toruniu, a III batalion w Grudziądzu.
Działania pułku na froncie.
I batalion 26 sierpnia został włączony do 18 Dywizji Piechoty.
II batalion walczył w składzie grupy płk. Jarosława Aleksandrowicza, a12 września został wcielony do 2 Syberyjskiego pułku piechoty.
III batalion wysłany został do Torunia i stanowił obsadę twierdzy. 12 września został rozformowany i wcielony do Brygady Syberyjskiej.

</doc>
<doc id="5021055" url="https://pl.wikipedia.org/wiki?curid=5021055" title="Kościół Niepokalanego Serca Najświętszej Maryi Panny w Kąkolewie">
Kościół Niepokalanego Serca Najświętszej Maryi Panny w Kąkolewie

Kościół Niepokalanego Serca Najświętszej Maryi Panny w Kąkolewie – rzymskokatolicki kościół parafialny należący do parafii pod tym samym wezwaniem (dekanat grodziski archidiecezji poznańskiej).
Jest to świątynia wzniesiona około 1880 roku, w stylu neogotyckim jako zbór ewangelicki. Charakteryzuje się widoczną z daleka wieżą, nakrytą spiczastym dachem hełmowym. Od 1945 roku kościół należy do katolików, natomiast w 1974 roku została utworzona przy nim parafia. We wnętrzu znajduje się polichromia, wykonana w 1963 roku przez malarza Witolda Siwińskiego.

</doc>
<doc id="5021062" url="https://pl.wikipedia.org/wiki?curid=5021062" title="Dzień Singla">
Dzień Singla

Dzień Singla (chiń. upr. 光棍节; chiń. trad. 光棍節; pinyin "guānggùnjié") lub Dzień Podwójnej Jedenastki (chiń. upr. 双十一; chiń. trad. 雙十一; pinyin "shuāngshíyī") – popularne nieoficjalne święto obchodzone 11 listopada na terenie Chin kontynentalnych. Ideą święta jest celebrowanie swojego statusu jako kawalera lub panny. Data została wybrana ze względu na podobieństwo arabskich jedynek do czterech gładkich pałek (chiń. 光棍; pinyin "guānggùn"), które symbolizują osoby stanu wolnego.
Dzień Singla przekształcił się w wydarzenie komercyjne i stał się jednym z największych dni handlowych na świecie dzięki dużym zniżkom oraz promocjom, które są oferowane w tym dniu zarówno w sklepach stacjonarnych, jak i internetowych, przy czym głównie na e-sklepach przedsiębiorstw e-commerce takich jak Alibaba. W 2020 roku, w ciągu jedenastodniowej kampanii trwającej od 1 do 11 listopada, holding Alibaba wygenerował wpływ GMV w wysokości 498,2 mld yuanów (74,1 mld dolarów), a rok wcześniej w wysokości 268,4 mld yuanów (38,4 mld dolarów). Wydarzenie to przewyższa pod względem wartości transakcji inne dni handlowe takie jak Czarny Piątek oraz Cyberponiedziałek.
Geneza.
Istnieje wiele teorii na temat pochodzenia Dnia Singla. Powszechnie uznaje się, że święto to zainaugurowano na Uniwersytecie Nankińskim w 1993 roku, gdzie grupa czterech studentów każdego wieczora przed snem rozmawiała o tym, jak wyrwać się ze stanu kawalerskiego. W trakcie rozmów uznali, że zorganizują swoje święto, podczas którego będą celebrować bycie kawalerem, a za dzień obiorą 11 listopada ze względu na cztery jedynki w dacie, które miały reprezentować singli. Święto stopniowo rozprzestrzeniło się po kampusie i innych uniwersytetach, a dzięki mediom społecznościowym z czasem stało się popularne w społeczeństwie na szerszą skalę.
Interpretacje daty.
Oprócz traktowania czterech jedynek w dacie jako reprezentację osób niebędących w związku, niektórzy interpretują je jako dwie pary jedynek, które mają symbolizować osoby w związku małżeńskim, dlatego też 11 listopada można obchodzić jako dzień lojalności małżeńskiej. Wiele par decyduje się na ślub w Dniu Podwójnej Jedenastki.
Komercjalizacja.
W kwietniu 2008 roku platforma zakupów online typu C2C Taobao (część holdingu Alibaba) uruchomiła oddzielną witrynę zakupów typu B2C – Tmall (dawniej Taobao Mall). Platforma nie rozwijała się dostatecznie szybko, a konsumenci mieli trudności z rozróżnieniem Taobao Mall od Taobao. W 2009 roku dyrektor finansowy Taobao Daniel Zhang w celu promocji witryny zaproponował zorganizowanie wyprzedaży na szeroką skalę, która miała przypominać te w USA związane ze Świętem Dziękczynienia. Za dzień promocji obrano Dzień Singla. Większość sprzedawców na platformie odrzuciła propozycję, a wielu z tych, którzy zadeklarowali udział, wycofało się w ostatniej chwili. Ostatecznie w wydarzeniu wzięło udział 27 sprzedawców, w tym Lenovo oraz Philips. Tego dnia na platformie Taobao Mall wpływ GMV przekroczył 52 mln yuanów (8 mln dolarów), czyli dziesięciokrotność wartości dziennego GMV w tamtym czasie.
W 2010 roku kontynuowano promowanie wydarzenia jako zniżki związane z Dniem Singla, lecz zaczęto określać go również jako Dzień Podwójnej Jedenastki. Kwota sprzedaży w tym roku wzrosła o 1772% w porównaniu z rokiem poprzednim i wyniosła 936 mln yuanów (145 mln dolarów), przy czym 11 sklepów przekroczyło wpływ GMV w wysokości 10 milionów yuanów (1,5 mln dolarów), 20 sklepów przekroczyło 5 mln yuanów (774 tys. dolarów), a łącznie 181 sklepów przekroczyło 1 mln yuanów (155 tys. dolarów).
W 2011 roku Taobao odeszło całkowicie od koncepcji promowania 11 listopada jako Dnia Singla i zaczęło reklamować wydarzenie jako festiwal zakupów online. Od tamtego czasu Taobao odnosi się do wydarzenia jako do Dnia Podwójnej Jedenastki.
Obchody.
Dzień Singla świętuje się głównie poprzez spotkania towarzyskie, imprezy, zakupy oraz randki w ciemno. Niektórzy przywiązują również wagę do liczby 11 oraz do par – na śniadanie jedzą parę smażonych paluszków, o godzinie 11:11 jedzą obiad za pomocą dwóch par pałeczek – jedna para w lewej ręce, druga w prawej, a o 11:11 w nocy idą spać.
Wersja zachodnia.
W krajach zachodnich obchodzony jest zwykle 15 lutego – dzień po walentynkach.

</doc>
<doc id="5021063" url="https://pl.wikipedia.org/wiki?curid=5021063" title="Piotr Kuroczyński">
Piotr Kuroczyński

Piotr Kuroczyński (ur. 19 stycznia 1979 w Łodzi) – niemiecki architekt polskiego pochodzenia. Specjalizuje się w komputerowej rekonstrukcji architektury w grafice 3D. Jego zainteresowania obejmują wirtualne środowiska badawcze, semantyczne modelowanie danych, modelowanie informacji o budowaniu, modelowanie 3D, dokumentację i standardy wizualizacji dziedzictwa kulturowego z jej poszczególnymi etapami, np. teksturowanie, ustawienie sceny, czy renderowanie. 
Życiorys.
Piotr Kuroczyński dzieciństwo spędził w Łodzi. W 1990 wyjechał z rodziną do Niemiec. W Moguncji w 1999 w Gimnazjum Gutenberga uzyskał świadectwo dojrzałości i rozpoczął studia na wydziale architektury Uniwersytetu Technicznego w Darmstadt, która jest jedną z wiodących uczelni technicznych w Niemczech o wysokiej międzynarodowej renomie i uznaniu. Podczas nauki w 2004 przebywał 3 miesiące na praktykach w Oddziale Informacyjnym Muzeów Kremla w Moskwie.
Po ukończeniu studiów od 2005 prowadził badania i zajęcia dydaktyczne w "Zakładzie Technologii Informacyjno-Komunikacyjnych w Architekturze" u profesora Manfreda Kooba na Uniwersytecie Technicznym w Darmstadt, u którego w 2010 obronił pracę na tytuł doktora pt.: "Die Medialisierung der Stadt - Analoge und digitale Stadtführer zur Stadt Breslau nach 1945" . Był również wykładowcą w Zakładzie Projektowania Komputerowego Wspomaganego na Politechnice Warszawskiej oraz w Zakładzie Projektowania Cyfrowego na Technische Universität Darmstadt. 
Od 2013 był pracownikiem naukowym i koordynatorem projektu w Instytucie Badań Historycznych Europy Środkowo-Wschodniej im. Herdera. Jest współzałożycielem i przewodniczącym "Grupy Roboczej Cyfrowej Rekonstrukcji 3D w Stowarzyszeniu Nauk Humanistycznych Cyfrowych w Regionie Niemieckojęzycznym". Od 2017 roku jest profesorem informatyki stosowanej i wizualizacji w architekturze na wydziale architektury w Hochschule Mainz. Od 2018 roku jest dyrektorem Instytutu Architektury i naczelnym redaktorem serii książek "Computing in Art and Architecture" w Bibliotece Uniwersyteckiej w Heidelbergu .
Rodzice i rodzeństwo.
Ojciec, Włodzimierz Kuroczyński, był adiunktem w stopniu docenta (Privat Dozent) Klinice Kardiochirurgii Uniwersytetu im. Johannesa Gutenberga w Moguncji. Matka – Maria, Milena, z d. Budlewska. Ma starszą siostrę: Paulinę (1976).

</doc>
<doc id="5021067" url="https://pl.wikipedia.org/wiki?curid=5021067" title="3. deild islandzka w piłce nożnej (1984)">
3. deild islandzka w piłce nożnej (1984)

Sezon 1984 był 19. sezonem trzeciego poziomu ligowego piłki nożnej na Islandii. Po sezonie awansowały zespoły i , spadł natomiast .
Baraż o mistrzostwo.
O mistrzostwie 3. deild zadecydował dwumecz pomiędzy zwycięzcami grup regionalnych – i . Drużyna zwyciężyła dwumecz i zdobyła tytuł 3. deild. Niezależnie od wyniku barażu, obydwa zespoły awansowały do 2. deild.

</doc>
<doc id="5021068" url="https://pl.wikipedia.org/wiki?curid=5021068" title="Syarinus strandi">
Syarinus strandi

Syarinus strandi – gatunek zaleszczotka z rodziny Syarinidae.
Taksonomia.
Takson ten opisany został po raz pierwszy w 1901 roku przez Edvarda Ellingsena pod nazwą "Ideobisium strandi". Jako miejsce typowe wskazano Hallingdal w Norwegii. Do rodzaju "Microcreagris" przeniósł go w 1932 roku Max Beier, zaś w rodzaju "Syarinus" umieścił go w 1976 roku Volker Mahnert.
Morfologia.
Zaleszczotek ten ma niepodzielone tergity i sternity oraz wszystkie cztery pary odnóży krocznych pozbawione kolców na biodrach oraz zwieńczone dwuczłonowymi, podzielonymi na "metatarsus" i "telotarsus" stopami. Szczękoczułki zwieńczone są szczypcami; ich palec ruchomy ma kilka ząbków oraz długi, rozgałęziony wyrostek zwany "galea", na którym przedśrodkowo osadzona jest szczecinka galealna. Nogogłaszczki zaopatrzone są w szczypce, na których palcach znajdują się ujścia gruczołów jadowych. Opistosoma (odwłok) ma na błonach pleuralnych podłużne, gładkie rowki.
Występowanie.
Gatunek ten znany jest z Niemiec, Austrii, Norwegii i Czech. Na „Czerwonej liście gatunków zagrożonych Republiki Czeskiej” umieszczony jako gatunek zagrożony o niedostatecznie rozpoznanym statusie (DD).

</doc>
<doc id="5021069" url="https://pl.wikipedia.org/wiki?curid=5021069" title="Chthonius boldorii">
Chthonius boldorii

Chthonius boldorii – gatunek zaleszczotka z rodziny Chthoniidae.
Taksonomia.
Takson ten opisany został po raz pierwszy w 1934 roku przez Maxa Beiera jako podgatunek "Chthonius austriacus". Jako miejsce typowe wskazano jaskinię Il Pozzo del Budellone we Włoszech (Lombardia). Do rangi niezależnego gatunku takson ten wyniósł w 1980 roku Volker Mahnert.
Morfologia.
Zaleszczotek ten ma szczękoczułki zwieńczone szczypcami o palcu ruchomym pozbawionym izolowanego ząbka subdystalnego. Nogogłaszczki zaopatrzone są w szczypce pozbawione ujść gruczołów jadowych. Dłoń tychże szczypiec odznacza się wgłębieniem na stronie grzbietowej, wskutek czego w widoku bocznym jej część grzbietowa jest niezaokrąglona i w odsiebnej części leży prawie na tej samej wysokości co palec. Palec ruchomy jest u nasady zaopatrzony w wewnętrzną apodemę wzmacniającą. Palec ten zaopatrzony jest mniej niż dziesięć ząbków; ich rządek dochodzi co najwyżej do połowy odległości między trichobotriami "st" i "sb", a od strony dosiebnej przechodzi w słabiej lub silniej karbowaną listewkę przynasadową (). Ubarwienie dłoni szczypiec jest w większości takie jak pozostałych członów nogogłaszczków. Spośród bioder odnóży krocznych te drugiej i trzeciej pary wyposażone są w kolce biodrowe. Odnóża kroczne pierwszej i drugiej pary mają jednoczłonowe stopy, natomiast odnóża kroczne pary trzeciej i czwartej mają stopy dwuczłonowe.
Występowanie.
Gatunek europejski, znany z Niemiec, Austrii, Słowacji, Włoch i Chorwacji.

</doc>
<doc id="5021071" url="https://pl.wikipedia.org/wiki?curid=5021071" title="Chthonius fuscimanus">
Chthonius fuscimanus

Chthonius fuscimanus – gatunek zaleszczotka z rodziny Chthoniidae.
Taksonomia.
Takson ten opisany został po raz pierwszy w 1900 roku przez Eugène’a Simona jako podgatunek "Chthonius tetrachelatus". Jako miejsce typowe wskazano Lavarone we Włoszech. W 1980 roku Giulio Gardini zsynonimizował z omawianym taksonem gatunek "Chthonius austriacus" opisany w 1931 roku z niemieckiego Helenental przez Maxa Beiera.
Morfologia.
Zaleszczotek ten ma szczękoczułki zwieńczone szczypcami o palcu ruchomym wyposażonym w izolowany ząbek subdystalny. Nogogłaszczki zaopatrzone są w szczypce pozbawione ujść gruczołów jadowych. Dłoń tychże szczypiec odznacza się wgłębieniem na stronie grzbietowej, wskutek czego w widoku bocznym jej część grzbietowa jest niezaokrąglona i w odsiebnej części leży prawie na tej samej wysokości co palec. Palec ruchomy jest u nasady zaopatrzony w wewnętrzną apodemę wzmacniającą. Palec ten zaopatrzony jest w mniej niż dziesięć ząbków; ich rządek dochodzi co najwyżej do połowy odległości między trichobotriami "st" i "sb", a od strony dosiebnej przechodzi w słabiej lub silniej karbowaną listewkę przynasadową (). Przynajmniej u samic ubarwienie szczypiec jest ciemniejsze niż pozostałych członów nogogłaszczków. Spośród bioder odnóży krocznych te drugiej i trzeciej pary wyposażone są w kolce biodrowe. Odnóża kroczne pierwszej i drugiej pary mają jednoczłonowe stopy, natomiast odnóża kroczne pary trzeciej i czwartej mają stopy dwuczłonowe.
Występowanie.
Gatunek zachodniopalearktyczny, znany z Niemiec, Austrii, Czech, Słowacji, Włoch, Turcji i Gruzji.

</doc>
<doc id="5021072" url="https://pl.wikipedia.org/wiki?curid=5021072" title="Chthonius subterraneus">
Chthonius subterraneus

Chthonius subterraneus – gatunek zaleszczotka z rodziny Chthoniidae.
Taksonomia.
Gatunek ten opisany został po raz pierwszy w 1931 roku przez Maxa Beiera. Jako miejsce typowe wskazano Herceg Novi na terenie Czarnogóry.
Morfologia.
Zaleszczotek ten ma cztery szczecinki na tylnej krawędzi karapaksu. Przednia krawędź karapaksu jest z kolei prosta i piłkowana. Nie występuje epistom. Nogogłaszczki zaopatrzone są w szczypce pozbawione ujść gruczołów jadowych. Zakrzywiony palec nieruchomy tych szczypiec osiąga od 0,88 do 0,9 mm długości i jest wyraźnie dłuższy od ich palca ruchomego. Zęby na palcach tychże szczypiec są duże i w większości wyraźnie od siebie oddzielone; odległość między zębami na środkowej części palca nieruchomego jest większa od szerokości tychże zębów mierzonej u ich podstawy. Uzębienie palca ruchomego jest wyraźnie zredukowane w części nasadowej. Palec ruchomy nie jest u nasady zaopatrzony w wewnętrzną apodemę wzmacniającą. Z kolei palec nieruchomy charakteryzuje się brakiem ząbków między wierzchołkiem a trichobotrium "est"; ząbkowanie zaczyna się dopiero na wysokości tegoż trichobotrium. W widoku bocznym dłoń jest nabrzmiała z wyraźnie zaokrągloną stroną grzbietową. Spośród bioder odnóży krocznych te drugiej i trzeciej pary wyposażone są w kolce biodrowe. Odnóża kroczne pierwszej i drugiej pary mają jednoczłonowe stopy, natomiast odnóża kroczne pary trzeciej i czwartej mają stopy dwuczłonowe.
Ekologia i występowanie.
Jest to gatunek europejski, znany ze Słowacji, Węgier, Chorwacji, Bośni i Hercegowiny oraz Czarnogóry.

</doc>
<doc id="5021077" url="https://pl.wikipedia.org/wiki?curid=5021077" title="L.R. Vicenza Virtus">
L.R. Vicenza Virtus



</doc>
<doc id="5021082" url="https://pl.wikipedia.org/wiki?curid=5021082" title="Florian Sénéchal">
Florian Sénéchal

Florian Sénéchal (ur. 10 lipca 1993 w Cambrai) – francuski kolarz szosowy.
Osiągnięcia.
Opracowano na podstawie:

</doc>
<doc id="5021087" url="https://pl.wikipedia.org/wiki?curid=5021087" title="Kościół Chrystusa Króla Pokoju w Warszawie">
Kościół Chrystusa Króla Pokoju w Warszawie

Kościół Chrystusa Króla Pokoju – rzymskokatolicki kościół parafialny należący do parafii św. Wincentego Pallottiego w Warszawie (dekanat grochowski diecezji warszawsko-praskiej). Znajduje się w warszawskiej dzielnicy Praga-Południe, przy ulicy Skaryszewskiej. Opiekują się nim księża pallotyni.
Historia.
Na miejscu obecnej świątyni istniała kapliczka z czasów zaboru rosyjskiego, należąca do mariawitów. Około 1920 roku, gdy zmniejszyła się ich liczba, kupił ją niejaki Szulc i przechowywał w niej materiały budowlane. W 1927 roku księża pallotyni odkupili kapliczkę, nadali jej tytuł Chrystusa Króla Pokoju i wznowili kult. Kaplicę poświęcił biskup Stanisław Gall w dniu 30 kwietnia tego samego roku. 
Podczas obrony miasta we wrześniu 1939 roku kaplica została doszczętnie zniszczona. Ks. Józef Szyszkowski SAC rozpoczął odbudowę i rozbudowę świątyni według projektu Stanisława Marzyńskiego. W listopadzie 1941 roku w odbudowanej świątyni został zamontowany nowy ołtarz z obrazem Chrystusa Króla Wszechświata (w czasie Przemienienia na górze Tabor) namalowanym przez Adama Stykę w 1942 roku. W późniejszych latach wojny świątynia nie została uszkodzona. 
W dniu 26 sierpnia 1966 roku władza kościelna ustanowiła przy kościele samodzielny rektorat. W 1985 roku została wzniesiona obecna świątynia według projektu inżyniera Janusza Maliszewskiego, pracami budowlanymi kierował Sławomir Studniarz. W dniu 19 listopada 1988 roku arcybiskup Bronisław Dąbrowski pobłogosławił świątynię, natomiast uroczyście konsekrował ją w dniu 22 stycznia 1989 roku kardynał Józef Glemp. Natomiast w dniu 26 sierpnia 1989 roku biskup Władysław Miziołek poświęcił kaplicę Matki Bożej Częstochowskiej (kościół dolny), w której jest prowadzona całodzienna adoracja Najświętszego Sakramentu i stały dyżur w konfesjonale.
W 2000 do kościoła przeniesiono szczątki bł. ks. Józefa Stanka.

</doc>
<doc id="5021089" url="https://pl.wikipedia.org/wiki?curid=5021089" title="Sap (powiat Dunajská Streda)">
Sap (powiat Dunajská Streda)

Sap () – wieś (obec) na Słowacji, w kraju trnawskim, w powiecie Dunajská Streda. Miejscowość położona jest na Nizinie Naddunajskiej.

</doc>
<doc id="5021093" url="https://pl.wikipedia.org/wiki?curid=5021093" title="Štvrtok na Ostrove">
Štvrtok na Ostrove

Štvrtok na Ostrove () – wieś (obec) na Słowacji, w kraju trnawskim, w powiecie Dunajská Streda. Miejscowość położona jest na Nizinie Naddunajskiej.

</doc>
<doc id="5021095" url="https://pl.wikipedia.org/wiki?curid=5021095" title="JAKO AG">
JAKO AG



</doc>
<doc id="5021096" url="https://pl.wikipedia.org/wiki?curid=5021096" title="Rafael Upiñalo">
Rafael Upiñalo

Rafael Upiñalo (ur. 1928 w Bacie, zm. 23 marca 1978 w Malabo) – nauczyciel, aktywista polityczny i związkowiec z Gwinei Równikowej.
Życiorys.
Należał do grupy etnicznej Ndowé. Urodził się w Bacie, w kontynentalnej części ówczesnej Gwinei Hiszpańskiej. Jego ojczym, mechanik pracujący dla administracji kolonialnej, miał znaczny wpływ na jego edukację. Przyjęty do Escuela Superior Indígena w Santa Isabel (dzisiejsze Malabo), ukończył ją w 1948 z dyplomem z zakresu szkolnictwa wyższego. W 1949 zatrudniony w administracji kolonialnej, pracował jako nauczyciel w szkole podstawowej. Wcześnie zaangażował się w działalność związków zawodowych, stając się jednym z pionierów ruchu związkowego w Gwinei. Jego aktywność spotkała się z ostrą reakcją władz, kosztowała go choćby przymusowe przeniesienie do pracy w jednym z odległych dystryktów szkolnych na wyspie Fernando Poo. Tam też utworzył Movimiento, ruch polityczny opowiadający się dążeniem do niepodległości Gwinei.
Na fali częściowej odwilży politycznej z lat 60. Upiñalo powrócił do kontynentalnej części Gwinei. Podjął pracę w Grupo Escolar Generalísimo Franco w Bacie. Na krótko wszakże. Już w 1962 przeniósł się do Santa Isabel, również pracując jako nauczyciel.
W 1969, zatem już w niepodległej Gwinei Równikowej, mianowany dyrektorem stołecznej Escuela Superior Martin Luther King (ESMLK). Wkrótce potem padł ofiarą pogarszającej się sytuacji politycznej w kraju. Prezydent Francisco Macías Nguema rozpoczął czystki etniczne skierowane przeciwko Bubim oraz Ndowé. Upiñalo stał się jednym z liderów pokojowych protestów przeciwko polityce rządu. Macías Nguema odebrał mu w konsekwencji wynagrodzenie, zobowiązując jednocześnie do dalszej pracy. Przez pewien czas Upiñalo zarabiał na życie jako rybak.
Uznawany za jedną z najważniejszych postaci opozycji wobec rządów Macíasa Nguemy, Upiñalo został ostatecznie aresztowany w 1976. Osadzony w stołecznym więzieniu Playa Negra, został zamordowany.

</doc>
<doc id="5021098" url="https://pl.wikipedia.org/wiki?curid=5021098" title="Diana Prince">
Diana Prince



</doc>
<doc id="5021104" url="https://pl.wikipedia.org/wiki?curid=5021104" title="Juwita Suwito">
Juwita Suwito

Juwita Suwito – malezyjska piosenkarka.
Życiorys.
Urodziła się w stanie Malakka w rodzinie o mieszanej tożsamości etnicznej. Jej ojciec był Indonezyjczykiem pochodzenia chińskiego, matka natomiast Singapurką pochodzącą z ludu Peranakanów. W wieku 10 lat przeniosła się do Kuala Lumpur – stolicy Malezji. 
W 2004 roku wydała swój debiutancki album zatytułowany "Brand New World", który przyniósł jej nagrodę Anugerah Industri Muzik (AMI) za najlepszy lokalny album anglojęzyczny. W ciągu swojej kariery artystka występowała w Malezji, Brunei Darussalam, Hongkongu, Kenii, Rosji, Singapurze, Szwajcarii i na Tajwanie.
Jako wokalistka uczestniczyła w wielu produkcjach, m.in. w filmie Gol &amp; Gincu i pokrewnym serialu telewizyjnym. Wykonała także czołówkę do telewizyjnego programu reality show . Znalazła się także wśród założycieli Four Forty Records.
Dyskografia.
Źródło:.

</doc>
<doc id="5021109" url="https://pl.wikipedia.org/wiki?curid=5021109" title="Yūki Hashioka">
Yūki Hashioka

 – japoński lekkoatleta specjalizujący się w skoku w dal. 
Złoty medalista mistrzostw świata juniorów rozgrywanych w 2018 w Tampere. W 2019 roku zdobył złoty medal Uniwersjady oraz mistrzostwa Azji a także zajął 8. miejsce na mających miejsce w Dosze mistrzostwach świata. 
Rekordy życiowe: stadion – 8,36 (27 czerwca 2021, Osaka); hala – 8,19 (18 marca 2021, Osaka) rekord Japonii.

</doc>
<doc id="5021114" url="https://pl.wikipedia.org/wiki?curid=5021114" title="Fregaty rakietowe typu Cheng Kung">
Fregaty rakietowe typu Cheng Kung

Fregaty rakietowe typu Cheng Kung – seria dziesięciu fregat rakietowych zbudowanych w Republice Chińskiej, będącymi lokalnym, licencyjnym rozwinięciem amerykańskich fregat typu "Oliver Hazard Perry".
Historia rozwoju.
W latach osiemdziesiątych XX wieku główna siła uderzeniowa Zhonghua Minguo Haijun, opierała się w głównej mierze na okrętach przestarzałych, pochodzących z okresu drugiej wojny światowej lub krótko po niej. Sytuacja ta miała zostać zmieniona poprzez wprowadzenie w życie programu modernizacyjnego floty o kryptonimie "Kuang Hua". W jego ramach do eksploatacji miały zostać wcielone co najmniej 24 nowoczesne okręty. Program podzielony został na kilka mniejszych projektów, m.in. "Kuang Hua 1", zakładający wybudowanie w kraju, na licencji zmodyfikowanych amerykańskich fregat typu "Oliver Hazard Perry", oznaczonych lokalnie właśnie jako typ "Cheng Kung" oraz projektu "Kuang Hua 2" przewidywał zakupienie francuskich okrętów typu "La Fayette" (w służbie tajskiej okręty oznaczono jako typ "Kang Ding").
Budowa jednostek typu "Cheng Kung" prowadzona była w ramach amerykańskiego programu FMS (Foreign Military Sales), polegającym na sprzedaży uzbrojenia amerykańskiego do odbiorców zagranicznych. Między firmami ze Stanów Zjednoczonych a tajwańskim przedsiębiorstwem China ShipBuilding Corporation, obecnym CSBC Corporation, podpisane zostało porozumienie o współpracy. Polegała ona na dostosowania i zmodyfikowania amerykańskich fregat aby umożliwić montaż tajwańskiego wyposażenia oraz uzbrojenia.
Flota Republiki Chińskiej zamówiła pierwszą jednostkę z serii w maju 1989 roku. Stępka pod pierwszą jednostką serii „Cheng Kung” (PFG-1101) położona została w grudniu 1990 roku, kadłub zwodowano w październiku 1991 roku. Budowa drugiego okrętu „Cheng Ho” (PFG-1103) ruszyła w grudniu 1991 roku, a wodowanie odbyło się w październiku 1992 roku. Kolejną jednostką była „Chi Kuang” (PFG-1105), pod którą stępkę położono w październiku 1992 roku, wodowanie tego okrętu odbyło się we wrześniu 1993 roku. Czwarty okręt „Yueh Fei” (PFG-1106) znajdował się w budowie w latach 1993–1994, piąta jednostka „Tzu I” (PFG-1107) budowana była w latach 1994–1995 roku. Szósta jednostka „Pan Chao” (PFG-1108) budowana była w okresie od 1995 roku do roku 1996. Stępkę pod siódmą fregatę „Chang Chien” (PFG-1109) położono w czerwcu 1996 roku, zaś wodowanie odbyło się w kwietniu 1997 roku. Wszystkie siedem fregat wprowadzono do służby w latach 1993–1998.
W lipcu 1999 roku tajwańska flota zdecydowała się na budowę ósmego okrętu typu "Cheng Kung". Stępkę pod „Tian Dan” (PFG-1110) położono w grudniu 2001 roku. Kadłub jednostki wodowano w październiku 2002 roku, zaś w marcu 2004 roku fregata została uroczyście wprowadzona do służby.
W 2017 roku Republika Chińska przejęła dwa wycofane amerykańskie okręty "OHP": USS „Taylor” (FFG-50) oraz USS „Gary” (FFG-51). Okręty przeszły przegląd remontowy i ograniczoną modernizację, połączoną z wydłużeniem ich okresu zdatności do dalszej eksploatacji. W 2018 roku Ministerstwo Obrony Tajwanu poinformowało, że dwa ex-amerykańskie okręty zostaną wcielone do służby w listopadzie 2018 roku. 8 listopada obie fregaty zostały oficjalnie wcielone do służby i przemianowane na „Ming Chuan” (PFG-1112) – dawny USS „Taylor” oraz „Feng Jia” (PFG-1115) – dawny USS „Gary”. Okręty zostały dostosowane do typu "Cheng Kung".
Opis techniczny.
Uzbrojenie.
Na uzbrojenie okrętów tego typu składają się:
Wyposażenie elektroniczne.
Na wyposażenie okrętów tego typu składają się:
Zobacz też.
Okręty o podobnej konfiguracji, zbudowane na bazie fregat "Oliver Hazard Perry":

</doc>
<doc id="5021116" url="https://pl.wikipedia.org/wiki?curid=5021116" title="Zgromadzenie Misjonarek Maryi – Ksawerianki">
Zgromadzenie Misjonarek Maryi – Ksawerianki

Zgromadzenie Misjonarek Maryi Ksawerianek, MMX (it. "Congregazione delle Missionarie di Maria – Saveriane (Missionarie Saveriane)"), ksawerianki – żeński zakon misyjny założony przez o. Giacomo Spagnolo SX, oraz m. Celestinę Bottego.
Historia.
Żeński zakon ksawerianek kontynuuje duchowość męskiego zakonu ksawerianów. Według doniesień już założyciel ksawerianów o. Guido Maria Confort miał przymierzać się do powołania żeńskiej gałęzi zakonu. Dopiero wiele lat później przymierzył się do tego zadania młody ksawerianin o. Giacomo Spagnolo SX. Po uzyskaniu zgody przełożonych zwrócił się o pomoc do Celestiny Bottego, znaną z głębokiej duchowości oblatkę i nauczycielkę języka angielskiego w seminarium ksaweriańskim.
Bottego początkowo odmówiła. Dopiero doświadczenia II wojny światowej spowodowały, że odkryła powołanie i podjęła zaproszenie Spagnolo. Tego dnia (24 maja 1944) Giacomo Spagnolo SX odnotował w dzienniku: „Towarzystwo ma swoją założycielkę”.
Wspólnie powołali Maryjne Towarzystwo Misyjne – zwane potocznie Misjonarkami Maryi. Dewizą towarzystwa było: „Wszystko dla Misji”. Pierwsze osoby dołączyły do Celestiny Bottego już w lipcu 1945 rok, a w kilka miesięcy później biskup Parmy zatwierdził pierwszą wspólnotę mającą siedzibę w domu rodzinnym Celestiny: tzw. Villi Bottego w San Lazaro. Dołączały kolejne kandydatki i społeczność rozrastała się. Celestina z racji pozycji założycielki społeczności, ale i swojego wieku (ok. 50 lat) nazywana była "la madre" (pol. matka).
Duchowość.
Życie duchowe ksawerianek skupia się wokół miłości na wzór miłości Jezusa Chrystusa – jego oddania życia z miłości do ludzi i „zmartwychwstania z miłości”, poprzez kontynuowanie jego dzieła, a także postawy duchowej Maryji w tajemnicy Nawiedzenia. Na niej ksawerianki wzorują swoją „postawę wobec Boga i ludzi […]. Podobnie jak Maryja, przemierzając świat, starają się nieść nadzieję światu oraz by wszyscy ludzie poznali miłość Chrystusa”.
Tę podstawę żywej wiary i gotowości na wypełnianie woli Boga uzupełniają następujące wartości:
Habit.
Od początku założenia zakonu – w 1945 roku – ksawerianki są zakonem bezhabitowym. Założyciel zakonu, o. Giacomo Spagnolo polecał siostrom: "Niech miłość będzie waszym habitem".
Misje.
Dom generalny zakonu mieści się w Parmie, we Włoszech.
Ksawerianki pracują we Włoszech oraz na misjach w USA, Meksyku, Brazylii, Czadzie, Kamerunie, Burundi, Kongo, Tajlandii oraz w Japonii. Prowadzą tam działalność ewangelizacyjną i katechetyczną, a także zajmują promocją wartości człowieka, a szczególnie kobiet. Mieszkają we własnych, małych, międzynarodowych wspólnotach – nierzadko w regionach dotkniętych ubóstwem. Swoją pracą wspierają zarówno lokalne społeczności, lokalne kościoły zarówno poprzez działalność edukacyjną, jak i medyczną, ale i rolniczą.
Znane ksawerianki.
W 2013 założycielka zakonu ksawieranek ⁣Celestina Bottego została formalnie uznana przez Papieża Franciszka I za Czcigodną, co dało początek do podjęcia działań do jej beatyfikacji.

</doc>
<doc id="5021119" url="https://pl.wikipedia.org/wiki?curid=5021119" title="Yuna (piosenkarka)">
Yuna (piosenkarka)

Yuna, właśc. Yunalis binti Mat Zara’ai (ur. 14 listopada 1986 w Alor Setar) – malezyjska piosenkarka.
W 2017 r. jako pierwsza osoba z Malezji została nominowana do BET Awards.
Życiorys.
Swoje pierwsze teksty zaczęła pisać w wieku 14 lat. Kiedy miała 19 lat, zaczęła uczyć się gry na gitarze i po raz pierwszy wystąpiła wtedy przed publicznością.
W 2009 roku Yuna założyła swoją wytwórnię YRR Music z siedzibą w Kuala Lumpur. W początkowym zamyśle piosenkarka miała wydawać jedynie swoje utwory, jednak po czasie YRR rozwinęło się i aktualnie wydaje muzyki niezależnych artystów indie, pomaga im w rozwoju kariery, w pisaniu tekstów oraz w produkcji. 

</doc>
<doc id="5021124" url="https://pl.wikipedia.org/wiki?curid=5021124" title="Adam Biedroń-Kalinowski">
Adam Biedroń-Kalinowski

Adam Biedroń-Kalinowski (ur. 13 sierpnia 1898 w Krakowie, zm. 1970 w Łodzi) – polski pułkownik pożarnictwa, oficer Wojska Polskiego, komendant Warszawskiej Straży Ogniowej.
Życiorys.
Urodził się 13 sierpnia 1898 w Krakowie. Walczył w Legionach Polskich w czasie I wojny światowej. Podejmując w 1922 służbę w Ochotniczej Straży Pożarnej był już oficerem Wojska Polskiego. Rozpoczął służbę w Radomsku jako zastępca naczelnika i po odbyciu kursu dla instruktorów pożarnictwa pracował jako inspektor w Związku Straży Pożarnych województwa krakowskiego. W latach 1937-39 był komendantem Ochotniczej Straży Pożarnej w Łodzi.
W latach 1941-44 był komendantem Warszawskiej Straży Ogniowej oraz od 1941 organizował i początkowo kierował Centralną Szkołą Pożarniczą w Warszawie.
Po wojnie w latach 1945-50 był komendantem Zawodowej Straży Pożarnej w Łodzi. Od 1950 pracował w Komendzie Głównej Straży Pożarnej jako doradca komendanta głównego i członek sztabu KGSP. W latach 1954-57 z powodu zarzutów politycznych - nieuzasadnionych, został zwolniony z Komendy Głównej i pracował w łódzkiej Wytwórni Filmów Fabularnych jako referent ds przeciwpożarowych.
W 1957 podjął ponownie pracę w Komendzie Głównej jako szef Wydziału Szkolenia Zawodowego. W 1966 przeszedł na emeryturę. Zmarł w listopadzie 1970 w Łodzi.

</doc>
<doc id="5021125" url="https://pl.wikipedia.org/wiki?curid=5021125" title="Topoľníky">
Topoľníky

Topoľníky () – wieś (obec) na Słowacji, w kraju trnawskim, w powiecie Dunajská Streda. Miejscowość położona jest na Nizinie Naddunajskiej.

</doc>
<doc id="5021126" url="https://pl.wikipedia.org/wiki?curid=5021126" title="Kościół św. Michała Archanioła w Milikowicach">
Kościół św. Michała Archanioła w Milikowicach

Kościół św. Michała Archanioła w Milikowicach – rzymskokatolicki kościół parafialny zlokalizowany w Milikowicach w województwie dolnośląskim, w powiecie świdnickim, w gminie Jaworzyna Śląska. Funkcjonuje przy nim parafia św. Michała Archanioła.
Historia.
Obiekt został wzniesiony prawdopodobnie w drugiej połowie XIII wieku. Wzmiankę o nim umieszczono z regeście dziesięcinnym Gabriela von Rimini z 4 października 1318, gdy proboszczem był Mikołaj. Do obecnego wyglądu przekształcono go w wieku XV, nadając mu styl wczesnogotycki. W XVIII wieku podwyższono wieżę oraz zawieszono dzwony. W 1969 i 1972 przeprowadzono renowację wnętrz, a także zmieniono rodzaj pokrycia dachowego, z dachówki na blachę. W latach 1999 i 2002 kościół przeszedł remont kapitalny, w trakcie którego m.in. przywrócono dachówkę.
Architektura.
Do wyposażenia kościoła należy m.in. neogotycki ołtarz z drewna pochodzący z XIX wieku. Ołtarze boczne, jak również organy skonstruowano w 1879. W świątyni (ołtarz główny) znajdują się relikwie I stopnia św. Jana Pawła II (kropla krwi wsączona w białe płótno) przekazane przez kardynała Stanisława Dziwisza.
Płyty nagrobne.
W ściany kościoła wmurowane są płyty epitafijne:

</doc>
<doc id="5021127" url="https://pl.wikipedia.org/wiki?curid=5021127" title="Trhová Hradská">
Trhová Hradská

Trhová Hradská () – wieś (obec) na Słowacji, w kraju trnawskim, w powiecie Dunajská Streda. Miejscowość położona jest na Nizinie Naddunajskiej.

</doc>
<doc id="5021130" url="https://pl.wikipedia.org/wiki?curid=5021130" title="Alexander Goehr">
Alexander Goehr

Peter Alexander Goehr (ur. 10 sierpnia 1932 w Berlinie) – brytyjski kompozytor pochodzenia niemieckiego.
Życiorys.
Syn Waltera. W latach 1952–1955 studiował u Richarda Halla w Royal Manchester College of Music, następnie w latach 1955–1956 był uczniem Oliviera Messiaena i Yvonne Loriod w Paryżu. W latach 1955–1957 wykładał w Morley College w Londynie. Od 1960 do 1968 roku był redaktorem muzycznym w BBC. W latach 1968–1969 przebywał jako kompozytor-rezydent w New England Conservatory of Music w Bostonie. Od 1969 do 1970 roku wykładał w szkole muzycznej przy Yale University. W następnych latach był wykładowcą University of Southampton (1970–1971), University of Leeds (1971–1976) oraz University of Cambridge (1976–1999). Do jego uczniów należała Daria Semegen.
Drukiem ukazał się zbiór jego pism "Finding the Key: Selecting Writings of Alexander Goehr" (wyd. Londyn 1998).
Twórczość.
Należał do pierwszego pokolenia powojennych kompozytorów angielskich, wspólnie z Peterem Maxwellem Daviesem i Harrisonem Birtwistle’em tworzył tzw. szkołę manchesterską. W swojej twórczości pozostawał pod silnym wpływem Arnolda Schönberga. Posługiwał się techniką dodekafoniczną, podchodząc jednak do niej w sposób nieortodoksyjny, rozwijając sposób modalnego układania serii. Pozostał odległy od radykalnych nurtów awangardy, formę dzieła muzycznego i rolę kompozytora pojmując na sposób tradycyjny. Swój język dźwiękowy wzbogacał elementami pochodzącymi z różnych źródeł, takich jak madrygały Claudio Monteverdiego czy japoński teatr nō.

</doc>
<doc id="5021131" url="https://pl.wikipedia.org/wiki?curid=5021131" title="Trnávka (powiat Dunajská Streda)">
Trnávka (powiat Dunajská Streda)

Trnávka () – wieś (obec) na Słowacji, w kraju trnawskim, w powiecie Dunajská Streda. Miejscowość położona jest na Nizinie Naddunajskiej.

</doc>
<doc id="5021134" url="https://pl.wikipedia.org/wiki?curid=5021134" title="Maggi Hambling">
Maggi Hambling

Maggi Hambling (ur. 23 października 1945 w Sudbury) – brytyjska malarka, rysowniczka i rzeźbiarka.
Twórczość.
Maggi Hambling urodziła się 23 października 1945 roku w Sudbury w hrabstwie Suffolk. Kształciła się pod okiem Cedrika Lockwood Morrisa i Arthura Lett-Hainesa w East Anglian School of Painting and Drawing (Angielskiej Wschodniej Szkole Malarstwa i Rysunku) zanim rozpoczęła studia w Ipswich School of Art w latach 1962–1964, następnie w 1964–1967 uczyła się w Camberwell School of Art oraz w 1967–1969 w Slade School of Fine Art w Londynie. 
Była pierwszą artystką-rezydentką w National Gallery w Londynie w 1980 roku, krótko po tym, jak wykonała serię portretów aktora komediowego Maxa Walla. 
Głównie rozpoznawalna jest jako autorka rzeźb znajdujących się w przestrzeni publicznej Londynu: "Rzeźby dla Mary Wollstonecraft" odsłoniętej w listopadzie 2020 i "Rozmowy z Oscarem Wilde" z 1998 roku. Również w 2003 roku stworzyła 4-metrową pracę z metalu pt. "Scallop" poświęconą Benjaminowi Brittenowi, znajdująca się na plaży w Aldeburghu w Anglii. Na krawędzi muszli widnieją słowa z opery pt. "Peter Grimes": „I hear those voices that will not be drowned”. 
Portrety jej autorstwa, rysunki i obrazy znajdują się w kolekcjach takich muzeów jak: Brytyjskim Muzeum, Muzeum Wiktorii i Alberta, Tate Gallery w Londynie, Szkockie Muzeum Sztuki Współczesnej w Edynburgu. 
Hambling mieszka i pracuje w Londynie. 
Nagrody.
W 1995 została nagrodzona Jerwood Painting Prize (razem z Patrickiem Caulfieldem). W tym samym roku została odznaczona Orderem Imperium Brytyjskiego IV klasy (OBE) za swoje oryginalne malarstwo. W 2005 zdobyła Marsh Award za wykonanie w przestrzeni publicznej rzeźby pt. "Scallop". 
W 2010 została odznaczona Orderem Imperium Brytyjskiego III klasy (CBE).
Życie prywatne.
Maggi Hambling mówi o sobie, że jest lesbioniczna. W latach 80. związana była z Victorią „Tory” Dennistoun-Lawrence, razem mieszkały na prowincji niedaleko Saxmundham w hrabstwie Suffolk. Później związana była z modelką Henriettą Moraes aż do jej śmierci w 1999. Hambling stworzyła szereg upamiętniających ją portretów wykonanych węglem.

</doc>
<doc id="5021137" url="https://pl.wikipedia.org/wiki?curid=5021137" title="Agus Salim">
Agus Salim

Agus Salim (ur. 1884, zm. 1954) – indonezyjski dziennikarz i dyplomata; w latach 1947–1949 minister spraw zagranicznych Indonezji.

</doc>
<doc id="5021145" url="https://pl.wikipedia.org/wiki?curid=5021145" title="Karen Junqueira">
Karen Junqueira

Karen Junqueira Pereira Pinto (ur. 28 kwietnia 1983 w Caxambu w Minas Gerais) – brazylijska aktorka telewizyjna, teatralna, filmowa i modelka. 
Jest w związku z aktorem José Loreto.

</doc>
<doc id="5021146" url="https://pl.wikipedia.org/wiki?curid=5021146" title="Vina Panduwinata">
Vina Panduwinata

Vina Panduwinata, właśc. Vina Dewi Sastaviyana Panduwinata (ur. 6 sierpnia 1959 w Bogorze) – indonezyjska piosenkarka.
Debiutowała w 1978 roku albumem "Java &amp; Single Bar". Jej kariera nabrała tempa wraz z wydaniem albumu "Burung Camar" w 1985 roku. Piosenka o tym samym tytule stała się jednym z najsłynniejszych utworów w jej dorobku. 
W 2006 roku otrzymała prestiżową nagrodę AMI (Anugerah Musik Indonesia) za całokształt osiągnięć artystycznych – "Lifetime Achievement".
Lokalne wydanie magazynu „Rolling Stone” umieściło dwa spośród utworów piosenkarki w zestawieniu 150 indonezyjskich utworów wszech czasów („Burung Camar” na pozycji 28. oraz „Kumpul Bocah” na pozycji 67.).
Dyskografia.
Źródło: .

</doc>
<doc id="5021149" url="https://pl.wikipedia.org/wiki?curid=5021149" title="Wołotówka">
Wołotówka

Wołotówka – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie dokszyckim, w sielsowiecie Tumiłowicze.
Historia.
W czasach zaborów w guberni mińskiej Imperium Rosyjskiego.
W dwudziestoleciu międzywojennym zaścianek leżał w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Tumiłowicze, a następnie w gminie Dokszyce.
Według Powszechnego Spisu Ludności z 1921 roku zamieszkiwało tu 6 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwały 2 osoby.
Wierni należeli do parafii rzymskokatolickiej w Dokszycach i prawosławnej w Tumiłowiczach. Miejscowość podlegała pod Sąd Grodzki w Dokszycach i Okręgowy w Wilnie; właściwy urząd pocztowy mieścił się w Tumiłowiczach.

</doc>
<doc id="5021153" url="https://pl.wikipedia.org/wiki?curid=5021153" title="Tomitarō Makino">
Tomitarō Makino

 – japoński botanik nazywany ojcem japońskiej botaniki.
Życiorys.
Syn wytwórcy sake. Rodzice zmarli zanim skończył pięć lat i wychowywała go babcia. Po przerwaniu szkoły podstawowej samodzielnie uczył się botaniki. 
W 1884 roku Makino przeniósł się do Tokio i uczęszczał na wykłady Ryōkichiego Yatabe (1851–1899) na Uniwersytecie Tokijskim. 
W 1888 roku Makino wydał własnym kosztem "Nippon shokubutsu-shi zu-hen" ("Historia naturalna roślin japońskich z ilustracjami"). 
W 1893 roku został asystentem (pomimo braku studiów) na Uniwersytecie Cesarskim (Tokijskim), a w 1912 wykładowcą. W 1927 roku otrzymał doktorat nauk ścisłych, a w 1950 roku został członkiem Akademii Japońskiej. 
Pośmiertnie odznaczony Orderem Kultury. Przyczynił się do rozwoju botaniki japońskiej, odkrywając i nazywając nowe gatunki roślin. W trakcie badań nazwał ponad 2500 roślin, w tym 1000 nowych gatunków i 1500 nowych odmian. Przez cale życie tworzył zielnik, który zawierał 400 000 eksponatów. Jest on przechowywany na Tokyo Metropolitan University. Opiekują się nim studenci Wydziału Nauk Biologicznych.
Publikacje.
Do najważniejszych prac należy "Makino shin Nihon shokubutsu zukan" (ang. Makino's New Illustrated Flora of Japan), której pierwsze wydanie ukazało się w 1940 roku. Publikacja ma ponad 1000 stron, na każdej stronie jest umieszczony opis i ilustracje trzech roślin. Opisuje ponad 6000 roślin.

</doc>
<doc id="5021155" url="https://pl.wikipedia.org/wiki?curid=5021155" title="Kościół Niepokalanego Poczęcia Najświętszej Maryi Panny w Jastrzębowie">
Kościół Niepokalanego Poczęcia Najświętszej Maryi Panny w Jastrzębowie

Kościół Niepokalanego Poczęcia Najświętszej Maryi Panny w Jastrzębowie – rzymskokatolicki kościół parafialny należący do parafii pod tym samym wezwaniem (dekanat trzemeszeński archidiecezji gnieźnieńskiej).
Jest to świątynia wzniesiona w 1920 roku dla gminy ewangelickiej. Po zakończeniu II wojny światowej, w 1946 roku, kościół został zaadaptowany dla potrzeb liturgii katolickiej w 1947 roku został poświęcony. Świątynia nie była konsekrowana. W 1964 roku została przy niej erygowana parafia. Do zabytków kościoła należą: ołtarz ozdobiony obrazem św. Józefa Rzemieślnika i ołtarz ozdobiony obrazem Najświętszego Serca Pana Jezusa.

</doc>
<doc id="5021156" url="https://pl.wikipedia.org/wiki?curid=5021156" title="Maria Ludwika Elżbieta Burbon">
Maria Ludwika Elżbieta Burbon



</doc>
<doc id="5021157" url="https://pl.wikipedia.org/wiki?curid=5021157" title="Mansyur Subhawannur">
Mansyur Subhawannur

Mansyur Subhawannur, znany jako Mansyur S (ur. 30 listopada 1948 w Dżakarcie) – indonezyjski piosenkarz, wykonawca muzyki dangdut.
Popularność zyskał za sprawą albumu "Pesan Perpisahan" (1969), który stał się początkiem jego kariery muzycznej. Jego całkowity dorobek obejmuje 16 albumów, wśród których są m.in.: "Zubaedah" (1989), "Gadis Atau Janda" (1991, duet z Elvy Sukaesih), "Kertas dan Api" (1991).

</doc>
<doc id="5021159" url="https://pl.wikipedia.org/wiki?curid=5021159" title="Mansyur S">
Mansyur S



</doc>
<doc id="5021160" url="https://pl.wikipedia.org/wiki?curid=5021160" title="Sergio Manente">
Sergio Manente

Sergio Manente (ur. 10 grudnia 1924 w Udine; zm. 14 marca 1993 w Udine) – włoski piłkarz, grający na pozycji obrońcy, trener piłkarski.
Kariera piłkarska.
Kariera klubowa.
Wychowanek klubu Udinese, w barwach którego w 1942 rozpoczął karierę piłkarską. W 1946 został piłkarzem Atalanty. W latach 1948-1955 bronił barw Juventusu, z którym dwukrotnie zdobył mistrzostwo Włoch. Potem występował w Lanerossi Vicenza. W 1957 roku wrócił do Udinese, w którym zakończył karierę piłkarską w roku 1960.
Kariera reprezentacyjna.
18 maja 1952 roku debiutował w narodowej reprezentacji Włoch w meczu przeciwko Anglii (1:1).
Kariera trenerska.
W 1961 roku rozpoczął pracę trenerską w Udinese, który prowadził przez sezon. Następnie do 1978 stał na czele klubów Vittorio Veneto, Pordenone, Treviso, Marzotto Valdagno, Alessandria, Venezia, San Donà, ponownie Udinese i Giulianova. Zmarł w 1993 roku w wieku 69 lat w następstwie udaru, który miał osiem lat wcześniej.

</doc>
<doc id="5021163" url="https://pl.wikipedia.org/wiki?curid=5021163" title="Anna Henrietta Burbon">
Anna Henrietta Burbon



</doc>
<doc id="5021164" url="https://pl.wikipedia.org/wiki?curid=5021164" title="Maria Ludwika Burbon (1728–1733)">
Maria Ludwika Burbon (1728–1733)



</doc>
<doc id="5021166" url="https://pl.wikipedia.org/wiki?curid=5021166" title="Ksawerianki">
Ksawerianki



</doc>
<doc id="5021168" url="https://pl.wikipedia.org/wiki?curid=5021168" title="Ludwik Ferdynand Burbon">
Ludwik Ferdynand Burbon



</doc>
<doc id="5021171" url="https://pl.wikipedia.org/wiki?curid=5021171" title="Zaścianek-Zacisze">
Zaścianek-Zacisze

Zaścianek-Zacisze (; ) – wieś na Białorusi, w obwodzie witebskim, w rejonie dokszyckim, w sielsowiecie Tumiłowicze.
Dawna nazwa miejscowości – Zacisze.
Historia.
W czasach zaborów w gminie Tumiłowicze, w powiecie borysowskim, w guberni mińskiej Imperium Rosyjskiego.
W dwudziestoleciu międzywojennym zaścianek leżał w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Tumiłowicze, a następnie w gminie Dokszyce.
Według Powszechnego Spisu Ludności z 1921 roku zamieszkiwało tu 18 osób, wszystkie były wyznania prawosławnego i zadeklarowały białoruską przynależność narodową. Były tu 3 budynki mieszkalne. W 1931 w 3 domach zamieszkiwało 29 osób.
Wierni należeli do parafii rzymskokatolickiej w Dokszycach i prawosławnej w Tumiłowiczach. Miejscowość podlegała pod Sąd Grodzki w Dokszycach i Okręgowy w Wilnie; właściwy urząd pocztowy mieścił się w Tumiłowiczach.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Następnie leżała w BSRR. Od 1991 roku w Republice Białorusi.

</doc>
<doc id="5021172" url="https://pl.wikipedia.org/wiki?curid=5021172" title="Maria Adelajda Burbon">
Maria Adelajda Burbon



</doc>
<doc id="5021174" url="https://pl.wikipedia.org/wiki?curid=5021174" title="Wiktoria Ludwika Burbon">
Wiktoria Ludwika Burbon



</doc>
<doc id="5021175" url="https://pl.wikipedia.org/wiki?curid=5021175" title="Iglika Iwanowa">
Iglika Iwanowa

Iglika Dimitrowa Iwanowa, bułg. Иглика Димитрова Иванова (ur. 25 kwietnia 1957 w Sewliewie) – bułgarska polityk i prawnik, posłanka do Zgromadzenia Narodowego i obserwatorka w Parlamencie Europejskim.
Życiorys.
Z zawodu prawnik, od 1996 praktykowała w zawodzie adwokata. Zaangażowała się w działalność polityczną w ramach Bułgarskiej Partii Socjaldemokratycznej. W kadencji 2005–2009 zasiadała w Zgromadzeniu Narodowym 40. kadencji z ramienia Koalicji na rzecz Bułgarii. Od września 2005 do grudnia 2006 była obserwatorką w Parlamencie Europejskim, należała do Partii Europejskich Socjalistów.
Jest mężatką.

</doc>
<doc id="5021176" url="https://pl.wikipedia.org/wiki?curid=5021176" title="Zofia Filipa Burbon">
Zofia Filipa Burbon



</doc>
<doc id="5021177" url="https://pl.wikipedia.org/wiki?curid=5021177" title="Teresa Felicja Burbon">
Teresa Felicja Burbon



</doc>
<doc id="5021179" url="https://pl.wikipedia.org/wiki?curid=5021179" title="Ludwika Maria Burbon">
Ludwika Maria Burbon



</doc>
<doc id="5021180" url="https://pl.wikipedia.org/wiki?curid=5021180" title="Anthony van Hoboken">
Anthony van Hoboken

Anthony van Hoboken (ur. 23 marca 1887 w Rotterdamie, zm. 1 listopada 1983 w Zurychu) – holenderski muzykolog i bibliograf.
Życiorys.
W latach 1906–1909 studiował na Uniwersytecie Technicznym w Delfcie, jednocześnie uczył się muzykologii u Antona Verheya. Następnie kształcił się w Hochsches Konservatorium we Frankfurcie nad Menem u Iwana Knorra (kompozycja) i Bernharda Seklesa (harmonia). Od 1925 do 1934 roku był uczniem Heinricha Schenkera w Wiedniu. Z jego inicjatywy w 1927 roku utworzył Archiv für Photogramme musikalischer Meisterhandschriften przy oddziale muzycznym Austriackiej Biblioteki Narodowej. Od 1938 roku mieszkał w Szwajcarii.
Od 1919 roku gromadził kolekcję druków muzycznych, od 1936 roku prowadził katalog swoich zbiorów. Zgromadził kilka tysięcy pozycji, w tym dzieła wielkich kompozytorów oraz prace teoretyczne i literackie dotyczące muzyki. Jego kolekcja w 1974 roku zakupiona została przez rząd austriacki. Ponad 30 lat pracy poświęcił na zebranie pierwszych i wczesnych wydań kompozycji Josepha Haydna, wydał katalog dzieł tego kompozytora pt. "Joseph Haydn: Thematisch-bibliographisches Werkverzeichnis" (2 tomy, wyd. Moguncja 1957 i 1971).
Odznaczony Wielką Srebrną Odznaką Honorową za Zasługi dla Republiki Austrii (1932) oraz krzyżem oficerskim Orderu Oranje-Nassau (1959). Otrzymał doktoraty honoris causa uniwersytetu w Kilonii (1957) i uniwersytetu w Utrechcie (1958). Od 1954 roku był członkiem Gesellschaft für Musikforschung.

</doc>
<doc id="5021181" url="https://pl.wikipedia.org/wiki?curid=5021181" title="Fregaty rakietowe typu Santa Maria">
Fregaty rakietowe typu Santa Maria



</doc>
<doc id="5021183" url="https://pl.wikipedia.org/wiki?curid=5021183" title="Aradeti">
Aradeti

Aradeti – wieś w Gruzji, w regionie Wewnętrzna Kartlia. W 2014 roku liczyła 432 mieszkańców.

</doc>
<doc id="5021185" url="https://pl.wikipedia.org/wiki?curid=5021185" title="Zalesie (rejon dokszycki)">
Zalesie (rejon dokszycki)

Zalesie – dawny folwark. Tereny na których leżał znajdują się obecnie na Białorusi, w obwodzie witebskim, w rejonie dokszyckim, w sielsowiecie Tumiłowicze.
Historia.
W czasach zaborów w gminie Tumiłowicze, w powiecie borysowskim, w guberni mińskiej Imperium Rosyjskiego.
W dwudziestoleciu międzywojennym zaścianek a następnie folwark leżał w Polsce, w województwie wileńskim, w powiecie duniłowickim, od 1926 w powiecie dziśnieńskim, w gminie Tumiłowicze, a później w gminie Dokszyce.
Według Powszechnego Spisu Ludności z 1921 roku zamieszkiwały tu 4 osoby, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwało 10 osób.
Wierni należeli do parafii rzymskokatolickiej w Dokszycach. Miejscowość podlegała pod Sąd Grodzki w Dokszycach i Okręgowy w Wilnie; właściwy urząd pocztowy mieścił się w Dokszycach.

</doc>
