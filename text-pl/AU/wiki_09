<doc id="5030499" url="https://pl.wikipedia.org/wiki?curid=5030499" title="Szczelina przy Tomanowym Okapie">
Szczelina przy Tomanowym Okapie

Szczelina przy Tomanowym Okapie – jaskinia, a właściwie schronisko, w Dolinie Kościeliskiej w Tatrach Zachodnich. Wejście do niej położone jest w zboczu Rzędów Tomanowych opadającym do Doliny Tomanowej, powyżej Kazalnicy, w pobliżu jaskiń Okno nad Tomanową, Tomanowy Okap i Groty w Rzędach, na wysokości 1926 metrów n.p.m. Długość jaskini wynosi 4,5 metrów, a jej deniwelacja 2,3 metrów.
Opis jaskini.
Jaskinię stanowi wąski, idący w dół, szczelinowy korytarzyk zaczynający się w małym, trójkątnym otworze wejściowym i kończący szczeliną nie do przejścia.
Przyroda.
W jaskini brak jest nacieków. Ściany są suche, nie ma na nich roślinności.
Historia odkryć.
Jaskinia była prawdopodobnie znana od dawna. Pierwszy jej plan i opis sporządził J. Nowak w 2008 roku.

</doc>
<doc id="5030501" url="https://pl.wikipedia.org/wiki?curid=5030501" title="63 Armia (ZSRR)">
63 Armia (ZSRR)

63 Armia () – związek operacyjny Armii Czerwonej z okresu II wojny światowej.
Historia.
I formowanie.
Armia została sformowana 10 lipca 1942 r. na podstawie dyrektywy Naczelnego Dowództwa z 9 lipca 1942 r. z przemianowania 5 Armii Rezerwowej. 
12 lipca 1942 roku armia została włączona do nowo utworzonego Frontu Stalingradzkiego, a od 30 września do Frontu Dońskiego i wzięła udział w bitwie stalingradzkiej. Podczas walk obronnych armia utrzymywała linię wzdłuż lewego brzegu Donu – na północny zachód od miasta Sierafimowicze i uniemożliwiła zajęcie Stalingradu z marszu, co było planem niemieckiego dowództwa.
Pod koniec sierpnia we współdziałaniu z 21 Armią przeprowadziła serię kontrataków na lewą flankę wojsk niemieckich nacierających na Stalingrad, jej oddziały sforsowały Don i utworzyły przyczółek na jego prawym brzegu na zachód od Sierafimowicz, który odegrał ważną rolę w momencie przejścia wojsk radzieckich do kontrofensywy.
Od 29 października 1942 r. armia wchodziła w skład Frontu Południowo-Zachodniego i prowadziła walki obronne.
4 listopada armia została przemianowana początkowo w 1 Gwardyjską Armię, którą już 5 grudnia przemianowano w 3 Gwardyjską Armię. 
II formowanie.
Ponownie armia została sformowana 27 kwietnia 1943 roku na bazie 2 Armii Rezerwowej. 
29 kwietnia 1943 roku armia została włączona w skład Frontu Briańskiego. Od 22 maja broniła linii obronnych wzdłuż rzek Zusza – Nerucz i toczyła walki obronne na południowy wschód od Mcenska.
W okresie lipiec – sierpień wzięła udział w operacji orłowskiej, w czasie której uczestniczyła w rozbiciu szeregu niemieckich oddziałów z 2 Armii Pancernej i 9 Armii. We współpracy z 3 Armią w dniu 5 sierpnia wyzwoliła Orzeł. W dniu 18 sierpnia dotarła do rzeki Optucha, gdzie zajęła pozycje obronne. W czasie tej operacji w walkach przeszła około 150 km. 
Następnie uczestniczyła w okresie od 1 września do 3 października w operacji briańskiej, w czasie której przekroczyła rzekę Desna, wyzwoliła miasta Trubczewsk (18 września), Starodub (22 września) oraz wspólnie z 1 Korpusem Pancernym i 48 Armią Nowozybkow (25 września). Na początku października dotarła do rzeki Soż i wkroczyła na terytorium Białorusi.
8 października 1943 roku weszła w skład Frontu Centralnego (w dniu 20 października przemianowany na Front Białoruski). W ramach tego frontu uczestniczyła w operacji homelsko-rzeczyckiej w dniach 10–20 listopada 1943 roku, biorąc udział w wyzwoleniu części wschodnich regionów Białorusi. Po zakończeniu tej operacji zajęła pozycje obronne i prowadziła jedynie lokalne walki mające na celu poprawę linii obronnej.
18 lutego 1944 roku armia została rozwiązana, a jej oddziały przekazano do 3 i 48 Armii.

</doc>
<doc id="5030506" url="https://pl.wikipedia.org/wiki?curid=5030506" title="US Massese 1919">
US Massese 1919

US Massese 1919 (wł. Unione Sportiva Massese 1919 S.r.l.) – włoski klub piłkarski, mający siedzibę w mieście Massa, w środkowej części kraju, grający od sezonu 2019/20 w rozgrywkach Eccellenza Toscana.
Historia.
Chronologia nazw: 
Klub sportowy SS Juventus Massa został założony w miejscowości Massa w 1919 roku. Wcześniej od 1912 roku w mieście istniał klub o nazwie "Società Sportiva Forza e Coraggio F.B.C.", który rozegrał swój pierwszy mecz 15 lutego 1914 roku. 29 marca 1915 roku "S.S. Forza e Coraggio" zmienił nazwę na "Massa F.C.", ale wkrótce nastąpił podział klubu na "S.S. Pro Massa" i "U.S. Massese". 5 kwietnia 1915 roku odbyło się pierwsze miejskie derby pomiędzy "S.S. Pro Massa" a "Polisportiva Carrarese".
Po zakończeniu I wojny światowej w mieście w 1919 roku powstał klub o nazwie SS Juventus Massa, który zebrał piłkarzy byłych miejskich klubów. Początkowo zespół występował w lokalnych turniejach towarzyskich w barwach biało-zielonych, a w 1920 klub dołączył do F.I.G.C. W sezonie 1920/21 zespół debiutował w rozgrywkach Terza Categoria Toscana (D3), awansując do Promozione Toscana (obecnie Serie B). W 1923 jednak spadł do Terza Divisione Toscana. W sezonie 1927/28 został sklasyfikowany na 9 miejscu w grupie C "Terza Divisione Toscana". Klub został zdyskwalifikowany z mistrzostw po meczu 4 grudnia 1927, we wszystkich nierozegranych meczach przyznano walkower 0:2. Klub został rozwiązany.
W 1929 roku klub został odrodzony przez faszystowskich przywódców Massy pod nazwą Associazione Sportiva Fascista Angelo Belloni i przyjął barwy amarantowe. W sezonie 1929/30 zwyciężył w grupie C Terza Divisione Toscana (D5), a potem po zajęciu drugiego miejsca w rundzie finałowej, zdobył promocję do Seconda Divisione Toscana. W 1932 zespół awansował do Prima Divisione, ale w 1935 roku zawiesił działalność, ponieważ wielu graczy faszystowskiego związku wyjechało na wojny toczące się w latach 1935-1941. Dopiero w 1942 roku klub przywrócił działalność i z nazwą US Fascista Massese "Paolo Lorenzo Paladini" w szaro-niebieskich kolorach startował w Prima Divisione Toscana (D4).
Po kolejnym przymusowym zawieszeniu mistrzostw spowodowanych przez II wojnę światową, w 1944 roku, po przybyciu do Toskanii wojsk alianckich, klub pozbył się faszystowskich symboli i zmienił nazwę na US Massese Juventus. Przyjaźń między jednym z założycieli klubu z Massy a ówczesnym prezesem bardziej znanego Juventusu, doprowadziła do zmiany oficjalnych kolorów Massese na czarno-białe. Po wojnie często zdarzało się, że Massese grał w czarnych koszulkach z dużym białym "J", której piłkarze Juventusu używali jako alternatywnego stroju. W 1946 roku zespół awansował do Serie C. W 1948 roku w wyniku reorganizacji systemu lig został zdegradowany do Promozione (D4). W 1954 klub zmienił nazwę na US Massese Aquilotti, a w 1965 powrócił do "Serie C". W 1969 nazwa klubu została zmieniona na AS Massese "Aquilotti", a w 1970 awansował do Serie B, przyjmując nazwę na Associazione Sportiva Massese S.p.a. Jednak debiut w "Serie B" był nieudanym i po roku spadł z powrotem do "Serie C". W 1979 klub zmienił nazwę na Massese Calcio, a w 1980 roku na FC Massese S.r.l. Wtedy zespół spadł do Serie D (D5).
Po zakończeniu sezonu 1981/82, w którym zajął 8.miejsce w grupie E Campionato Interregionale (D5), klub ogłosił bankructwo, jednak po spłaceniu długów i przywróceniu majątku klubu, z nazwą US Massese '82 S.r.l. kontynuował występy w piątej lidze. W 1983 awansował do Serie C2, a w 1991 do Serie C1, zmieniając nazwę na US Massese S.r.l. W 1996 spadł do "Serie C2", a w 1997 do "Campionato Nazionale Dilettanti" (D5), który w 1999 przyjął nazwę "Serie D". W 2000 nastąpił kolejny spadek, tym razem do Eccellenza Toscana. W 2002 awansował do Serie D, w 2004 do "Serie C2", a w 2005 do "Serie C1". W 2008 klub został zdegradowany o dwa poziomy przez Ligę do "Serie D" za kilkuminutowe opóźnienie w dostarczeniu dokumentów niezbędnych do rejestracji w "Serie C1". W następnym roku spadł do "Eccellenza Toscana".
W 2009 roku z powodu poważnych problemów ekonomicznych klub ogłosił upadłość. Natychmiast powstał nowy klub o nazwie SSD Massese Calcio S.r.l., który przejął tytuł sportowy od zbankrutowanego klubu. W 2012 zespół awansował do "Serie D", po czym zmienił nazwę na US Massese 1919. W 2019 spadł do "Eccellenza Toscana".
Barwy klubowe, strój.
Klub ma barwy biało-czarne. Zawodnicy swoje domowe spotkania zazwyczaj grają w pasiastych pionowo biało-czarnych koszulkach, czarnych spodenkach oraz czarnych getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2020).
Struktura klubu.
Stadion.
Klub piłkarski rozgrywa swoje mecze domowe na Stadio degli Oliveti w mieście Massa o pojemności 11 500 widzów.

</doc>
<doc id="5030507" url="https://pl.wikipedia.org/wiki?curid=5030507" title="Szestaki (rejon smoleński)">
Szestaki (rejon smoleński)

Szestaki () – wieś (ros. деревня, trb. dieriewnia) w zachodniej Rosji, w osiedlu wiejskim Diwasowskoje rejonu smoleńskiego w obwodzie smoleńskim.
Geografia.
Miejscowość położona jest nad Olszanką, 2,5 km od drogi magistralnej M1 «Białoruś», 1,5 km od drogi regionalnej 66K-11 (Niżniaja Dubrowka – Michajlenki), 3 km od drogi regionalnej 66A-71 (Olsza – Nowyje Batieki), 12 km od drogi regionalnej 66N-1807 (Awtozaprawocznoj Stancyi – Smoleńsk), 10 km od drogi federalnej R120 (Orzeł – Briańsk – Smoleńsk – Witebsk), 9 km od centrum administracyjnego osiedla wiejskiego (Diwasy), 17 km od Smoleńska, 9 km od najbliższej stacji kolejowej (Rakitnaja).
W granicach miejscowości znajdują się ulice: Mira, Szkolnaja.
Demografia.
W 2016 r. miejscowość zamieszkiwało 12 osób.
Historia.
W czasie II wojny światowej od lipca 1941 roku miejscowość była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5030508" url="https://pl.wikipedia.org/wiki?curid=5030508" title="Draga (gmina Tutin)">
Draga (gmina Tutin)



</doc>
<doc id="5030509" url="https://pl.wikipedia.org/wiki?curid=5030509" title="Tramwaje w Ust´-Kamienogorsku">
Tramwaje w Ust´-Kamienogorsku



</doc>
<doc id="5030511" url="https://pl.wikipedia.org/wiki?curid=5030511" title="Specustawa koronawirusowa">
Specustawa koronawirusowa



</doc>
<doc id="5030512" url="https://pl.wikipedia.org/wiki?curid=5030512" title="Gennadij Bekojew">
Gennadij Bekojew



</doc>
<doc id="5030515" url="https://pl.wikipedia.org/wiki?curid=5030515" title="Linia kolejowa nr 775">
Linia kolejowa nr 775

Linia kolejowa 775 – obecnie nieczynna, pierwszorzędna, jednotorowa, niezelektryfikowana linia kolejowa, łącząca dawny posterunek odgałęźny Jezierzany i stację Miłkowice.

</doc>
<doc id="5030518" url="https://pl.wikipedia.org/wiki?curid=5030518" title="Białoruski Komitet Olimpijski">
Białoruski Komitet Olimpijski



</doc>
<doc id="5030521" url="https://pl.wikipedia.org/wiki?curid=5030521" title="Michał Przyrembel">
Michał Przyrembel

Michał Przyrembel (ur. 1801 w Warszawie, zm. 20 lutego 1858 tamże) – polski inżynier budownictwa wodnego i lądowego, radca stanu Królestwa Kongresowego.
Życiorys.
Urodził się w Warszawie w 1801 w rodzinie Michała i jego żony Anny z d. Kajzer. W 1814 wstąpił do Szkoły Aplikacyjnej Atrylerii i Inżynierów w Warszawie. W 1817 był konduktorem w Korpusie Inżynierów. W 1823 był przydzielony do służby w Dyrekcji Inżynierii w Modlinie.
W latach 1826-7 pracował przy budowie Kanału Augustowskiego i jego projektem jest Śluza Dębowo, początkowa śluza na tym kanale. Uczestniczył w przygotowaniu produkcji i zastosowaniu nowego typu wapna hydraulicznego wiążącego pod wodą, wynalezionego w 1819 przez Francuza Louisa Vicata.
Brał udział w powstaniu listopadowym i w marcu 1831 awansowany był na stopień kapitana. Po kapitulacji Warszawy został w mieście i następnie został zatrudniony w Dyrekcji Inżynierów. Został członkiem Zarządu Komunikacji Lądowej i Wodnej oraz należał do Rady Ogólnej Budowniczej.
Należał do Sekcji komunikacji lądowych i wodnych w Komisji Rządowej Spraw Wewnętrznych, Duchowych i Oświecenia Publicznego.
W 1842 wraz z Wilhelmem Kolbergiem został wysłany w delegację do Belgii i Niemiec "w celu powzięcia dokładnych wiadomości o wszelkich szczegółach tyczących się budowy i utrzymania dróg żelaznych" oraz był komisarzem technicznym budującej się Kolei Warszawsko-Wiedeńskiej.
W latach 1844-46 należał do Komitetu Budowy Zjazdu z pl. Zamkowego, którego efektem działania było wybudowanie wiaduktu Pancera.
Żonaty był dwukrotnie z Agnieszką Marianną Dutkiewicz oraz Teresą Rudnicką. Z drugą żona miał czwórkę dzieci: Bolesława Antoniego, Władysława Michała, Natalię Zofię i Bronisława Romana.
Zmarł dnia 20 lutego 1858 w Warszawie i pochowany został na cmentarzu Powązkowskim.

</doc>
<doc id="5030525" url="https://pl.wikipedia.org/wiki?curid=5030525" title="Bliznaki">
Bliznaki

Bliznaki () – wieś (ros. деревня, trb. dieriewnia) w zachodniej Rosji, w osiedlu wiejskim Diwasowskoje rejonu smoleńskiego w obwodzie smoleńskim.
Geografia.
Miejscowość położona jest 2,5 km od drogi magistralnej M1 «Białoruś», 11 km od drogi regionalnej 66K-11 (Niżniaja Dubrowka – Michajlenki), 9,5 km od drogi regionalnej 66A-71 (Olsza – Nowyje Batieki), 3 km od drogi regionalnej 66N-1807 (Awtozaprawocznoj Stancyi – Smoleńsk), 10 km od drogi federalnej R120 (Orzeł – Briańsk – Smoleńsk – Witebsk), 3,5 km od centrum administracyjnego osiedla wiejskiego (Diwasy), 12,5 km od Smoleńska, 10 km od najbliższej stacji kolejowej (Smoleńsk).
Demografia.
W 2016 r. miejscowość zamieszkiwały 24 osoby.
Historia.
W czasie II wojny światowej od lipca 1941 roku miejscowość była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5030526" url="https://pl.wikipedia.org/wiki?curid=5030526" title="Andrzej Kosowski">
Andrzej Kosowski

Andrzej Kosowski (ur. 1970 w Cieszynie) – menedżer kultury, wydawca, scenarzysta filmów dokumentalnych i edukacyjnych, producent muzyczny i filmowy, publicysta. Absolwent Akademii Muzycznej w Krakowie (1994) oraz Europejskiej Akademii Mozartowskiej (1996). Członek Rady Akademii Muzycznej im. Krzysztofa Pendereckiego w Krakowie (od stycznia 2021).
Życiorys.
W latach 1996-2012 pracował w Polskim Wydawnictwie Muzycznym, a od 2001 roku był jego Redaktorem Naczelnym i członkiem Zarządu. Od 2010 do 2017 roku współzałożyciel i dyrektor Instytutu Muzyki i Tańca.
Był twórcą i dyrektorem sześciu edycji Festiwalu Muzyki Polskiej w Krakowie w latach 2005-2010. Członek Rady Polskiej Izby Książki (2006-2009) oraz członek zarządu SAIW „Polska Książka” (obecnie Copyright Polska) (2007-2009). Członek Rady Artystycznej Opery Krakowskiej w latach 2001-2004, Rady Artystycznej Filharmonii Śląskiej w latach 2007-2010 oraz reprezentant PWM w Polskiej Radzie Muzycznej (2005-2010). Członek Akademii Fonograficznej (od 2016) i Rady merytorycznej Nagrody Kilara (2015-2017).
W 2007 roku był członkiem Komitetu Organizacyjnego roku Karola Szymanowskiego przy Ministrze Kultury i Dziedzictwa Narodowego. W 2013 roku został pełnomocnikiem Ministra do spraw Roku Lutosławskiego, w 2014 roku – koordynatorem Roku Kolberga, a w latach 2016-17 – koordynatorem Roku Nowowiejskiego.
Brał aktywny udział w wielu konferencjach, m.in. Konwencji Muzyki Polskiej (2011, 2014, 2017) i Ogólnopolskiej Konferencji Kultury (2017).
W latach 2018-2022 zrealizował dla Krakowskiego Forum Kultury projekt „Muzyczny ślad Krakowa” – serię nagrań muzyki filmowej i teatralnej Krzysztofa Pendereckiego, Stanisława Radwana, Andrzeja Zaryckiego i Zygmunta Koniecznego.
Jest pomysłodawcą i autorem scenariuszy wielu aplikacji mobilnych: "Orkiestrownik" (Instytut Muzyki i Tańca, 2016), "Operalnia" (Teatr Wielki–Opera Narodowa, 2019), "Zostań Moniuszką" (Fundacja Barbakan, 2019), "appiano" (Narodowy Instytutu Fryderyka Chopina, 2021) i filmów edukacyjnych, popularyzatorskich i dokumentalnych o muzyce: "Orkiestrownik" (IMiT / FiNA 2016-2019), "Śmierć Ellenai: Juliusz Słowacki – Jacek Malczewski – Feliks Nowowiejski" (IMiT 2017), "Adam Sztaba o muzyce – Polonez Wojciecha Kilara" (IMiT 2017), "Flautoforte" (Virtuossa, 2018), "Przerwana podróż" (PWM/TVP Kultura, 2019), "Słowa jak dźwięki" (PWM/TVP Kultura, 2019), "Operacja Opera" (PWM/TVP Kultura, 2019). Film o Aleksandrze Nowaku ("Operacja Opera") wraz z nagraniem opery "ahat ilī" kompozytora (libretto: Olga Tokarczuk) został wydany w formie płyty Blu-ray przez Polskie Wydawnictwo Muzyczne / Anaklasis w 2020 roku i która zdobyła statuetkę "Fryderyka 2021" w kategorii "Album roku: muzyka oratoryjna i operowa".
Był pomysłodawcą Konkursu Kompozytorskiego im. Tadeusza Ochlewskiego (od 2003) Festiwalu Muzyki Polskiej (od 2005), Konwencji Muzyki Polskiej (od 2011) Nagrody Polskiego Środowiska Muzycznego „Koryfeusz Muzyki Polskiej” (od 2011), serii filmów „Instrumenty z duszą” (od 2016), portalu internetowego o instrumentach muzycznych w polskich kolekcjach (2014), portalu o kompozytorze i akordeoniście Andrzeju Krzanowskim (2021) oraz tytułu Ambasadora Kultury Tradycyjnej wręczanego przy okazji Nagród im. Oskara Kolberga "Za zasługi dla kultury ludowej" (od 2014).
Członek Stowarzyszenia Muzyki Polskiej, Towarzystwa Muzycznego im. Karola Szymanowskiego oraz Towarzystwa Muzycznego im. Witolda Lutosławskiego.

</doc>
<doc id="5030528" url="https://pl.wikipedia.org/wiki?curid=5030528" title="Omloop Het Nieuwsblad 2021">
Omloop Het Nieuwsblad 2021

Omloop Het Nieuwsblad 2021 – 76. edycja wyścigu kolarskiego Omloop Het Nieuwsblad, która odbyła się 27 lutego 2021 na liczącej ponad 200 kilometrów trasie z Gandawy do miejscowości Ninove. Impreza kategorii 1.UWT był częścią UCI World Tour 2021.
Uczestnicy.
Lista startowa.
Legenda: DNF – nie ukończył, OTL – przekroczył limit czasu, DNS – nie wystartował, DSQ – zdyskwalifikowany.

</doc>
<doc id="5030530" url="https://pl.wikipedia.org/wiki?curid=5030530" title="Classic de l’Ardèche 2021">
Classic de l’Ardèche 2021

Classic de l’Ardèche 2021 – 21. edycja wyścigu kolarskiego Classic de l’Ardèche, która odbyła się 27 lutego 2021 na trasie o długości 171 km wokół miejscowości Guilherand-Granges. Wyścig był częścią UCI ProSeries 2021.
Uczestnicy.
Lista startowa.
Legenda: DNF – nie ukończył, OTL – przekroczył limit czasu, DNS – nie wystartował, DSQ – zdyskwalifikowany.

</doc>
<doc id="5030531" url="https://pl.wikipedia.org/wiki?curid=5030531" title="Uładzimir Ryżankou">
Uładzimir Ryżankou

Uładzimir Mikałajewicz Ryżankou (, , "Władimir Nikołajewicz Ryżenkow"; ur. w 11 listopada 1945 w Dobruszu lub w osiedlu Płoskaje w rejonie dobruskim, zm. 12 grudnia 1996) – białoruski działacz sportowy i partyjny, w latach 1995–1996 minister sportu i turystyki Białorusi, pierwszy prezes Komitetu Olimpijskiego Białorusi.
Życiorys.
Urodził się w 11 września 1945 roku w Dobruszu, w obwodzie homelskim Białoruskiej SRR, ZSRR (według innego źródła – w osiedlu Płoskaje w rejonie dobruskim). Jego ojciec, Mikałaj Dzmitryjewicz Ryżankou, urodzony w 1917 roku, pracował jako brygadzista w przedsiębiorstwie przemysłu drzewnego „Płoskaje” w Leśnictwie Dobrusz. Matka, Zinaida Michjłauna Ryżankawa, urodzona w 1923 roku, zajmowała się domem. Uładzimir Ryżankou w 1964 roku ukończył Homelskie Technikum Drogowo-Budowlane, w 1972 roku – Białoruski Państwowy Instytut Kultury Fizycznej, a następnie Mińską Wyższą Szkołę Partyjną.
Pracę rozpoczął w 1964 roku jako majster drogowy, następnie służył w szeregach Armii Radzieckiej. Po ukończeniu Instytutu Kultury Fizycznej od 1972 roku pracował w nim jako wykładowca, sekretarz komitetu Komsomołu, a następnie kierownik gabinetu metodycznego Białoruskiej Republikańskiej Rady Związków Zawodowych. W 1978 roku został zastępcą przewodniczącego Rady Centralnej Wiejskiego Ochotniczego Towarzystwa Sportowego „Urożaj” (). Od 1979 roku był naczelnikiem Wydziału Wychowania Fizycznego Komitetu Kultury Fizycznej i Sportu przy Radzie Ministrów Białoruskiej SRR. Od 1982 roku zajmował się pracą partyjną. Był instruktorem, kierownikiem Sektora Kultury Fizycznej i Sportu Wydziału Organów Administracyjnych Komitetu Centralnego Komunistycznej Partii Białorusi.
W lipcu 1990 roku został przewodniczącym Komitetu ds. Kultury Fizycznej i Sportu Białoruskiej SRR (od 1991 roku – Państwowego Komitetu Republiki Białorusi ds. Kultury Fizycznej i Sportu). Był pierwszym prezesem Narodowego Komitetu Olimpijskiego Białorusi. Po utworzeniu Katedry Kultury Fizycznej Akademii Zarządzania przy Prezydencie Republiki Białorusi 9 września 1993 roku, Ryżankou objął także posadę jej kierownika. Pełnił funkcję zastępcy ministra kultury i prasy – przewodniczącego Komitetu ds. Sportu Ministerstwa Kultury i Prasy Białorusi. 20 listopada 1995 roku przeszedł z niej na nowo utworzony urząd ministra sportu i turystyki Białorusi. Zmarł 12 grudnia 1996 roku. Pochowany został na Cmentarzu Wschodnim w Mińsku, w pobliżu miejsca spoczynku Iwana Szamiakina.
Życie prywatne.
Uładzimir Ryżankou był żonaty z Branisławą Francauną Ryżankawą i miał z nią dwoje dzieci: syna Maksima i córkę Daszę. Maksim Ryżankou jest politykiem, dyplomatą i działaczem sportowym; pracował m.in. w ambasadzie Białorusi w Polsce.
Upamiętnienie.
Wizerunkiem Uładzimira Ryżankoua ozdobiony jest puchar – przechodnia nagroda w turnieju obwodu homelskiego w futsalu.

</doc>
<doc id="5030534" url="https://pl.wikipedia.org/wiki?curid=5030534" title="Linia kolejowa nr 774">
Linia kolejowa nr 774

Linia kolejowa 774 – obecnie nieczynna, pierwszorzędna, jednotorowa, niezelektryfikowana linia kolejowa, łącząca dawne posterunki odgałęźne Marciszów Górny i Krużyn.

</doc>
<doc id="5030536" url="https://pl.wikipedia.org/wiki?curid=5030536" title="Anna Emilie Møller">
Anna Emilie Møller

Anna Emilie Møller (ur. 28 lipca 1997 w Kopenhadze) – duńska lekkoatletka specjalizująca się w biegach średnich oraz długich.
W 2015 roku zdobyła srebrny medal w biegu na 5000 metrów oraz brązowy w biegu na 3000 metrów podczas mistrzostw Europy juniorów rozgrywanych w Eskilstunie. W 2016 roku startowała w Bydgoszczy w mistrzostwach świata juniorów, gdzie zajęła 5. miejsce w biegu na 3000 metrów z przeszkodami. W tym samym roku wystartowała w Igrzyskach olimpijskich w Rio de Janeiro. W 2017 roku zdobyła złoty medal młodzieżowych mistrzostw Europy w biegu na 3000 metrów z przeszkodami. Brała udział w mistrzostwach świata w Londynie oraz Mistrzostwach Europy w Berlinie. W 2019 roku wywalczyła dwa złote medale młodzieżowych mistrzostw Europy w biegu na 5000 metrów oraz 3000 metrów z przeszkodami w Gävle, a także złoty medal w biegu młodzieżowców podczas mistrzostw Europy w biegach przełajowych.
Złota medalistka mistrzostw Dani. Rekordzistka Dani w biegu na 5000 metrów oraz w biegu na 3000 metrów z przeszkodami, rekordzistka Danii juniorów w biegu na 3000 metrów.
Jako juniorka grała również w koszykówkę. W 2013 roku wraz z reprezentacją Danii zdobyła brązowy medal Mistrzostwa Europy U-16 dywizji B. Rok później zajęła 16. miejsce Mistrzostwa Europy U-18 dywizji B.

</doc>
<doc id="5030540" url="https://pl.wikipedia.org/wiki?curid=5030540" title="Giannina Braschi">
Giannina Braschi

Giannina Braschi (ur. 5 lutego 1953 w San Juan) - portorykańska poetka, nowelistka, dramaturgistka. 
Zdobywczyni nagród i grantów takich jak: National Endowment for the Arts Fellow, PEN/Open Book Award, New York Foundation for the Arts, Danforth Scholarship, Ford Foundation, Rutgers Faculty Grant.
Życiorys.
Urodzona w zamożnej portorykańskiej rodzinie. Jej babka była nauczycielką angielskiego, a zarazem jedną z pierwszych kobiet, które ukończyły studia na Uniwersytecie Portoryko. Ojciec Gianniny Braschi, Euripedes Braschi był poważanym tenisistą.
W latach 1966-1968 rozwijała swoje umiejętności sportowe, wygrywając turniej tenisowy w Portoryko oraz próbowała swoich sił także, jako modelka oraz piosenkarka.
Współzałożycielka chóru dziecięcego w San Juan. 
Studiowała w: Madrycie, Rzymie, Londynie oraz Rouen, a następnie przeprowadziła się do Nowego Jorku. W 1980 uzyskała doktorat z literatury iberyjskiej na Stony Brook Univeristy w Nowym Jorku.
Kariera naukowa.
Wykładała na City University of New York, Uniwersytecie Rutgersa i Colgate University.
Opublikowała prace na temat: Cervantesa, Garcilaso, Césara Vallejo, Juana Ramona Jimeneza i Federico García Lorca.
Twórczość.
Jest zaliczana do twórców postkolonialnych, postmodernistycznych oraz nuyorican (nowojorskich z korzeniami portorykańskimi).
Tworzy poezję postmodernistyczną w angielskim, hiszpańskim oraz spanglish. Używając tych języków pragnie podkreślić proces socjalizacji, przez który przechodzą latynoscy imigranci w USA. Jej twórczość jest hybrydą filozofii politycznej, poezji, teatru oraz fikcji. 
Jej prace podejmują tematykę dotyczącą: historii USA i Portoryko, kapitalizmu, imigracji, rewolucji, zamachów 11 września oraz amerykańskiego imperializmu.

</doc>
<doc id="5030542" url="https://pl.wikipedia.org/wiki?curid=5030542" title="Władimir Ryżenkow">
Władimir Ryżenkow



</doc>
<doc id="5030544" url="https://pl.wikipedia.org/wiki?curid=5030544" title="Uładzimier Ryżankou">
Uładzimier Ryżankou



</doc>
<doc id="5030547" url="https://pl.wikipedia.org/wiki?curid=5030547" title="Sarniak (Czarne)">
Sarniak (Czarne)

Sarniak – część miasta Czarne w Polsce, położona w województwie pomorskim, w powiecie człuchowskim, w gminie Czarne.
W latach 1975–1998 Czarne administracyjnie należały do województwa słupskiego.

</doc>
<doc id="5030553" url="https://pl.wikipedia.org/wiki?curid=5030553" title="Linia kolejowa Angermünde – Bad Freienwalde">
Linia kolejowa Angermünde – Bad Freienwalde

Linia kolejowa Angermünde – Bad Freienwalde – jednotorowa, niezelektryfikowana linia kolejowa w północno-wschodniej części Brandenburgii. Linia została otwarta w 1877 roku przez Berlin-Stettiner Eisenbahn-Gesellschaft (BStE). Została zaprojektowana jako część ciągłego połączenia z górnośląskiego obszaru górniczego do portów Morza Bałtyckiego w Szczecinie i Świnoujściu, ale nigdy nie wykraczała poza lokalne znaczenie. Linia była eksploatowana w ruchu pasażerskim i towarowym do 1995 roku. Po ostatecznym zamknięciu 30 listopada 1997 tory zostały zdemontowane do 2009 r.
Budynek recepcji i inne obiekty na stacji kolejowej Oderberg-Bralitz, a także dwa mosty nad Alte Oder na południe od Oderberg i na północ od Bad Freienwalde są objęte ochroną zabytków.

</doc>
<doc id="5030565" url="https://pl.wikipedia.org/wiki?curid=5030565" title="Linia kolejowa nr 773">
Linia kolejowa nr 773

Linia kolejowa 773 – obecnie nieczynna, pierwszorzędna, jednotorowa, niezelektryfikowana linia kolejowa, łącząca stację Boguszów-Gorce i posterunek odgałęźny Boguszów-Gorce Wschód (dawna stacja Boguszów-Gorce Towarowy).

</doc>
<doc id="5030566" url="https://pl.wikipedia.org/wiki?curid=5030566" title="Robin Tait">
Robin Tait

Robin Douglas Tait (ur. 14 kwietnia 1940 w Dunedin, zm. 20 marca 1984 w Auckland) – nowozelandzki lekkoatleta, specjalista rzutu dyskiem i pchnięcia kulą, dwukrotny olimpijczyk, mistrz igrzysk Imperium Brytyjskiego i Wspólnoty Brytyjskiej.
Kariera sportowa.
Zajął 4. miejsce w rzucie dyskiem i 12. miejsce w pchnięciu kulą na igrzyskach Imperium Brytyjskiego i Wspólnoty Brytyjskiej w 1962 w Perth. Na kolejnych igrzyskach Imperium Brytyjskiego i Wspólnoty Brytyjskiej w 1966 w Kingston zdobył brązowy medal w rzucie dyskiem (przegrywając jedynie ze swym kolegą z reprezentacji Nowej Zelandii Lesem Millsem i George’em Puce’em z Kanady) oraz zajął 6. miejsce w pchnięciu kulą. Zajął 12. miejsce w rzucie dyskiem na igrzyskach olimpijskich w 1968 w Meksyku orz 6. miejsce w tej konkurencji na igrzyskach Brytyjskiej Wspólnoty Narodów w 1970 w Edynburgu. Na igrzyskach olimpijskich w 1972 w Monachium odpadł w kwalifikacjach rzutu dyskiem.
Zwyciężył w rzucie dyskiem (wyprzedzając Anglików Billa Tancreda i Johna Hilliera) oraz zajął 5. miejsce w pchnięciu kulą na igrzyskach Brytyjskiej Wspólnoty Narodów w 1974 w Christchurch. Na kolejnych igrzyskach Wspólnoty Narodów w 1978 w Edmontonzajął 4. miejsce w rzucie dyskiem. Zdobył srebrny medal w tej konkurencji na Igrzyskach Konferencji Pacyfiku w 1981 w Christchurch i 8. miejsce na igrzyskach Wspólnoty Narodów w 1982 w Brisbane.
Trzykrotnie reprezentował Oceanię w zawodach pucharu świata, zajmując kolejno: 7. miejsce w 1977, 6. miejsce w 1979 i 8. miejsce w 1981.
Tait zdobył 19 tytułów mistrza Nowej Zelandii (15 w rzucie dyskiem i 4 w pchnięciu kulą):
Siedmiokrotnie poprawiał rekord Nowej Zelandii w rzucie dyskiem do wyniku 63,08 m, osiągniętego 31 stycznia 1974 w Christchurch. Wynik ten poprawił dopiero Ian Winchester w 1997. Zajmuje z tym rezultatem (luty 2021) 4. miejsce na liście najlepszych dyskoboli nowozelandzkich w historii oraz 6. miejsce na liście kulomiotów z wynikiem 18,83 m, uzyskanym 17 listopada 1973 w Auckland.

</doc>
<doc id="5030568" url="https://pl.wikipedia.org/wiki?curid=5030568" title="Mikkel Damsgaard">
Mikkel Damsgaard

Mikkel Krogh Damsgaard (ur. 3 lipca 2000 w Jyllinge) – duński piłkarz, występujący na pozycji skrzydłowego w angielskim klubie Brentford oraz w reprezentacji Danii.
Kariera klubowa.
FC Nordsjælland.
W 2013 dołączył do akademii FC Nordsjælland. W 2017 został przesunięty do pierwszego zespołu. Zadebiutował 27 września 2017 w meczu Pucharu Danii przeciwko Vejgaard BK (0:4). W Superligaen zadebiutował 26 listopada 2017 w meczu przeciwko AC Horsens (6:0). Pierwszą bramkę zdobył 4 marca 2018 w meczu ligowym przeciwko Randers FC (0:3). 12 lipca 2018 zadebiutował w kwalifikacjach do Ligi Europy w meczu przeciwko Cliftonville (0:1).
UC Sampdoria.
1 lipca 2020 podpisał kontrakt z klubem UC Sampdoria. Zadebiutował 20 września 2020 w meczu Serie A przeciwko Juventusowi (3:0). Pierwszą bramkę zdobył 17 października 2020 w meczu ligowym przeciwko Lazio (3:0).
Kariera reprezentacyjna.
Dania U-19.
W 2018 roku otrzymał powołanie do reprezentacji Danii U-19. Zadebiutował 27 marca 2018 w meczu eliminacji do Mistrzostw Europy U-19 2018 przeciwko reprezentacji Austrii U-19 (2:2).
Dania U-21.
W 2019 roku otrzymał powołanie do reprezentacji Danii U-21. Zadebiutował 6 września 2019 w meczu towarzyskim przeciwko reprezentacji Węgier U-21 (0:0). Pierwszą bramkę zdobył 9 października 2020 w meczu eliminacji do Mistrzostw Europy U-21 2021 przeciwko reprezentacji Malty U-21.
Dania.
W 2020 roku otrzymał powołanie do reprezentacji Danii. Zadebiutował 11 listopada 2020 w meczu towarzyskim przeciwko reprezentacji Szwecji (2:0).

</doc>
<doc id="5030571" url="https://pl.wikipedia.org/wiki?curid=5030571" title="Kościół Matki Bożej Fatimskiej i św. Jozafata Kuncewicza w Szumilinie">
Kościół Matki Bożej Fatimskiej i św. Jozafata Kuncewicza w Szumilinie

Kościół Matki Bożej Fatimskiej i św. Jozafata Kuncewicza w Szumilinie – kościół parafialny w Swietłosielsku koło Szumilina. Jest to Sanktuarium Matki Bożej Fatimskiej.
Historia.
W okresie ZSRR rozpoczęto w tym miejscu budowę domu kultury. W 2001 r. z inicjatywy pierwszego biskupa witebskiego Władysława Blina na fundamentach niedokończonego, popadającego w ruinę budynku, wzniesiono świątynię katolicką według planów oblata o. Alfonsa Kupki. Kościół ustanowiono diecezjalnym sanktuarium Matki Bożej Fatimskiej. Przed sanktuarium ustawiono z inicjatywy polskich motocyklistów pomnik św. Jana Pawła II. 

</doc>
<doc id="5030574" url="https://pl.wikipedia.org/wiki?curid=5030574" title="Złotak drobny">
Złotak drobny



</doc>
<doc id="5030576" url="https://pl.wikipedia.org/wiki?curid=5030576" title="Sztuczna głowa (atrapa)">
Sztuczna głowa (atrapa)

Sztuczna głowa () – realistycznie wyglądająca atrapa ludzkiej głowy wykonywana z papier mâché przez żołnierzy w czasie I wojny światowej, w celu eliminacji strzelców wyborowych wroga. 
Geneza.
Pomysłodawcą sztucznej głowy był brytyjski oficer i podróżnik Hesketh Hesketh-Prichard, który służąc na froncie jako obserwator ministerstwa wojny zetknął się z problemem niemieckich snajperów, nękających brytyjskich żołnierzy. W celu ustalenia pozycji niemieckich strzelców wyborowych i ich eliminacji zaproponował wykonanie głowy z papier mâché, imitującą żołnierza wychylającego się z okopu tak, aby sprowokować snajpera do oddania strzału. W celu zachowania jak największego realizmu, niektórym sztucznym głowom wkładano do ust papierosa i wypalano go przez gumową rurkę.
Opis.
Aby wyeliminować wrogiego strzelca wyborowego wybierano dogodne miejsce naprzeciw niego i wbijano dwa kołki w przedpiersie, w ten sposób że tylko około stopy (30,5 cm) pozostawało odkryte. Do kołków przybijano deskę z rowkiem, który dokładnie pasował do kija lub rączki przymocowanej do głowy manekina. Kij wkładano w rowek, a głowę manekina powoli unoszono nad przedpiersie. Gdy wrogi snajper trafił w głowę, przy wlocie i wylocie pocisku powstawały dwie dziury, jedna z przodu, a druga z tyłu głowy manekina. Głowę zaraz po trafieniu ściągano w dół w jak najbardziej naturalny sposób by nie wzbudzić podejrzeń. Kij na którym głowa była zamontowana, był umieszczany w rowku, ale dokładna wysokość między dwoma okularami peryskopu była niższa niż pozycja, w której znajdował się podczas ostrzału. Następnie dolny okular peryskopu umieszczano naprzeciwko przedniego otworu w głowie, przykładano oko do tylnego otworu i spoglądano w peryskop, którego górny okular znajdował się nad przedpiersiem. Dzięki temu spoglądając wzdłuż toru lotu pocisku, w kierunku przeciwnym do tego, z którego nadleciał, w optycznym środku dwóch otworów było widać niemieckiego strzelca wyborowego, który oddał strzał, lub stanowisko, które go ukrywało. Podczas prób w szkole snajperskiej brytyjskiej 1 Armii zlokalizowano w ten sposób sześćdziesięciu siedmiu snajperów z siedemdziesięciu jeden.

</doc>
<doc id="5030583" url="https://pl.wikipedia.org/wiki?curid=5030583" title="Linia kolejowa nr 772">
Linia kolejowa nr 772

Linia kolejowa 772 – obecnie nieczynna, pierwszorzędna, jednotorowa, niezelektryfikowana linia kolejowa, łącząca posterunki odgałęźne Strzegom Międzyrzecze i Strzegom Miasto.

</doc>
<doc id="5030598" url="https://pl.wikipedia.org/wiki?curid=5030598" title="Linia kolejowa nr 770">
Linia kolejowa nr 770

Linia kolejowa 770 – pierwszorzędna, jednotorowa, zelektryfikowana linia kolejowa, łącząca rozjazdy 11 i 273 w obrębie stacji Dęblin.

</doc>
<doc id="5030602" url="https://pl.wikipedia.org/wiki?curid=5030602" title="Produksi Film Negara">
Produksi Film Negara

Produksi Film Negara (PFN) – indonezyjska państwowa wytwórnia filmowa, założona w 1945 roku.

</doc>
<doc id="5030608" url="https://pl.wikipedia.org/wiki?curid=5030608" title="Ni (dwuznak)">
Ni (dwuznak)

Ni – dwuznak występujący w języku polskim, oznacza głoskę [ń] z samogłoską a, ą, e, ę, i, o, u, oznacza zmiękczone n. W pozostałych językach "ni" to nie dwuznak tylko 2 oddzielne litery.

</doc>
<doc id="5030617" url="https://pl.wikipedia.org/wiki?curid=5030617" title="Złotak wysmukły">
Złotak wysmukły



</doc>
<doc id="5030624" url="https://pl.wikipedia.org/wiki?curid=5030624" title="Singapore Post">
Singapore Post

Singapore Post (SingPost), pełna nazwa Singapore Post Limited – operator pocztowy oferujący usługi pocztowe w Singapurze. Stanowi spółkę zależną konglomeratu telekomunikacyjnego Singtel. Przedsiębiorstwo zostało założone w 1992 roku.

</doc>
<doc id="5030625" url="https://pl.wikipedia.org/wiki?curid=5030625" title="Linia kolejowa nr 749">
Linia kolejowa nr 749

Linia kolejowa 749 – pierwszorzędna, jednotorowa, zelektryfikowana linia kolejowa, łącząca posterunek odgałęźny Legnica Wschód i stację Legnica. Linia nie jest udostępniana przez PKP PLK.

</doc>
<doc id="5030627" url="https://pl.wikipedia.org/wiki?curid=5030627" title="SingPost">
SingPost



</doc>
<doc id="5030632" url="https://pl.wikipedia.org/wiki?curid=5030632" title="Anton Seidl">
Anton Seidl

Anton Seidl (ur. 7 maja 1850 w Peszcie, zm. 28 marca 1898 w Nowym Jorku) – austriacko-węgierski dyrygent.
Życiorys.
W latach 1870–1872 studiował w konserwatorium w Lipsku, następnie był asystentem Hansa Richtera w filharmonii w Budapeszcie oraz na I festiwalu w Bayreuth (1876). W latach 1879–1882 był dyrygentem opery w Lipsku. Był propagatorem twórczości Richarda Wagnera. W 1881 roku poprowadził berlińskie prawykonanie tetralogii "Pierścień Nibelunga". W latach 1882–1883 odbył tournée po Europie z teatrem operowym Angelo Neumanna, wykonując dzieła Wagnera. Od 1883 do 1885 roku był generalnym dyrektorem muzycznym miasta Bremy.
W 1885 roku wyjechał do Stanów Zjednoczonych, gdzie przyznano mu obywatelstwo. W latach 1885–1891 był dyrektorem muzycznym nowojorskiej Metropolitan Opera, gdzie poprowadził amerykańskie premiery "Lohengrina" (1885), "Śpiewaków norymberskich" (1886), "Tristana i Izoldy" (1886), "Zygfryda" (1887) oraz całej tetralogii "Pierścień Nibelunga" (1889). Od 1891 do 1898 roku był dyrektorem muzycznym Filharmonii Nowojorskiej, z którą dokonał prawykonania "IX symfonii e-moll" Antonína Dvořáka (1893). Zmarł na skutek zatrucia pokarmowego.

</doc>
<doc id="5030641" url="https://pl.wikipedia.org/wiki?curid=5030641" title="RSS Formidable">
RSS Formidable

RSS Formidable – singapurska fregata rakietowa z początku XXI wieku, pierwsza z sześciu zamówionych przez Singapur jednostek typu "La Fayette". Okręt został zwodowany 7 stycznia 2004 roku we francuskiej stoczni Direction des Constructions Navales w Lorient, a do służby w marynarce wojennej Singapuru wszedł 5 maja 2007 roku. Jednostka, oznaczona numerem taktycznym 68 nadal znajduje się w składzie floty i ma status operacyjny (stan na 2021 rok).
Projekt i budowa.
Nowatorska konstrukcja zaprojektowanych na przełomie lat 80. i 90. XX wieku francuskich fregat typu "La Fayette", jej podatność na modernizacje oraz możliwość instalacji różnorodnego wyposażenia spowodowały, że 6 marca 2000 roku Singapur złożył zamówienie na sześć okrętów tego typu (przyczyniła się do tego m.in. skuteczna kampania reklamowa francuskich okrętów). Priorytetem w konstrukcji fregat było jak największe obniżenie powierzchni odbicia radiolokacyjnego, co osiągnięto poprzez pochylenie burt, nadbudówki i masztów pod kątem plus lub minus 10°, ograniczenie liczby elementów konstrukcyjnych wystających poza linie okrętu, zastosowanie do budowy materiałów absorbujących fale elektromagnetyczne oraz ograniczenie emisji cieplnej, akustycznej i magnetycznej. Nowością we francuskim przemyśle stoczniowym była również modułowa konstrukcja okrętów, składających się z 11 sekcji, co znacznie skróciło czas budowy jednostek. Okręty zamówione przez Singapur różniły się od francuskich wymiarami oraz uzbrojeniem i wyposażeniem radioelektronicznym.
RSS „Formidable” zbudowany został w stoczni Direction des Constructions Navales (DCN) w Lorient. Stępkę okrętu położono 14 listopada 2002 roku, a zwodowany został 7 stycznia 2004 roku.
Dane taktyczno-techniczne.
Okręt jest fregatą rakietową o długości całkowitej 114 metrów, szerokości całkowitej 16 metrów i zanurzeniu 5 metrów. Wyporność pełna wynosi 3200 ton. Okręt napędzany jest przez cztery 20-cylindrowe silniki wysokoprężne MTU 20V 8000 M90 o łącznej mocy 36 MW (48 276 KM), poruszające poprzez wały napędowe dwoma śrubami. Maksymalna prędkość jednostki wynosi 27 węzłów. Zasięg wynosi 4000 Mm przy prędkości 15 węzłów.
Uzbrojenie artyleryjskie jednostki składa się z umieszczonej na dziobie w wieży pojedynczej armaty uniwersalnej OTO Melara Super Rapid kalibru 76 mm L/62. Masa pocisku wynosi 6 kg, donośność 16 000 metrów, a szybkostrzelność 120 strz./min. Artylerię przeciwlotniczą stanowią dwa pojedyncze działka przeciwlotnicze MIT-20F2 kal. 20 mm L/90. Broń lufową uzupełniają dwa pojedyncze wkm kal. 12,7 mm L/90.
Uzbrojenie rakietowe stanowią cztery podwójne wyrzutnie przeciwokrętowych pocisków rakietowych Harpoon RGM-84C (okręt przenosi osiem rakiet). Pocisk rozwija prędkość 0,9 Ma, masa głowicy bojowej wynosi 227 kg, zaś maksymalny zasięg wynosi 130 km. Prócz tego na okręcie znajdują się cztery ośmioprowadnicowe wyrzutnie pocisków przeciwlotniczych i przeciwrakietowych MBDA Aster w wersjach Aster 15 i Aster 30, z łącznym zapasem 32 pocisków. Maksymalny zasięg wynosi od 15 (Aster 15) do 30 km (Aster 30). Okręt wyposażony jest też w dwie potrójne wyrzutnie torpedowe kal. 324 mm. Torpedy ZOP A244S Mod 3 mają głowicę bojową o masie 34 kg i zasięg 7 000 metrów przy prędkości 33 węzłów.
Wyposażenie radioelektroniczne obejmuje dwa radary nawigacyjne Terma Scanter 2001, radar dozoru ogólnego Herakles MFR, wyposażony w dwie elektrooptyczne głowice obserwacyjno-celownicze system kierowania ogniem EADS Najir 2000, sonar holowany ALOFTS 980, zintegrowany system walki DSTA/ST oraz system rozpoznania elektronicznego Rafael C-Pearl-M. Na okręcie zamontowano też dwie wyrzutnie celów pozornych NGDS.
Wyposażenie lotnicze stanowi śmigłowiec Sikorsky S-70B Seahawk, stacjonujący w umieszczonych na rufie hangarze i lądowisku.
Załoga okrętu składa się z 86 oficerów, podoficerów i marynarzy (w tym 15 członków personelu lotniczego).
Służba.
RSS „Formidable” został przyjęty do służby w marynarce wojennej Singapuru 5 maja 2007 roku. Okręt otrzymał numer taktyczny 68. Na początku XXI wieku okręt (wraz z siostrzanymi fregatami „Intrepid”, „Steadfast”, „Tenacious”, „Stalwart” i „Supreme”) wchodził w skład 185. dywizjonu, stacjonując w Changi. Jednostka nadal znajduje się w składzie floty i ma status operacyjny (stan na 2021 rok).

</doc>
<doc id="5030648" url="https://pl.wikipedia.org/wiki?curid=5030648" title="Garena">
Garena

Garena – producent i wydawca gier z siedzibą w Singapurze. Stanowi spółkę zależną Sea Limited.
Zajmuje się tworzeniem gier sieciowych oraz gier na platformy mobilne. Stworzona przez firmę gra "Garena Free Fire" miała w 2019 r. ponad 450 mln zarejestrowanych użytkowników.

</doc>
<doc id="5030649" url="https://pl.wikipedia.org/wiki?curid=5030649" title="Maksim Ryżenkow">
Maksim Ryżenkow



</doc>
<doc id="5030652" url="https://pl.wikipedia.org/wiki?curid=5030652" title="Parabaissaeshna">
Parabaissaeshna

Parabaissaeshna – wymarły rodzaj ważki.
Pozostałości nieznanego wcześniej nauce owada paleontolodzy-amatorzy Frank Pedersen i Viggo Pedersen znaleźli na wyspie Mors na północy Danii, w Jutlandii, w zachodnim regionie Limfjord, nieopodal wsi Ejerslev (współrzędne 56,93° N, 8,91° E). Szczątki spoczywały pośród porowatych, szarych bądź żółtawobiałych zależnie od wilgotności, poprzetykanych wulkanicznym popiołem skał formacji Fur, wśród wapiennych konkrecji około 2 m powyżej warstwy Ash 11 w diatomitach górnej warstwy ogniwa Knudeklint. Dzięki bruzdnicom udało się datować rzeczone skały na wczesny eocen, a dokładniej na początek iprezu, pomiędzy 56,0–54,5 miliona lat temu, nieznacznie powyżej skał powstałych w czasach paleoceńsko-eoceńskiego optimum termicznego. Powstały one w morzu głębokim na kilkaset metrów, jakieś 100 km od wybrzeża Skandynawii, z którego pochodziły szczątki organizmów. Wraz z formacją Ølst dostarczały one już wcześniej skamieniałości najstarszych paleogeńskich owadów, zaliczanych do 15 rzędów i 200 gatunków. Wśród nich wymienia się ważki równoskrzydłe, prostoskrzydłe, chrząszcze, sieciarki. Prócz tego znaleziono tam pozostałości roślin: paproci, sosen, cyprysowatych, miłorzębów.
Nowe szczątki obejmowały świetnie zachowane przednie skrzydło. Mierzy ono 45,0 mm długości przy maksymalnej szerokości 10,4 mm. Okazało się, że znaleziono okaz należy do ważek z rodziny żagnicowatych, udało się nawet zaliczyć go do podrodziny Aeshninae i plemienia Allopetaliini. Jednakże okaz wykazywał także cechy odróżniające go od poprzednio znanych rodzajów ważek i dlatego umieszczono go w nowym rodzaju. Kreatorzy nazwali go "Parabaissaeshna" ze względu na pokrewieństwo z rodzajem "Baissaeshna", znanym z okresu kredowego. W obrębie rodzaju wyróżniono pojedynczy gatunek "Parabaissaeshna ejerslevense". Kreatorzy podają, jakoby epitet gatunkowy był rzeczownikiem w dopełniaczu pochodzącym od miejsca znalezienia pozostałości. Holotyp skatalogowano jako MGUH 33076, znajduje się on pod opieką Muzeum Historii Naturalnej Danii w Kopenhadze.
Kretorzy rodzaju wskazują, że znalezienie w skałach eocenu ważki blisko spokrewnionej z kredową "Baissaeshna" wskazuje na przetrwanie tej linii wymierania kredowego.
Podobieństwo do "Parabaissaeshna" wykazuje opisana później w tym samym roku z Ameryki Północnej również wczesnoeoceńska "Ypshna".

</doc>
<doc id="5030655" url="https://pl.wikipedia.org/wiki?curid=5030655" title="Emil Paur">
Emil Paur

Emil Paur (ur. 29 sierpnia 1855 w Czerniowcach, zm. 7 czerwca 1932 we Frydku) – austriacki dyrygent i skrzypek.
Życiorys.
Podstaw muzyki uczył się u swojego ojca, dyrygenta Wiener Musikverein. W wieku 8 lat po raz pierwszy wystąpił publicznie, grając na skrzypcach i fortepianie. W latach 1866–1870 studiował w konserwatorium w Wiedniu u Juliusa Epsteina (fortepian), Felixa Otto Dessoffa (kompozycja), Josefa Hellmesbergera (skrzypce) oraz Antona Brucknera (kontrapunkt). Od 1870 roku był pierwszym skrzypkiem i solistą orkiestry Opery Wiedeńskiej. Po 1876 roku piastował funkcję dyrygenta w Kassel i Królewcu, w latach 1880–1891 był dyrygentem opery dworskiej w Mannheimie. Od 1891 do 1893 roku dyrygował Stadttheater w Lipsku.
W latach 1893–1898, jako następca Arthura Nikischa, prowadził Bostońską Orkiestrę Symfoniczną. Od 1898 do 1902 roku był dyrektorem muzycznym Filharmonii Nowojorskiej, a także dyrektorem nowojorskiego National Conservatory of Music. W sezonie 1899/1900 dyrygował operami Richarda Wagnera w Metropolitan Opera. W latach 1902–1904 odbył tournée po Europie, gościnnie dyrygując wieloma orkiestrami. Od 1904 do 1910 roku był dyrektorem muzycznym Pittsburgh Symphony Orchestra. W 1912 roku otrzymał posadę dyrygenta Königliche Oper w Berlinie, jednak po zaledwie dwóch miesiącach zrezygnował z tej funkcji wskutek konfliktu z zarządem.
Działał również jako kompozytor, skomponował m.in. "Koncert fortepianowy b-moll" (1909), symfonię "„In der Natur”" (prawyk. 1909), "Koncert skrzypcowy", ponadto utwory kameralne i fortepianowe oraz pieśni.

</doc>
<doc id="5030673" url="https://pl.wikipedia.org/wiki?curid=5030673" title="RSS Intrepid">
RSS Intrepid

RSS Intrepid – singapurska fregata rakietowa z początku XXI wieku, jedna z sześciu zamówionych przez Singapur jednostek typu "La Fayette". Okręt został zwodowany 3 lipca 2004 roku w stoczni ST Engineering Marine w Singapurze, a do służby w marynarce wojennej wszedł 5 lutego 2008 roku. Jednostka, oznaczona numerem taktycznym 69 nadal znajduje się w składzie floty i ma status operacyjny (stan na 2021 rok).
Projekt i budowa.
Nowatorska konstrukcja zaprojektowanych na przełomie lat 80. i 90. XX wieku francuskich fregat typu "La Fayette", jej podatność na modernizacje oraz możliwość instalacji różnorodnego wyposażenia spowodowały, że 6 marca 2000 roku Singapur złożył zamówienie na sześć okrętów tego typu (przyczyniła się do tego m.in. skuteczna kampania reklamowa francuskich okrętów). Priorytetem w konstrukcji fregat było jak największe obniżenie powierzchni odbicia radiolokacyjnego, co osiągnięto poprzez pochylenie burt, nadbudówki i masztów pod kątem plus lub minus 10°, ograniczenie liczby elementów konstrukcyjnych wystających poza linie okrętu, zastosowanie do budowy materiałów absorbujących fale elektromagnetyczne oraz ograniczenie emisji cieplnej, akustycznej i magnetycznej. Nowością we francuskim przemyśle stoczniowym była również modułowa konstrukcja okrętów, składających się z 11 sekcji, co znacznie skróciło czas budowy jednostek. Okręty zamówione przez Singapur różniły się od francuskich wymiarami oraz uzbrojeniem i wyposażeniem radioelektronicznym.
RSS „Intrepid” zbudowany został w stoczni ST Engineering Marine w Singapurze. Stępkę okrętu położono 8 marca 2003 roku, a zwodowany został 3 lipca 2004 roku.
Dane taktyczno-techniczne.
Okręt jest fregatą rakietową o długości całkowitej 114 metrów, szerokości całkowitej 16 metrów i zanurzeniu 5 metrów. Wyporność pełna wynosi 3200 ton. Okręt napędzany jest przez cztery 20-cylindrowe silniki wysokoprężne MTU 20V 8000 M90 o łącznej mocy 36 MW (48 276 KM), poruszające poprzez wały napędowe dwoma śrubami. Maksymalna prędkość jednostki wynosi 27 węzłów. Zasięg wynosi 4000 Mm przy prędkości 15 węzłów.
Uzbrojenie artyleryjskie jednostki składa się z umieszczonej na dziobie w wieży pojedynczej armaty uniwersalnej OTO Melara Super Rapid kalibru 76 mm L/62. Masa pocisku wynosi 6 kg, donośność 16 000 metrów, a szybkostrzelność 120 strz./min. Artylerię przeciwlotniczą stanowią dwa pojedyncze działka przeciwlotnicze MIT-20F2 kal. 20 mm L/90. Broń lufową uzupełniają dwa pojedyncze wkm kal. 12,7 mm L/90.
Uzbrojenie rakietowe stanowią cztery podwójne wyrzutnie przeciwokrętowych pocisków rakietowych Harpoon RGM-84C (okręt przenosi osiem rakiet). Pocisk rozwija prędkość 0,9 Ma, masa głowicy bojowej wynosi 227 kg, zaś maksymalny zasięg wynosi 130 km. Prócz tego na okręcie znajdują się cztery ośmioprowadnicowe wyrzutnie pocisków przeciwlotniczych i przeciwrakietowych MBDA Aster w wersjach Aster 15 i Aster 30, z łącznym zapasem 32 pocisków. Maksymalny zasięg wynosi od 15 (Aster 15) do 30 km (Aster 30). Okręt wyposażony jest też w dwie potrójne wyrzutnie torpedowe kal. 324 mm. Torpedy ZOP A244S Mod 3 mają głowicę bojową o masie 34 kg i zasięg 7 000 metrów przy prędkości 33 węzłów.
Wyposażenie radioelektroniczne obejmuje dwa radary nawigacyjne Terma Scanter 2001, radar dozoru ogólnego Herakles MFR, wyposażony w dwie elektrooptyczne głowice obserwacyjno-celownicze system kierowania ogniem EADS Najir 2000, sonar holowany ALOFTS 980, zintegrowany system walki DSTA/ST oraz system rozpoznania elektronicznego Rafael C-Pearl-M. Na okręcie zamontowano też dwie wyrzutnie celów pozornych NGDS.
Wyposażenie lotnicze stanowi śmigłowiec Sikorsky S-70B Seahawk, stacjonujący w umieszczonych na rufie hangarze i lądowisku.
Załoga okrętu składa się z 86 oficerów, podoficerów i marynarzy (w tym 15 członków personelu lotniczego).
Służba.
RSS „Intrepid” został przyjęty do służby w marynarce wojennej Singapuru 5 lutego 2008 roku. Okręt otrzymał numer taktyczny 69. 3 kwietnia 2008 roku z pokładu okrętu dokonano pomyślnego odpalenia pocisków przeciwlotniczych Aster 15. Na początku XXI wieku okręt (wraz z siostrzanymi fregatami „Formidable”, „Steadfast”, „Tenacious”, „Stalwart” i „Supreme”) wchodził w skład 185. dywizjonu, stacjonując w Changi. Jednostka nadal znajduje się w składzie floty i ma status operacyjny (stan na 2021 rok).

</doc>
<doc id="5030674" url="https://pl.wikipedia.org/wiki?curid=5030674" title="Job de Ruiter">
Job de Ruiter

Jacob „Job” de Ruiter (ur. 12 kwietnia 1930 w Giessendam, zm. 4 października 2015 w Naarden) – holenderski prawnik, nauczyciel akademicki i polityk, profesor, deputowany, w latach 1977–1982 minister sprawiedliwości, następnie do 1986 minister obrony.
Życiorys.
Ukończył szkołę średnią w Haarlemie, a w 1953 studia prawnicze na Uniwersytecie w Utrechcie. Doktoryzował się na tej samej uczelni w 1963. Początkowo pracował na macierzystym uniwersytecie, następnie praktykował jako adwokat w Hadze i Amsterdamie. Później orzekał jako sędzia w Zutphen. W 1970 został profesorem na Wolnym Uniwersytecie w Amsterdamie. W latach 1976–1977 pełnił funkcję rektora tej uczelni. Specjalizował się w prawie rodzinnym i prawie karnym nieletnich.
W drugiej połowie lat 70. zaangażował się w działalność polityczną. Związał się z Partią Antyrewolucyjną, z którą w 1980 dołączył do Apelu Chrześcijańsko-Demokratycznego. Od grudnia 1977 do listopada 1982 sprawował urząd ministra sprawiedliwości w rządach, którymi kierował Dries van Agt. Od czerwca do września 1981 oraz od września do listopada 1982 wykonywał mandat deputowanego do Tweede Kamer, niższej izby Stanów Generalnych. Od listopada 1982 do lipca 1986 zajmował stanowisko ministra obrony w gabinecie Ruuda Lubbersa.
W latach 1986–1990 pełnił funkcję prokuratora generalnego przy sądzie apelacyjnym w Amsterdamie. Od 1989 do 1995 był profesorem na Uniwersytecie w Utrechcie. W latach 90. przewodniczył radzie doradczej do spraw sztuki (Raad voor de Kunst).
Komandor Orderu Lwa Niderlandzkiego (1986).

</doc>
<doc id="5030675" url="https://pl.wikipedia.org/wiki?curid=5030675" title="Erik Belshaw">
Erik Belshaw

Erik Belshaw (ur. 23 sierpnia 2004 w Steamboat Springs) – amerykański skoczek narciarski. Uczestnik mistrzostw świata seniorów (2021 i 2023) oraz juniorów (2020, 2021 i 2022), a także zimowych igrzysk olimpijskich młodzieży (2020). Medalista mistrzostw kraju.
Skoki narciarskie uprawia również jego starsza siostra, Annika.
Przebieg kariery.
W sierpniu 2019 zadebiutował w FIS Cupie, w zawodach w Ljubnie zajmując 81. miejsce. W 2020 wystąpił na zimowych igrzyskach olimpijskich młodzieży, gdzie zajął 22. miejsce indywidualnie i 6. w sztafecie mieszanej, a także na mistrzostwach świata juniorów, gdzie był 35. indywidualnie i 10. w drużynie.
W październiku 2020 po raz pierwszy zdobył punkty FIS Cupu, zawody w Râșnovie kończąc na 13. pozycji. W styczniu 2021 w Innsbrucku zadebiutował w Pucharze Kontynentalnym, zajmując 55. lokatę. Na Mistrzostwach Świata Juniorów 2021 był 11. w drużynie. Został zgłoszony do startu w seniorskich Mistrzostwach Świata w Narciarstwie Klasycznym 2021, gdzie odpadł w kwalifikacjach do obu konkursów indywidualnych, a w rywalizacji drużynowej zajął z amerykańskim zespołem 10. pozycję.
W grudniu 2021 w Zhangjiakou zdobył pierwsze w karierze punkty Pucharu Kontynentalnego, plasując się na 18. pozycji. W marcu 2022 w Zakopanem wystąpił na mistrzostwach świata juniorów – indywidualnie był 18., drużynowo 12., a w konkursie drużyn mieszanych 10.
17 grudnia 2022 zadebiutował w Pucharze Świata, zajmując 38. miejsce w zawodach w Engelbergu. Dzień później dzięki zajęciu 24. pozycji po raz pierwszy w karierze zdobył punkty cyklu.
Zdobył medale Mistrzostw Stanów Zjednoczonych 2022 – srebrny na skoczni dużej oraz brązowy na skoczni normalnej.

</doc>
<doc id="5030685" url="https://pl.wikipedia.org/wiki?curid=5030685" title="Lexar">
Lexar

Lexar Media, Inc. – amerykańskie przedsiębiorstwo elektroniczne oraz marka kart pamięci, pamięci przenośnych, czytników i pokrewnych urządzeń. Przedsiębiorstwo powstało w 1996 roku. 
W 2006 roku firma została zakupiona przez Micron Technology, wchodząc w skład grupy Crucial jako Lexar Media. Pod koniec 2017 r. prawa do marki zostały odsprzedane chińskiej firmie Longsys. 
Na początku 2019 r. Lexar zaprezentował pierwszą kartę SD o pojemności 1 TB. 

</doc>
<doc id="5030688" url="https://pl.wikipedia.org/wiki?curid=5030688" title="Lexar Media">
Lexar Media



</doc>
<doc id="5030701" url="https://pl.wikipedia.org/wiki?curid=5030701" title="Cirrus Logic">
Cirrus Logic

Cirrus Logic, Inc. – amerykańskie przedsiębiorstwo elektroniczne. Zostało założone w 1981 roku w Salt Lake City, Utah przez Suhasa Patila jako Patil Systems, Inc. Obecnie ma swoją siedzibę w Austin w stanie Teksas.
Zajmuje się tworzeniem układów scalonych – chipów do odtwarzaczy DVD i MP3. Specjalizuje się m.in. w tworzeniu podzespołów dźwiękowych oraz rozwiązań programowych do komunikacji mobilnej i rozrywki motoryzacyjnej.

</doc>
<doc id="5030705" url="https://pl.wikipedia.org/wiki?curid=5030705" title="Eegje Schoo">
Eegje Schoo

Eegje Marjolijn Schoo (ur. 10 czerwca 1944 w Amsterdamie) – holenderska polityk, pedagog i samorządowiec, deputowana, w latach 1982–1986 minister.
Życiorys.
Kształciła się w kolegium nauczycielskim w Amsterdamie, następnie studiowała pedagogikę na Uniwersytecie Amsterdamskim. Pracowała jako pedagog w szkole podstawowej dla dzieci niesłyszących, następnie była zatrudniona w instytucji Landelijke Pedagogische Centra, zajmującej się doradztwem na rzecz poprawy edukacji. Zaangażowała się w działalność polityczną w ramach Partii Ludowej na rzecz Wolności i Demokracji. Była radną prowincji Holandia Północna (1975–1977) i radną miejską w Amsterdamie (1977–1982).
W latach 1981–1982 przewodniczyła Emancipatieraad, radzie do spraw emancypacji. Od listopada 1982 do lipca 1986 zajmowała stanowisko ministra bez teki do spraw współpracy rozwojowej w rządzie Ruuda Lubbersa. W latach 1986–1987 sprawowała mandat posłanki do Tweede Kamer, niższej izby Stanów Generalnych. Później do 1991 pełniła funkcję ambasadora Holandii w Indiach. Założyła następnie fundację na rzecz wymiany kulturalnej między Holandią a Indiami. W latach 90. zajmowała się działalnością konsultingową. W latach 1998–2006 członkini Adviesraad Internationale Vraagstukken, rady doradczej do spraw współpracy rozwojowej.
Odznaczona Orderem Lwa Niderlandzkiego klasy III (1986). Jej mąż Arie Pais również pełnił funkcję ministra.

</doc>
<doc id="5030708" url="https://pl.wikipedia.org/wiki?curid=5030708" title="RSS Steadfast">
RSS Steadfast

RSS Steadfast – singapurska fregata rakietowa z początku XXI wieku, jedna z sześciu zamówionych przez Singapur jednostek typu "La Fayette". Okręt został zwodowany 28 stycznia 2005 roku w stoczni ST Engineering Marine w Singapurze, a do służby w marynarce wojennej wszedł 5 lutego 2008 roku. Jednostka, oznaczona numerem taktycznym 70 nadal znajduje się w składzie floty i ma status operacyjny (stan na 2021 rok).
Projekt i budowa.
Nowatorska konstrukcja zaprojektowanych na przełomie lat 80. i 90. XX wieku francuskich fregat typu "La Fayette", jej podatność na modernizacje oraz możliwość instalacji różnorodnego wyposażenia spowodowały, że 6 marca 2000 roku Singapur złożył zamówienie na sześć okrętów tego typu (przyczyniła się do tego m.in. skuteczna kampania reklamowa francuskich okrętów). Priorytetem w konstrukcji fregat było jak największe obniżenie powierzchni odbicia radiolokacyjnego, co osiągnięto poprzez pochylenie burt, nadbudówki i masztów pod kątem plus lub minus 10°, ograniczenie liczby elementów konstrukcyjnych wystających poza linie okrętu, zastosowanie do budowy materiałów absorbujących fale elektromagnetyczne oraz ograniczenie emisji cieplnej, akustycznej i magnetycznej. Nowością we francuskim przemyśle stoczniowym była również modułowa konstrukcja okrętów, składających się z 11 sekcji, co znacznie skróciło czas budowy jednostek. Okręty zamówione przez Singapur różniły się od francuskich wymiarami oraz uzbrojeniem i wyposażeniem radioelektronicznym.
RSS „Steadfast” zbudowany został w stoczni ST Engineering Marine w Singapurze. Stępkę okrętu położono 15 listopada 2003 roku, a zwodowany został 28 stycznia 2005 roku.
Dane taktyczno-techniczne.
Okręt jest fregatą rakietową o długości całkowitej 114 metrów, szerokości całkowitej 16 metrów i zanurzeniu 5 metrów. Wyporność pełna wynosi 3200 ton. Okręt napędzany jest przez cztery 20-cylindrowe silniki wysokoprężne MTU 20V 8000 M90 o łącznej mocy 36 MW (48 276 KM), poruszające poprzez wały napędowe dwoma śrubami. Maksymalna prędkość jednostki wynosi 27 węzłów. Zasięg wynosi 4000 Mm przy prędkości 15 węzłów.
Uzbrojenie artyleryjskie jednostki składa się z umieszczonej na dziobie w wieży pojedynczej armaty uniwersalnej OTO Melara Super Rapid kalibru 76 mm L/62. Masa pocisku wynosi 6 kg, donośność 16 000 metrów, a szybkostrzelność 120 strz./min. Artylerię przeciwlotniczą stanowią dwa pojedyncze działka przeciwlotnicze MIT-20F2 kal. 20 mm L/90. Broń lufową uzupełniają dwa pojedyncze wkm kal. 12,7 mm L/90.
Uzbrojenie rakietowe stanowią cztery podwójne wyrzutnie przeciwokrętowych pocisków rakietowych Harpoon RGM-84C (okręt przenosi osiem rakiet). Pocisk rozwija prędkość 0,9 Ma, masa głowicy bojowej wynosi 227 kg, zaś maksymalny zasięg wynosi 130 km. Prócz tego na okręcie znajdują się cztery ośmioprowadnicowe wyrzutnie pocisków przeciwlotniczych i przeciwrakietowych MBDA Aster w wersjach Aster 15 i Aster 30, z łącznym zapasem 32 pocisków. Maksymalny zasięg wynosi od 15 (Aster 15) do 30 km (Aster 30). Okręt wyposażony jest też w dwie potrójne wyrzutnie torpedowe kal. 324 mm. Torpedy ZOP A244S Mod 3 mają głowicę bojową o masie 34 kg i zasięg 7 000 metrów przy prędkości 33 węzłów.
Wyposażenie radioelektroniczne obejmuje dwa radary nawigacyjne Terma Scanter 2001, radar dozoru ogólnego Herakles MFR, wyposażony w dwie elektrooptyczne głowice obserwacyjno-celownicze system kierowania ogniem EADS Najir 2000, sonar holowany ALOFTS 980, zintegrowany system walki DSTA/ST oraz system rozpoznania elektronicznego Rafael C-Pearl-M. Na okręcie zamontowano też dwie wyrzutnie celów pozornych NGDS.
Wyposażenie lotnicze stanowi śmigłowiec Sikorsky S-70B Seahawk, stacjonujący w umieszczonych na rufie hangarze i lądowisku.
Załoga okrętu składa się z 86 oficerów, podoficerów i marynarzy (w tym 15 członków personelu lotniczego).
Służba.
RSS „Steadfast” został przyjęty do służby w marynarce wojennej Singapuru 5 lutego 2008 roku. Okręt otrzymał numer taktyczny 70. Na początku XXI wieku okręt (wraz z siostrzanymi fregatami „Formidable”, „Intrepid”, „Tenacious”, „Stalwart” i „Supreme”) wchodził w skład 185. dywizjonu, stacjonując w Changi. W lutym 2009 roku na fregacie przeprowadzono próby z bezzałogowym statkiem powietrznym Boeing Insitu ScanEagle. Jednostka nadal znajduje się w składzie floty i ma status operacyjny (stan na 2021 rok).

</doc>
<doc id="5030714" url="https://pl.wikipedia.org/wiki?curid=5030714" title="RSS Tenacious">
RSS Tenacious

RSS Tenacious – singapurska fregata rakietowa z początku XXI wieku, jedna z sześciu zamówionych przez Singapur jednostek typu "La Fayette". Okręt został zwodowany 15 lipca 2005 roku w stoczni ST Engineering Marine w Singapurze, a do służby w marynarce wojennej wszedł 5 lutego 2008 roku. Jednostka, oznaczona numerem taktycznym 71 nadal znajduje się w składzie floty i ma status operacyjny (stan na 2021 rok).
Projekt i budowa.
Nowatorska konstrukcja zaprojektowanych na przełomie lat 80. i 90. XX wieku francuskich fregat typu "La Fayette", jej podatność na modernizacje oraz możliwość instalacji różnorodnego wyposażenia spowodowały, że 6 marca 2000 roku Singapur złożył zamówienie na sześć okrętów tego typu (przyczyniła się do tego m.in. skuteczna kampania reklamowa francuskich okrętów). Priorytetem w konstrukcji fregat było jak największe obniżenie powierzchni odbicia radiolokacyjnego, co osiągnięto poprzez pochylenie burt, nadbudówki i masztów pod kątem plus lub minus 10°, ograniczenie liczby elementów konstrukcyjnych wystających poza linie okrętu, zastosowanie do budowy materiałów absorbujących fale elektromagnetyczne oraz ograniczenie emisji cieplnej, akustycznej i magnetycznej. Nowością we francuskim przemyśle stoczniowym była również modułowa konstrukcja okrętów, składających się z 11 sekcji, co znacznie skróciło czas budowy jednostek. Okręty zamówione przez Singapur różniły się od francuskich wymiarami oraz uzbrojeniem i wyposażeniem radioelektronicznym.
RSS „Tenacious” zbudowany został w stoczni ST Engineering Marine w Singapurze. Stępkę okrętu położono 22 maja 2004 roku, a zwodowany został 15 lipca 2005 roku.
Dane taktyczno-techniczne.
Okręt jest fregatą rakietową o długości całkowitej 114 metrów, szerokości całkowitej 16 metrów i zanurzeniu 5 metrów. Wyporność pełna wynosi 3200 ton. Okręt napędzany jest przez cztery 20-cylindrowe silniki wysokoprężne MTU 20V 8000 M90 o łącznej mocy 36 MW (48 276 KM), poruszające poprzez wały napędowe dwoma śrubami. Maksymalna prędkość jednostki wynosi 27 węzłów. Zasięg wynosi 4000 Mm przy prędkości 15 węzłów.
Uzbrojenie artyleryjskie jednostki składa się z umieszczonej na dziobie w wieży pojedynczej armaty uniwersalnej OTO Melara Super Rapid kalibru 76 mm L/62. Masa pocisku wynosi 6 kg, donośność 16 000 metrów, a szybkostrzelność 120 strz./min. Artylerię przeciwlotniczą stanowią dwa pojedyncze działka przeciwlotnicze MIT-20F2 kal. 20 mm L/90. Broń lufową uzupełniają dwa pojedyncze wkm kal. 12,7 mm L/90.
Uzbrojenie rakietowe stanowią cztery podwójne wyrzutnie przeciwokrętowych pocisków rakietowych Harpoon RGM-84C (okręt przenosi osiem rakiet). Pocisk rozwija prędkość 0,9 Ma, masa głowicy bojowej wynosi 227 kg, zaś maksymalny zasięg wynosi 130 km. Prócz tego na okręcie znajdują się cztery ośmioprowadnicowe wyrzutnie pocisków przeciwlotniczych i przeciwrakietowych MBDA Aster w wersjach Aster 15 i Aster 30, z łącznym zapasem 32 pocisków. Maksymalny zasięg wynosi od 15 (Aster 15) do 30 km (Aster 30). Okręt wyposażony jest też w dwie potrójne wyrzutnie torpedowe kal. 324 mm. Torpedy ZOP A244S Mod 3 mają głowicę bojową o masie 34 kg i zasięg 7 000 metrów przy prędkości 33 węzłów.
Wyposażenie radioelektroniczne obejmuje dwa radary nawigacyjne Terma Scanter 2001, radar dozoru ogólnego Herakles MFR, wyposażony w dwie elektrooptyczne głowice obserwacyjno-celownicze system kierowania ogniem EADS Najir 2000, sonar holowany ALOFTS 980, zintegrowany system walki DSTA/ST oraz system rozpoznania elektronicznego Rafael C-Pearl-M. Na okręcie zamontowano też dwie wyrzutnie celów pozornych NGDS.
Wyposażenie lotnicze stanowi śmigłowiec Sikorsky S-70B Seahawk, stacjonujący w umieszczonych na rufie hangarze i lądowisku.
Załoga okrętu składa się z 86 oficerów, podoficerów i marynarzy (w tym 15 członków personelu lotniczego).
Służba.
RSS „Tenacious” został przyjęty do służby w marynarce wojennej Singapuru 5 lutego 2008 roku. Okręt otrzymał numer taktyczny 71. Na początku XXI wieku okręt (wraz z siostrzanymi fregatami „Formidable”, „Intrepid”, „Steadfast”, „Stalwart” i „Supreme”) wchodził w skład 185. dywizjonu, stacjonując w Changi. Jednostka nadal znajduje się w składzie floty i ma status operacyjny (stan na 2021 rok).

</doc>
<doc id="5030719" url="https://pl.wikipedia.org/wiki?curid=5030719" title="Dziahile">
Dziahile

Dziahile ( ) – wieś na Białorusi, w obwodzie witebskim, w rejonie miadzielskim, w sielsowiecie Słoboda.
Historia.
W czasach zaborów wieś, majątek i zaścianek w gminie Żośna, w powiecie wilejskim, w guberni wileńskiej Imperium Rosyjskiego.
W latach 1921–1945 wieś, majątek, zaścianek i kolonia leżały w Polsce, w województwie wileńskim, w powiecie duniłowickim, od 1926 w powiecie postawskim, w gminie Żośno.
Według Powszechnego Spisu Ludności z 1921 roku zamieszkiwało:
Wierni należeli do parafii rzymskokatolickiej w Wesołusze i prawosławnej w Żośnie. Miejscowość podlegała pod Sąd Grodzki w Miadziole i Okręgowy w Wilnie; właściwy urząd pocztowy mieścił się w Słobodzie Żośniańskiej.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Od 1945 leżała w BSRR. Od 1991 roku w Republice Białorusi.

</doc>
<doc id="5030726" url="https://pl.wikipedia.org/wiki?curid=5030726" title="RSS Stalwart">
RSS Stalwart

RSS Stalwart – singapurska fregata rakietowa z początku XXI wieku, jedna z sześciu zamówionych przez Singapur jednostek typu "La Fayette". Okręt został zwodowany 9 grudnia 2005 roku w stoczni ST Engineering Marine w Singapurze, a do służby w marynarce wojennej wszedł 16 stycznia 2009 roku. Jednostka, oznaczona numerem taktycznym 72 nadal znajduje się w składzie floty i ma status operacyjny (stan na 2021 rok).
Projekt i budowa.
Nowatorska konstrukcja zaprojektowanych na przełomie lat 80. i 90. XX wieku francuskich fregat typu "La Fayette", jej podatność na modernizacje oraz możliwość instalacji różnorodnego wyposażenia spowodowały, że 6 marca 2000 roku Singapur złożył zamówienie na sześć okrętów tego typu (przyczyniła się do tego m.in. skuteczna kampania reklamowa francuskich okrętów). Priorytetem w konstrukcji fregat było jak największe obniżenie powierzchni odbicia radiolokacyjnego, co osiągnięto poprzez pochylenie burt, nadbudówki i masztów pod kątem plus lub minus 10°, ograniczenie liczby elementów konstrukcyjnych wystających poza linie okrętu, zastosowanie do budowy materiałów absorbujących fale elektromagnetyczne oraz ograniczenie emisji cieplnej, akustycznej i magnetycznej. Nowością we francuskim przemyśle stoczniowym była również modułowa konstrukcja okrętów, składających się z 11 sekcji, co znacznie skróciło czas budowy jednostek. Okręty zamówione przez Singapur różniły się od francuskich wymiarami oraz uzbrojeniem i wyposażeniem radioelektronicznym.
RSS „Stalwart” zbudowany został w stoczni ST Engineering Marine w Singapurze. Stępkę okrętu położono 12 listopada 2004 roku, a zwodowany został 9 grudnia 2005 roku.
Dane taktyczno-techniczne.
Okręt jest fregatą rakietową o długości całkowitej 114 metrów, szerokości całkowitej 16 metrów i zanurzeniu 5 metrów. Wyporność pełna wynosi 3200 ton. Okręt napędzany jest przez cztery 20-cylindrowe silniki wysokoprężne MTU 20V 8000 M90 o łącznej mocy 36 MW (48 276 KM), poruszające poprzez wały napędowe dwoma śrubami. Maksymalna prędkość jednostki wynosi 27 węzłów. Zasięg wynosi 4000 Mm przy prędkości 15 węzłów.
Uzbrojenie artyleryjskie jednostki składa się z umieszczonej na dziobie w wieży pojedynczej armaty uniwersalnej OTO Melara Super Rapid kalibru 76 mm L/62. Masa pocisku wynosi 6 kg, donośność 16 000 metrów, a szybkostrzelność 120 strz./min. Artylerię przeciwlotniczą stanowią dwa pojedyncze działka przeciwlotnicze MIT-20F2 kal. 20 mm L/90. Broń lufową uzupełniają dwa pojedyncze wkm kal. 12,7 mm L/90.
Uzbrojenie rakietowe stanowią cztery podwójne wyrzutnie przeciwokrętowych pocisków rakietowych Harpoon RGM-84C (okręt przenosi osiem rakiet). Pocisk rozwija prędkość 0,9 Ma, masa głowicy bojowej wynosi 227 kg, zaś maksymalny zasięg wynosi 130 km. Prócz tego na okręcie znajdują się cztery ośmioprowadnicowe wyrzutnie pocisków przeciwlotniczych i przeciwrakietowych MBDA Aster w wersjach Aster 15 i Aster 30, z łącznym zapasem 32 pocisków. Maksymalny zasięg wynosi od 15 (Aster 15) do 30 km (Aster 30). Okręt wyposażony jest też w dwie potrójne wyrzutnie torpedowe kal. 324 mm. Torpedy ZOP A244S Mod 3 mają głowicę bojową o masie 34 kg i zasięg 7 000 metrów przy prędkości 33 węzłów.
Wyposażenie radioelektroniczne obejmuje dwa radary nawigacyjne Terma Scanter 2001, radar dozoru ogólnego Herakles MFR, wyposażony w dwie elektrooptyczne głowice obserwacyjno-celownicze system kierowania ogniem EADS Najir 2000, sonar holowany ALOFTS 980, zintegrowany system walki DSTA/ST oraz system rozpoznania elektronicznego Rafael C-Pearl-M. Na okręcie zamontowano też dwie wyrzutnie celów pozornych NGDS.
Wyposażenie lotnicze stanowi śmigłowiec Sikorsky S-70B Seahawk, stacjonujący w umieszczonych na rufie hangarze i lądowisku.
Załoga okrętu składa się z 86 oficerów, podoficerów i marynarzy (w tym 15 członków personelu lotniczego).
Służba.
RSS „Stalwart” został przyjęty do służby w marynarce wojennej Singapuru 16 stycznia 2009 roku. Okręt otrzymał numer taktyczny 72. W 2009 roku fregata uczestniczyła w San Diego w próbach z użyciem pokładowego śmigłowca S-70B Seahawk. Na początku XXI wieku okręt (wraz z siostrzanymi fregatami „Formidable”, „Intrepid”, „Steadfast”, „Tenacious” i „Supreme”) wchodził w skład 185. dywizjonu, stacjonując w Changi. Jednostka nadal znajduje się w składzie floty i ma status operacyjny (stan na 2021 rok).

</doc>
<doc id="5030727" url="https://pl.wikipedia.org/wiki?curid=5030727" title="Filipowo">
Filipowo



</doc>
<doc id="5030729" url="https://pl.wikipedia.org/wiki?curid=5030729" title="Gijs van Aardenne">
Gijs van Aardenne

Gijs van Aardenne, właśc. Gijsbert Michiel Vredenrijk van Aardenne (ur. 18 marca 1930 w Rotterdamie, zm. 10 sierpnia 1995 w Dordrechcie) – holenderski polityk, deputowany, wicepremier i minister, działacz Partii Ludowej na rzecz Wolności i Demokracji (VVD).
Życiorys.
Ukończył matematykę i fizykę na Uniwersytecie w Lejdzie, na którym kształcił się w latach 1947–1955. Był pracownikiem przedsiębiorstwa branży stalowej, w latach 1968–1971 zajmował stanowisko dyrektora fabryki. W 1958 wstąpił do Partii Ludowej na rzecz Wolności i Demokracji. W latach 1964–1977 zasiadał w radzie miejskiej Dodrechtu, od 1970 do 1972 był członkiem miejskich władz wykonawczych, w których odpowiadał za zdrowie publiczne, rekreację i sport.
Od lutego do maja 1971, od sierpnia 1971 do grudnia 1977 oraz od sierpnia 1981 do listopada 1982 sprawował mandat deputowanego do Tweede Kamer, niższej izby Stanów Generalnych. Od grudnia 1977 do września 1981 pełnił funkcję ministra gospodarki u Driesa van Agta. Od lutego do marca 1980 dodatkowo tymczasowo zarządzał resortem finansów. W listopadzie 1982 został wicepremierem oraz ministrem gospodarki w rządzie Ruuda Lubbersa. Urzędy te sprawował do lipca 1986. Od 1989 przewodniczył radzie instytutu badawczego Energieonderzoek Centrum Nederland. Od czerwca 1995 do czasu swojej śmierci w sierpniu tegoż roku zasiadał w Eerste Kamer.
Odznaczony Orderem Lwa Niderlandzkiego klasy III (1981) oraz Orderem Oranje-Nassau III klasy (1986).

</doc>
<doc id="5030730" url="https://pl.wikipedia.org/wiki?curid=5030730" title="RSS Supreme">
RSS Supreme

RSS Supreme – singapurska fregata rakietowa z początku XXI wieku, jedna z sześciu zamówionych przez Singapur jednostek typu "La Fayette". Okręt został zwodowany 9 maja 2006 roku w stoczni ST Engineering Marine w Singapurze, a do służby w marynarce wojennej wszedł 16 stycznia 2009 roku. Jednostka, oznaczona numerem taktycznym 73 nadal znajduje się w składzie floty i ma status operacyjny (stan na 2021 rok).
Projekt i budowa.
Nowatorska konstrukcja zaprojektowanych na przełomie lat 80. i 90. XX wieku francuskich fregat typu "La Fayette", jej podatność na modernizacje oraz możliwość instalacji różnorodnego wyposażenia spowodowały, że 6 marca 2000 roku Singapur złożył zamówienie na sześć okrętów tego typu (przyczyniła się do tego m.in. skuteczna kampania reklamowa francuskich okrętów). Priorytetem w konstrukcji fregat było jak największe obniżenie powierzchni odbicia radiolokacyjnego, co osiągnięto poprzez pochylenie burt, nadbudówki i masztów pod kątem plus lub minus 10°, ograniczenie liczby elementów konstrukcyjnych wystających poza linie okrętu, zastosowanie do budowy materiałów absorbujących fale elektromagnetyczne oraz ograniczenie emisji cieplnej, akustycznej i magnetycznej. Nowością we francuskim przemyśle stoczniowym była również modułowa konstrukcja okrętów, składających się z 11 sekcji, co znacznie skróciło czas budowy jednostek. Okręty zamówione przez Singapur różniły się od francuskich wymiarami oraz uzbrojeniem i wyposażeniem radioelektronicznym.
RSS „Supreme” zbudowany został w stoczni ST Engineering Marine w Singapurze. Stępkę okrętu położono 17 maja 2005 roku, a zwodowany został 9 maja 2006 roku.
Dane taktyczno-techniczne.
Okręt jest fregatą rakietową o długości całkowitej 114 metrów, szerokości całkowitej 16 metrów i zanurzeniu 5 metrów. Wyporność pełna wynosi 3200 ton. Okręt napędzany jest przez cztery 20-cylindrowe silniki wysokoprężne MTU 20V 8000 M90 o łącznej mocy 36 MW (48 276 KM), poruszające poprzez wały napędowe dwoma śrubami. Maksymalna prędkość jednostki wynosi 27 węzłów. Zasięg wynosi 4000 Mm przy prędkości 15 węzłów.
Uzbrojenie artyleryjskie jednostki składa się z umieszczonej na dziobie w wieży pojedynczej armaty uniwersalnej OTO Melara Super Rapid kalibru 76 mm L/62. Masa pocisku wynosi 6 kg, donośność 16 000 metrów, a szybkostrzelność 120 strz./min. Artylerię przeciwlotniczą stanowią dwa pojedyncze działka przeciwlotnicze MIT-20F2 kal. 20 mm L/90. Broń lufową uzupełniają dwa pojedyncze wkm kal. 12,7 mm L/90.
Uzbrojenie rakietowe stanowią cztery podwójne wyrzutnie przeciwokrętowych pocisków rakietowych Harpoon RGM-84C (okręt przenosi osiem rakiet). Pocisk rozwija prędkość 0,9 Ma, masa głowicy bojowej wynosi 227 kg, zaś maksymalny zasięg wynosi 130 km. Prócz tego na okręcie znajdują się cztery ośmioprowadnicowe wyrzutnie pocisków przeciwlotniczych i przeciwrakietowych MBDA Aster w wersjach Aster 15 i Aster 30, z łącznym zapasem 32 pocisków. Maksymalny zasięg wynosi od 15 (Aster 15) do 30 km (Aster 30). Okręt wyposażony jest też w dwie potrójne wyrzutnie torpedowe kal. 324 mm. Torpedy ZOP A244S Mod 3 mają głowicę bojową o masie 34 kg i zasięg 7 000 metrów przy prędkości 33 węzłów.
Wyposażenie radioelektroniczne obejmuje dwa radary nawigacyjne Terma Scanter 2001, radar dozoru ogólnego Herakles MFR, wyposażony w dwie elektrooptyczne głowice obserwacyjno-celownicze system kierowania ogniem EADS Najir 2000, sonar holowany ALOFTS 980, zintegrowany system walki DSTA/ST oraz system rozpoznania elektronicznego Rafael C-Pearl-M. Na okręcie zamontowano też dwie wyrzutnie celów pozornych NGDS.
Wyposażenie lotnicze stanowi śmigłowiec Sikorsky S-70B Seahawk, stacjonujący w umieszczonych na rufie hangarze i lądowisku.
Załoga okrętu składa się z 86 oficerów, podoficerów i marynarzy (w tym 15 członków personelu lotniczego).
Służba.
RSS „Supreme” został przyjęty do służby w marynarce wojennej Singapuru 16 stycznia 2009 roku. Okręt otrzymał numer taktyczny 73. Na początku XXI wieku okręt (wraz z siostrzanymi fregatami „Formidable”, „Intrepid”, „Steadfast”, „Tenacious” i „Stalwart”) wchodził w skład 185. dywizjonu, stacjonując w Changi. Jednostka nadal znajduje się w składzie floty i ma status operacyjny (stan na 2021 rok).

</doc>
<doc id="5030732" url="https://pl.wikipedia.org/wiki?curid=5030732" title="Alice Saunier-Seïté">
Alice Saunier-Seïté

Alice Louise Emilienne Saunier-Seïté wcześniej Alice Louise Emilienne Saunier (ur. 26 kwietnia 1925 w Saint-Jean-le-Centenier, zm. 5 sierpnia 2003 w Paryżu) – francuska uczona, polityczka Partii Republikańskiej, minister ds. uniwersytetów.
Działalność naukowa.
Ukończyła Institut national des langues et civilisations orientales (INALCO) i następnie poświęciła się pracy naukowej i od 1965 do 1968 była profesorem na Uniwersytecie w Rennes. Następnie jako pierwsza kobieta została w 1968 dziekanem Uniwersytetu w Breście. Od 1969 w Paryżu była profesorem do 1970 na Université de Paris V oraz do 1973 na Université de Paris XI, gdzie od 1970 do 1971 była prorektorem. Od 1970 do 1973 była dyrektorką w Instytucie Uniwersytetu Technicznego (IUT) w Sceaux. Od 1973 do 1976 jako pierwsza kobieta była rektorem Akademii w Reims. W latach 1981 do 1994 była profesorem w Conservatoire national des arts et métiers. W 1995 została członkiem Académie des sciences morales et politiques, gdzie zajęła miejsce zmarłego Bernarda Chenota.
Działalność polityczna.
W okresie od 12 stycznia 1976 do 10 stycznia 1978 była sekretarzem stanu ds. uniwersytetów w pierwszym rządzie Chiraca oraz w pierwszym i drugim rządzie Barre’a, a następnie do 13 maja 1981 ministrem ds. uniwersytetów w drugim i trzecim rządzie Barre’a. W tym ostatnim rządzie była również od 4 marca 1981 ministrem delegowanym ds. rodziny i sytuacji kobiet. W latach 1977-1983 była zastępczynią merem Manso. Następnie współpracowała z paryskim samorządem.

</doc>
<doc id="5030735" url="https://pl.wikipedia.org/wiki?curid=5030735" title="Filipowo (rejon miadzielski)">
Filipowo (rejon miadzielski)

Filipowo – dawna kolonia. Tereny na których leżała znajdują się obecnie na Białorusi, w obwodzie witebskim, w rejonie miadzielskim, w sielsowiecie Słoboda.
Historia.
W czasach zaborów w guberni mińskiej Imperium Rosyjskiego.
W latach 1921–1945 kolonia leżała w Polsce, w województwie wileńskim, w powiecie duniłowickim, od 1926 w powiecie postawskim, w gminie Żośno.
Według Powszechnego Spisu Ludności z 1921 roku zamieszkiwało tu 6 osób, wszystkie były wyznania prawosławnego i zadeklarowały białoruską polską przynależność narodową. Był tu 1 budynek mieszkalny. W 1931 w 1 domu zamieszkiwały 4 osoby.
Wierni należeli do parafii prawosławnej w Żośnie. Miejscowość podlegała pod Sąd Grodzki w Miadziole i Okręgowy w Wilnie; właściwy urząd pocztowy mieścił się w Słobodzie Żośniańskiej.

</doc>
<doc id="5030739" url="https://pl.wikipedia.org/wiki?curid=5030739" title="Jussi Koskela">
Jussi Koskela



</doc>
<doc id="5030741" url="https://pl.wikipedia.org/wiki?curid=5030741" title="Koos Rietkerk">
Koos Rietkerk

Jacobus Gijsbert „Koos” Rietkerk (ur. 14 grudnia 1927 w Boskoop, zm. 20 lutego 1986 w Hadze) – holenderski polityk, deputowany, wicepremier i minister, działacz Partii Ludowej na rzecz Wolności i Demokracji (VVD).
Życiorys.
Ukończył studia prawnicze na Uniwersytecie w Lejdzie, na którym kształcił się w latach 1947–1952. Praktykował jako prawnik, później był doradcą prawnym m.in. w Vereniging van Nederlandse Gemeenten, zrzeszeniu holenderskich miejscowości. W latach 1959–1967 pełnił funkcję sekretarza jednej z organizacji pracodawców. W latach 1973–1974 był dyrektorem do spraw społecznych w zrzeszeniu przedsiębiorców Verbond van Nederlandse Ondernemingen.
W 1958 wstąpił do Partii Ludowej na rzecz Wolności i Demokracji. Z jej ramienia sprawował mandat posła do Tweede Kamer, niższej izby Stanów Generalnych (od lutego 1967 do lipca 1971, od stycznia do września 1973, od września 1974 do listopada 1982). Od lipca 1971 do kwietnia 1973 pełnił zajmował stanowisko sekretarza stanu do spraw zabezpieczenia społecznego. W latach 1977–1981 przewodniczył frakcji poselskiej VVD. W listopadzie 1982 objął urząd ministra spraw wewnętrznych w rządzie Ruuda Lubbersa. Sprawował go do czasu swojej śmierci w lutym 1986.
Odznaczony Orderem Lwa Niderlandzkiego klasy III (1973).

</doc>
<doc id="5030745" url="https://pl.wikipedia.org/wiki?curid=5030745" title="ASD Asti">
ASD Asti

ASD Asti (wł. Associazione Sportiva Dilettantistica Asti) – włoski klub piłkarski, mający siedzibę w mieście Asti, w północno-zachodniej części kraju, grający od sezonu 2017/18 w rozgrywkach Eccellenza Piemonte-Valle d'Aosta.
Historia.
Chronologia nazw:
Klub sportowy AC Asti został założony w miejscowości Asti 21 sierpnia 1932 roku. Wcześniej od 1907 roku w mieście funkcjonował "Football Club Astense", który w 1908 startował w mistrzostwach "Terza Categoria", a potem do 1915 grał w lokalnych rozgrywkach. W 1918 roku powstała sekcja piłkarska klubu "Società Polisportiva Fulgor". W 1919 roku został założony klub piłkarski "Laico", którego pierwsza drużyna nazywała się "Asti Football Club". Oba kluby połączyły się 26 marca 1921 roku w "Unione Calciatori Astigiani" (U.C.A.) W 1924 roku zespół awansował do Seconda Divisione (D2), która w 1926 roku zmieniła nazwę na "Prima Divisione". W sezonie 1929/30 po podziale najwyższej dywizji na Serie A i Serie B poziom "Prima Divisione" został zdegradowany do trzeciego stopnia. W sezonie 1929/30 po 26 kolejce klub zrezygnował z dalszych występów, potem został zdyskwalifikowany z mistrzostw, a następnie rozwiązany.
Po założeniu AC Asti klub powinien był zacząć występy od ostatniej kategorii w hierarchii FIGC, "Terza Divisione", ale regionalna dyrekcja Piemontu wyjątkowo zakwalifikowała do "Seconda Divisione".
W sezonie 1932/33 zespół debiutował w rozgrywkach Seconda Divisione Piemontese (D4). W 1933 awansował do Prima Divisione, która w 1935 zmieniła nazwę na Serie C. Od 1940 klub występował z nazwą US Asti Sezione Calcio.
Po zakończeniu II wojny światowej w 1945 klub wznowił działalność ze starą nazwą AC Asti w "Serie C". W 1950 spadł do Promozione. W 1966 roku do "Serie D", w której grał AC Asti, dołączył inny klub z miasta GS Ma.Co.Bi. Asti. Po dwóch latach wspólnej rywalizacji w 1968 roku AC Asti spadł do "Promozione", a Ma.Co.Bi. awansował do "Serie C". Następnie odbyła się fuzja obydwu klubów, wskutek czego nazwa klubu zmieniła się na zmienił nazwę na GS Asti Ma.Co.Bi. Jednak klub nie utrzymał się na trzecim poziomie i po roku spadł z powrotem do "Serie D". W 1972 roku klub znów wrócił do historycznej nazwy AC Asti. W 1980 do klubu dołączył miejscowy klub "U.S. Torretta Santa Caterina Asti", po czym klub przyjął nazwę AC Asti T.S.C.. Również otrzymał promocję do Serie C2. W 1981 spadł na rok do Campionato Interregionale (D5), a w 1984 awansował do Serie C1. Ale potem nastąpił gorszy czas dla klubu, w 1985 spadł do "Serie C2", w 1987 do "Campionato Interregionale", a w 1989 do "Promozione". Również w 1989 klub przywrócił pierwotną nazwę AC Asti. W 1995 zespół awansował do "Campionato Nazionale Dilettanti", ale w 1997 został zdegradowany do Eccellenza Piemonte-Valle d'Aosta (D6), a w 2001 na rok do "Piemonte-Valle d'Aosta". W sezonie 2005/06 po fuzji z "U.S. Nova Colligiana" klub zmienił nazwę na ACD Asti Colligiana, a po zakończeniu sezonu na ACD Asti. W 2010 klub otrzymał promocję do Serie D.
W 2015 roku z powodu nieprawidłowości finansowych klub został zdegradowany z "Serie D" do Promozione Piemonte-Valle d'Aosta (D6), zmieniając nazwę na Asti Calcio FC. Po zakończeniu sezonu 2016/17 klub zrezygnował z dalszych występów i został rozwiązany.
Wkrótce w 2017 roku powstał nowy klub "ASD Alfieri Asti", który odkupił tytuł sportowy od zbankrutowanego klubu i startował w rozgrywkach "Eccellenza Piemonte-Valle d'Aosta" (D5). Latem 2019 klub zmienił nazwę na ASD Asti.
Barwy klubowe, strój.
Klub ma barwy biało-czerwone. Zawodnicy swoje domowe spotkania zazwyczaj grają w białych koszulkach z szerokim pionowym pasem koloru czerwonego, białych spodenkach oraz białych getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2020).
Struktura klubu.
Stadion.
Klub piłkarski rozgrywa swoje mecze domowe na Stadio Censiin Bosia w mieście Asti o pojemności 6 tys. widzów.

</doc>
<doc id="5030746" url="https://pl.wikipedia.org/wiki?curid=5030746" title="Góry (rejon miadzielski)">
Góry (rejon miadzielski)

Góry – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie miadzielskim, w sielsowiecie Słoboda.
Historia.
W czasach zaborów w gminie Żośna, w powiecie wilejskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie duniłowickim, od 1926 w powiecie postawskim, w gminie Żośno.
Według Powszechnego Spisu Ludności z 1921 roku zamieszkiwało tu 11 osób, 7 było wyznania rzymskokatolickiego a 4 prawosławnego. Jednocześnie wszyscy mieszkańcy zadeklarowali polską przynależność narodową. Były tu 2 budynki mieszkalne. W 1931 w 2 domach zamieszkiwało 9 osób.
Wierni należeli do parafii rzymskokatolickiej w Wesołusze. Miejscowość podlegała pod Sąd Grodzki w Miadziole i Okręgowy w Wilnie; właściwy urząd pocztowy mieścił się w Słobodzie Żośniańskiej.

</doc>
<doc id="5030747" url="https://pl.wikipedia.org/wiki?curid=5030747" title="Martha Christina Tiahahu">
Martha Christina Tiahahu

Martha Christina Tiahahu (ur. 24 stycznia 1808 w Abubu na wyspie Nusalaut, zm. 2 stycznia 1818) – molukańska działaczka ruchu oporu na wyspie Nusalaut w ramach oddziału partyzanckiego dowodzonego przez jej ojca, Kapitana Paulusa Tiahahu.
Pośmiertnie została uhonorowana tytułem Bohatera Narodowego Indonezji.

</doc>
<doc id="5030750" url="https://pl.wikipedia.org/wiki?curid=5030750" title="F.C. Südtirol-Alto Adige">
F.C. Südtirol-Alto Adige



</doc>
<doc id="5030751" url="https://pl.wikipedia.org/wiki?curid=5030751" title="Sassari Torres 1903">
Sassari Torres 1903



</doc>
<doc id="5030754" url="https://pl.wikipedia.org/wiki?curid=5030754" title="U.S. Massese 1919">
U.S. Massese 1919



</doc>
<doc id="5030755" url="https://pl.wikipedia.org/wiki?curid=5030755" title="U.S. Sanremese Calcio">
U.S. Sanremese Calcio



</doc>
<doc id="5030757" url="https://pl.wikipedia.org/wiki?curid=5030757" title="Iliria Fushë-Krujë">
Iliria Fushë-Krujë



</doc>
<doc id="5030762" url="https://pl.wikipedia.org/wiki?curid=5030762" title="Pomiędzy słowami">
Pomiędzy słowami

Pomiędzy słowami (tyt. oryg. "Beyond Words") – czarno-biały dramat filmowy z 2017 w reżyserii i według scenariusza Urszuli Antoniak, zrealizowany w polsko-holendersko-niemieckiej koprodukcji. W główne role wcielili się Jakub Gierszał, Andrzej Chyra, Christian Löber i Justyna Wasilewska.
Film kręcony był w Berlinie, Łodzi i Warszawie. Okres zdjęciowy trwał od 19 lipca do 26 sierpnia 2016. Został premierowo zaprezentowany we wrześniu 2017 podczas 42. Międzynarodowego Festiwalu Filmowego w Toronto.
Fabuła.
Do 28-letniego prawnika Michaela, na co dzień mieszkającego w Berlinie, przyjeżdża ojciec z Polski, którego widzi po raz pierwszy. Razem spędzają weekend.
Obsada.
i inni

</doc>
<doc id="5030763" url="https://pl.wikipedia.org/wiki?curid=5030763" title="Veľké Leváre (stacja kolejowa)">
Veľké Leváre (stacja kolejowa)

Veľké Leváre (słow: "Železničná stanica Veľké Leváre") – stacja kolejowa w miejscowości Veľké Leváre, w kraju bratysławskim, na Słowacji. Znajduje się na linii Bratysława - Kúty - Břeclav i leży na 33,180 km, między miastem Malacky a wsią Závod. Jest zasilana przez system prądu przemiennego 25 kV/50 Hz.
Na stacji znajduje się kasa biletowa. Stacja jest sterowana z LCS na stacji kolejowej Kúty.
Wszystkie pięć peronów ma powierzchnię z płyt betonowych. W kierunku Bratysławy najczęściej wykorzystywana jest trzeci peron, w kierunku miejscowości Kúty trzeci a czasem czwarty peron. Możliwe jest również prowadzenie pociągów w obu kierunkach na obu torach. 
Stacja kolejowa znajduje się około 1 km na wschód od wsi. Można do niej dojechać ulicą Závodská i jest obsługiwana przez autobusy jadące do Malych Levár.

</doc>
<doc id="5030766" url="https://pl.wikipedia.org/wiki?curid=5030766" title="Louis Olivier">
Louis Olivier

Louis Olivier (ur. 19 lipca 1923 w Bastogne, zm. 6 stycznia 2015 tamże) – belgijski i waloński polityk, prawnik oraz samorządowiec, parlamentarzysta, sekretarz stanu i minister w rządzie federalnym.
Życiorys.
Z wykształcenia prawnik, absolwent Katolickiego Uniwersytetu w Lowanium. Praktykował jako adwokat w Neufchâteau. Zaangażował się w działalność polityczną w ramach partii liberalnej, po podziale ugrupowania PVV-PLP działał w walońskiej Partii Reformatorsko-Liberalnej. Wieloletni samorządowiec, był radnym prowincji Luksemburg (1954–1965), radnym Bastogne (1959–1994) oraz burmistrzem tej miejscowości (1965–1976). Między 1965 a 1991 sprawował mandat posła do Izby Reprezentantów.
Członek licznych gabinetów, którymi kierowali Edmond Leburton, Leo Tindemans i Wilfried Martens. Był sekretarzem stanu do spraw reform instytucjonalnych i administracyjnych (1973), ministrem do spraw klasy średniej i reform instytucjonalnych (1973–1974), ministrem do spraw klasy średniej (1974–1977), sekretarzem stanu do spraw leśnictwa, łowiectwa i rybołówstwa (1974–1976) oraz ministrem robót publicznych (1976–1977, 1981–1988). W latach 1974–1977 wchodził także w skład komitetu ministerialnego do spraw walońskich, od 1980 do 1991 był członkiem rady regionalnej Walonii.

</doc>
<doc id="5030767" url="https://pl.wikipedia.org/wiki?curid=5030767" title="Helmut Klapper">
Helmut Klapper

Helmut Klapper (ur. 4 września 1937 w Braniewie) – niemiecki fizyk zajmujący się badaniem kryształów, profesor Politechniki w Akwizgranie i Uniwersytetu w Bonn.
Życiorys.
Helmut Klapper urodził się 4 września 1937 jako trzeci syn Konrada i Adelheidy z domu Lendzian, miał dwóch starszych braci i dwie młodsze siostry. Rodzina mieszkała w Braniewie przy Ludendorffstraße 31 (współcześnie ul. Elbląska). Ojciec był nauczycielem przedmiotów handlowych w szkole zawodowej w Braniewie. W 1943 ojciec został wcielony do wojska. W 1945 rodzina bez ojca próbowała się ewakuować z Braniewa przed nadciągającym frontem Armii Czerwonej – najpierw z transportem wojskowym, później koleją, lecz bez skutku, gdyż miasto zostało już odcięte i znalazło się w tzw. kotle braniewskim. 6 lutego 1945 matka z piątką dzieci (najmłodsza 1,5-roczna siostra Ute w wózku dziecięcym) opuszcza pieszo rodzinne miasto i udaje się w kierunku Zalewu Wiślanego – wówczas jedynej drogi ucieczki po zamarzniętym lodzie, gubiąc się po drodze i po 3 dniach szczęśliwie odnajdując. Przez Nową Pasłękę, Narmeln, Krynicę Morską docierają 13 lutego do Gdańska. W gdańskim porcie udało się rodzinie dostać na starek „Narvik”, którym dopłynęli do Świnoujścia, stamtąd dalej pociągiem do Magdeburga.
Rodzina osiedliła się w Heidenheim an der Brenz, tam Helmut poszedł do szkoły. Po zdaniu matury w 1958 studiował fizykę i matematykę na Uniwersytecie w Monachium i Freiburgu. Po dwóch latach pracy naukowej nad badaniem przestrzeni kosmicznej na Uniwersytecie we Freiburgu przeniósł się na Uniwersytet w Kolonii, gdzie zajął się badaniem kryształów. W 1970 roku uzyskał stopień doktora nauk technicznych. W 1975 uzyskał stopień doktora habilitowanego w dziedzinie krystalografii i fizyki kryształu. Został profesorem tytularnym Politechniki w Akwizgranie i Uniwersytetu w Bonn.
Jego zainteresowania badawcze obejmują wzrost kryształów, charakterystykę defektów kryształów w zależności od warunków wzrostu oraz zastosowanie topografii rentgenowskiej do przemian fazowych i wiele innych zagadnień krystalografii i fizyki kryształów.

</doc>
<doc id="5030794" url="https://pl.wikipedia.org/wiki?curid=5030794" title="Sarah Goodridge">
Sarah Goodridge

Sarah Goodridge (ur. 5 lutego 1788 w Templeton, zm. 28 grudnia 1853 w Bostonie) – amerykańska malarka specjalizująca się w miniaturach portretowych. Jej dzieła, często wykonywane na kości słoniowej, przedstawiały wiele znanych osobistości jej czasów m.in. męża stanu Daniela Webstera i malarza Gilberta Stuarta. Oryginalną miniaturą jest "Piękno objawione" – autoportret przedstawiający piersi malarki.
Życiorys.
Goodridge urodziła się w Templeton w stanie Massachusetts, jako szóste z dziewięciorga dzieci Ebenezera Goodridge’a i jego żony Beulah Childs. Wychowała się na farmie i uczęszczała do miejscowej szkoły. Już od najmłodszych lat rysowała i wykazywała zdolności plastyczne. Z braku środków na podstawowe materiały swoje prace wykonywała między innymi na korze brzozy. W wieku 17 lat zamieszkała ze swoim bratem Williamem w Milton i prowadziła jego dom. Następnie wyjechała z nim do Bostonu, gdzie William zajmował się budową organów, a Goodridge miała okazję otrzymać kilka lekcji rysunku. Możliwości edukacyjne kobiet były wówczas ograniczone, dlatego w dużej mierze była artystką autodydaktą (samoukiem). Początkowo malowała farbą olejną na płótnie, do czasu kiedy malarz miniaturzysta z Hartford (prawdopodobnie Elkanah Tisdale [1768–1835]) wprowadził ją do techniki miniatury na kości słoniowej. Malowanie tego typu miniatur było jedną z niewielu dróg otwartych dla XIX-wiecznych artystek w Stanach Zjednoczonych. Delikatność tej pracy i jej ograniczone ambicje uznawano za odpowiednie dla kobiecych zdolności.
W 1820 roku zamieszkała ze swoją siostrą Beulah i jej mężem Thomasem Appletonem w Bostonie i otworzyła własną pracownię. Tam poznała malarza Gilberta Stuarta, który zainteresował się jej twórczością. Stuart polecił jej brać lekcje w szkole rysunku oraz sam dawał instrukcje i oceniał prace, znacznie przyczyniając się do jej rozwoju jako artystki. Goodridge odwiedzała jego warsztat, gdzie dla ćwiczeń tworzyła miniaturowe wersje olejnych obrazów Stuarta. Jedyna znana miniatura w twórczości Stuarta ("Portret generała Henry’ego Knoxa") powstała jako dzieło instruktażowe dla Goodridge. W 1825 roku poprosił Goodridge, aby namalowała jego portret, przekonany, że nikt inny nie potrafiłby uchwycić jego osobowości. W rezultacie powstała realistyczna i wnikliwa miniatura z jego podobizną, krytykowana przez innych jako niepochlebna, ale wysoce ceniona przez samego Stuarta. Malarz oprawił ją w bransoletę splecioną z pukli włosów swoich i swej żony, po czym podarował swojej matce. Goodridge namalowała kopie tej miniatury (znajdują się w Metropolitan Museum of Art i Museum of Fine Arts w Bostonie), a Asher Brown Durand wykonał na jej podstawie rycinę.
Kilkanaście razy sportretowała senatora Daniela Webstera, z którym łączyła ją bliska relacja, a także jego dzieci i wnuki. Po śmierci jego żony podarowała mu osobisty, erotyczny autoportret "Piękno objawione", przedstawiający nagie piersi.
Odniosła zawodowy sukces, tworząc 2-3 miniatury tygodniowo stała się jednym z najbardziej płodnych artystycznie malarzy miniatur w Bostonie, a jej prace brały udział w wystawach. Portrety autorstwa Goodridge charakteryzowały się bezpośredniością, realizmem i indywidualizmem. Jej styl zdradzał wpływ George’a Stuarta, zwłaszcza umiejętne operowanie światłem i cieniem. Typowa kompozycja to postać przedstawiona nisko na płytce z kości słoniowej. Tło jest szaroniebieskie przechodzące w brąz w dolnej części, a karnacja postaci kremowa i różowawa. Postaci kobiece mają często ozdobę we włosach, biżuterię lub czerwony szal z wzorem paisley.
Goodridge nigdy nie wyszła za mąż, przez całe życie mieszkała w regionie Bostonu razem z rodzeństwem lub ojcem. Latem wracała do rodzinnego Templeton, gdzie udzielała lekcji w szkole i malowała portrety znajomych i członków rodziny. Malując portrety wielu znanych osób mogła sama się utrzymywać i wspierać finansowo swoją rodzinę. Zajmowała się także sparaliżowanym bratem i wychowała osieroconą bratanicę. Problemy ze wzrokiem sprawiły, że wycofała się z zawodu i w 1851 roku zamieszkała w Reading, gdzie kupiła posiadłość. Zmarła 28 grudnia 1853 w Bostonie, w czasie bożonarodzeniowej wizyty u rodziny.

</doc>
<doc id="5030796" url="https://pl.wikipedia.org/wiki?curid=5030796" title="Słoboda (Diwasowskoje)">
Słoboda (Diwasowskoje)

Słoboda () – wieś (ros. деревня, trb. dieriewnia) w zachodniej Rosji, w osiedlu wiejskim Diwasowskoje rejonu smoleńskiego w obwodzie smoleńskim.
Geografia.
Miejscowość położona jest 1,5 km od drogi magistralnej M1 «Białoruś», 4 km od drogi regionalnej 66K-11 (Niżniaja Dubrowka – Michajlenki), 6,5 km od drogi regionalnej 66A-71 (Olsza – Nowyje Batieki), 17,5 km od drogi regionalnej 66N-1807 (Awtozaprawocznoj Stancyi – Smoleńsk), 9,5 km od drogi federalnej R120 (Orzeł – Briańsk – Smoleńsk – Witebsk), 14 km od centrum administracyjnego osiedla wiejskiego (Diwasy), 20,5 km od Smoleńska, 7 km od najbliższej stacji kolejowej (Kuprino).
Demografia.
W 2016 r. miejscowość zamieszkiwało 13 osób.
Historia.
W czasie II wojny światowej od lipca 1941 roku miejscowość była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5030797" url="https://pl.wikipedia.org/wiki?curid=5030797" title="Dannenberg Ost">
Dannenberg Ost

Dannenberg Ost (niem: "Bahnhof Dannenberg Ost") – stacja kolejowa w Dannenberg, w kraju związkowym Dolna Saksonia, w Niemczech. Jest jednym z dwóch stacji znajdujących się w miejscowości. Posiada dwa perony, z których tylko jeden tor jest używany w ruchu rozkładowym. Budynek dworca to zabytkowy budynek.
Stacja załadunkowa Dannenberg do transportu firmy Castor do składowiska odpadów jądrowych w Gorleben znajduje się we wschodniej części stacji. Według klasyfikacji Deutsche Bahn stacja posiada kategorię 7.
Obecna sytuacja.
Po zamknięciu linii między Dannenberg, Lüchow, Uelzen i Wittenberge stacja została zdemontowana. Tak więc dzisiaj nadal istnieją obie platformy, ale obsługiwana jest tylko platforma główna. Ścieżka obok prowadzi do stacji załadunkowej. Budynek został odnowiony w 2012 roku przez miasto Dannenberg i organizację opieki społecznej Wendland. JuniorBahnhof, instytucja okręgu kościelnego Lüchow-Dannenberg, sprzedaje bilety i prowadzi kiosk. Stacja jest obsługiwana przez dyspozytora.
Połączenia.
Do grudnia 2014 roku ruch był realizowany przez DB Regio. Linia jest obsługiwana przez zespoły trakcyjne Alstom Coradia Lint 54 (seria 622) z silnikiem Diesla.

</doc>
<doc id="5030816" url="https://pl.wikipedia.org/wiki?curid=5030816" title="Joseph Michel">
Joseph Michel

Joseph Michel (ur. 25 października 1925 w Saint-Mard, zm. 4 czerwca 2016 w Arlon) – belgijski i waloński polityk, prawnik oraz samorządowiec, parlamentarzysta, minister w rządzie federalnym, w latach 1980–1981 przewodniczący Izby Reprezentantów.
Życiorys.
Absolwent Katolickiego Uniwersytetu w Lowanium, uzyskał licencjat z ekonomii, a w 1951 doktorat z prawa. Praktykował jako adwokat. Zaangażował się w działalność polityczną w ramach partii chadeckiej, po podziale ugrupowania PSC-CVP działał w walońskiej Partii Społeczno-Chrześcijańskiej. Wieloletni samorządowiec związany z miejscowością Virton; był radnym tej miejscowości (1959–1994), członkiem jej władz wykonawczych (1959–1970) oraz burmistrzem (1970–1982).
Między 1961 a 1991 sprawował mandat posła do Izby Reprezentantów. W latach 1980–1981 przewodniczył niższej izbie federalnego parlamentu. Członek gabinetów, którymi kierowali Leo Tindemans, Paul Vanden Boeynants i Wilfried Martens. Był ministrem spraw wewnętrznych (1974–1977), ministrem edukacji (1977–1979) oraz ministrem spraw wewnętrznych, służb publicznych i decentralizacji (1986–1987). W latach 1977–1978 wchodził także w skład komitetu ministerialnego do spraw walońskich, od 1980 do 1991 był członkiem rady regionalnej Walonii.
Powrócił do wykonywania zawodu adwokata. Pełnił funkcję prezesa muzeum Musée Gaumais, zajmował się też pisarstwem.

</doc>
<doc id="5030834" url="https://pl.wikipedia.org/wiki?curid=5030834" title="Si (dwuznak)">
Si (dwuznak)

Si – dwuznak występujący w języku polskim, oznacza literę ś z samogłoską a, ą, e, ę, i, o, u, w niektórych przypadkach "si" wymawia się jak "sji", w przykładzie słów nazw własnych na przykład przy słowie Singapur (kraju położonego w Azji), gdzie dźwiękiem pierwszej litery słowa nie brzmi "ś", lecz zmiękczone s. W pozostałych językach "si" to nie dwuznak tylko 2 oddzielne litery.

</doc>
<doc id="5030844" url="https://pl.wikipedia.org/wiki?curid=5030844" title="Lipuny">
Lipuny

Lipuny () – wieś (ros. деревня, trb. dieriewnia) w zachodniej Rosji, w osiedlu wiejskim Diwasowskoje rejonu smoleńskiego w obwodzie smoleńskim.
Geografia.
Miejscowość położona jest przy drodze magistralnej M1 «Białoruś», 11 km od drogi regionalnej 66K-11 (Niżniaja Dubrowka – Michajlenki), 10 km od drogi regionalnej 66A-71 (Olsza – Nowyje Batieki), 1 km od drogi regionalnej 66N-1807 (Awtozaprawocznoj Stancyi – Smoleńsk), 8 km od drogi federalnej R120 (Orzeł – Briańsk – Smoleńsk – Witebsk), 3 km od centrum administracyjnego osiedla wiejskiego (Diwasy), 10,5 km od Smoleńska, 8 km od najbliższej stacji kolejowej (Smoleńsk).
Demografia.
W 2016 r. miejscowość zamieszkiwały 103 osoby.
Historia.
W czasie II wojny światowej od lipca 1941 roku miejscowość była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5030854" url="https://pl.wikipedia.org/wiki?curid=5030854" title="Krugliki (obwód smoleński)">
Krugliki (obwód smoleński)

Krugliki () – wieś (ros. деревня, trb. dieriewnia) w zachodniej Rosji, w osiedlu wiejskim Diwasowskoje rejonu smoleńskiego w obwodzie smoleńskim.
Geografia.
Miejscowość położona jest 2 km od drogi magistralnej M1 «Białoruś», 6 km od drogi regionalnej 66K-11 (Niżniaja Dubrowka – Michajlenki), 4,5 km od drogi regionalnej 66A-71 (Olsza – Nowyje Batieki), 6,5 km od drogi regionalnej 66N-1807 (Awtozaprawocznoj Stancyi – Smoleńsk), 6 km od drogi federalnej R120 (Orzeł – Briańsk – Smoleńsk – Witebsk), 3,5 km od centrum administracyjnego osiedla wiejskiego (Diwasy), 10,5 km od Smoleńska, 5 km od najbliższej stacji kolejowej (Krasnyj Bor).
Demografia.
W 2016 r. miejscowość zamieszkiwały 3 osoby.
Historia.
W czasie II wojny światowej od lipca 1941 roku miejscowość była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5030858" url="https://pl.wikipedia.org/wiki?curid=5030858" title="Mistrzostwa Świata w Lekkoatletyce 2019 – chód na 20 km mężczyzn">
Mistrzostwa Świata w Lekkoatletyce 2019 – chód na 20 km mężczyzn

Chód na 20 kilometrów mężczyzn – jedna z konkurencji długodystansowych rozegranych podczas lekkoatletycznych mistrzostw świata na Stadionie Międzynarodowym Chalifa w Dosze.
Terminarz.
Źródło: "worldathletics.org".
Rekordy.
Tabela prezentuje rekord świata, rekordy poszczególnych kontynentów, mistrzostw świata, a także najlepszy rezultat na świecie w sezonie 2019 przed rozpoczęciem mistrzostw.

</doc>
<doc id="5030862" url="https://pl.wikipedia.org/wiki?curid=5030862" title="Skriporowo (obwód smoleński)">
Skriporowo (obwód smoleński)

Skriporowo () – wieś (ros. деревня, trb. dieriewnia) w zachodniej Rosji, w osiedlu wiejskim Diwasowskoje rejonu smoleńskiego w obwodzie smoleńskim.
Geografia.
Miejscowość położona jest 1,5 km od drogi magistralnej M1 «Białoruś», 7,5 km od drogi regionalnej 66K-11 (Niżniaja Dubrowka – Michajlenki), 6 km od drogi regionalnej 66A-71 (Olsza – Nowyje Batieki), 5 km od drogi regionalnej 66N-1807 (Awtozaprawocznoj Stancyi – Smoleńsk), 6,5 km od drogi federalnej R120 (Orzeł – Briańsk – Smoleńsk – Witebsk), 1,5 km od centrum administracyjnego osiedla wiejskiego (Diwasy), 10 km od Smoleńska, 6,5 km od najbliższej stacji kolejowej (Krasnyj Bor).
Demografia.
W 2016 r. miejscowość zamieszkiwało 26 osób.
Historia.
W czasie II wojny światowej od lipca 1941 roku miejscowość była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5030866" url="https://pl.wikipedia.org/wiki?curid=5030866" title="Kupniki (obwód smoleński)">
Kupniki (obwód smoleński)

Kupniki () – wieś (ros. деревня, trb. dieriewnia) w zachodniej Rosji, w osiedlu wiejskim Diwasowskoje rejonu smoleńskiego w obwodzie smoleńskim.
Geografia.
Miejscowość położona jest 2,5 km od drogi magistralnej M1 «Białoruś», 9 km od drogi regionalnej 66K-11 (Niżniaja Dubrowka – Michajlenki), 8 km od drogi regionalnej 66A-71 (Olsza – Nowyje Batieki), 3,5 km od drogi regionalnej 66N-1807 (Awtozaprawocznoj Stancyi – Smoleńsk), 5 km od drogi federalnej R120 (Orzeł – Briańsk – Smoleńsk – Witebsk), 2 km od centrum administracyjnego osiedla wiejskiego (Diwasy), 8 km od Smoleńska, 6 km od najbliższej stacji kolejowej (Smoleńsk).
W granicach miejscowości znajdują się ulice: Drużby, Nowaja, Polewaja.
Demografia.
W 2016 r. miejscowość zamieszkiwało 109 osób.
Historia.
W czasie II wojny światowej od lipca 1941 roku miejscowość była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5030874" url="https://pl.wikipedia.org/wiki?curid=5030874" title="Sokołowo (rejon smoleński)">
Sokołowo (rejon smoleński)

Sokołowo () – wieś (ros. деревня, trb. dieriewnia) w zachodniej Rosji, w osiedlu wiejskim Diwasowskoje rejonu smoleńskiego w obwodzie smoleńskim.
Geografia.
Miejscowość położona jest nad Popowką, 1,5 km od drogi magistralnej M1 «Białoruś», 3 km od drogi regionalnej 66K-11 (Niżniaja Dubrowka – Michajlenki), 1,5 km od drogi regionalnej 66A-71 (Olsza – Nowyje Batieki), 10 km od drogi regionalnej 66N-1807 (Awtozaprawocznoj Stancyi – Smoleńsk), 6 km od drogi federalnej R120 (Orzeł – Briańsk – Smoleńsk – Witebsk), 6,5 km od centrum administracyjnego osiedla wiejskiego (Diwasy), 13 km od Smoleńska, 5 km od najbliższej stacji kolejowej (Krasnyj Bor).
W granicach miejscowości znajduje się ulica Dacznaja (66 posesji).
Demografia.
W 2016 r. miejscowość zamieszkiwało 20 osób.
Historia.
W czasie II wojny światowej od lipca 1941 roku miejscowość była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5030876" url="https://pl.wikipedia.org/wiki?curid=5030876" title="Furesø">
Furesø

Furesø – jezioro w Danii, we wschodniej części wyspy Zelandii. Jest najgłębszym jeziorem w tym kraju i siódmym największym pod względem powierzchni.
Położenie.
Jezioro leży we wschodniej części duńskiej wyspy Zelandia położonej w zachodniej części Morza Bałtyckiego. Administracyjnie przynależy do gmin Furesø, Rudersdal i Lyngby-Tårbæk w Regionie Stołecznym. Znajduje się około 15 km na północny–zachód od centrum Kopenhagi.
Morfometria.
Furesø ma powierzchnię 932 ha i jest siódmym pod względem powierzchni jeziorem w Danii i największym w dorzeczu rzeki Mølleåen, która przez nie przepływa. Lustro jeziora znajduje się 20 m n.p.m. Wschodnia część jeziora, nazywająca się Store Kalv, ma średnią głębokość 2,5 m, podczas gdy średnia głębokość reszty jeziora wynosi 16,5 m. W głębszej części dominują strome brzegi do 20 m wysokości i pofałdowane dno. Średnia głębokość całego zbiornika wynosi 13,5 m, maksymalna zaś 37,7 m, co czyni je najgłębszym jeziorem w Danii. Jego objętość to 127 mln m³. Czas retencji wody w jeziorze wynosi od 10 do 15 lat.
Turystyka.
Pływanie w jeziorze Furesø jest dozwolone. W 2019 zlokalizowane nad nim było sześć kąpielisk: Plantagevej Ved Birkerød Roklub, Badebro Ved Holte Roklub i Kinabugtens Badeanlæg w gminie Rudersdal, Fiskebæk Friluftbad i Høje Klint w gminie Furesø i Frederiksdal Fribad w gminie Lyngby-Tårbæk. W okresie 1992–2019 prawie zawsze jakość ich wód klasyfikowano jako doskonałą, przy czym dla Badebro Ved Holte Roklub dane są dostępne dopiero od 2011. Jakość niedostateczną przynajmniej w jednym z nich stwierdzano w latach 1992, 1995, 2008 i 2009, a z reguły w tym samym roku pogorszenie jakości do co najwyżej dobrej notowano we wszystkich kąpieliskach. Klasa gorsza niż doskonała najczęściej stwierdzana była w Høje Klint. Nad jeziorem istnieje możliwość wypożyczenia kajaków i urządzania pikników. Dozwolone jest również żeglarstwo, windsurfing i wędkarstwo, jednak restrykcjom podlega odławianie węgorzy. Na jeziorze można odbyć rejs parostatkiem. Nurkowanie w jeziorze wymaga uprzedniej zgody Duńskiej Agencji Przyrody.
Ochrona przyrody.
Furesø wraz z położonym na zachodzie jeziorem Farum Sø i położonymi w ich sąsiedztwie bagnami jest objęty ochroną w ramach programu Natura 2000 jako obszar specjalnej ochrony ptaków. Chroniony teren ma 1292 ha. Występują tu takie gatunki ptaków jak: zimorodek zwyczajny, czernica, bąk zwyczajny, błotniak stawowy, dzięcioł czarny, nurogęś, rybołów i kropiatka. Ponadto Furesø i Farum Sø wraz z doliną rzeki Mølleåen i położonymi w niej jeziorami Bastrup Sø i Buresø są obszarem specjalnej ochrony siedlisk. Na liczącym 1987 ha terenie ochronie podlegają kreślinek nizinny, zalotka większa, traszka grzebieniasta, poczwarówka zwężona i poczwarówka jajowata. 
Jezioro w kulturze.
Furesø było co najmniej parokrotnie uwieczniane na obrazach. Wśród artystów, którzy malowali to jezioro, byli m.in. Erik Pauelsen i Frederik Rohde.

</doc>
<doc id="5030883" url="https://pl.wikipedia.org/wiki?curid=5030883" title="Kruk (film 1976)">
Kruk (film 1976)

Kruk – polska baśń filmowa zrealizowana na podstawie opowiadania Czesława Kędzierskiego "Trębacz raturszowy i król kruków" opartego na poznańskiej legendzie. Film wyprodukowano w 1976 roku, ale swoja premierę miał w roku 1990.
Treść.
Dziesięcioletni Maciek jest synem trębacza ratuszowego w Poznaniu. Pewnego dnia ratuje rannego kruka. Okazuje się, że nie jest to zwykły ptak lecz król kruków. Król kruków ofiarowuje Maćkowi czarodziejską trąbkę, wyjaśniając, że kiedy jej użyje, on przybędzie mu z pomocą. Wiele lat później miasto zostaje zaatakowane przez wroga. Wezwane na pomoc kruki pokonują najeźdźców.

</doc>
<doc id="5030885" url="https://pl.wikipedia.org/wiki?curid=5030885" title="Sibilewo">
Sibilewo

Sibilewo () – wieś (ros. деревня, trb. dieriewnia) w zachodniej Rosji, w osiedlu wiejskim Diwasowskoje rejonu smoleńskiego w obwodzie smoleńskim.
Geografia.
Miejscowość położona jest nad rzeką Broginskaja, 3,5 km od drogi magistralnej M1 «Białoruś», 8,5 km od drogi regionalnej 66K-11 (Niżniaja Dubrowka – Michajlenki), 7 km od drogi regionalnej 66A-71 (Olsza – Nowyje Batieki), 4,5 km od drogi regionalnej 66N-1807 (Awtozaprawocznoj Stancyi – Smoleńsk), 5 km od drogi federalnej R120 (Orzeł – Briańsk – Smoleńsk – Witebsk), 3 km od centrum administracyjnego osiedla wiejskiego (Diwasy), 8 km od Smoleńska, 4,5 km od najbliższego przystanku kolejowego (Dubrowinka).
Demografia.
W 2016 r. miejscowość zamieszkiwało 6 osób.
Historia.
W czasie II wojny światowej od lipca 1941 roku miejscowość była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5030887" url="https://pl.wikipedia.org/wiki?curid=5030887" title="Ogólnotatarskie Centrum Publiczne">
Ogólnotatarskie Centrum Publiczne

Ogólnotatarskie Centrum Publiczne (tat. Bötentatar İctimağí Üzäge, BTİÜ; Бөтентатар Иҗтимагый Үзәге, БТИҮ; ros. Всетата́рский Обще́ственный Центр, ВТОЦ) – tatarska organizacja nacjonalistyczna z siedzibą w Kazaniu.
Historia.
Pierwszy kongres tatarskich nacjonalistów ("Qorıltay") zorganizowano w lutym 1989. Nowo powstałą organizację nazwano Tatarskie Centrum Publiczne ("Tatar İctimağí Üzäge"). Statut i program przyjęto podczas drugiego kongresu w lutym 1991. Wtedy też zmieniono nazwę na Ogólnosowieckie Tatarskie Centrum Publiczne oraz wybrano także 35-osobowe prezydium. Po rozpadzie Związku Sowieckiego, w 1992 organizacja przyjęła obecną nazwę. Kolene kongresy odbyły się w latach: 1993 (dwa kongresy), 1996, 1999, 2002. Do ciał statutowych należą: kongres ("Qorıltay"), plenum ("Ğäli mäcles"), prezydium.
Organizacja została założona przez intelektualistów związanych z Kazańskim Uniwersytetem Państwowym, m.in.: (został pierwszym przewodniczącym), , .
Na przełomie lat 80–90. OCP organizowało demonstracje, podczas których domagano się proklamowanie niezależności Tatarstanu od Rosji. Jedyna demonstracja, która nie miała pokojowego charakteru, mała miejsce 15 października 1992, kiedy doszło do starcia z kontrmanifestacją rosyjskich nacjonalistów.
W kolejnych latach, w wyniku asertywnej wobec Moskwy polityki prezydenta Tatarstanu Mintimera Szajmijewa, OCP utraciło charakter jedynego obrońcy tatarskiej tożsamości. Przyznanie Tatarstanowi przez Moskwę szeregu koncesji w dziedzinie gospodarki sprawiły, że postulaty OCP straciły aktualność. W efekcie, wraz ze wzrostem popularności Szajmijewa, znaczenie OCP wśród mieszkańców republiki spadało.
W późniejszych latach aktywność OCP osłabła. Większość członków podczas ostatnich demonstracji stanowili emeryci. Wyjątkiem jest jedynie obchodzony w październiku Dzień Pamięci ("Xäter Köne") upamiętniający upadek Kazania. Wydarzenie, któremu towarzyszy muzyka ludowa oraz rockowa, gromadzi wielu uczestników w różnym wieku z poszczególnych części Idel-Uralu.
W niektórych częściach Rosji, lokalne oddziały OCP współpracuje z miejscowymi władzami, skupiając się głównie na działalności kulturalnej diaspory. Przykładowo jednak w Baszkortostanie OPC odegrało istotną rolę jako opozycja wobec prezydenta Murtaza Rachimowa.
15 stycznia 2021 prokuratura Tatarstanu skierowała wniosek do Sądu Najwyższego republiki z żądaniem likwidacji organizacji jako „ekstremistycznej”. W odpowiedzi między 13 a 24 lutego 2021 OCP przeprowadziło szereg spotkań, apelując do sądu, by „wykazał obiektywizm i chronił konstytucyjne prawa”. 17 października 2021 Ministerstwo Sprawiedliwości zawiesiło organizację za „działalność ekstremistyczną”.
Cele.
Do głównych celów OCP w momencie powstania należało: ogłoszenie niepodległości Tatarstanu, ustanowienie stosunków dyplomatycznych z Federacją Rosyjską, ochrona języka tatarskiego oraz kultury, przyznanie językowi tatarskiemu status jedynego oficjalnego języka w Tatarstanie lub zrównanie go z rosyjskim w ramach Rosji. OCP dąży także do odrodzenia islamu w republice, wspiera diasporę i prawa etnicznych Tatarów na świecie. Według statutu organizacja wykorzystuje wyłącznie środki demokratyczne. Jednak według części źródeł w latach 90. liderzy OPC utrzymywali kontakty z wahabitami w Iczkerii oraz talibami w Afganistanie. Według niepotwierdzonych doniesień członkowie OPC mieli dołączać do bojówek na Kaukazie i w państwach Azji Centralnej. OPC miałoby posiadać także zmilitaryzowane odłamy "İdel" oraz "Altınzan".

</doc>
<doc id="5030890" url="https://pl.wikipedia.org/wiki?curid=5030890" title="Gra pojedyncza mężczyzn w tenisie ziemnym na Letnich Igrzyskach Olimpijskich 2000">
Gra pojedyncza mężczyzn w tenisie ziemnym na Letnich Igrzyskach Olimpijskich 2000

Turniej gry pojedynczej mężczyzn w tenisie ziemnym na XXVII Letnich Igrzyskach Olimpijskich w Sydney odbył się pomiędzy 19–28 września na kortach NSW Tennis Centre, na nawierzchni twardej.

</doc>
<doc id="5030895" url="https://pl.wikipedia.org/wiki?curid=5030895" title="Ogólnotatarskie Centrum Społeczne">
Ogólnotatarskie Centrum Społeczne



</doc>
<doc id="5030896" url="https://pl.wikipedia.org/wiki?curid=5030896" title="Ogólnotatarskie Centrum Obywatelskie">
Ogólnotatarskie Centrum Obywatelskie



</doc>
<doc id="5030900" url="https://pl.wikipedia.org/wiki?curid=5030900" title="Surinam na Mistrzostwach Świata w Lekkoatletyce 2019">
Surinam na Mistrzostwach Świata w Lekkoatletyce 2019

Surinam na Mistrzostwach Świata w Lekkoatletyce 2019 – reprezentacja Surinamu podczas mistrzostw świata w Doha liczyła tylko jednego zawodnika, sprintera Jeffrey Vanan.

</doc>
<doc id="5030922" url="https://pl.wikipedia.org/wiki?curid=5030922" title="Nikaragua na Mistrzostwach Świata w Lekkoatletyce 2019">
Nikaragua na Mistrzostwach Świata w Lekkoatletyce 2019

Nikaragua na Mistrzostwach Świata w Lekkoatletyce 2019 – reprezentacja Nikaragui podczas mistrzostw świata w Doha liczyła tylko jedną zawodniczkę, sprinterkę Ingrid Yahocza Narváez Solis.

</doc>
<doc id="5030923" url="https://pl.wikipedia.org/wiki?curid=5030923" title="RSS Victory">
RSS Victory

RSS Victory – singapurska korweta rakietowa z końca XX wieku, jedna z sześciu zamówionych przez Singapur jednostek typu "Victory". Okręt został zwodowany 8 czerwca 1988 roku w niemieckiej stoczni Lürssen w Vegesack, a do służby w marynarce wojennej Singapuru wszedł 18 sierpnia 1990 roku. Jednostka, oznaczona numerem taktycznym 88 nadal znajduje się w składzie floty i ma status operacyjny (stan na 2021 rok).
Projekt i budowa.
Korwety rakietowe typu "Victory" zostały zamówione przez Singapur w czerwcu 1986 roku w Niemczech. Projekt okrętów bazował na zbudowanych dla flot Bahrajnu i ZEA jednostkach typu "MGB 62", z innym uzbrojeniem i wyposażeniem radioelektronicznym. Z powodu przekroczenia zakładanej masy konstrukcji projekt był uznany za nieudany.
RSS „Victory” zbudowany został w stoczni Lürssen w Vegesack. Okręt został zwodowany 8 czerwca 1988 roku.
Dane taktyczno-techniczne.
Okręt jest korwetą rakietową o długości całkowitej 62,4 metra (59,9 metra między pionami, 58 metrów na wodnicy), szerokości całkowitej 8,5 metra i zanurzeniu 3,1 metra. Wyporność standardowa wynosi 550 ton, zaś pełna 600 ton. Okręt napędzany jest przez cztery 16-cylindrowe silniki wysokoprężne MTU 16V 538 TB93 o łącznej mocy 11 MW (15 020 KM), poruszające poprzez wały napędowe czterema śrubami. Maksymalna prędkość jednostki wynosi 35 węzłów. Zasięg wynosi 4000 Mm przy prędkości 18 węzłów.
Uzbrojenie artyleryjskie jednostki składa się z umieszczonej na dziobie w wieży pojedynczej armaty uniwersalnej OTO Melara Super Rapid kalibru 76 mm L/62. Masa pocisku wynosi 6 kg, donośność 16 000 metrów, a szybkostrzelność 120 strz./min. Broń lufową zestaw uzupełniają cztery pojedyncze wkm CIS 50 kal. 12,7 mm L/90.
Uzbrojenie rakietowe stanowią dwie poczwórne wyrzutnie przeciwokrętowych pocisków rakietowych Harpoon RGM-84C (okręt przenosi osiem rakiet). Pocisk rozwija prędkość 0,9 Ma, masa głowicy bojowej wynosi 227 kg, zaś maksymalny zasięg wynosi 130 km. Okręt wyposażony jest też w dwie potrójne wyrzutnie torpedowe kal. 324 mm. Torpedy ZOP A244S Mod 3 mają głowicę bojową o masie 34 kg i zasięg 7 000 metrów przy prędkości 33 węzłów.
Wyposażenie radioelektroniczne obejmuje radar nawigacyjny Kelvin Hughes 1007, radar dozoru ogólnego Sea Giraffe 150HC, system kierowania ogniem Elta E/M-2221(X), sonar Thomson Sintra TSM 2064, zintegrowany system walki Elbit oraz systemy rozpoznania elektronicznego Elisra SEWS-1101 i Rafael RAN-1010. Na okręcie zamontowano też dwie wyrzutnie celów pozornych Plessey i dwie podwójne wyrzutnie celów pozornych Rafael.
Załoga okrętu składa się z 8 oficerów oraz 41 podoficerów i marynarzy.
Służba.
RSS „Victory” został przyjęty do służby w marynarce wojennej Singapuru 18 sierpnia 1990 roku. Okręt otrzymał numer taktyczny 88. W latach 1995–1998 na okręcie zainstalowano dwie ośmioprowadnicowe wyrzutnie przeciwlotniczych pocisków rakietowych Barak. Pocisk rozwija prędkość 2 Ma, masa głowicy bojowej wynosi 22 kg, zaś maksymalny zasięg wynosi 10 km. Na początku XXI wieku okręt (wraz z siostrzanymi korwetami „Valour”, „Vigilance”, „Valiant”, „Vigour” i „Vengeance”) wchodził w skład 188. dywizjonu 1. Flotylli. W 2011 roku zdemontowano wyrzutnie torped i radar Sea Giraffe 150HC, instalując w zamian radar Sea Giraffe AMB. Jednostka nadal znajduje się w składzie floty i ma status operacyjny (stan na 2021 rok).

</doc>
<doc id="5030930" url="https://pl.wikipedia.org/wiki?curid=5030930" title="Gilbert Stuart (miniatura portretowa)">
Gilbert Stuart (miniatura portretowa)

Gilbert Stuart – miniaturowy portret wykonany akwarelą na kości słoniowej przez amerykańską malarkę Sarah Goodridge. Przedstawia malarza Gilberta Stuarta i znajduje się w Smithsonian American Art Museum and the Renwick Gallery. Istnieją autorskie kopie tego portretu w kolekcjach Metropolitan Museum of Art, Museum of Fine Arts w Bostonie i National Portrait Gallery w Waszyngtonie.
Sarah Goodridge była malarką-autodydaktą specjalizującą się w miniaturowych portretach. Na wczesnym etapie swojej kariery poznała malarza Gilberta Stuarta, który zainteresował się jej twórczością. Stuart polecił jej brać lekcje w szkole rysunku oraz sam dawał instrukcje i oceniał prace, znacznie przyczyniając się do jej rozwoju jako artystki. W 1825 roku poprosił Goodridge, aby namalowała jego portret, przekonany, że nikt inny nie potrafiłby uchwycić jego osobowości. W rezultacie powstała realistyczna i wnikliwa miniatura z jego podobizną, krytykowana przez innych jako niepochlebna, ale wysoce ceniona przez samego Stuarta. Malarz oprawił ją w bransoletę splecioną z pukli włosów własnych i swej żony, a następnie podarował swojej matce w lipcu 1827 roku. Goodridge namalowała dodatkowe kopie tej miniatury, zaś Asher Brown Durand wykonał na jej podstawie rycinę.

</doc>
<doc id="5030933" url="https://pl.wikipedia.org/wiki?curid=5030933" title="Sierra Leone na Mistrzostwach Świata w Lekkoatletyce 2019">
Sierra Leone na Mistrzostwach Świata w Lekkoatletyce 2019

Sierra Leone na Mistrzostwach Świata w Lekkoatletyce 2019 – reprezentacja Sierra Leone podczas mistrzostw świata w Doha liczyła tylko jedną zawodniczkę, sprinterkę Maggie Barrie.

</doc>
<doc id="5030936" url="https://pl.wikipedia.org/wiki?curid=5030936" title="Parafia Trójcy Przenajświętszej w Rosicy">
Parafia Trójcy Przenajświętszej w Rosicy

Parafia Trójcy Przenajświętszej w Rosicy (biał. Парафія Найсвяцейшай Тройцы ў Росіцы) – parafia rzymskokatolicka w Rosicy. Należy do dekanatu połockiego diecezji witebskiej. Jest prowadzona przez Marianów, którzy posługują także w parafiach w Oświei i Bigosowie. Kościół parafialny został ustanowiony sanktuarium Męczenników w Rosicy.
Historia.
Pierwsze informacje o istnieniu kościoła w Rosicy pochodzą z 2 poł. XVI wieku. W 1778 r. wybudowano niewielki drewniany kościół ufundowany przez wojewodę brzeskolitewskiego Mikołaja Tadeusza Łopacińskiego. Został konsekrowany w 1792 r. W historii rosickiej parafii znazącą rolę odegrali Dorota i Mikołaj Łopacińscy, ks. biskup Józef Łopaciński oraz ks. biskup żmudzki Jan Nikodem Łopaciński, zwany „biskupem przyjacielem”.
Przed I wojną światową większa część parafii, zamieszkana przez ok. 8 tys. wiernych, obejmowała obszar obecnej Łotwy. W 1906 r. wzniesiono z cegły nowy murowany kościół w stylu romańskim, konsekrowany 20 stycznia 1911 r. Po traktacie ryskim parafia znalazła się na terytorium rosyjskim i przestała istnieć. Po ataku Niemiec na ZSRR w 1941 roku, Niemcy dali dużą autonomię Białorusi, pozwolili m.in. na odrodzenie duszpasterstwa. Zaczęto poszukiwać chętnych kapłanów do posługi w parafii Rosica. W 1942 r. zgłosili się księża Marianie: ks. Antoni Leszczewicz (został kierownikiem misji) i ks. Jerzy Kaszyra. W Rosicy posługiwały także siostry Eucharystki.
W wyniku przeprowadzonej przez niemieckie wojsko pacyfikacji, po II wojnie światowej w miejscowości ocalał jedynie kościół. W 1950 r. proboszcz ks. Lucjan Pawlik MIC otrzymał wyrok śmierci, który zmieniono na 25 lat więzienia. Powrócił z łagrów w 1956 r., ale nie miał prawa posługiwania w kościele. W świątyni znajdował się klub, stajnia, magazyn zboża oraz młyn. W 1989 r. zwrócono ją wiernym. 
W 1993 r. proboszczem oraz II radnym domu zakonnego w Drui z rezydencją w Rosicy został ks. Antoni Łoś MIC, który dokonał remontu kościoła. Ponownej konsekracji dokonał w dniu 19 sierpnia 2000 r. biskup witebski Władysław Blin.
Męczeństwo bł. ks. Antoniego Leszczewicza i bł. ks. Jerzego Kaszyry.
Przed Bożym Narodzeniem w 1942 r. ks. Antoni Leszczewicz otrzymał ostrzeżenie o planowanej akcji odwetowej i rady, aby księża i siostry opuściły te tereny. W ośrodku duszpasterskim Księży Marianów w Drui odbyła się narada wraz z posługującymi tam siostrami Eucharystkami. Pracowało tam wówczas 3 księży i 9 sióstr. Ustalono, że każdy ksiądz i każda siostra podejmie indywidualnie decyzję ucieczki lub pozostania. Ks. Władysław Łaszewski wraz z dwiema siostrami wyjechali przed nadejściem Niemców. Ks. Leszczewicz i ks. Kaszyca oraz siedem sióstr pozostali z wiernymi.
We wtorek 16 lutego 1943 r. rozpoczęła się akcja pacyfikacyjna w ramach karnej operacji Winterzauber, będąca odwetem na miejscowej ludności za pomoc radzieckim partyzantom. Niemieckie wojsko paliło domy, a ich mieszkańców gromadziło w kościele. Ludzi zdolnych do pracy wywożono do obozu koncentracyjnego w Salaspils i na roboty do Niemiec, pozostałych mordowano, a do uciekających strzelano. W kościele księża odprawiali Msze Święte, udzielali sakramentów i błogosławili ludzi, a siostry zakonne modliły się i opiekowały dziećmi. Na prośbę ks. Leszczewicza zostały one zwolnione. Ludzi więziono w kościele bez jedzenia i picia. 
W drugim dniu pacyfikacji po południu ks. Leszczewicz został wraz z grupą ludzi zawieziony do drewnianej stajni, którą polano benzyną, wrzucono do środka granaty i podpalono. Całą następną noc ks. Kaszyra spędził na modlitwie, klęcząc i leżąc krzyżem. 18 lutego 1943 r. zawieziono go pierwszymi saniami na miejsce egzekucji. Wcześniej pożegnał się z siostrami Eucharystkami i poprosił je o modlitwę. Wraz z kilkudziesięcioma osobami został zamknięty w drewnianej chacie, która została podpalona. Księża zostali spaleni wraz z 1526 innymi osobami.

</doc>
<doc id="5030939" url="https://pl.wikipedia.org/wiki?curid=5030939" title="RSS Valour">
RSS Valour

RSS Valour – singapurska korweta rakietowa z końca XX wieku, jedna z sześciu zamówionych przez Singapur jednostek typu "Victory". Okręt został zwodowany 10 grudnia 1988 roku w stoczni ST Engineering Marine w Singapurze, a do służby w marynarce wojennej Singapuru wszedł 18 sierpnia 1990 roku. Jednostka, oznaczona numerem taktycznym 89 nadal znajduje się w składzie floty i ma status operacyjny (stan na 2021 rok).
Projekt i budowa.
Korwety rakietowe typu "Victory" zostały zamówione przez Singapur w czerwcu 1986 roku w Niemczech. Projekt okrętów bazował na zbudowanych dla flot Bahrajnu i ZEA jednostkach typu "MGB 62", z innym uzbrojeniem i wyposażeniem radioelektronicznym. Z powodu przekroczenia zakładanej masy konstrukcji projekt był uznany za nieudany.
RSS „Valour” zbudowany został w stoczni ST Engineering Marine w Singapurze. Okręt został zwodowany 10 grudnia 1988 roku.
Dane taktyczno-techniczne.
Okręt jest korwetą rakietową o długości całkowitej 62,4 metra (59,9 metra między pionami, 58 metrów na wodnicy), szerokości całkowitej 8,5 metra i zanurzeniu 3,1 metra. Wyporność standardowa wynosi 550 ton, zaś pełna 600 ton. Okręt napędzany jest przez cztery 16-cylindrowe silniki wysokoprężne MTU 16V 538 TB93 o łącznej mocy 11 MW (15 020 KM), poruszające poprzez wały napędowe czterema śrubami. Maksymalna prędkość jednostki wynosi 35 węzłów. Zasięg wynosi 4000 Mm przy prędkości 18 węzłów.
Uzbrojenie artyleryjskie jednostki składa się z umieszczonej na dziobie w wieży pojedynczej armaty uniwersalnej OTO Melara Super Rapid kalibru 76 mm L/62. Masa pocisku wynosi 6 kg, donośność 16 000 metrów, a szybkostrzelność 120 strz./min. Broń lufową zestaw uzupełniają cztery pojedyncze wkm CIS 50 kal. 12,7 mm L/90.
Uzbrojenie rakietowe stanowią dwie poczwórne wyrzutnie przeciwokrętowych pocisków rakietowych Harpoon RGM-84C (okręt przenosi osiem rakiet). Pocisk rozwija prędkość 0,9 Ma, masa głowicy bojowej wynosi 227 kg, zaś maksymalny zasięg wynosi 130 km. Okręt wyposażony jest też w dwie potrójne wyrzutnie torpedowe kal. 324 mm. Torpedy ZOP A244S Mod 3 mają głowicę bojową o masie 34 kg i zasięg 7 000 metrów przy prędkości 33 węzłów.
Wyposażenie radioelektroniczne obejmuje radar nawigacyjny Kelvin Hughes 1007, radar dozoru ogólnego Sea Giraffe 150HC, system kierowania ogniem Elta E/M-2221(X), sonar Thomson Sintra TSM 2064, zintegrowany system walki Elbit oraz systemy rozpoznania elektronicznego Elisra SEWS-1101 i Rafael RAN-1010. Na okręcie zamontowano też dwie wyrzutnie celów pozornych Plessey i dwie podwójne wyrzutnie celów pozornych Rafael.
Załoga okrętu składa się z 8 oficerów oraz 41 podoficerów i marynarzy.
Służba.
RSS „Valour” został przyjęty do służby w marynarce wojennej Singapuru 18 sierpnia 1990 roku. Okręt otrzymał numer taktyczny 89. W latach 1995–1998 na okręcie zainstalowano dwie ośmioprowadnicowe wyrzutnie przeciwlotniczych pocisków rakietowych Barak. Pocisk rozwija prędkość 2 Ma, masa głowicy bojowej wynosi 22 kg, zaś maksymalny zasięg wynosi 10 km. Na początku XXI wieku okręt (wraz z siostrzanymi korwetami „Victory”, „Vigilance”, „Valiant”, „Vigour” i „Vengeance”) wchodził w skład 188. dywizjonu 1. Flotylli. W 2011 roku zdemontowano wyrzutnie torped i radar Sea Giraffe 150HC, instalując w zamian radar Sea Giraffe AMB. Jednostka nadal znajduje się w składzie floty i ma status operacyjny (stan na 2021 rok).

</doc>
<doc id="5030951" url="https://pl.wikipedia.org/wiki?curid=5030951" title="Paragwaj na Mistrzostwach Świata w Lekkoatletyce 2019">
Paragwaj na Mistrzostwach Świata w Lekkoatletyce 2019

Paragwaj na Mistrzostwach Świata w Lekkoatletyce 2019 – reprezentacja Paragwaju podczas mistrzostw świata w Doha liczyła tylko jednego zawodnika.

</doc>
<doc id="5030958" url="https://pl.wikipedia.org/wiki?curid=5030958" title="Edukacja Elementarna w Teorii i Praktyce">
Edukacja Elementarna w Teorii i Praktyce

Edukacja Elementarna w Teorii i Praktyce – czasopismo naukowe ukazujące się od 2006 r. Czasopismo jest kwartalnikiem podejmującym tematykę edukacji przedszkolnej i wczesnoszkolnej. 
Pismo „Edukacja Elementarna w Teorii i Praktyce” na początku istnienia było wydawane przez Akademię im. Jana Długosza w Częstochowie i Regionalny Ośrodek Doskonalenia Nauczycieli „WOM” w Częstochowie. Następnie kwartalnik współtworzony był przez Regionalny Ośrodek Doskonalenia Nauczycieli „WOM” w Częstochowie wraz z Wyższą Szkołą Filozoficzno-Pedagogiczna „Ignatianum” w Krakowie (obecnie Akademię Ignatianum). Obecnie czasopismo wydaje Akademia Ignatianum w Krakowie. 
Redaktorzy naczelni: 
W wykazie czasopism naukowych Ministerstwa Edukacji i Nauki z 9 lutego 2021 r. kwartalnik uzyskał 40 punktów.

</doc>
<doc id="5030962" url="https://pl.wikipedia.org/wiki?curid=5030962" title="&quot;Edukacja Elementarna w Teorii i Praktyce&quot;">
&quot;Edukacja Elementarna w Teorii i Praktyce&quot;



</doc>
<doc id="5030964" url="https://pl.wikipedia.org/wiki?curid=5030964" title="Kościół Trójcy Przenajświętszej w Rosicy">
Kościół Trójcy Przenajświętszej w Rosicy

Kościół Trójcy Przenajświętszej w Rosicy – kościół parafialny w Rosicy na Białorusi. Jest to Sanktuarium Męczenników bł. ks. Antoniego Leszczewicza i bł. ks. Jerzego Kaszyry.
Historia.
Kościół wbudowano z cegły w stylu neoromańskim w latach 1906-1911. Został poświęcony 20 stycznia 1911 r. Po 1917 r. został zamknięty przez władze sowieckie. Funkcjonował w okresie okupacji niemieckiej od 1942 r. W 1950 r. proboszcz ks. Lucjan Pawlik MIC został zesłany do łagrów, z których powrócił w 1956 r., lecz nie miał prawa posługiwania w kościele. W świątyni w różnych okresach znajdował się klub, stajnia, magazyn zboża oraz młyn. W 1988 r. rozpoczęto remont kościoła, który 19 sierpnia 2000 r. został ponownie poświęcony przez biskupa witebskiego Władysława Blina.

</doc>
<doc id="5030984" url="https://pl.wikipedia.org/wiki?curid=5030984" title="Who Stole the Kishka?">
Who Stole the Kishka?

Who Stole the Kishka? pierwotnie pisana: Who Stole the Keeshka? ("Kto ukradł kiszkę?") - polka, piosenka napisana przez Waltera Dana (muzyka) i Waltera Solka (słowa). Utwór został nagrany i wykonywany przez różne zespoły, jest zaliczany do kultowych klasyków wśród amerykańskich polek. Najpopularniejsze wersje znane amerykańskiej publiczności radiowej to nagrania Franka Yankovicia oraz zespołu The Matys Brothers z 1963 r. Wśród współczesnych wykonań w USA znana jest rockowa wersja zespołu The Polkaholics. W nagraniu "Kiszki" na jednym z ostatnich albumów Frankiego Yankovicia "Songs of the Polka King, Vol. 1" partię akordeonu wykonał znany amerykański muzyk i parodysta Weird Al Yankovic.
Autorem muzyki był Władysław Daniłowski, w Ameryce działający pod nazwiskiem Walter Dana, polski kompozytor i wykonawca muzyki, twórca przedwojennego Chóru Dana. 
Autorem słów był Walter Solek (ur. 28 września 1910, zm. 1 kwietnia 2005) - polsko-amerykański autor tekstów, muzyk, performer i redaktor prowadzący audycje radiowe, który wprowadził anglojęzyczne teksty do muzyki polek w Stanach Zjednoczonych. Solek był znany jako „Clown Prince of Polka”. 
Żartobliwy tekst mówi o tym, że ze sklepu rzeźniczego ktoś ukradł kiszkę, czyli kaszankę i potrzebna jest pomoc policjanta. Autor prosi złodzieja, aby wziął szynkę lub kiełbasę, a nawet pierogi, ale niech odda kiszkę. W końcówce piosenki okazuje się, że Jasiek (Yaschel) odnalazł kaszankę.

</doc>
<doc id="5030990" url="https://pl.wikipedia.org/wiki?curid=5030990" title="M.O.D.O.K. (serial animowany)">
M.O.D.O.K. (serial animowany)

M.O.D.O.K. (oryg. ) – amerykański superbohaterski serial animowany dla dorosłych na podstawie komiksowej postaci o tym samym pseudonimie wydawnictwa Marvel Comics. Twórcami serialu są Jordan Blum i Patton Oswalt. Głównym postaciom głosów użyczyli: Oswald, Melissa Fumero, Aimee Garcia, Wendi McLendon-Covey, Ben Schwartz, Beck Bennett, Jon Daly i Sam Richardson.
Po wielu latach nieudanych prób zdobycia kontroli nad światem i walki z superbohaterami, M.O.D.O.K., zostaje odsunięty ze swojej firmy A.I.M. i musi zmierzyć się z kryzysem wieku średniego.
"M.O.D.O.K." zadebiutował 21 maja 2021 roku w serwisie Hulu. W Polsce pojawił się 14 czerwca 2022 roku na Disney+.
Emisja.
"M.O.D.O.K." zadebiutował 21 maja 2021 roku w serwisie Hulu. Składa się on z 10 odcinków, które zostały udostępnione równocześnie. W Polsce pojawił się 14 czerwca 2022 roku na Disney+.
Produkcja.
W lutym 2019 roku poinformowano, że Marvel Television i Marvel Animation wyprodukują serial animowany dla dorosłych "M.O.D.O.K." dla serwisu Hulu. Wśród zapowiedzi znalazły się trzy inne produkcje "Hit-Monkey", "Tigra and Dazzler" i "Howard the Duck", które miały zakończyć się crossoverem zatytułowanym "The Offenders". Twórcami serialu zostali Jordan Blum i Patton Oswalt, którzy również zajęli się scenariuszem. Ujawniono wtedy również, że Oswalt użyczy głosu M.O.D.O.K.’owi. W grudniu Marvel Television zostało włączone do Marvel Studios, a w styczniu 2020 roku podjęto decyzję o anulowaniu części z zapowiedzianych produkcji oraz o pozostawieniu tylko seriali "M.O.D.O.K." i "Hit-Monkey". Również w tym samym miesiącu ujawniono, że dubbing do kilku odcinków został już nagrany, a do obsady dołączyli: Melissa Fumero, Aimee Garcia, Wendi McLendon-Covey, Ben Schwartz, Beck Bennett, Jon Daly i Sam Richardson.
Serial wyprodukowany został metodą animacji poklatkowej. Prace nad nią i nagraniami dubbingu pod roboczym tytułem "Bighead" zakończyły się październiku. Stoopid Buddy Stoodios uczestniczyło w produkcji serialu odpowiadając za jego stronę wizualną. W tym samym miesiącu poinformowano, że Daniel Rojas skomponuje muzykę do serialu. Producentami wykonawczymi serialu zostali Blum, Oswalt, Brett Crawley, Robert Maitia, Grant Gish, Joe Quesada, Karim Zreik i Jeph Loeb.

</doc>
<doc id="5031007" url="https://pl.wikipedia.org/wiki?curid=5031007" title="FGO">
FGO



</doc>
<doc id="5031011" url="https://pl.wikipedia.org/wiki?curid=5031011" title="Genshin Impact">
Genshin Impact

Genshin Impact – fabularna gra akcji w konwencji fantasy, z możliwością eksploracji otwartego świata, wyprodukowana i wydana przez chińskie studio miHoYo. Gra jest oparta na systemie walki z wykorzystaniem magii żywiołów i możliwością przełączania postaci. "Genshin Impact" dostępna jest tylko w trybie online i zawiera ograniczony tryb wieloosobowy, umożliwiający wspólną zabawę maksymalnie czterem graczom. Gra została wydana 28 września 2020 na platformach Microsoft Windows, PlayStation 4, Android i iOS oraz 28 kwietnia 2021 na PlayStation 5. Planowana jest również wersja na Nintendo Switcha. Produkcja spotkała się z pozytywnym przyjęciem recenzentów, aczkolwiek monetyzacja wykorzystująca system gacha została uznana za kontrowersyjną.
Fabuła.
Akcja "Genshin Impact" rozgrywa się w fantastycznym świecie Teyvat, który jest domem dla siedmiu różnych narodów, z których każdy jest powiązany ze specyficznym żywiołem i rządzony przez związanego z nim boga. Postać gracza, zwana Podróżnikiem, wędrowała przez wiele światów ze swoim bliźniakiem, ale po przybyciu do Teyvat rodzeństwo zostało rozdzielone przez nieznanego boga. Bohater wraz ze swoją towarzyszką Paimon podróżuje po Teyvat w poszukiwaniu zaginionego rodzeństwa i bierze udział w różnych przygodach.
Rozgrywka.
"Genshin Impact" jest fabularną grą akcji z otwartym światem. Rozgrywka wieloosobowa jest dostępna w formie trybu współpracy, w którym może brać udział maksymalnie czterech uczestników. Gracz steruje postacią Podróżnika z perspektywy trzeciej osoby mając równocześnie możliwość szybkiego przełączenia do innych postaci. Przełączanie się między postaciami może odbywać się szybko podczas walki, co pozwala graczowi na użycie kilku różnych kombinacji umiejętności i ataków. Postacie można wzmocnić poprzez zwiększanie ich poziomu i ulepszanie ich wyposażenia. Oprócz eksploracji, gracz może podejmować różne wyzwania i misje. Ukończenie takich wydarzeń zapewnia graczowi postęp w zwiększaniu jego rangi przygodowej, co z kolei odblokowuje nowe, trudniejsze elementy gry.
Gracz może kontrolować swoją postać i wykonywać czynności, takie jak bieganie, wspinanie się, pływanie i szybowanie, które są ograniczone przez wytrzymałość. Niektóre postacie posiadające zdolności, które mogą zmieniać otoczenie, takie jak możliwość zamrażania wody, aby stworzyć ścieżkę, która może pomóc graczowi w przemierzaniu terenu. Na całym świecie istnieje wiele punktów teleportacyjnych, z których gracze mogą skorzystać, a posągi znane jako Statues of The Seven mogą leczyć i ożywiać postacie oraz zapewniać inne korzyści. Gracze mogą zbierać żywność z polowania na zwierzęta, zbierania dzikich owoców i warzyw oraz wykopywać rudy różnych substancji w trakcie eksploracji, podczas gdy pokonani przeciwnicy i zawartość skrzyń ze skarbami daje dostęp do innych zasobów, które mogą być użyte do wzmocnienia postaci.
Każda postać ma dwie wyjątkowe umiejętności bojowe: umiejętność żywiołu i wybuch żywiołu. Umiejętność żywiołu może być użyta w dowolnym momencie. Postacie kontrolują jeden z siedmiu naturalnych elementów: Cryo, Dendro, Pyro, Hydro, Anemo, Electro i Geo. Elementy te mogą oddziaływać na różne sposoby; na przykład, jeśli atak Hydro trafi w cel, wróg otrzyma status „mokry”, a jeśli zostaną trafieni atakiem Cryo, spowoduje to „zimno”. Te dwa efekty statusu łączą się w efekt statusu „zamrożenie”, tymczasowo uniemożliwiając celowi wykonanie jakichkolwiek działań lub do czasu, gdy gracz zadaje wystarczająco dużo fizycznych obrażeń wrogom. Niektóre zdolności żywiołów mogą być wymagane do rozwiązywania zagadek w świecie.
Wykonując zadania, gracz może odblokować sześć grywalnych postaci, a więcej bohaterów można uzyskać przy pomocy mechaniki gacha. W grze istnieje kilka rodzajów walut, z których niektóre dostępne są także poprzez zakupy w aplikacji i mogą być używane do zdobywania postaci i broni za pośrednictwem powyższego systemu.
Produkcja.
Projektanci gry inspirowali się grą "" z 2017 roku i rozpoczęli pracę nad "Genshin Impact" w tym samym roku. Wydanie gry zostało zapowiedziane w 2019 roku, a premiera odbyła się we wrześniu 2020 roku. Jeszcze przed premierą w grze zarejestrowało się ponad 20 mln osób (ok. 3/4 z Chin). Gra została przetłumaczona na trzynaście języków (w tym cztery z głosami postaci: koreański, japoński, chiński i angielski). Jej premiera była największym do tej pory, pod względem marketingowym, międzynarodowym wydaniem chińskiej gry komputerowej.
Ogólna wizja artystyczna "Genshin Impact" ma na celu połączenie stylu artystycznego anime z elementami z prawdziwych kultur świata. Na przykład kraina Liyue została pomyślana jako przedstawienie chińskiej kultury z perspektywy fantasy, ale jest też inspirowana rzeczywistymi elementami z Narodowego Parku Leśnego Zhangjiajie i góry Tianmen.
Wkrótce po premierze gry miHoYo ogłosiło plany rozbudowy zawartości na kolejne miesiące. Duże aktualizacje zawartości mają być wprowadzane do gry co sześć tygodni, dodając więcej wydarzeń i nowe obszary do eksploracji.
Znaczna część gry pozostaje do ukończenia. Wersja premierowa zawierała tylko dwa z siedmiu głównych regionów przeznaczonych do eksploracji: Mondstadt, inspirowany Europą oraz Liyue, wzorowany na Chinach. miHoYo przewiduje, że ukończenie historii gry zajmie kilka lat. W lipcu 2021 roku wydano aktualizację 2.0, która rozszerza grę o trzeci duży rejon, Inazumę (wzorowany na kulturze japońskiej). Producent gry planuje dodać pozostałe cztery główne regiony (Sumeru, Fontaine, Natlan i Snezhnaya) w ciągu kolejnych czterech lat.
Odbiór gry.
Gra spotkała się z pozytywnym przyjęciem recenzentów, uzyskując w wersji na iOS średnią wynoszącą 84/100 według agregatora Metacritic. Redaktorzy chwalili system walki i wolność podróżowania w otwartym świecie, a także fakt, że praktycznie cała gra jest dostępna za darmo. Daniel Oziębała w recenzji dla portalu Antyweb napisał, że "Genshin Impact" to „jedn[a] z najlepszych gier z otwartym światem, jakie trafiły na smartfony”, a Maria Wawrzyniak na gram.pl podsumowała swoją recenzję następująco: „"Genshin Impact" to bez wątpienia jedna z najlepszych darmowych produkcji, w jakie było mi dane kiedykolwiek zagrać”. Bardziej krytycznie została oceniona monetyzacja wykorzystująca system gacha. Z krytyką spotkała się także cenzura dyskusji w grze, ingerująca poza przyzwoitość i mająca cechy polityczne; ocenzurowane są m.in. terminy takie jak „Hong Kong” i „Taiwan”. Gra osiągnęła zysk ponad 60 milionów dolarów w ciągu pierwszego tygodnia, a następnie 393 milionów w trakcie dwóch miesięcy od swojej premiery. "Genshin Impact" otrzymała nagrodę Game Developers Choice Awards dla „najlepszej gry mobilnej” 2020 roku.
W innych mediach.
miHoYo wydaje też mangę opisującą tło jej bohaterów i fikcyjny świat "Genshin Impact". W 2021 premierę miała też oficjalna ścieżka dźwiękowa (original soundtrack, czyli tzw. OST) pt. "The Shimmering Voyage", wydana na czterech płytach.

</doc>
<doc id="5031015" url="https://pl.wikipedia.org/wiki?curid=5031015" title="Zamek Thun">
Zamek Thun

Zamek Thun – zamek znajdujący się w miejscowości Thun w kantonie Berno w Szwajcarii nad rzeką Aare. Charakterystyczny donżon zamku ma pięć kondygnacji. Z murów warowni roztacza się piękna panorama miasta i okolicy.
Historia.
Zamek został zbudowany w latach 1180 - 1190 w miejscu wcześniejszego fortu przez Bertolda V, księcia Zähringen. Po bezdzietnej śmierci Bertolda w 1218 roku, podobnie jak inne dobra rodu w Szwajcarii, przeszedł na własność hrabiów Kyburg - Ulricha III, męża siostry Bertolda Anny. Nowy właściciel rozbudował zamek dodając kondygnację. Kyburgowie rządzili regionem do czasu osłabienia rodu w wyniku niepowodzeń wojennych w drugiej połowie XIV wieku. Po kilku decydujących zwycięstwach berneńczyków Kyburgowie zostali zmuszeni do zawaracia niekorzystnego pokoju. W 1384 zamek przeszedł pod kontrolę berneńczyków i stał się siedzibą lokalnej administracji. W pierwszej połowie XV wieku dach donżonu został wymieniony na solidniejszy i dobudowano skrzydło administracyjno-mieszkalne, zbudowane w stylu późnogotyckim, zwane „nowym zamkiem”. Zamek został wtedy siedzibą miejscowego sądu. Od XVII wieku w donżonie urządzono więzienie. W 1888 roku na zamku otwarte zostało muzeum.
W 2006 roku zamek został kupiony przez miasto Thun. Do końca 2009 roku na zamku miał swoją siedzibę Sąd Okręgowy Berner Oberland.
Muzeum.
Zbiory muzeum zamkowego dotyczą historii miasta i zamku. Kolekcja obejmuje zegary i zegarki, średniowieczne zbroje i broń, sprzęty domowe i zabawki. Największe pomieszczenie zamku – Sala Rycerska – jest wykorzystywana jako sala koncertowa.

</doc>
<doc id="5031019" url="https://pl.wikipedia.org/wiki?curid=5031019" title="Bartosz Makoś">
Bartosz Makoś

Bartosz Makoś (ur. 1 sierpnia 1998) – polski siatkarz, grający na pozycji libero.
Sukcesy klubowe.
młodzieżowe.
Mistrzostwa Polski Kadetów:
Młoda Liga:
Mistrzostwa Polski Juniorów:
seniorskie.
PlusLiga:

</doc>
<doc id="5031020" url="https://pl.wikipedia.org/wiki?curid=5031020" title="Wojciech Sadłoń">
Wojciech Sadłoń

Wojciech Sadłoń (ur. 1983 w Zakopanem) – pallotyn, doktor habilitowany nauk społecznych, dyrektor Instytutu Statystyki Kościoła Katolickiego SAC im. Witolda Zdaniewicza, adiunkt w Instytucie Nauki i Kulturze i Religii Wydziału Nauk Humanistycznych Uniwersytetu Kardynała Stefana Wyszyńskiego w Warszawie, duszpasterz akademicki oraz duszpasterz rodzin w Warszawie.
Życiorys.
Od 2006 r. był tłumaczem Międzynarodowego Przeglądu Teologicznego Communio. W latach 2007-2008 i 2011 uczęszczał na wykłady w Instytucie Socjologii Uniwersytetu Warszawskiego. W 2006 i 2007 odbył staż w Lyonie, gdzie prowadził badania nad myślą Henri de Lubaca. W 2008 odbył staż w Bonn i w diecezji Alcala de Henares w Hiszpanii. W latach 2009-2020, mieszkając w klasztorze trapistek Maria Friedenw Dahlem, pełnił posługę duszpasterską w lokalnych wspólnotach katolickich. W 2009 r. obronił pracę magisterską z teologii pt. Teologia Teilharda de Chardin odczytana przez Henri de Lubaca, napisaną pod kierunkiem prof. Lucjana Baltera. W 2013 r. obronił pracę doktorską pt. Religijny kapitał społeczny: Kapitał społeczny a Kościół katolicki w społecznościach lokalnych w Polsce napisaną pod kierunkiem prof. dr hab. Włodzimierza Okrasy. W 2006 rozpoczął pierwsze w Polsce systematyczne badania organizacji religijnych w ramach badania trzeciego sektora i organizacji non-profit w Polsce. W 2018 r. był visiting scholar Uniwersytetu Georgetown w Waszyngtonie. W 2018 r. przeprowadził badanie wśród katolickich episkopatów Europy oraz zaprezentował raport na konferencji plenarnej Rada Konferencji Episkopatów Europy.

</doc>
<doc id="5031021" url="https://pl.wikipedia.org/wiki?curid=5031021" title="Zdzisław Miedziarek">
Zdzisław Miedziarek

Zdzisław Miedziarek (ur. 1931 w Poznaniu, zm. 7 grudnia 2010) – polski urzędnik państwowy, inżynier i menedżer, były dyrektor Zakładów H. Cegielskiego w Poznaniu, w latach 1987–1991 sekretarz stanu w Ministerstwie Przemysłu.
Życiorys.
Pochodził z Lubonia. Z wykształcenia inżynier mechanik, studiował na Politechnice Poznańskiej i Politechnice Warszawskiej, odbył też staż w Poznańskiej Fabryce Maszyn Żniwnych. Od 1953 zatrudniony w Biurze Projektów Prozamet-Bepes, gdzie doszedł do stanowiska głównego inżyniera poznańskiego oddziału. Od 1967 był dyrektorem ds. inwestycji, a od 1971 szefem biura handlu zagranicznego w Zakładach Przemysłu Metalowego H. Cegielski. W 1981 objął fotel dyrektora naczelnego przedsiębiorstwa H. Cegielski, który zajmował do 1987. Od 12 listopada 1987 do 23 lipca 1991 pełnił funkcję sekretarza stanu w Ministerstwie Przemysłu. Od 1991 zatrudniony w Banku Handlowym w Warszawie jako doradca zarządu, w 2001 przeszedł na emeryturę. Zasiadał też w radach nadzorczych Polskiego Towarzystwa Samochodowego i Banku Staropolskiego.
Odznaczony Krzyżem Kawalerskim i Komandorskim Orderu Odrodzenia Polski, a także statuetką Złotego Hipolita (2006).

</doc>
<doc id="5031025" url="https://pl.wikipedia.org/wiki?curid=5031025" title="Exochomoscirtes">
Exochomoscirtes

Exochomoscirtes – rodzaj chrząszczy z rodziny wyślizgowatych. Obejmuje 46 opisanych gatunków. Zamieszkuje krainę orientalną i australijską, największą różnorodność osiągając w Azji Południowo-Wschodniej. Larwy i owady dorosłe zasiedlają drobne zbiorniki wodne utworzone w roślinach (fitotelmy). Tylne odnóża owadów dorosłych są skoczne.
Morfologia.
Owad dorosły.
Chrząszcze o niemal okrągłym do podługowato-owalnego ciele, osiągającym od 2,2 do 5,9 mm długości. Długość ciała jest od 1,1 do 1,5 raza większa niż szerokość, a jego wypukłość może być od średniej do silnej. Wierzch ciała jest wyraźnie punktowany i porośnięty półwzniesionymi szczecinkami. Ubarwienie pokryw może być jednolicie żółtobrązowe do czarniawobrązowego lub zawierać plamy barwy żółtej, pomarańczowej bądź czerwonej.
Głowa jest około dwukrotnie szersza niż dłuższa, ma silnie zredukowane policzki i bardzo krótkie skronie. Duże, wyłupiaste, zbudowane z drobnych omatidiów oczy złożone sięgają niemal listewek podpoliczkowych, które to w tyle przechodzą w delikatnie zaznaczone żeberko potyliczne. Poprzeczny nadustek nie jest oddzielony szwem od czoła. Czułki są nitkowate lub delikatnie piłkowane, zbudowane z jedenastu członów. Poprzeczna warga górna ma przednią krawędź ściętą lub lekko wykrojoną. Prawie trójkątne żuwaczki mają jednozębne wierzchołki, dobrze zaznaczone mole i pozbawione są prostek. Głaszczki szczękowe są silnie rozszerzone u samic i słabiej rozszerzone u samców, ich ostatni człon jest toporowaty. Warga dolna ma poprzecznie półowalną bródkę, wąski i u szczytu rozszerzony języczek oraz przedostatni człon głaszczków wargowych rozszerzony, skośnie ścięty i z członem ostatnim osadzonym bocznie.
Trapezowate, ponad dwukrotnie szersze niż długie, najszersze w tyle przedplecze ma prostą krawędź przednią, trójkątnie rozpłaszczone kąty przednie, proste boczne brzegi oraz ostre lub proste kąty tylne. Przedplecze nakrywa częściowo głowę.
Płaska tarczka ma zarys trójkąta równobocznego. Przedpiersie ma wąski, blaszkowaty wyrostek o zaokrąglonym i drobno oszczeconym wierzchołku. Pokrywy mają dobrze zaznaczone barki i często rozpłaszczone boczne krawędzie. Podgięcia pokryw są na przedzie szerokie i regularnie zwężają się aż po sam ich wierzchołek. Na powierzchni pokryw brak jest rzeźby, a punktowanie jest bezładne. Bardzo krótkie śródpiersie wypuszcza dwukrotnie dłuższy niż szeroki wyrostek o prawie równoległych bokach i dwupłatowej tylnej ⅓. Odnóża są dość krótkie i szerokie, zaopatrzone w dobrze wykształcone ostrogi na goleniach. Tylna para odnóży jest skoczna; jej uda są od 4 do 5 razy szersze niż golenie, a stopy zmodyfikowane. Biodra tylnych odnóży stykają się na całej ich pośrodkowej długości.
Odwłok jest spłaszczony, szerszy niż długi, często ze szczątkowym kilem na pierwszym z widocznych sternitów (wentrycie). Ósmy sternit samca jest szeroko U-kształtny lub poprzecznie prostokątny, zaś u samicy podzielony na parę trójkątnych sklerytów. Dziewiąty sternit samca dzieli się na parę hemisternitów z kępkami szczecinek na szczytach. Genitalia samca mają trójdzielny tegmen o poprzecznej nasadzie i długich, na szczycie rozszerzonych lub haczykowatych paramerach. Edeagus jest spłaszczony grzbietobrzusznie, zaopatrzony w małe prącie, delikatne i nitkowate parameroidy oraz trójkątną, owalną lub gruszkowatą palę. Genitalia samicy mają bardzo długie pokładełko, wydłużone i porośnięte sterczącymi szczecinkami gonokoksyty, dwie kępki szczecinek na gonostylikach, rurkowaty i silnie zesklerotyzowany prehensor oraz parę symetrycznych, podługowatych sklerytów w torebce kopulacyjnej.
Larwa.
Larwa opisana została tylko u jednego gatunku. Osiąga około 10 mm długości i ma brązowe ubarwienie z jaśniejszymi odnóżami i spodem ciała. Poprzeczna głowa ma krótkie szczecinki na bocznych brzegach, dwie pary oczek larwalnych po bokach i długie, sięgające drugiego segmentu odwłoka czułki o biczykach podzielonych na około 120 członów. Niewiele dłuższa niż szeroka warga górna ma wyraźnie wystające płaty brzuszne z krótkimi szczecinkami na grzbiecie i długimi na przedzie. Nadgębie ma na wierzchołkach płatów brzusznych parę długich szczecin grzebykowatych i cztery pary szczecinek krótkich i grubych. Żuwaczki są niezmodyfikowane. Długie i wąskie głaszczki szczękowe budują cztery człony, z których przedostatni ma trzy pary jajowatych narządów zmysłowych na spodzie, a ostatni pojedynczy narząd zmysłowy na szczycie. Niewiele dłuższe niż szerokie podgębie ma kilowaty skleryt z sześcioma narządami zmysłowymi u nasad szczecin grzebykowatych. Tułów ma długie szczeciny na bocznych krawędziach i największą szerokość osiąga na wysokości śródtułowia. Dość krótkie odnóża mają po dwie krótkie szczecinki i drobne kolce na "tarsungulum". Odwłok ma na bokach krótkie szczecinki i stopniowo zwęża się ku tyłowi. Na bokach trapezowatego ósmego tergitu szczecinki są kolcowate. Grzebykowate szczecinki występują na przednio-brzusznej krawędzi łukowatego tergitu dziewiątego oraz na tylnej krawędzi półkolistego sternitu dziewiątego.
Ekologia i występowanie.
Biologia tych owadów jest słabo poznana. Larwy i imagines zasiedlają drobne zbiorniki wodne utworzone w roślinach (fitotelmy). Znajdowano je m.in. w zalanych dziuplach i międzywęźlach bambusów. Larwy potrafią występować w takich siedliskach w bardzo dużym zagęszczeniu.
Rodzaj głównie orientalny, z centrum zasięgu w Azji Południowo-Wschodniej. Jego przedstawiciele są znani z Nepalu, Indii, Sri Lanki, Mjanmy, Kambodży, Tajlandii, Laosu, Wietnamu, Wysp Yaeyama, Malezji, Filipin (w tym z Palawanu), Indonezji (w tym z Sumatry, Borneo, Jawy, Celebesu i Bali), Papui-Nowej Gwinei oraz Australii (z Terytorium Północnego i północnego Queenslandu, w tym Fitzroy Island). Najbogatszą faunę ma Borneo – do 2010 roku z wyspy tej wykazano 13 gatunków.
Taksonomia.
Rodzaj ten wprowadzony został w 1916 roku przez Maurice’a Pica. Nazwa to połączenie nazwy nominatywnego rodzaju rodziny, "Scirtes", z nazwą rodzajową podobnej pokrojem ciała biedronki, "Exochomus". W 2010 roku Rafał Ruta i Hiroyuki Yoshitomi dokonali jego rewizji, opisując liczne nowe gatunki i wyznaczając "Exochomoscirtes binotatus" gatunkiem typowym. Duży wkład w poznanie różnorodności rodzaju w XXI wieku wnieśli także Bernard Klausnitzer i Peter Zwick.
Do rodzaju tego należy 46 opisanych gatunków:

</doc>
<doc id="5031030" url="https://pl.wikipedia.org/wiki?curid=5031030" title="Dave Steen (kulomiot)">
Dave Steen (kulomiot)

Dave Steen, właśc. David Lorne Steen (ur. 2 stycznia 1942) – kanadyjski lekkoatleta, specjalista pchnięcia kulą i rzutu dyskiem, dwukrotny mistrz igrzysk Brytyjskiej Wspólnoty Narodów.
Kariera sportowa.
Zdobył brązowy medal w pchnięciu kulą (przegrywając jedynie z Martynem Luckingiem z Anglii i Mikiem Lindsayem ze Szkocji) na igrzyskach Imperium Brytyjskiego i Wspólnoty Brytyjskiej w 1962 w Perth. Nie mógł wystartować na igrzyskach olimpijskich w 1964 w Tokio, gdyż zachorował na mononukleozę.
Zwyciężył w pchnięciu kulą (przed Lesem Millsem z Nowej Zelandii i swym kolegą z reprezentacji Kanady George’em Puce’em) oraz zajął 4. miejsce w rzucie dyskiem na igrzyskach Imperium Brytyjskiego i Wspólnoty Brytyjskiej w 1966 w Kingston. Zdobył brązowy medal w pchnięciu kulą na igrzyskach panamerykańskich w 1967 w Winnipeg (za Amerykanami Randym Matsonem i Nealem Steinhauerem), a także brązowe medale w pchnięciu kulą i rzucie dyskiem na Igrzyskach Konferencji Pacyfiku w 1969 w Tokio.
Ponownie zdobył złoty medal w pchnięciu kulą (przed Jeffem Teale’em z Anglii i Millsem) oraz zajął 10. miejsce w rzucie dyskiem na igrzyskach Brytyjskiej Wspólnoty Narodów w 1970 w Edynburgu.
Steen był mistrzem Kanady w pchnięciu kulą w latach 1962 i od 1965 do 1969 oraz brązowym medalistą w 1960. W rzucie dyskiem był mistrzem w 1965 i 1967, wicemistrzem w 1962 i 1966 oraz brązowym medalistą w 1968. Był również mistrzem Kanady w rzucie młotem w 1960.
Siedmiokrotnie poprawiał rekord Kanady w pchnięciu kulą do rezultatu 19,11 m, uzyskanego 15 lipca 1966 w Edmonton. Jako pierwszy Kanadyjczyk przekroczył bariery 16 m, 17 m, 18 m i 19 m w tej konkurencji. Był również rekordzistą swego kraju w rzucie dyskiem z wynikiem 53,99 m, osiągniętym 18 maja 1963 w Pullman. Jego rekord życiowy w pchnięciu kulą wynosił 19,21 m, ustanowiony 25 lipca 1970 w Edynburgu, a w rzucie dyskiem 54,94 m (27 września 1969 w Tokio).
Rodzina.
Jego starszy brat Don Steen był dwukrotnym mistrzem Kanady w dziesięcioboju w 1955 i 1956, a bratanek Dave Steen brązowym medalistą olimpijskim w z 1988 w dziesięcioboju i dwukrotnym wicemistrzem igrzysk Wspólnoty Narodów w tej konkurencji.

</doc>
<doc id="5031034" url="https://pl.wikipedia.org/wiki?curid=5031034" title="Przełączka pod Palcem">
Przełączka pod Palcem

Przełączka pod Palcem (, ok. 2210 m) – przełączka w grani Pośredniego Wierszyka w słowackiej części Tatr Wysokich. Znajduje się pomiędzy Małym Koprowym Wierchem na północnym wschodzie a turnią Palec. Po drugiej stronie tej turni jest Przełączka ku Palcu oddzielająca go od Niżniego Pośredniego Wierszyka na południowym zachodzie. Przy przejściu granią turnię Palec można łatwo obejść po obydwu stronach grani. 
Nazwy obiektów w Pośrednim Wierszyku po raz pierwszy opublikował Andrzej Skłodowski w numerze 1 czasopisma "Taternik". Nie podał nazwy Przełączki ku Palcu, występuje ona jednak w "Czterojęzycznym słowniku nazw geograficznych Tatr".
Obydwie przełączki przy Palcu są w widoku od północy najwybitniejszym z wszystkich wcięć w Pośrednim Wierszyku. W kierunku Doliny Piarżystej opadają z nich rynny, wkrótce pod granią łączące się w duży Żleb ku Palcu. Uchodzi on do sporej zatoki wcinającej się w północną ścianę Pośredniego Wierszyka. Do tej samej zatoki uchodzi żleb z prawej strony ściany Małego Koprowego Wierchu. Zsypujący się nimi materiał skalny tworzy wielki stożek piargowy znajdujący się bezpośrednio nad skalnym progiem Doliny Piarżystej. Na południowy zachód, do dna Doliny Hlińskiej, z Przełączki pod Palcem również opada żleb. Ma wylot na wysokości około 1900 m, nieco powyżej najwyżej położonej kępy kosodrzewiny. Najniższa jego część jest głęboko wcięta, lita i wygładzona. Około 80 m powyżej wylotu koryto żlebu zablokowane jest olbrzymim głazem. Można przejść przez okno skalne pod tym głazem, ale prawie zawsze wiąże się to z prysznicem wodnym. Zimą dolne progi są zawalone śniegiem i wówczas wyjście tym żlebem na grań Pośredniego Wierszyka jest łatwiejsze.
Pośredni Wierszyk jest wyłączony z ruchu turystycznego, mogą na nim natomiast uprawiać wspinaczkę taternicy. Na Przełączkę pod Palcem są dwie drogi wspinaczkowe:

</doc>
<doc id="5031035" url="https://pl.wikipedia.org/wiki?curid=5031035" title="Pyndino">
Pyndino

Pyndino () – wieś (ros. деревня, trb. dieriewnia) w zachodniej Rosji, w osiedlu wiejskim Nowosielskoje rejonu smoleńskiego w obwodzie smoleńskim.
Geografia.
Miejscowość położona jest nad jeziorem Pyndino, przy drogach regionalnych 66N-1809 (Pyndino – Zamoszczje) i 66K-11 (Niżniaja Dubrowka – Michajlenki), 14 km od drogi magistralnej M1 «Białoruś», 17,5 km od drogi regionalnej 66A-71 (Olsza – Nowyje Batieki), 20 km od drogi federalnej R120 (Orzeł – Briańsk – Smoleńsk – Witebsk), 2,5 km od centrum administracyjnego osiedla wiejskiego (Nowosielskij), 31,5 km od Smoleńska, 16 km od najbliższego przystanku kolejowego (416 km).
Demografia.
W 2010 r. miejscowość zamieszkiwało 37 osób.
Historia.
W czasie II wojny światowej od lipca 1941 roku miejscowość była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5031037" url="https://pl.wikipedia.org/wiki?curid=5031037" title="Przełączka ku Palcu">
Przełączka ku Palcu

Przełączka ku Palcu () – przełączka w grani Pośredniego Wierszyka w słowackiej części Tatr Wysokich. Znajduje się pomiędzy Wyżnim Pośrednim Wierszykiem na południowym zachodzie a turnią Palec, na wysokości około 2210 m. Po drugiej stronie tej turni jest Przełączka pod Palcem oddzielająca go od Małego Koprowego Wierchu na południowym zachodzie. Przy przejściu granią turnię Palec można łatwo obejść po obydwu stronach grani. 
Nazwy obiektów w Pośrednim Wierszyku po raz pierwszy opublikował Andrzej Skłodowski w numerze 1 czasopisma "Taternik". Nie podał nazwy Przełączki ku Palcu, występuje ona jednak w "Czterojęzycznym słowniku nazw geograficznych Tatr".
Obydwie przełączki przy Palcu są w widoku od północy najwybitniejszym z wszystkich wcięć w Pośrednim Wierszyku. W kierunku Doliny Piarżystej opadają z nich rynny, wkrótce pod granią łączące się w duży Żleb ku Palcu. Uchodzi on do sporej zatoki wcinającej się w północną ścianę Pośredniego Wierszyka. Do tej samej zatoki uchodzi żleb z prawej strony ściany Małego Koprowego Wierchu. Zsypujący się nimi materiał skalny tworzy wielki stożek piargowy znajdujący się bezpośrednio nad skalnym progiem Doliny Piarżystej. Na południowy zachód, do dna Doliny Hlińskiej, z Przełączki pod Palcem również opada żleb. Ma wylot na wysokości około 1900 m, nieco powyżej najwyżej położonej kępy kosodrzewiny. Najniższa jego część jest głęboko wcięta, lita i wygładzona. Około 80 m powyżej wylotu koryto żlebu zablokowane jest olbrzymim głazem. Można przejść przez okno skalne pod tym głazem, ale prawie zawsze wiąże się to z prysznicem wodnym. Zimą dolne progi są zawalone śniegiem i wówczas wyjście tym żlebem na grań Pośredniego Wierszyka jest łatwiejsze.
Pośredni Wierszyk jest wyłączony z ruchu turystycznego, mogą na nim natomiast uprawiać wspinaczkę taternicy. Na Przełączkę pod Palcem są dwie drogi wspinaczkowe:

</doc>
<doc id="5031043" url="https://pl.wikipedia.org/wiki?curid=5031043" title="Rafał Ruta">
Rafał Ruta



</doc>
<doc id="5031047" url="https://pl.wikipedia.org/wiki?curid=5031047" title="Linia kolejowa nr 715">
Linia kolejowa nr 715

Linia kolejowa 715 – drugorzędna, jednotorowa, zelektryfikowana linia kolejowa, łącząca posterunek odgałęźny Borowa Górka i stację Jaworzno Szczakowa. Linia obejmuje tor 3B w obrębie wyżej wymienionej stacji.

</doc>
<doc id="5031049" url="https://pl.wikipedia.org/wiki?curid=5031049" title="Palec (Pośredni Wierszyk)">
Palec (Pośredni Wierszyk)

Palec (, 2236 m n.p.m.) – ostrokształtna turnia w grani Pośredniego Wierszyka w słowackiej części Tatr Wysokich. Znajduje się pomiędzy Wyżnim Pośrednim Wierszykiem na południowym zachodzie a Małym Koprowym Wierchem na północnym wschodzie. Nadano nazwy przełączkom po obydwu jej stronach; od strony Małego Koprowego Wierchu jest to Przełączka pod Palcem (ok. 2210 m), od strony Wyżniego Pośredniego Wierszyka Przełączka ku Palcu. O turni Palec Władysław Cywiński napisał: "iglica nie do zapomnienia". Na Przełączkę pod Palcem opada uskokiem o wysokości około 10 m. Wejście z tej przełączki na Palec to IV w dolnej części i II w górnej części w skali tatrzańskiej. Pierwsze (prawdopodobnie) przejście: Władysław Cywiński 27 sierpnia 1992 r. Wejście na Palec od strony Przełączki pod Palcu to III. Przy przejściu granią można Palec łatwo ominąć po dowolnej stronie.
Pośredni Wierszyk jest wyłączony z ruchu turystycznego, mogą na nim natomiast uprawiać wspinaczkę taternicy. Na Palec można wejść granią Pośredniego Wierszyka, lub żlebami na przełączki po obydwu jego stronach (północny żleb to Żleb ku Palcu). Przejście granią z ominięciem Palca to 0+.
Palec przed 1973 r. był jedynym znanym z nazwy obiektem w Pośrednim Wierszyku. Nazwy pozostałych znane tylko w środowisku taternickim zebrał i opublikował Andrzej Skłodowski w numerze 1 czasopisma "Taternik" w 1973 r. (z wyjątkiem nazwy Przełączka ku Palcu).

</doc>
<doc id="5031050" url="https://pl.wikipedia.org/wiki?curid=5031050" title="Linia kolejowa nr 714">
Linia kolejowa nr 714

Linia kolejowa 714 – pierwszorzędna, jednotorowa, zelektryfikowana linia kolejowa, łącząca rejon JSE stacji Jaworzno Szczakowa i posterunek odgałęźny Pieczyska. Linia obejmuje tor 3P w obrębie wyżej wymienionej stacji.

</doc>
<doc id="5031051" url="https://pl.wikipedia.org/wiki?curid=5031051" title="Cuneo FC">
Cuneo FC

FC Cuneo 1905 (wł. Football Club Cuneo 1905 S.S.D.) – włoski klub piłkarski, mający siedzibę w mieście Cuneo, w północno-zachodniej części kraju, grający od sezonu 2020/21 w rozgrywkach Seconda Categoria Piemonte.
Historia.
Chronologia nazw: 
Klub sportowy US Alta Italia został założony w miejscowości Cuneo w 1905 roku. Początkowo zespół występował w lokalnych turniejach towarzyskich. W 1914 roku klub dołączył do FIGC i w sezonie 1914/15 debiutował w rozgrywkach Promozione Piemonte-Liguria (D2), zajmując ostatnie trzecie miejsce w I grupie. W 1915 roku po fuzji z "Polisportiva La Rola" klub zmienił nazwę na US Cuneese.
Po zakończeniu I wojny światowej klub powrócił do nazwy US Alta Italia w 1919 roku i dołączył do federacji U.L.I.C. W 1924 roku powrócił do FIGC i w sezonie 1924/25 startował w rozgrywkach Quarta Divisione Piemonte (D4), zdobywając awans do Terza Divisione Piemonte. W 1927 zespół awansował do Seconda Divisione (D3), po czym odbyła się fuzja z miejskimi klubami "Polisportiva Vigor" i "U.S. Cuneese", wskutek czego klub przyjął nazwę Polisportiva La Fedelissima Cuneese.
W sezonie 1929/30 klub z powodu problemów finansowych wycofał się po 17. kolejce z rozgrywek "Seconda Divisione". W 1930 roku faszystowskie władze miasta spłacają długi nieistniejącego już klubu i przywracają go pod nazwą Cuneo Sportiva, ponownie rejestrując go w "Seconda Divisione". W 1933 klub został przejęty przez "Opera Nazionale Dopolavoro" i stał się nazywać Cuneo Sportiva - O.N.D. Po roku klub przeszedł pod patronat miejskiego "Dopolavoro Sportivo" i zmienił nazwę najpierw na Dopolavoro Comunale – Cuneo Sportiva, a potem na Dopolavoro Cuneo. W 1935 awansował do Prima Divisione Piemonte (D4). W 1937 przyjął nazwę Cuneo Sportiva, a w 1938 awansował do Serie C, po czym zmienił nazwę na AC Cuneo.
Po kolejnym przymusowym zawieszeniu mistrzostw spowodowanych przez II wojnę światową, w 1945 roku klub przywrócił nazwę Cuneo Sportiva i został zakwalifikowany do Serie B-C Alta Italia. Sezon 1946/47 rozpoczął w rozgrywkach Serie C. W 1948 roku w wyniku reorganizacji systemu lig został zdegradowany do Promozione (D4). W 1950 po fuzji z "Velo club O.R.A." klub zmienił nazwę na AS Cuneo O.R.A., a w 1951 na AC Cuneo Sportiva. W 1959 nazwa klubu została zmieniona na AC Cuneo Sportiva S.p.A.", a w 1961 spadł do Prima Categoria Piemonte-Valle d'Aosta (D5). W 1964 awansował do Serie D. W 1971 został zdegradowany do Promozione Piemonte-Valle d'Aosta.
W 1972 roku klub został postawiony w stan likwidacji, następnie powstał nowy AC Cuneo, który przejął tytuł sportowy zlikwidowanego klubu. W 1975 awansował do "Serie D". W 1978 po kolejnej reorganizacji systemu lig klub został zdegradowany do Promozione Piemonte-Valle d'Aosta (D6). W 1980 roku klub połączył się z "FC Olympic", przyjmując nazwę Cuneo Calcio '80. W 1981 liga "Promozione" otrzymała nazwę "Campionato Interregionale". W 1989 klub awansował do Serie C2, zmieniając nazwę na Cuneo Sportiva S.r.l. W 1992 zespół spadł do "Campionato Nazionale Dilettanti" (D5), a w 1995 do "Eccellenza Piemonte-Valle d'Aosta". Po dwóch latach w 1997 wrócił do "Campionato Nazionale Dilettanti". W 1998 klub zmienił nazwę na AC Cuneo 1905 S.r.l.. W 1999 liga przyjęła nazwę "Serie D". W 2005 klub otrzymał promocję do "Serie C2", a w 2008 spadł z powrotem do "Serie D". W kolejnych latach klub co roku zmieniał ligi - w 2011 został promowany do "Lega Pro Seconda Divisione", a w 2012 do "Lega Pro Prima Divisione", w 2013 spadł do "Lega Pro Seconda Divisione", a w 2014 do "Serie D", aby w 2015 awansować do "Lega Pro" (D3), a w 2016 spaść do "Serie D" i w końcu w 2017 powrócić do "Serie C". W sezonie 2018/19 zespół zajął 18.miejsce w grupie A "Serie C" i po przegranych barażach został zdegradowany do Serie D. Latem 2019 klub zrezygnował z występów w "Serie D" z powodu trudności finansowych, a następnie ogłosił upadłość.
W międzyczasie został zarejestrowany ASD Cuneo FC w Terza Categoria Piemonte. W lipcu 2020 roku klub odkupił tytuł sportowy i aktywa upadłej spółki, przyjmując nazwę FC Cuneo 1905. W sezonie 2020/21 zespół startował w mistrzostwach Seconda Categoria Piemonte.
Barwy klubowe, strój.
Klub ma barwy biało-czerwone. Zawodnicy swoje domowe spotkania zazwyczaj grają w pasiastych pionowo biało-czerwonych koszulkach, czerwonych spodenkach oraz czerwonych getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2020).
Struktura klubu.
Stadion.
Klub piłkarski rozgrywa swoje mecze domowe na Stadio Fratelli Paschiero w mieście Cuneo o pojemności 3 060 widzów.

</doc>
<doc id="5031064" url="https://pl.wikipedia.org/wiki?curid=5031064" title="Rafał Ruta (zoolog)">
Rafał Ruta (zoolog)

Rafał Ruta – polski entomolog i taksonom specjalizujący się w koleopterologii.
Rafał Ruta w latach 2000–2003 studiował na Uniwersytecie Adama Mickiewicza w Poznaniu, gdzie uzyskał licencjat. Od 2003 do 2005 roku studiował na Wydziale Nauk Biologicznych Uniwersytetu Wrocławskiego, uzyskując tytuł magistra. W latach 2009–2010 pracował na Uniwersytecie Wrocławskim jako asystent. W 2010 roku doktoryzował się tamże rozprawą pt. "Klasyfikacja filogenetyczna Scirtidae (Insecta: Coleoptera) świata" pod kierownictwem Lecha Borowca. Od 2010 roku zatrudniony jest w Katedrze Bioróżnorodności i Taksonomii Ewolucyjnej Uniwersytetu Wrocławskiego jako adiunkt.
Ruta w swej pracy badawczej zajmuje się taksonomią, filogenetyką, ekologią i biogeografią chrząszczy oraz ochroną przyrody, szczególnie fauny bezkręgowej. Jest znanym specjalistą od światowej fauny wyślizgowatych (Scirtidae). Jest autorem lub współautorem około 150 publikacji naukowych. Zdiagnozował nowe dla nauki rodzaje: "Anticyphon", "Calvariopsis", "Chilarboreus" i "Meatopida", trzy nowe podrodzaje oraz ponad 150 nowych dla nauki gatunków.
Ruta jest członkiem Zarządu i sekretarzem Polskiego Towarzystwa Taksonomicznego. Jest członkiem Zarządu Głównego oraz bibliotekarzem Polskiego Towarzystwa Entomologicznego. Jest członkiem Zarządu Klubu Przyrodników i stałym współpracownikiem wydawanego przez Klub kwartalnika, Przeglądu Przyrodniczego. Należy również do The Coleopterists Society oraz International Mire Conservation Group.
Na cześć Ruty nazwano nowy rodzaj balinków "Rutaraphes", nowe gatunki wyślizgowatych: "Exochomoscirtes rutai", "Mescirtes rutai" i "Scirtes rutai", nowe gatunki stonkowatych "Arsipoda rutai", "Wanatispa rutai" oraz nowy gatunek ryjkowca "Callistomorphus rutai".

</doc>
<doc id="5031066" url="https://pl.wikipedia.org/wiki?curid=5031066" title="Adam Kiełbiński (lekarz)">
Adam Kiełbiński (lekarz)

Adam Kiełbiński (ur. 13 lipca 1894 w Zamościu, zm. 20 listopada 1975 w Warszawie) – polski lekarz chirurg, podpułkownik Wojska Polskiego.
Życiorys.
Urodził się 13 lipca 1894 w Zamościu, w rodzinie Józefa i Julii. Dziadek Adama - Antoni Kiełbiński był uczestnikiem powstania styczniowego. Adam posiadał czterech młodszych braci: Bolesława-Antoniego, Karola, Feliksa i Czesława. Cała piątka była wychowana w duchu patriotyzmu oraz kształcona w zdobywania wiedzy praktycznej. Adam ukończył gimnazjum męskie w Radomiu i po zdaniu matury w 1913 rozpoczął studia na Wydziale Lekarskim Uniwersytetu Jagiellońskiego.
W 1918 przerwał studia i 1 listopada wstąpił do Wojska Polskiego, początkowo pełniąc służbę jako szeregowy w nowo formowanym 35. Pułku Piechoty. W maju roku następnego dostał przydział, już jako podchorąży, na stanowisko p.o. lekarza w Szpitalu Polowym 202. Brał udział w wojnie polsko-bolszewickiej. Dnia 6 listopada 1919 został mianowany na stopień podporucznika. Za swoje osiągnięcia został trzykrotnie odznaczony Krzyżem Walecznych. 
W 1921 został przydzielony do Szpitala Okręgowego w Krakowie i jednocześnie był oddelegowany na Wydział Lekarski Uniwersytetu Jagiellońskiego celem ukończenia studiów medycznych. 1 października 1922 dostał przydział do 45. Pułku Piechoty w Równem na stanowisko młodszego lekarza. W dniu 5 lipca 1924 otrzymał dyplom doktora nauk lekarskich i w następnym miesiącu został awansowany do stopnia kapitana.
Przez 9 miesięcy 1926 był młodszym lekarzem 9. Pułku Piechoty Legionów w Zamościu. W 1927 objął obowiązki młodszego ordynatora oddziału chirurgicznego 3. Szpitala Okręgowego w Grodnie.
W latach 1930–1937 posiadał stanowisko ordynatora oddziału chirurgicznego Szpitala Obszaru Warownego Wilno. Z uwagi na bliską współpracę z Wydziałem Lekarskim Uniwersytetu Stefana Batorego Szpital ten cieszył się dużym uznaniem w Wojsku Polskim. Bezpośrednim przełożonym doktora Kiełbińskiego był ppłk Antoni Izydor Kiakszto. 
Dostał awans do stopnia majora ze starszeństwem z dnia 1 stycznia 1935. Pod koniec 1937 objął stanowisko starszego ordynatora oddziału chirurgicznego 3. Szpitala Okręgowego w Grodnie.
2 września 1939 przybył do Brześcia nad Bugiem i objął kierownictwo oddziału chirurgicznego Szpitala Etapowego. Tylko wielkiemu szczęściu zawdzięcza, że nie został aresztowany po 17 września przez przesłuchującego go majora NKWD. W styczniu 1940 zostaje aresztowany przez NKWD przy próbie przekroczenia granicy stref okupacyjnych. Więziony był w Chersoniu a następnie skazany na 5 lat zesłania na Syberię. Przebywał w Kotłasie oraz w rejonie Wołogdy. 
W połowie września 1941 został uwolniony z zesłania (dzięki wstawiennictwu byłej pacjentki, żony komendanta obozu), dostał przepustkę i udał się w rejon formowania Wojska Polskiego w ZSRR. Na początku 1942 została mu powierzona, przez władze wojskowe, cywilna funkcja Naczelnego Lekarza polskich placówek sanitarnych w Uzbekistanie i Tadżykistanie. W lipcu tego samego roku został mianowany komendantem Szpitala Epidemicznego 7. Dywizji Piechoty.
W styczniu 1944 trafił do południowej Italii i wraz z 3. Szpitalem Wojennym z Palagiano opatrywał rannych w czasie walk pod Monte Cassino.
Awansowany do stopnia podpułkownika, po wojnie razem z 3. Szpitalem Wojennym został umieszczony w Penley w Walii. Pracował tam do swojej emerytury w 1969 i wtedy postanowił wrócić do Polski. Zamieszkał w Warszawie.
Żonaty z Katarzyną z Wajlandów - pochodzącej z zamożnej rodziny podzamojskiej kolonistów Vaillandt, sprowadzonych przez ordynata Andrzeja Zamoyskiego do Sitańca w 1785 z Francji. Mieli troje dzieci: Marylę, Aldonę i Józefa Olgierda.
Adam Kiełbiński zmarł 20 listopada 1975 w Warszawie i pochowany został, razem ze swoją żoną, w grobie rodzinnym na cmentarzu Parafii Katedralnej Zmartwychwstania Pańskiego i Św. Tomasza w Zamościu (sektor VIII-1-1).

</doc>
<doc id="5031073" url="https://pl.wikipedia.org/wiki?curid=5031073" title="Zi (dwuznak)">
Zi (dwuznak)

Zi – dwuznak występujący w języku polskim, oznacza literę ź z samogłoską a, ą, e, ę, i, o, u, w niektórych przypadkach "zi" wymawia się jak "zji", w przykładzie słów nazw własnych na przykład przy słowie Zimbabwe (kraju położonego w Afryce), gdzie dźwiękiem pierwszej litery słowa nie brzmi "ź", lecz zmiękczone z. W pozostałych językach "zi" to nie dwuznak tylko 2 oddzielne litery.

</doc>
<doc id="5031080" url="https://pl.wikipedia.org/wiki?curid=5031080" title="Daniël Coens">
Daniël Coens

Daniël Coens (ur. 3 sierpnia 1938 w Beernem, zm. 15 lutego 1992 w Roeselare) – belgijski oraz flamandzki polityk, socjolog i samorządowiec, parlamentarzysta, minister w rządzie federalnym i regionalnym.
Życiorys.
Działał w katolickiej organizacji studenckiej KSA. Kształcił się w szkole średniej w Brugii, w latach 1957–1961 studiował na Katolickim Uniwersytecie w Lowanium, na którym uzyskał licencjat z nauk politycznych i społecznych ze specjalizacją w dziedzinie socjologii. Pracował jako wykładowca socjologii. Dołączył do partii chadeckiej, po podziale ugrupowania PSC-CVP działał we flamandzkiej Chrześcijańskiej Partii Ludowej. W 1970 został radnym Sijsele, a rok później burmistrzem tej miejscowości. Od 1977 do 1992 był burmistrzem Damme.
Od 1961 do czasu swojej śmierci w 1992 sprawował mandat posła do Izby Reprezentantów. Od 1971 zasiadał w Cultuurraad, a od 1980 do 1992 w nowo powołanej Radzie Flamandzkiej. Był członkiem rządów federalnych, którymi kierowali Wilfried Martens i Mark Eyskens. Pełnił funkcję sekretarza stanu do spraw Regionu Flamandzkiego (1979) oraz do spraw tego regionu i wspólnoty flamandzkiej (1979–1980). Od października 1980 do grudnia 1981 zajmował stanowisko ministra współpracy rozwojowej. Od grudnia 1981 do maja 1988 był ministrem edukacji. W latach 1988–1992 zasiadał w rządzie regionalnym Gastona Geensa, odpowiadając w nim za edukację.
Był ojcem polityka Joachima Coensa.

</doc>
<doc id="5031083" url="https://pl.wikipedia.org/wiki?curid=5031083" title="Żleb ku Palcu">
Żleb ku Palcu

 
Żleb ku Palcu – żleb w grani Pośredniego Wierszyka w słowackiej części Tatr Wysokich. Jego dolny koniec znajduje się na wielkim stożku piargowym bezpośrednio nad progiem Doliny Piarżystej (najwyższe piętro Doliny Ciemnosmreczyńskiej). Najniższa część żlebu wcięła się głęboko w skały północnej ściany Pośredniego Wierszyka tworząc w nich zatokę. Do zatoki tej uchodzi także prawy żleb Małego Koprowego Wierchu.
Żleb ku Palcu ma wysokość około 200 m (licząc od miejsca połączenia z prawym żlebem Małego Koprowego Wierchu). W górnej części rozgałęzia się na dwie rynny podchodzące pod przełączki po obu stronach turni Palec; po prawej stronie (patrząc od dołu) jest to Przełączka ku Palcu, po lewej Przełączka pod Palcem. Pierwsze przejście zimowe Żlebem ku Palcu: Janusz Kurczab, Tadeusz Piotrowski, Zdzisław Prusisz, Ryszard Szafirski 13 lutego 1967 r. Pierwsze przejście letnie: Władysław Cywiński 5 maja 1994 r. Przy przejściu W. Cywińskiego żleb był w śniegu, prawdopodobnie brak przejścia bez śniegu. Pierwszy zjazd narciarski: Edward Lichota 28 kwietnia 2001 r.

</doc>
<doc id="5031085" url="https://pl.wikipedia.org/wiki?curid=5031085" title="Exochomoscirtes bimaculatus">
Exochomoscirtes bimaculatus

Exochomoscirtes bimaculatus – gatunek chrząszcza z rodziny wyślizgowatych i podrodziny Scirtinae.
Gatunek ten opisany został po raz pierwszy w 1916 roku przez Maurice’a Pica. Jako miejsce typowe wskazał on Jawę. W 2010 roku Rafał Ruta i Hiroyuki Yoshitomi dokonali jego redeskrypcji.
Chrząszcz o półkulistym, silnie wypukłym ciele długości 3,75 mm i szerokości 3,1 mm. Porośnięty jest żółtawymi, półwzniesionymi szczecinkami. Głowa jest brązowawoczarna, gęsto punktowana, zaopatrzona w duże, wyłupiaste oczy złożone i brązowe, nitkowate czułki, których człony od czwartego do siódmego są półtora raza dłuższe niż człon trzeci. Narządy gębowe są brązowe. Przedplecze brązowawoczarne, jest lekko wypukłe, gęsto punktowane. Kąty przednio-boczne ma nieco rozwarte, zaś tylno-boczne są ostre. Odległości między punktami na przedpleczu i tarczce są mniej więcej równe ich średnicom. Pokrywy są szeroko owalne, najszersze pośrodku, brązowawoczarne z parą dużych, owalnych plam w przedniej połowie, sięgających ich nasadowych krawędzi. Punktowanie pokryw jest silniejsze niż przedplecza, a odległości między punktami wynoszą od połowy do całej ich średnicy. Odnóża są brązowe. Tylna ich para ma na goleniach dwie ostrogi, z których dłuższa jest prawie prosta i niemal tak długa jak pierwszy człon stopy, a krótsza jest lekko zakrzywiona i trzykrotnie krótsza od dłuższej. Odwłok ma rzadko oszczecinione środkowe części dwóch pierwszych z widocznych sternitów (wentrytów) i ścięty brzeg wierzchołkowy piątego z nich. Genitalia samicy cechuje krótki i dość szeroki prehensor połączony szerokim kanalikiem ze sklerytem torebki kopulacyjnej.
Owad orientalny, endemiczny dla Indonezji, znany tylko z wyspy Jawa.

</doc>
<doc id="5031086" url="https://pl.wikipedia.org/wiki?curid=5031086" title="Wołokowaja (obwód smoleński)">
Wołokowaja (obwód smoleński)

Wołokowaja () – wieś (ros. деревня, trb. dieriewnia) w zachodniej Rosji, centrum administracyjne osiedla wiejskiego Wołokowskoje rejonu smoleńskiego w obwodzie smoleńskim.
Geografia.
Miejscowość położona jest na prawym brzegu Udry, 3 km od jeziora Kaspla, przy drodze regionalnej 66N-1809 (Pyndino – Zamoszczje), 9 km od drogi regionalnej 66K-11 (Niżniaja Dubrowka – Michajlenki), 11 km od drogi magistralnej M1 «Białoruś», 20,5 km od drogi regionalnej 66A-71 (Olsza – Nowyje Batieki), 11,5 km od drogi federalnej R120 (Orzeł – Briańsk – Smoleńsk – Witebsk), 35 km od Smoleńska, 8 km od najbliższego przystanku kolejowego (Lelekwinskaja).
W granicach miejscowości znajdują się ulice: Aptiecznyj pierieułok, Centralnaja, Dacznaja, Ługowaja, Nadieżdy, Owrażnaja, Pocztowaja, Polewoj pierieułok, Sadowaja, Szkolnyj pierieułok, Wiesiołaja, Zapadnyj.
Demografia.
W 2010 r. miejscowość zamieszkiwało 275 osób.
Historia.
Pierwsze wzmianki o miejscowości pojawiły się już w pierwszej połowie XI wieku.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5031088" url="https://pl.wikipedia.org/wiki?curid=5031088" title="RSS Vigilance">
RSS Vigilance

RSS Vigilance – singapurska korweta rakietowa z końca XX wieku, jedna z sześciu zamówionych przez Singapur jednostek typu "Victory". Okręt został zwodowany 27 kwietnia 1989 roku w stoczni ST Engineering Marine w Singapurze, a do służby w marynarce wojennej Singapuru wszedł 18 sierpnia 1990 roku. Jednostka, oznaczona numerem taktycznym 90 nadal znajduje się w składzie floty i ma status operacyjny (stan na 2021 rok).
Projekt i budowa.
Korwety rakietowe typu "Victory" zostały zamówione przez Singapur w czerwcu 1986 roku w Niemczech. Projekt okrętów bazował na zbudowanych dla flot Bahrajnu i ZEA jednostkach typu "MGB 62", z innym uzbrojeniem i wyposażeniem radioelektronicznym. Z powodu przekroczenia zakładanej masy konstrukcji projekt był uznany za nieudany.
RSS „Vigilance” zbudowany został w stoczni ST Engineering Marine w Singapurze. Okręt został zwodowany 27 kwietnia 1989 roku.
Dane taktyczno-techniczne.
Okręt jest korwetą rakietową o długości całkowitej 62,4 metra (59,9 metra między pionami, 58 metrów na wodnicy), szerokości całkowitej 8,5 metra i zanurzeniu 3,1 metra. Wyporność standardowa wynosi 550 ton, zaś pełna 600 ton. Okręt napędzany jest przez cztery 16-cylindrowe silniki wysokoprężne MTU 16V 538 TB93 o łącznej mocy 11 MW (15 020 KM), poruszające poprzez wały napędowe czterema śrubami. Maksymalna prędkość jednostki wynosi 35 węzłów. Zasięg wynosi 4000 Mm przy prędkości 18 węzłów.
Uzbrojenie artyleryjskie jednostki składa się z umieszczonej na dziobie w wieży pojedynczej armaty uniwersalnej OTO Melara Super Rapid kalibru 76 mm L/62. Masa pocisku wynosi 6 kg, donośność 16 000 metrów, a szybkostrzelność 120 strz./min. Broń lufową zestaw uzupełniają cztery pojedyncze wkm CIS 50 kal. 12,7 mm L/90.
Uzbrojenie rakietowe stanowią dwie poczwórne wyrzutnie przeciwokrętowych pocisków rakietowych Harpoon RGM-84C (okręt przenosi osiem rakiet). Pocisk rozwija prędkość 0,9 Ma, masa głowicy bojowej wynosi 227 kg, zaś maksymalny zasięg wynosi 130 km. Okręt wyposażony jest też w dwie potrójne wyrzutnie torpedowe kal. 324 mm. Torpedy ZOP A244S Mod 3 mają głowicę bojową o masie 34 kg i zasięg 7 000 metrów przy prędkości 33 węzłów.
Wyposażenie radioelektroniczne obejmuje radar nawigacyjny Kelvin Hughes 1007, radar dozoru ogólnego Sea Giraffe 150HC, system kierowania ogniem Elta E/M-2221(X), sonar Thomson Sintra TSM 2064, zintegrowany system walki Elbit oraz systemy rozpoznania elektronicznego Elisra SEWS-1101 i Rafael RAN-1010. Na okręcie zamontowano też dwie wyrzutnie celów pozornych Plessey i dwie podwójne wyrzutnie celów pozornych Rafael.
Załoga okrętu składa się z 8 oficerów oraz 41 podoficerów i marynarzy.
Służba.
RSS „Vigilance” został przyjęty do służby w marynarce wojennej Singapuru 18 sierpnia 1990 roku. Okręt otrzymał numer taktyczny 90. W latach 1995–1998 na okręcie zainstalowano dwie ośmioprowadnicowe wyrzutnie przeciwlotniczych pocisków rakietowych Barak. Pocisk rozwija prędkość 2 Ma, masa głowicy bojowej wynosi 22 kg, zaś maksymalny zasięg wynosi 10 km. Na początku XXI wieku okręt (wraz z siostrzanymi korwetami „Victory”, „Valour”, „Valiant”, „Vigour” i „Vengeance”) wchodził w skład 188. dywizjonu 1. Flotylli. W 2011 roku zdemontowano wyrzutnie torped i radar Sea Giraffe 150HC, instalując w zamian radar Sea Giraffe AMB. Jednostka nadal znajduje się w składzie floty i ma status operacyjny (stan na 2021 rok).

</doc>
<doc id="5031093" url="https://pl.wikipedia.org/wiki?curid=5031093" title="Exochomoscirtes binotatus">
Exochomoscirtes binotatus

Exochomoscirtes binotatus – gatunek chrząszcza z rodziny wyślizgowatych i podrodziny Scirtinae.
Gatunek ten opisany został po raz pierwszy w 1916 roku przez Maurice’a Pica. Jako miejsce typowe wskazał on Pengalengan w Jawie Zachodniej. W 2010 roku Rafał Ruta i Hiroyuki Yoshitomi dokonali jego redeskrypcji i wyznaczyli go gatunkiem typowym rodzaju.
Chrząszcz o półkulistym, silnie wypukłym ciele długości 4,7 mm i szerokości 3,8 mm. Porośnięty jest żółtawymi, półwzniesionymi szczecinkami. Głowa jest czarniawobrązowa, delikatnie punktowana, zaopatrzona w duże, wyłupiaste oczy złożone i żółtawe, nitkowate czułki, których człony od czwartego do jedenastego są nieco dłuższe niż człon trzeci. Narządy gębowe są żółtawe. Przedplecze jest czarniawobrązowe, lekko wypukłe, delikatnie punktowane. Kąty przednio-boczne ma wystające w przód, zaś tylno-boczne są prawie ostre. Odległości między punktami na głowie, przedpleczu i tarczce są mniej więcej równe ich średnicom. Pokrywy są szeroko owalne, najszersze pośrodku, czarniawobrązowe z parą bardzo dużych, owalnych, pomarańczowych plam w przedniej połowie, sięgających ich nasadowych krawędzi. Punktowanie pokryw jest silniejsze niż przedplecza, a odległości między punktami wynoszą od 1- do 1,5-krotności ich średnicy. Odnóża są żółtawe. Tylna ich para ma na goleniach dwie ostrogi, z których dłuższa jest lekko zakrzywiona i niemal tak długa jak pierwszy człon stopy, a krótsza jest zakrzywiona i równa ⅔ długości dłuższej. Odwłok ma rzadko oszczecinione środkowe części dwóch pierwszych z widocznych sternitów (wentrytów) i wykrojony brzeg wierzchołkowy piątego z nich. Genitalia samicy cechuje długi i bardzo wąski prehensor oraz mały i płytkowaty skleryt torebki kopulacyjnej.
Owad orientalny, endemiczny dla Indonezji, znany tylko z wyspy Jawa.

</doc>
<doc id="5031097" url="https://pl.wikipedia.org/wiki?curid=5031097" title="Turnieje kwalifikacyjne w koszykówce mężczyzn do Letnich Igrzysk Olimpijskich 2020">
Turnieje kwalifikacyjne w koszykówce mężczyzn do Letnich Igrzysk Olimpijskich 2020

W czterech turniejach kwalifikacyjnych do Igrzysk Olimpijskich 2020 weźmie udział 24 reprezentacji narodowych, które będą walczyć o 4 miejsca na igrzyskach. Turnieje zostaną rozegrane od 29 czerwca do 4 lipca 2021.
Format kwalifikacji.
W kalifikacjach biorą udział 24 drużyny, w tym 16 najwyżej sklasyfikowanych reprezentacji podczas mistrzostw świata nieposiadających dotychczas kwalifikacji na igrzyska oraz po dwie najwyżej sklasyfikowane w rankingu FIBA reprezentacje z każdego regionu. Kwalifikacje zostały podzielone na cztery turnieje, w których weźmie udział po 6 drużyn. Każdy turniej składać się będzie z rundy pre-kwalifikacyjnej oraz rundy finałowej. Rozgrywki rundy pre-kwalifikacyjnej odbywać się będą w dwóch trzy zespołowych grupach. Dwie najlepsze drużyny z każdej grupy awansują do rundy finałowej, w której gra toczyć się będzie na zasadach play-off. Na Igrzyska olimpijskie zakwalifikują się zwycięzcy poszczególnych turniejów.
Turnieje zostaną rozegrane w: Belgradzie, Kownie, Splicie oraz Victorii.
Drużyny uczestniczące.
Reprezentacja Nowej Zelandii mimo zajęcia 19. miejsca na mistrzostwach świata, zrezygnowała z udziału w kwalifikacjach do Igrzysk olimpijskich. Jej miejsce zajęła najwyżej sklasyfikowana drużyna z regionu Azji i Oceanii według rankingu FIBA.
Losowanie.
Losowanie miało miejsce 27 listopada 2019 roku w siedzibie FIBA w szwajcarskim Mies. Wszystkie uczestniczące drużyny podzielono na sześć koszyków na podstawie rankingu FIBA.
Podział na koszyki.
W wyniku losowania wyłoniono następujące grupy:
Turniej w Belgradzie.
Faza grupowa.
Grupa A.
Wyniki.
"Godziny meczów podane zostały według czasów lokalnych."
Grupa B.
Reprezentacja Senegalu wycofała się z turnieju z powodu pandemii COVID-19.
Wyniki.
"Godzina meczu podana została według czasu lokalnego."
Faza finałowa.
Wyniki.
Finał.
"Godziny meczów podane zostały według czasów lokalnych."
Turniej w Kownie.
Faza grupowa.
Grupa A.
Wyniki.
"Godziny meczów podane zostały według czasów lokalnych."
Grupa B.
Wyniki.
"Godziny meczów podane zostały według czasów lokalnych."
Faza finałowa.
Wyniki.
Finał.
"Godziny meczów podane zostały według czasów lokalnych."
Turniej w Splicie.
Faza grupowa.
Grupa A.
Wyniki.
"Godziny meczów podane zostały według czasów lokalnych."
Grupa B.
Wyniki.
"Godziny meczów podane zostały według czasów lokalnych."
Faza finałowa.
Wyniki.
Finał.
"Godziny meczów podane zostały według czasów lokalnych."
Turniej w Victorii.
Faza grupowa.
Grupa A.
Wyniki.
"Godziny meczów podane zostały według czasów lokalnych."
Grupa B.
Wyniki.
"Godziny meczów podane zostały według czasów lokalnych."
Faza finałowa.
Wyniki.
Finał.
"Godziny meczów podane zostały według czasów lokalnych."

</doc>
<doc id="5031098" url="https://pl.wikipedia.org/wiki?curid=5031098" title="Yonathan Monsalve">
Yonathan Monsalve

Yonathan Alejandro Monsalve Pertsinidis (ur. 28 czerwca 1989 w Barinas) – wenezuelski kolarz szosowy. Olimpijczyk (2016).
W 2019 został ukarany czteroletnią dyskwalifikacją za stosowanie niedozwolonych środków dopingujących, biegnącą do 20 lipca 2023.
Jego brat, Ralph Monsalve, również jest kolarzem.
Osiągnięcia.
Opracowano na podstawie:

</doc>
<doc id="5031099" url="https://pl.wikipedia.org/wiki?curid=5031099" title="Jonathan Monsalve">
Jonathan Monsalve



</doc>
<doc id="5031107" url="https://pl.wikipedia.org/wiki?curid=5031107" title="Exochomoscirtes rufomaculatus">
Exochomoscirtes rufomaculatus

Exochomoscirtes rufomaculatus – gatunek chrząszcza z rodziny wyślizgowatych i podrodziny Scirtinae.
Gatunek ten opisany został po raz pierwszy w 1916 roku przez Maurice’a Pica. Jako miejsce typowe wskazał on Jawę. W 2010 roku Rafał Ruta i Hiroyuki Yoshitomi dokonali jego redeskrypcji.
Chrząszcz o półkulistym, silnie wypukłym ciele długości 4,7 mm i szerokości 4,1 mm. Porośnięty jest żółtawymi, półwzniesionymi szczecinkami. Głowa jest czarniawobrązowa, delikatnie punktowana, zaopatrzona w duże, wyłupiaste oczy złożone i brązowe, nitkowate czułki, których człony od czwartego do dziewiątego są nieco dłuższe niż człon trzeci. Narządy gębowe są brązowe. Przedplecze jest czarniawobrązowe, lekko wypukłe, delikatnie punktowane. Kąty przednio-boczne ma wystające w przód, zaś tylno-boczne są ostre. Odległości między punktami na głowie, przedpleczu i tarczce są mniej więcej równe ich średnicom. Pokrywy są szeroko owalne, najszersze pośrodku, czarniawobrązowe z parą dużych, owalnych, pomarańczowych plam w przedniej połowie, sięgających ich nasadowych krawędzi. Punktowanie pokryw jest silniejsze niż przedplecza, a odległości między punktami wynoszą od jedno- do dwukrotności ich średnicy. Boczne brzegi pokryw są lekko rozpłaszczone. Odnóża są brązowe. Tylna ich para ma na goleniach dwie ostrogi, z których dłuższa jest prawie prosta i niemal tak długa jak pierwszy człon stopy, a krótsza jest prosta i równa ⅔ długości dłuższej. Odwłok ma rzadko oszczecinione środkowe części dwóch pierwszych z widocznych sternitów (wentrytów) i ścięty brzeg wierzchołkowy piątego z nich. Genitalia samicy cechuje długi i bardzo wąski prehensor oraz słabo widoczny skleryt torebki kopulacyjnej.
Owad orientalny, endemiczny dla Indonezji, znany tylko z wyspy Jawa.

</doc>
<doc id="5031110" url="https://pl.wikipedia.org/wiki?curid=5031110" title="Erik Vankeirsbilck">
Erik Vankeirsbilck

Erik Vankeirsbilck (ur. 11 stycznia 1935 w Ingelmunster, zm. 16 sierpnia 2017) – belgijski oraz flamandzki polityk i samorządowiec, parlamentarzysta, w 1988 przewodniczący Izby Reprezentantów.
Życiorys.
Z zawodu pracownik socjalny. Był dyrektorem towarzystwa kredytowego, działał w sektorze budownictwa społecznego. Należał do flamandzkiej Chrześcijańskiej Partii Ludowej. W 1965 został radnym Ingelmunster, od 1971 przez dwadzieścia lat pełnił funkcję burmistrz tej miejscowości. Między 1973 a 1994 sprawował mandat posła do Izby Reprezentantów. Od 1973 zasiadał w Cultuurraad, a od 1980 do 1994 w nowo powołanej Radzie Flamandzkiej. Od stycznia do maja 1988 pełnił funkcję przewodniczącego niższej izby belgijskiego parlamentu.

</doc>
<doc id="5031113" url="https://pl.wikipedia.org/wiki?curid=5031113" title="Linia kolejowa nr 681">
Linia kolejowa nr 681

Linia kolejowa 681 – pierwszorzędna, jednotorowa, zelektryfikowana linia kolejowa znaczenia państwowego, łącząca posterunki odgałęźne Nowa Wieś i Stare Koźle.
Linia w całości została zaklasyfikowana do kompleksowej sieci transportowej TEN-T.

</doc>
<doc id="5031116" url="https://pl.wikipedia.org/wiki?curid=5031116" title="Andreas Skov Olsen">
Andreas Skov Olsen

Andreas Skov Olsen (ur. 29 grudnia 1999 w Hillerød) – duński piłkarz występujący na pozycji skrzydłowego w belgijskim klubie Club Brugge oraz w reprezentacji Danii.
Kariera klubowa.
FC Nordsjælland.
W 2012 dołączył do akademii FC Nordsjælland. Zadebiutował 23 lipca 2017 w meczu Superligaen przeciwko Brøndby IF (3:2). Pierwszą bramkę zdobył 27 września 2017 w meczu Pucharu Danii przeciwko Vejgaard BK (0:4). 1 lipca 2018 został na stałe przesunięty do pierwszego zespołu. 12 lipca 2018 zadebiutował w kwalifikacjach do Ligi Europy w meczu przeciwko Cliftonville (0:1).
Bologna.
24 lipca 2019 podpisał kontrakt z klubem Bologna. Zadebiutował 15 września 2019 w meczu Serie A przeciwko Brescii (3:4). Pierwszą bramkę zdobył 1 grudnia 2019 w meczu ligowym przeciwko Napoli (1:2).
Kariera reprezentacyjna.
Dania U-19.
W 2017 roku otrzymał powołanie do reprezentacji Danii U-19. Zadebiutował 30 sierpnia 2017 w meczu towarzyskim przeciwko reprezentacji Szwecji U-19 (4:2). Pierwszą bramkę zdobył 2 września 2017 w meczu towarzyskim przeciwko reprezentacji Austrii U-19 (1:4).
Dania U-21.
W 2018 roku otrzymał powołanie do reprezentacji Danii U-21. Zadebiutował 7 września 2018 w meczu eliminacji do Mistrzostw Europy U-21 2019 przeciwko reprezentacji Finlandii U-21 (2:0), w którym zdobył swoją pierwszą bramkę. 7 czerwca 2019 otrzymał powołanie na Mistrzostwa Europy U-21 2019. Na Euro U-21 2019 zadebiutował 20 czerwca 2019 w meczu przeciwko reprezentacji Austrii U-21 (3:1), w którym zdobył bramkę.
Dania.
W 2020 roku otrzymał powołanie do reprezentacji Danii. Zadebiutował 7 października 2020 w meczu towarzyskim przeciwko reprezentacji Wysp Owczych (4:0), w którym zdobył swoją pierwszą bramkę.

</doc>
<doc id="5031118" url="https://pl.wikipedia.org/wiki?curid=5031118" title="Zamoszczje (Wołokowskoje)">
Zamoszczje (Wołokowskoje)

Zamoszczje () – wieś (ros. деревня, trb. dieriewnia) w zachodniej Rosji, w osiedlu wiejskim Wołokowskoje rejonu smoleńskiego w obwodzie smoleńskim.
Geografia.
Miejscowość położona jest nad rzeką Lelekwą, przy drodze regionalnej 66N-1809 (Pyndino – Zamoszczje), 16 km od drogi regionalnej 66K-11 (Niżniaja Dubrowka – Michajlenki), 8 km od drogi magistralnej M1 «Białoruś», 21,5 km od drogi regionalnej 66A-71 (Olsza – Nowyje Batieki), 4 km od drogi federalnej R120 (Orzeł – Briańsk – Smoleńsk – Witebsk), 7,5 km od centrum administracyjnego osiedla wiejskiego (Wołokowaja), 35 km od Smoleńska, 1,5 km od najbliższego przystanku kolejowego (Lelekwinskaja).
Demografia.
W 2010 r. miejscowość zamieszkiwały 203 osoby.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5031120" url="https://pl.wikipedia.org/wiki?curid=5031120" title="EuroMillions Volley League (2020/2021)">
EuroMillions Volley League (2020/2021)

EuroMillions Volley League 2020/2021 – 77. sezon rozgrywek o mistrzostwo Belgii w piłce siatkowej zorganizowany przez Volley Belgium. Zainaugurowany został 3 października 2020 roku i trwał do 14 kwietnia 2021 roku.
W EuroMillions Volley League uczestniczyło 8 drużyn. Rozgrywki składały się z fazy zasadniczej, fazy play-off, fazy play-down oraz finałów. W fazie zasadniczej drużyny rozgrywały między sobą po dwa spotkania. Cztery najlepsze uzyskiwały awans do fazy play-off, pozostałe natomiast trafiały do fazy play-down. W fazie play-off oraz w fazie play-down zespoły ponownie rozgrywały między sobą po dwa spotkania. Dwie najlepsze drużyny fazy play-off rywalizowały w finałach o tytuł mistrza Belgii.
Po raz dwunasty mistrzostwo Belgii zdobył klub , który w finałach pokonał . Trzecie miejsce zajął .
W sezonie 2020/2021 w Lidze Mistrzów Belgię reprezentowały oraz , natomiast w eliminacjach Ligi Mistrzów uczestniczył . Żaden belgijski klub nie został zgłoszony do Pucharu CEV ani Pucharu Challenge.
System rozgrywek.
Rozgrywki EuroMillions Volley League w sezonie 2020/2021 składają się z fazy zasadniczej, fazy play-off, fazy play-down i finałów.
Faza zasadnicza.
W fazie zasadniczej uczestniczy 8 drużyn. Rozgrywają one ze sobą po dwa spotkania systemem kołowym (każdy z każdym – mecz u siebie i rewanż na wyjeździe). Cztery najlepsze drużyny uzyskują awans do fazy play-off. Pozostałe drużyny trafiają do fazy play-down.
Faza play-off.
W fazie play-off cztery najlepsze drużyny fazy zasadniczej rozgrywają po dwa spotkania systemem kołowym (każdy z każdym – mecz u siebie i rewanż na wyjeździe). Dwa najlepsze zespoły uzyskują awans do finałów, pozostałe klasyfikowane są odpowiednio na trzecim i czwartym miejscu.
Finały.
O mistrzostwo grają dwie najlepsze drużyny fazy play-off. Rywalizacja toczy się do trzech wygranych meczów ze zmianą gospodarza po każdym spotkaniu. Gospodarzem pierwszego meczu jest zespół, który w fazie play-off zajął wyższe miejsce.
Faza play-down.
W fazie play-down drużyny z miejsc 5-8 fazy zasadniczej rozgrywają po dwa spotkania systemem kołowym (każdy z każdym – mecz u siebie i rewanż na wyjeździe). Po rozegraniu wszystkich spotkań drużyny klasyfikowane są odpowiednio na miejscach 5-8. Żadna drużyna nie spada do niższej ligi.
Drużyny uczestniczące.
Uwagi:

</doc>
<doc id="5031122" url="https://pl.wikipedia.org/wiki?curid=5031122" title="Tadeusz Wawrzecki">
Tadeusz Wawrzecki



</doc>
<doc id="5031129" url="https://pl.wikipedia.org/wiki?curid=5031129" title="Marta Skiba">
Marta Skiba

Marta Anna Skiba – polska inżynier, dr hab. nauk technicznych, profesor uczelni Instytutu Budownictwa Wydziału Budownictwa, Architektury i Inżynierii Środowiska Uniwersytetu Zielonogórskiego.
Życiorys.
W 1995 ukończyła studia architektury i urbanistyki w Politechnice Wrocławskiej, 7 stycznia 2004 obroniła pracę doktorską "Możliwość realizacji programu "Miasta frontem ku Odrze" na obszarze województwa lubuskiego. Aspekty krajobrazowe", 24 kwietnia 2019 habilitowała się na podstawie pracy zatytułowanej "Społeczna percepcja krajobrazu kulturowego. Rozwój metod oceny". Została zatrudniona na stanowisku adiunkta w Instytucie Budownictwa na Wydziale Inżynierii Lądowej i Środowiska Uniwersytetu Zielonogórskiego.
Jest profesorem uczelni Instytutu Budownictwa Wydziału Budownictwa, Architektury i Inżynierii Środowiska Uniwersytetu Zielonogórskiego.
Od 1998 do 2000 była redaktorem kolumny „Wokół domu” Gazety Lubuskiej w Zielonej Górze.

</doc>
<doc id="5031132" url="https://pl.wikipedia.org/wiki?curid=5031132" title="Andrzej Święcicki">
Andrzej Święcicki



</doc>
<doc id="5031134" url="https://pl.wikipedia.org/wiki?curid=5031134" title="John-Patrick Strauß">
John-Patrick Strauß

John-Patrick Strauß (ur. 28 stycznia 1996 w Wetzlar) – filipiński piłkarz niemieckiego pochodzenia, grający na pozycji prawego obrońcy. Przez sezon 2020/2021 występuje w klubie FC Erzgebirge Aue.
Kariera juniorska.
Strauß zaczynał swoją karierę piłkarską w FC Cleeberg, gdzie grał w latach 2000–2008. Na następne cztery lata Filipińczyk przeniósł się do TSG Wieseck. Przez sezon 2011/2012 grał on dla sekcji U-17 tego klubu. W lipcu 2012 roku zawodnik ten podpisał kontrakt z drużyną RB Lipsk do lat 17. Zagrał dla niej w 25 meczach i zdobył 2 bramki. Latem 2013 roku Straußa przeniesiono do drużyny RB Lipsk U-19. W jej barwach wystąpił 26 razy, strzelając 12 goli. W lipcu 2014 roku Filipińczyka awansowano do seniorskiej drużyny RB Lipsk.
Kariera seniorska.
Dla pierwszej drużyny RB Lipsk Strauß nie wystąpił ani razu. W 2015 roku przeniesiono go do sekcji B tego zespołu. Przez dwa sezony gry wybiegał w jej barwach na murawę 54 razy, zdobywając przy tym 10 bramek. W tym czasie Filipińczyk trzykrotnie pojawiał się na ławce rezerwowej pierwszej drużyny RB Lipsk w meczach przeciwko: Unionowi Berlin, TSV Monachium oraz Borussii Dortmund, Wraz z dniem 1 lipca 2017 Strauß dołączył do FC Erzgebirge Aue. Do 27 lutego 2021 zagrał dla niego w 62 meczach i strzelił 3 gole.

</doc>
<doc id="5031135" url="https://pl.wikipedia.org/wiki?curid=5031135" title="Uniecza (stacja kolejowa)">
Uniecza (stacja kolejowa)

Uniecza () – węzłowa stacja kolejowa w miejscowości Uniecza, w rejonie unieckim, w obwodzie briańskim, w Rosji. Węzeł linii z Briańska do Homla i Orszy, a historycznie również do Charkowa.
Stacja powstała w 1887 na drodze żelaznej poleskiej Homel - Briańsk w oddali od większych skupisk ludzkich. Jej nazwę zaczerpnięto od pobliskiej rzeki Unieczy. W późniejszych latach wokół stacji rozwinęło się miasto Uniecza.

</doc>
<doc id="5031136" url="https://pl.wikipedia.org/wiki?curid=5031136" title="RSS Valiant">
RSS Valiant

RSS Valiant – singapurska korweta rakietowa z końca XX wieku, jedna z sześciu zamówionych przez Singapur jednostek typu "Victory". Okręt został zwodowany 22 lipca 1989 roku w stoczni ST Engineering Marine w Singapurze, a do służby w marynarce wojennej Singapuru wszedł 25 maja 1990 roku. Jednostka, oznaczona numerem taktycznym 91 nadal znajduje się w składzie floty i ma status operacyjny (stan na 2021 rok).
Projekt i budowa.
Korwety rakietowe typu "Victory" zostały zamówione przez Singapur w czerwcu 1986 roku w Niemczech. Projekt okrętów bazował na zbudowanych dla flot Bahrajnu i ZEA jednostkach typu "MGB 62", z innym uzbrojeniem i wyposażeniem radioelektronicznym. Z powodu przekroczenia zakładanej masy konstrukcji projekt był uznany za nieudany.
RSS „Valiant” zbudowany został w stoczni ST Engineering Marine w Singapurze. Okręt został zwodowany 22 lipca 1989 roku.
Dane taktyczno-techniczne.
Okręt jest korwetą rakietową o długości całkowitej 62,4 metra (59,9 metra między pionami, 58 metrów na wodnicy), szerokości całkowitej 8,5 metra i zanurzeniu 3,1 metra. Wyporność standardowa wynosi 550 ton, zaś pełna 600 ton. Okręt napędzany jest przez cztery 16-cylindrowe silniki wysokoprężne MTU 16V 538 TB93 o łącznej mocy 11 MW (15 020 KM), poruszające poprzez wały napędowe czterema śrubami. Maksymalna prędkość jednostki wynosi 35 węzłów. Zasięg wynosi 4000 Mm przy prędkości 18 węzłów.
Uzbrojenie artyleryjskie jednostki składa się z umieszczonej na dziobie w wieży pojedynczej armaty uniwersalnej OTO Melara Super Rapid kalibru 76 mm L/62. Masa pocisku wynosi 6 kg, donośność 16 000 metrów, a szybkostrzelność 120 strz./min. Broń lufową zestaw uzupełniają cztery pojedyncze wkm CIS 50 kal. 12,7 mm L/90.
Uzbrojenie rakietowe stanowią dwie poczwórne wyrzutnie przeciwokrętowych pocisków rakietowych Harpoon RGM-84C (okręt przenosi osiem rakiet). Pocisk rozwija prędkość 0,9 Ma, masa głowicy bojowej wynosi 227 kg, zaś maksymalny zasięg wynosi 130 km. Okręt wyposażony jest też w dwie potrójne wyrzutnie torpedowe kal. 324 mm. Torpedy ZOP A244S Mod 3 mają głowicę bojową o masie 34 kg i zasięg 7 000 metrów przy prędkości 33 węzłów.
Wyposażenie radioelektroniczne obejmuje radar nawigacyjny Kelvin Hughes 1007, radar dozoru ogólnego Sea Giraffe 150HC, system kierowania ogniem Elta E/M-2221(X), sonar Thomson Sintra TSM 2064, zintegrowany system walki Elbit oraz systemy rozpoznania elektronicznego Elisra SEWS-1101 i Rafael RAN-1010. Na okręcie zamontowano też dwie wyrzutnie celów pozornych Plessey i dwie podwójne wyrzutnie celów pozornych Rafael.
Załoga okrętu składa się z 8 oficerów oraz 41 podoficerów i marynarzy.
Służba.
RSS „Valiant” został przyjęty do służby w marynarce wojennej Singapuru 25 maja 1990 roku. Okręt otrzymał numer taktyczny 91. W latach 1995–1998 na okręcie zainstalowano dwie ośmioprowadnicowe wyrzutnie przeciwlotniczych pocisków rakietowych Barak. Pocisk rozwija prędkość 2 Ma, masa głowicy bojowej wynosi 22 kg, zaś maksymalny zasięg wynosi 10 km. Na początku XXI wieku okręt (wraz z siostrzanymi korwetami „Victory”, „Valour”, „Vigilance”, „Vigour” i „Vengeance”) wchodził w skład 188. dywizjonu 1. Flotylli. W 2011 roku zdemontowano wyrzutnie torped i radar Sea Giraffe 150HC, instalując w zamian radar Sea Giraffe AMB. Jednostka nadal znajduje się w składzie floty i ma status operacyjny (stan na 2021 rok).

</doc>
<doc id="5031137" url="https://pl.wikipedia.org/wiki?curid=5031137" title="Jacky Buchmann">
Jacky Buchmann

Jacky Buchmann, właśc. Jacques Jean Henri Buchmann (ur. 5 marca 1932 w Kapellen, zm. 24 maja 2018) – belgijski i flamandzki polityk, przedsiębiorca oraz samorządowiec, parlamentarzysta, w latach 1985–1988 minister w rządzie federalnym.
Życiorys.
Z zawodu przedsiębiorca, był właścicielem firmy produkującej soczewki okularowe, którą przekształcił w Buchmann Optical Holding. Dołączył do partii flamandzkich liberałów, należał do Partii na rzecz Wolności i Postępu, przekształconej w 1992 w VLD. W latach 1974–1977 i 1978–1985 sprawował mandat posła do Izby Reprezentantów. Od 1985 do 1995 był członkiem federalnego Senatu. Od 1974 zasiadał w Cultuurraad, a od 1980 do 1995 w nowo powołanej Radzie Flamandzkiej. W 1970 został radnym rodzinnej miejscowości. Od pierwszej połowy lat 80. do 2001 pełnił funkcję burmistrza Kapellen.
W latach 1981–1985 był ministrem do spraw mieszkalnictwa w regionalnym gabinecie Gastona Geensa. Od listopada 1985 do maja 1988 sprawował urząd ministra klasy średniej w dwóch rządach Wilfrieda Martensa. Od 1990 do 2018 przewodniczył belgijskiej federacji jeździeckiej (KBRSF).

</doc>
<doc id="5031138" url="https://pl.wikipedia.org/wiki?curid=5031138" title="Roberto Madrigal Gallegos">
Roberto Madrigal Gallegos

Roberto Madrigal Gallegos (ur. 8 grudnia 1967 w Ejido Iquinuapa) – meksykański duchowny katolicki, biskup diecezjalny Tuxpan od 2021.
Życiorys.
Prezbiterat.
Święcenia kapłańskie otrzymał 30 listopada 1997 i został inkardynowany do diecezji Tabasco. Był m.in. wychowawcą i profesorem w diecezjalnym seminarium, kierownikiem diecezjalnej "Caritas", asystentem przy kaplicach wieczystej adoracji Najświętszego Sakramentu oraz wikariuszem biskupim.
Episkopat.
27 lutego 2021 papież Franciszek mianował go biskupem diecezjalnym Tuxpan. Sakry udzielił mu 19 maja 2021 biskup Gerardo de Jesús Rojas López.

</doc>
<doc id="5031143" url="https://pl.wikipedia.org/wiki?curid=5031143" title="Zajezdnia tramwajowa przy ulicy Piotra Skargi w Szczecinie">
Zajezdnia tramwajowa przy ulicy Piotra Skargi w Szczecinie

Zajezdnia przy ulicy Piotra Skargi (do 1945 r. niem. "Straßenbahnhof Westend") – zabytkowa szczecińska zajezdnia tramwajowa, usytuowana przy ulicy Piotra Skargi 20, na osiedlu Śródmieście-Północ, w dzielnicy Śródmieście. Najstarsza zachowana zajezdnia tramwajowa w Szczecinie i jednocześnie jedyna zachowana zajezdnia tramwajów konnych w mieście.
Historia.
Czas tramwajów konnych.
Kompleks ceglanych budynków zajezdni Westend, składający się z hali postojowej, budynku administracyjnego i stajni, wzniesiono w 1879 r. Na parterze hali wagonowej ułożono pięć torów postojowych. Oficjalne otwarcie zajezdni miało miejsce 22 sierpnia 1879 r. o godzinie 15.00, kiedy to jej bramę opuściło pierwszych pięć tramwajów konnych uczestniczących w uroczystej paradzie. Następnego dnia otwarto pierwszą linię tramwaju konnego, rozpoczynającą się w zajezdni Westend i kończącą na Lindenstraße (współcześnie ul. Potulicka). W 1896 r. budynek administracyjny przebudowano na dom dyrektora przedsiębiorstwa Stettiner Straßen-Eisenbahn-Gesellschaft. 
Czas tramwajów elektrycznych.
W 1897 r. zajezdnia została zelektryfikowana, a 16 czerwca wyjechały z niej próbnie pierwsze dwa tramwaje elektryczne. 4 lipca tego samego roku zajezdnia rozpoczęła obsługę pierwszej linii tramwajów elektrycznych. W 1905 r. dokonano rozbudowy obiektu poprzez zadaszenie przestrzeni między prawą ścianą hali postojowej a murem ogrodzeniowym od strony Roonstraße (współcześnie ul. Piotra Skargi). W nowej części hali zbudowano dodatkowe dwa tory postojowe. W 1938 r., w związku z otwarciem nowoczesnej zajezdni tramwajowej West przy Falkenwalderstraße 200 (współcześnie zajezdnia Pogodno przy alei Wojska Polskiego 200), obiekt przestał obsługiwać linie tramwajowe i stał się miejscem garażowania wagonów technicznych.
Po II wojnie światowej, 5 września 1945 r. zajezdnia została częściowo oddana do dyspozycji administracji polskiej. Z biegiem lat przebudowano halę postojową poprzez zmianę wielkości otworów okiennych, usunięcie zdobień fasady frontowej, otynkowanie ceglanych elewacji. Budynek administracyjny podwyższono o jedno piętro i także pokryto tynkiem, a jego wnętrza przeznaczono na siedzibę Przychodni Profilaktyczno-Leczniczej nr 1. Remonty doprowadziły do zatarcia pierwotnego wyglądu obiektów. Do 1994 r. w hali wagonowej funkcjonował Wydział Energetyczny Miejskiego Zakładu Komunikacyjnego w Szczecinie. 
Po wyłączeniu z eksploatacji.
Po 1994 r. zdemontowano częściowo tory łączące zajezdnię z linią tramwajową na alei Wojska Polskiego, a samą zajezdnię przekazano Miejskiemu Zakładowi Gospodarki Odpadami. W 2011 r. halę postojową, podstację i dawną stajnię wpisano do rejestru zabytków.
Według stanu z lutego 2021 r. w dawnym budynku administracyjnym mieści się biuro Strefy Płatnego Parkowania, w hali postojowej magazyn szczecińskich rowerów miejskich, a w części hali wagonowej dobudowanej w 1905 r. sklep rowerowy.

</doc>
<doc id="5031145" url="https://pl.wikipedia.org/wiki?curid=5031145" title="RSS Vigour">
RSS Vigour

RSS Vigour – singapurska korweta rakietowa z końca XX wieku, jedna z sześciu zamówionych przez Singapur jednostek typu "Victory". Okręt został zwodowany 1 grudnia 1989 roku w stoczni ST Engineering Marine w Singapurze, a do służby w marynarce wojennej Singapuru wszedł 25 maja 1990 roku. Jednostka, oznaczona numerem taktycznym 92 nadal znajduje się w składzie floty i ma status operacyjny (stan na 2021 rok).
Projekt i budowa.
Korwety rakietowe typu "Victory" zostały zamówione przez Singapur w czerwcu 1986 roku w Niemczech. Projekt okrętów bazował na zbudowanych dla flot Bahrajnu i ZEA jednostkach typu "MGB 62", z innym uzbrojeniem i wyposażeniem radioelektronicznym. Z powodu przekroczenia zakładanej masy konstrukcji projekt był uznany za nieudany.
RSS „Vigour” zbudowany został w stoczni ST Engineering Marine w Singapurze. Okręt został zwodowany 1 grudnia 1989 roku.
Dane taktyczno-techniczne.
Okręt jest korwetą rakietową o długości całkowitej 62,4 metra (59,9 metra między pionami, 58 metrów na wodnicy), szerokości całkowitej 8,5 metra i zanurzeniu 3,1 metra. Wyporność standardowa wynosi 550 ton, zaś pełna 600 ton. Okręt napędzany jest przez cztery 16-cylindrowe silniki wysokoprężne MTU 16V 538 TB93 o łącznej mocy 11 MW (15 020 KM), poruszające poprzez wały napędowe czterema śrubami. Maksymalna prędkość jednostki wynosi 35 węzłów. Zasięg wynosi 4000 Mm przy prędkości 18 węzłów.
Uzbrojenie artyleryjskie jednostki składa się z umieszczonej na dziobie w wieży pojedynczej armaty uniwersalnej OTO Melara Super Rapid kalibru 76 mm L/62. Masa pocisku wynosi 6 kg, donośność 16 000 metrów, a szybkostrzelność 120 strz./min. Broń lufową zestaw uzupełniają cztery pojedyncze wkm CIS 50 kal. 12,7 mm L/90.
Uzbrojenie rakietowe stanowią dwie poczwórne wyrzutnie przeciwokrętowych pocisków rakietowych Harpoon RGM-84C (okręt przenosi osiem rakiet). Pocisk rozwija prędkość 0,9 Ma, masa głowicy bojowej wynosi 227 kg, zaś maksymalny zasięg wynosi 130 km. Okręt wyposażony jest też w dwie potrójne wyrzutnie torpedowe kal. 324 mm. Torpedy ZOP A244S Mod 3 mają głowicę bojową o masie 34 kg i zasięg 7 000 metrów przy prędkości 33 węzłów.
Wyposażenie radioelektroniczne obejmuje radar nawigacyjny Kelvin Hughes 1007, radar dozoru ogólnego Sea Giraffe 150HC, system kierowania ogniem Elta E/M-2221(X), sonar Thomson Sintra TSM 2064, zintegrowany system walki Elbit oraz systemy rozpoznania elektronicznego Elisra SEWS-1101 i Rafael RAN-1010. Na okręcie zamontowano też dwie wyrzutnie celów pozornych Plessey i dwie podwójne wyrzutnie celów pozornych Rafael.
Załoga okrętu składa się z 8 oficerów oraz 41 podoficerów i marynarzy.
Służba.
RSS „Vigour” został przyjęty do służby w marynarce wojennej Singapuru 25 maja 1990 roku. Okręt otrzymał numer taktyczny 92. W latach 1995–1998 na okręcie zainstalowano dwie ośmioprowadnicowe wyrzutnie przeciwlotniczych pocisków rakietowych Barak. Pocisk rozwija prędkość 2 Ma, masa głowicy bojowej wynosi 22 kg, zaś maksymalny zasięg wynosi 10 km. Na początku XXI wieku okręt (wraz z siostrzanymi korwetami „Victory”, „Valour”, „Vigilance”, „Valiant” i „Vengeance”) wchodził w skład 188. dywizjonu 1. Flotylli. W 2011 roku zdemontowano wyrzutnie torped i radar Sea Giraffe 150HC, instalując w zamian radar Sea Giraffe AMB. Jednostka nadal znajduje się w składzie floty i ma status operacyjny (stan na 2021 rok).

</doc>
<doc id="5031148" url="https://pl.wikipedia.org/wiki?curid=5031148" title="RSS Vengeance">
RSS Vengeance

RSS Vengeance – singapurska korweta rakietowa z końca XX wieku, jedna z sześciu zamówionych przez Singapur jednostek typu "Victory". Okręt został zwodowany 23 lutego 1990 roku w stoczni ST Engineering Marine w Singapurze, a do służby w marynarce wojennej Singapuru wszedł 25 maja 1990 roku. Jednostka, oznaczona numerem taktycznym 93 nadal znajduje się w składzie floty i ma status operacyjny (stan na 2021 rok).
Projekt i budowa.
Korwety rakietowe typu "Victory" zostały zamówione przez Singapur w czerwcu 1986 roku w Niemczech. Projekt okrętów bazował na zbudowanych dla flot Bahrajnu i ZEA jednostkach typu "MGB 62", z innym uzbrojeniem i wyposażeniem radioelektronicznym. Z powodu przekroczenia zakładanej masy konstrukcji projekt był uznany za nieudany.
RSS „Vengeance” zbudowany został w stoczni ST Engineering Marine w Singapurze. Okręt został zwodowany 23 lutego 1990 roku.
Dane taktyczno-techniczne.
Okręt jest korwetą rakietową o długości całkowitej 62,4 metra (59,9 metra między pionami, 58 metrów na wodnicy), szerokości całkowitej 8,5 metra i zanurzeniu 3,1 metra. Wyporność standardowa wynosi 550 ton, zaś pełna 600 ton. Okręt napędzany jest przez cztery 16-cylindrowe silniki wysokoprężne MTU 16V 538 TB93 o łącznej mocy 11 MW (15 020 KM), poruszające poprzez wały napędowe czterema śrubami. Maksymalna prędkość jednostki wynosi 35 węzłów. Zasięg wynosi 4000 Mm przy prędkości 18 węzłów.
Uzbrojenie artyleryjskie jednostki składa się z umieszczonej na dziobie w wieży pojedynczej armaty uniwersalnej OTO Melara Super Rapid kalibru 76 mm L/62. Masa pocisku wynosi 6 kg, donośność 16 000 metrów, a szybkostrzelność 120 strz./min. Broń lufową zestaw uzupełniają cztery pojedyncze wkm CIS 50 kal. 12,7 mm L/90.
Uzbrojenie rakietowe stanowią dwie poczwórne wyrzutnie przeciwokrętowych pocisków rakietowych Harpoon RGM-84C (okręt przenosi osiem rakiet). Pocisk rozwija prędkość 0,9 Ma, masa głowicy bojowej wynosi 227 kg, zaś maksymalny zasięg wynosi 130 km. Okręt wyposażony jest też w dwie potrójne wyrzutnie torpedowe kal. 324 mm. Torpedy ZOP A244S Mod 3 mają głowicę bojową o masie 34 kg i zasięg 7 000 metrów przy prędkości 33 węzłów.
Wyposażenie radioelektroniczne obejmuje radar nawigacyjny Kelvin Hughes 1007, radar dozoru ogólnego Sea Giraffe 150HC, system kierowania ogniem Elta E/M-2221(X), sonar Thomson Sintra TSM 2064, zintegrowany system walki Elbit oraz systemy rozpoznania elektronicznego Elisra SEWS-1101 i Rafael RAN-1010. Na okręcie zamontowano też dwie wyrzutnie celów pozornych Plessey i dwie podwójne wyrzutnie celów pozornych Rafael.
Załoga okrętu składa się z 8 oficerów oraz 41 podoficerów i marynarzy.
Służba.
RSS „Vengeance” został przyjęty do służby w marynarce wojennej Singapuru 25 maja 1990 roku. Okręt otrzymał numer taktyczny 93. W latach 1995–1998 na okręcie zainstalowano dwie ośmioprowadnicowe wyrzutnie przeciwlotniczych pocisków rakietowych Barak. Pocisk rozwija prędkość 2 Ma, masa głowicy bojowej wynosi 22 kg, zaś maksymalny zasięg wynosi 10 km. Na początku XXI wieku okręt (wraz z siostrzanymi korwetami „Victory”, „Valour”, „Vigilance”, „Valiant” i „Vigour”) wchodził w skład 188. dywizjonu 1. Flotylli. W 2011 roku zdemontowano wyrzutnie torped i radar Sea Giraffe 150HC, instalując w zamian radar Sea Giraffe AMB. Jednostka nadal znajduje się w składzie floty i ma status operacyjny (stan na 2021 rok).

</doc>
<doc id="5031150" url="https://pl.wikipedia.org/wiki?curid=5031150" title="Kaspla-1">
Kaspla-1

Kaspla-1 () – wieś (ros. село, trb. sieło) w zachodniej Rosji, centrum administracyjne osiedla wiejskiego Kasplanskoje rejonu smoleńskiego w obwodzie smoleńskim.
Geografia.
Miejscowość położona jest nad rzeką Kaspla i jeziorem Kaspla, 3 km od drogi regionalnej 66N-1809 (Pyndino – Zamoszczje), 1,5 km od drogi regionalnej 66K-11 (Niżniaja Dubrowka – Michajlenki), 22 km od drogi regionalnej 66A-71 (Olsza – Nowyje Batieki), 17 km od drogi magistralnej M1 «Białoruś», 20,5 km od drogi federalnej R120 (Orzeł – Briańsk – Smoleńsk – Witebsk), 36 km od Smoleńska, 17 km od najbliższego przystanku kolejowego (Lelekwinskaja).
W granicach miejscowości znajdują się ulice: Czapajewa, 1-yj Czapajewskij pierieułok, 2-oj Czapajewskij pierieułok, 3-ij Czapajewskij pierieułok, Kirowa, Kompleksnaja, Kukina Gora, Nagornaja, Riecznaja, Sadowaja, Sowietskaja, Sowietskij pierieułok, Socyalisticzeskaja, Zielonyj.
Demografia.
W 2010 r. miejscowość zamieszkiwały 464 osoby.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5031151" url="https://pl.wikipedia.org/wiki?curid=5031151" title="Klapper">
Klapper

Osoby o nazwisku Klapper posiadające biogram w Wikipedii:

</doc>
<doc id="5031152" url="https://pl.wikipedia.org/wiki?curid=5031152" title="Andrzej z Krępy i Święcic Święcicki">
Andrzej z Krępy i Święcic Święcicki

Andrzej z Krępy i Święcic Święcicki herbu Jastrzębiec (zm. przed 4 stycznia 1781 roku) – kasztelan połaniecki od 1775 roku, sędzia radomski w latach 1765-1775, chorąży opoczyński w latach 1744-1765, podstarości i sędzia grodzki radomski, łowczy stężycki w latach 1739-1744, pisarz grodzki radomski.
Jako poseł na sejm elekcyjny 1764 roku z województwa sandomierskiego delegowany do "pacta conventa" Stanisława Augusta Poniatowskiego, podpisał je. 
Poseł na sejm 1766 roku z województwa sandomierskiego.

</doc>
<doc id="5031158" url="https://pl.wikipedia.org/wiki?curid=5031158" title="Parafia Najświętszej Maryi Panny Częstochowskiej w Ławsku">
Parafia Najświętszej Maryi Panny Częstochowskiej w Ławsku

Parafia pw. Najświętszej Maryi Panny Częstochowskiej w Ławsku – parafia rzymskokatolicka należąca do dekanatu Szczuczyn, diecezji łomżyńskiej, metropolii białostockiej. Erygowana została w 1994 roku. Jest prowadzona przez księży diecezjalnych.
Zasięg parafii.
Do parafii należą wierni z następujących miejscowości: Ławsk, Modzele.

</doc>
<doc id="5031159" url="https://pl.wikipedia.org/wiki?curid=5031159" title="Park Męczeństwa Chrześcijan w Okago">
Park Męczeństwa Chrześcijan w Okago



</doc>
<doc id="5031164" url="https://pl.wikipedia.org/wiki?curid=5031164" title="Parafia Narodzenia Najświętszej Maryi Panny w Słuczu">
Parafia Narodzenia Najświętszej Maryi Panny w Słuczu

Parafia pw. Narodzenia Najświętszej Maryi Panny w Słuczu – parafia rzymskokatolicka należąca do dekanatu Szczuczyn, diecezji łomżyńskiej, metropolii białostockiej. Erygowana została w 1444 roku. Jest prowadzona przez księży diecezjalnych.
Zasięg parafii.
Do parafii należą wierni z następujących miejscowości:Słucz, Bukowo, Czaple, Glinki, Jaki, Mikuty, Nieciki, Niebrzydy, Rydzewo-Pieniążek, Rydzewo Szlacheckie, Szymany, Kolonie Słucz, Wiązownica i Zakrzewo.

</doc>
<doc id="5031170" url="https://pl.wikipedia.org/wiki?curid=5031170" title="Juliusz Narzyński">
Juliusz Narzyński

Juliusz Jerzy Narzyński (ur. 1 grudnia 1934 w Warszawie, zm. 8 listopada 2020 tamże) – polski artysta, malarz, wieloletni wykładowca akademicki.
Życiorys.
Artysta urodził się w Warszawie w 1934 roku. W 1959 r. ukończył Akademię Sztuk Pięknych w pracowni prof. Artura Nachta-Samborskiego.
Wielokrotnie prezentował swoje prace w Galerii Sztuki Współczesnej w Warszawie (1965, 1966, 1968, 1970), której był kuratorem w latach 1967–1973.
Od 1973 r. kierował pracownią malarstwa w Państwowej Wyższej Szkole Sztuk Plastycznych w Łodzi (obecnie Akademia Sztuk Pięknych im. Władysława Strzemińskiego w Łodzi).
Jego prace znajdują się w wielu kolekcjach prywatnych oraz publicznych. W tym między innymi w Muzeum Narodowym w Warszawie, w Zachęcie Narodowej Galerii Sztuki w Warszawie, Muzeum Narodowym w Poznaniu, czy w Muzeum Narodowym w Kielcach.
Był laureatem m.in. II Nagrody na II Biennale Sztuki w Iglesias (1963), Nagrody Krytyki Artystycznej im. Cypriana Kamila Norwida (1969) oraz był stypendystą Rządu Holenderskiego (1970).
Został pochowany na cmentarzu ewangelisko-augsburskim w Warszawie (aleja A, grób 3).
Malarstwo.
Krytycy uznają malarstwo Juliusza Narzyńskiego za nadrealistyczne, pełne barw i symboli. Jego dzieła lokalizowane są w obszarze tradycji surrealizmu, a jego najczęściej pojawiającym się motywem są poetyckie pejzaże. Jak tłumaczy Mieczysław Szewczuk: "Poetyckie, w znaczeniu potocznym, dzięki stworzonej przez fantazję innej rzeczywistości, dalekiej od otaczającej realności, atmosferze tajemnicy, ale też dzięki tytułom – zbudowanym z (...) słów, ułożonych jak fragment poetyckiej frazy."
Prace Narzyńskiego zmuszają odbiorcę do myślenia i rozszyfrowania przesłania ukrytego w symbolach lub konstrukcji obrazu.
Wybrane wystawy indywidualne oraz zbiorowe.
Artysta brał udział w ponad 200 wystawach indywidualnych i zbiorowych w kraju oraz zagranicą.
Prace prezentował na wystawach indywidualnych między innymi w Galerii Sztuki Współczesnej w Warszawie (1965, 1966, 1968, 1970), w Galeria Ved Aeu w Aarhus (1969), Galeria Aktie Y 68 w Haarlemie (1970), Galerii Lambert w Paryżu (1971), warszawskiej „Zachęcie” (1972), w Berlinie Zachodnim (1978), w białostockim „Arsenale” (1980), Galerii Sztuki BWA w Łodzi (1986), Centrum Sztuki Studio w Warszawie (1987), Bildgalleriet w Varberg (1988), Galerii Sztuki Współczesnej BWA w Olsztynie (1990), Centrum Sztuki Studio w Warszawie (1994), Galerii „Kwadratura Koła” w Toruniu (1996), Galerii „Milano” w Warszawie (1997) oraz Galerii Miejskiej w Łodzi (1999).
A także na ponad stu pięćdziesięciu wystawach zbiorowych, w tym: „Pięciu młodych malarzy z Europy Wschodniej” w Galerii Lambert Paryżu (1965), V Biennale Sztuki Młodych w Muzeum Sztuki Współczesnej w Paryżu (1967), Międzynarodowym Festiwalu Sztuki w Edynburgu (1969), Międzynarodowym Salonie Malarstwa w Monte Carlo (1976), w prezentacjach polsko-francuskich w Pałacu Papieskim w Awinionie (1984), Tuluzie i Galerii Studio w Warszawie (1985), a także w Finlandii, Danii, Szwecji, Czechosłowacji, Jugosławii, na Węgrzech, w Rumunii, ZSRR, RFN, Austrii, Wenezueli, Indiach, Iraku, Kanadzie i USA.

</doc>
<doc id="5031172" url="https://pl.wikipedia.org/wiki?curid=5031172" title="Generali">
Generali



</doc>
<doc id="5031173" url="https://pl.wikipedia.org/wiki?curid=5031173" title="Linia kolejowa nr 680">
Linia kolejowa nr 680

Linia kolejowa 680 – drugorzędna, jednotorowa, zelektryfikowana linia kolejowa znaczenia państwowego, łącząca rejon KKD stacji Kędzierzyn-Koźle i posterunek odgałęźny Kłodnica.
Linia w całości została zaklasyfikowana do kompleksowej i bazowej towarowej sieci transportowej TEN-T.

</doc>
<doc id="5031176" url="https://pl.wikipedia.org/wiki?curid=5031176" title="Parafia pw. Matki Bożej Różańcowej w Kuziach">
Parafia pw. Matki Bożej Różańcowej w Kuziach



</doc>
<doc id="5031180" url="https://pl.wikipedia.org/wiki?curid=5031180" title="Kaspla-2">
Kaspla-2

Kaspla-2 () – wieś (ros. село, trb. sieło) w zachodniej Rosji, w osiedlu wiejskim Kasplanskoje rejonu smoleńskiego w obwodzie smoleńskim.
Geografia.
Miejscowość położona jest nad jeziorem Kaspla oraz rzekami Kaspla i Żywyń, przy drodze regionalnej 66K-11 (Niżniaja Dubrowka – Michajlenki), 2 km od drogi regionalnej 66N-1809 (Pyndino – Zamoszczje), 21 km od drogi regionalnej 66A-71 (Olsza – Nowyje Batieki), 16 km od drogi magistralnej M1 «Białoruś», 20,5 km od drogi federalnej R120 (Orzeł – Briańsk – Smoleńsk – Witebsk), w sąsiedztwie (na drugim brzegu Kaspli) centrum administracyjnego osiedla wiejskiego (Kaspla-1), 35 km od Smoleńska, 17 km od najbliższego przystanku kolejowego (Lelekwinskaja).
W granicach miejscowości znajdują się ulice: Eniergietikow, Melioratorow, Mołodiożnaja, Nabierieżnaja, Raboczaja, Smolenskaja, Smolenskij pierieułok, Studienczeskaja, Szkolnaja, Zagorskaja, Zariecznaja.
Demografia.
W 2010 r. miejscowość zamieszkiwało 736 osób.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.
Latem 1942 roku na drodze Kaspla – Smoleńsk wysadzono samochód niemieckiego komendanta wojskowego. Na rozkaz kolaborującego z nazistami oficera białoruskich oddziałów Schutzmannschaft Kasmowicza sporządzono listę 158 mieszkańców do eksterminacji, która nastąpiła 1 lipca 1942 roku.

</doc>
<doc id="5031181" url="https://pl.wikipedia.org/wiki?curid=5031181" title="Boybuloq">
Boybuloq

Boybuloq – jaskinia krasowa w Uzbekistanie, w Górach Hisarskich, odkryta w 1980 roku. Jest to najgłębsza oraz najdłuższa jaskinia w kraju.

</doc>
<doc id="5031187" url="https://pl.wikipedia.org/wiki?curid=5031187" title="Wyżni Pośredni Wierszyk">
Wyżni Pośredni Wierszyk

Wyżni Pośredni Wierszyk () – środkowy odcinek grani Pośredniego Wierszyka w słowackiej części Tatr Wysokich. Od Palca na północnym wschodzie oddziela go Przełączka ku Palcu, od Niżniego Pośredniego Wierszyka na południowym zachodzie Wyżnią Przybylińską Przełęczą. Według Władysława Cywińskiego najwyższy punkt Wyżniego Pośredniego Wierszyka ma wysokość ok. 2225 m i wznosi się około 15 m powyżej Przełączki ku Palcu. Do Doliny Hlińskiej opada stromym, trawiastym stokiem z nielicznymi skałami. Na północ, do Doliny Ciemnosmreczyńskiej opada ścianą o wysokości około 450 m. Jest ona urzeźbiona filarami, żebrami, depresjami i jest w niej kilka dróg wspinaczkowych.
Nazwa pochodzi od Pośredniego Wierszyka, tego zaś od słowa "wierch". Nazwy poszczególnych formacji w Pośrednim Wierszyku opublikował Andrzej Skłodowski w numerze 1 czasopisma "Taternik" w 1973 r.
Pośredni Wierszyk jest wyłączony z ruchu turystycznego, mogą na nim natomiast uprawiać wspinaczkę taternicy. Drogi wspinaczkowe:

</doc>
<doc id="5031189" url="https://pl.wikipedia.org/wiki?curid=5031189" title="Linia kolejowa nr 679">
Linia kolejowa nr 679

Linia kolejowa 679 – magistralna, jednotorowa, zelektryfikowana linia kolejowa, łącząca stację Chałupki z przejściem granicznym Chałupki – Bohumín.
Znaczenie międzynarodowe.
Linia w całości została uwzględniona w sieć międzynarodowych linii transportu kombinowanego (AGTC) – linia kolejowa C-E59: Ystad – Świnoujście – Szczecin – Kostrzyn – Zielona Góra – Wrocław – Opole – Chałupki; linia kolejowa C59: Chałupki – Bohumín oraz do sieci międzynarodowych głównych linii kolejowych (AGC) – linia kolejowa E59: Ystad – Świnoujście – Szczecin – Poznań – Wrocław – Opole – Chałupki.
Całość linii została zaklasyfikowana do kompleksowej i bazowej towarowej sieci transportowej TEN-T.
Ruch pociągów.
Linia, ze względu na swój europejski charakter, jest wykorzystywana zarówno w ruchu pasażerskim regionalnym, podmiejskim i dalekobieżnym, jak i w ruchu towarowym. Przewoźnikami kolejowymi są Koleje Śląskie i PKP Intercity.

</doc>
<doc id="5031191" url="https://pl.wikipedia.org/wiki?curid=5031191" title="Peru na Mistrzostwach Świata w Lekkoatletyce 2019">
Peru na Mistrzostwach Świata w Lekkoatletyce 2019

Peru na Mistrzostwach Świata w Lekkoatletyce 2019 – reprezentacja Peru podczas mistrzostw świata w Doha liczyła trzech zawodników.

</doc>
<doc id="5031193" url="https://pl.wikipedia.org/wiki?curid=5031193" title="Józef Siedlecki">
Józef Siedlecki

Józef Siedlecki herbu Wąż (zm. przed 18 października 1783 roku) – generał major w 1764 roku, podczaszy sandomierski od 1780 roku, podstoli sandomierski w latach 1775-1780, cześnik sandomierski w latach 1773-1775, łowczy sandomierski w 1773 roku.
Poseł powiatu pilzneńskiego na sejm konwokacyjny 1764 roku. Jako poseł na sejm elekcyjny 1764 roku z województwa sandomierskiego delegowany do "pacta conventa" Stanisława Augusta Poniatowskiego, podpisał je. 

</doc>
<doc id="5031194" url="https://pl.wikipedia.org/wiki?curid=5031194" title="Peru na Mistrzostwach Świata w Lekkoatletyce 20199">
Peru na Mistrzostwach Świata w Lekkoatletyce 20199



</doc>
<doc id="5031203" url="https://pl.wikipedia.org/wiki?curid=5031203" title="Douglas F3D Skyknight">
Douglas F3D Skyknight

Douglas F3D Skyknight – amerykański dwusilnikowy pokładowy myśliwiec nocny, wyprodukowany przez firmę Douglas Aircraft Company.
Historia.
Douglas F3D Skyknight był pierwszym odrzutowym samolotem myśliwskim zaprojektowanym jako nocny myśliwiec pokładowy. W związku z tym wymagał montażu specjalistycznego wyposażenia oraz radaru, co wymagało szerokiego kadłuba. Zdecydowano się na umiejscowienie stanowiska pilota i operatora radaru obok siebie. Wynikało to między innymi z ówczesnych ograniczeń technologicznych. W związku ze swoim wyglądem samolot wśród personelu otrzymał przezwisko "Willie the Whale", co w tłumaczeniu na język polski oznacza „Wieloryb Willie”. 
US Navy rozpoczęła prace nad opracowaniem nowego myśliwca w roku 1946. Wymagano, by nowa maszyna osiągała prędkość maksymalną 500 mil na godzinę (około 800 km/h), miała promień działania bojowego 500 mil oraz pułap 40 000 stóp. Oblot odbył się 28 marca 1948 roku. Pierwszy z 28 egzemplarzy oznaczonych jako F3D-1 dostarczono odbiorcy pod koniec 1950 roku. 
W późniejszym czasie opracowano nową, ulepszoną wersję F3D-2, która osiągała wyższą prędkość maksymalną – około 900 km/h oraz dwukrotnie większy zasięg. Nowy wariant wyposażono w nowocześniejsze wyposażenie elektroniczne oraz ulepszony radar, lepsze opancerzenie oraz kilka zmian konstrukcyjnych, które poprawiały właściwości lotne maszyny.
Łącznie wyprodukowano 268 egzemplarzy, z czego część maszyn w późniejszym czasie została przebudowana na wersje specjalne, m.in. szkolne i walki elektronicznej.
Konstrukcja.
F3D Skyknight był średniopłatem, z zamontowanymi w środkowej części kadłuba prostymi skrzydłami. Skrzydła składane były w górę pośrodku, dzięki temu samoloty mogły być łatwiej przechowywane na lotniskowcach. Samolot ma chowane, trójkołowe podwozie. Przednie koło chowane było z przodu kadłuba zaś dwa tylne w skrzydłach. Z tyłu, pod ogonem zamontowane było małe kółko chroniące przed zbyt mocnym wychyleniem samolotu podczas startu i lądowania, dzięki czemu nie dochodziło do uszkodzeń struktury poszycia jak i samego ogona w wyniku tarcia po nawierzchni. 
Po obu stronach kadłuba za skrzydłami zamontowano hydraulicznie sterowany hamulec aerodynamiczny. 
Samoloty napędzane były przez dwa silniki turboodrzutowe Westinghouse J34-WE-22 generujące ciąg 15 kN każdy. Zamontowane były w gondolach umiejscowionych w dolnej części kadłuba, poniżej skrzydeł. Uzbrojenie F3D składało się z czterech 20-milimetrowych działek zamontowanych w dolnej części nosa. Jednostka ognia wynosiła 200 naboi na działo. Wewnętrzna pojemność paliwa wynosiła 5100 litrów. Pod każdym skrzydłem można było podwiesić zewnętrzny zbiornik o pojemności 570 litrów lub 450-kilogramową bombę lotniczą.
Pilot i operator radaru siedzieli obok siebie. Dostępne wówczas fotele wyrzucane nie były w stanie bezpiecznie katapultować pilota przy takim układzie foteli, przez co zastosowano nietypowy mechanizm ewakuacji z maszyny. Pociągnięcie dźwigni powodowało odstrzelenie osłony znajdującej się w specjalnej „rynnie” w kadłubie między silnikami. Każdy członek załogi obracał się na siedzeniu, chwytał za drążek za siedzeniem, wyważał kopnięciem drzwi ewakuacyjne z kokpitu i wyskakiwał na spadochronie przez właśnie tę rynnę.
W nosie samolotów zamontowany był radar AN/APQ-35. Pierwsze dwa prototypy zostały wyposażone w starszy radar SCR-720, ponieważ docelowy AN/APQ-35 nie był jeszcze gotowy. AN/APQ-35 faktycznie składał się z dwóch innych radarów: radaru AN/APS-21 przeznaczonego do poszukiwania celów wielkości innych myśliwców w odległości do 32 kilometrów, oraz celownika radiolokacyjnego AN/APS-26 o maksymalnym zasięgu 3,2 km.
Dwa zewnętrzne pylony na podwieszenia umiejscowione pod skrzydłami pozwalały na podwieszenie łącznie do 1814 kg uzbrojenia w postaci bomb i rakiet bądź też zewnętrznych zbiorników z paliwem.
Użycie bojowe.
Wojna koreańska.
W czasie trwania wojny koreańskiej, w związku z pojawieniem się na arenie walk myśliwców odrzutowych MiG-15 po stronie komunistów, dowództwo Stanów Zjednoczonych zdecydowało się rozlokować w Korei własne myśliwce odrzutowe. Latem 1952 roku, myśliwce F3D-2 zastąpiły dotychczas używane samoloty F7F Tigercat oraz F4U Corsair. Dodatkowo w marcu 1952 roku do Korei przyleciał "319. Fighter Interceptor Squadron" ("319. Eskadra Myśliwców Przechwytujących") uzbrojony w samoloty F-94 Starfire. Pierwsze zwycięstwa załogi samolotów Skyknight zaczęły odnosić już z początkiem listopada 1952 roku. Podczas nocnej misji 3 listopada 1952 załoga F3D-2, dwukrotnie nawiązała kontakt z samolotem przeciwnika. Przy drugim podejściu maszynę zidentyfikowano jako Jak-15, po czym załoga oddała salwę z działek pokładowych, uszkadzając wrogi samolot, który zaczął nurkować. W późniejszym czasie okazało się, że atakowanym samolotem był MiG-15, którego pilot zdołał ugasić pożar, wrócić do bazy oraz wylądować. Uszkodzony myśliwiec został naprawiony i wrócił do dalszej eksploatacji. 
Kolejnym zwycięstwem było zestrzelenie pięć dni później, 8 listopada myśliwca MiG-15. Samolot amerykański otworzył ogień i wystrzelił serię pocisków z działek pokładowych, które trafiły i podpaliły MiGa. Pilot radzieckiego samolotu zdołał się katapultować, po czym maszyna rozbiła się. 10 grudnia 1952 załoga Skyknight za pomocą celownika radiolokacyjnego zestrzeliła koreański samolot Po-2, co było pierwszym w historii zestrzeleniem maszyny przy jego użyciu, oraz dokonała zestrzelenia prawdopodobnego. 
W styczniu 1953 roku załogi myśliwców F3D odniosły dwa zwycięstwa nad samolotami MiG-15. 3 marca tego samego roku załoga amerykańskiego myśliwca F3D zdołała uniknąć zestrzelenia przez atakujące ją dwa MiGi-15.
Do końca wojny myśliwce Skyknight uzyskały łącznie 6 potwierdzonych zestrzeleń, przy stracie 2 maszyn.
Wojna w Wietnamie.
Samoloty Skyknight w wariancie walki elektronicznej, oznaczonej jako EF-10B eksploatowane były do 1969 roku. W Wietnamie przebywało jednorazowo nie więcej niż 10 maszyn EF-10B. Pierwszy samolot EF-10B utracono w Wietnamie 18 marca 1966 roku. Maszyny te stopniowo były wypierane z Wietnamu przez samoloty EA-6A. Z czasem Skyknighty używane były do mniej niebezpiecznych misji, po czym wycofano je z Wietnamu w 1969 roku.
Dalsza służba operacyjna.
Po roku 1953 F3D Skyknight używane były jako samoloty szkoleniowe do obsługi radarów pokładowych, jako samoloty rozpoznania elektronicznego oraz wsparcia podczas wojny w Wietnamie oraz kryzysu kubańskiego. Był jedynym samolotem odrzutowym, który wziął udział w wojnie w Korei oraz Wietnamie. W 1968 roku trzy samoloty F3D zostały przekazane do US Army i służyły jako platforma testowa dla różnego rodzaju systemów i uzbrojenia. US Navy eksploatowała w późniejszym czasie samoloty F3D jako platforma testowa dla różnych systemów awioniki. US Marine Corps swoje F3D wycofała ze służby w roku 1970. Ostatnie samoloty F3D wycofano ze służby w lotnictwie amerykańskim w roku 1978.
Wersje.
Wersje produkcyjne F3D Skyknight:

</doc>
<doc id="5031204" url="https://pl.wikipedia.org/wiki?curid=5031204" title="Jaskinia Brestowska">
Jaskinia Brestowska

Jaskinia Brestowska () – jaskinia na Słowacji, w Tatrach Zachodnich. Z długością korytarzy 1890 m, z których część jest wypełniona wodą, jest najdłuższą jaskinią słowackich Tatr Zachodnich.
Położenie.
Jaskinia leży w zachodniej części Tatr Zachodnich, u wylotu Doliny Zuberskiej do Kotliny Zuberskiej. Jej otwór znajduje się w zawalonym leju krasowym na wysokości 867 m n.p.m., na południowo-zachodnim krańcu polany Brestová. Stanowi element aktywnego, współcześnie czynnego systemu krasowego, który równolegle do osi doliny prowadzi część wód Zimnej Wody Orawskiej oraz niektórych jej lewobrzeżnych dopływów (potoki z dolinek Volariská i Múčnica). Wody te wypływają na zewnątrz w wywierzysku, znanym jako Wypływ Stefkovskiego Potoku (słow. "Brestovská vyvieračka"), położonym na wysokości 851 m n.p.m., ok. 200 m na zachód od wylotu Jaskini Brestowskiej.
Geologia i geomorfologia.
Jaskinia jest utworzona w wapieniach i dolomitach jednostki choczańskiej i w zlepieńcach węglanowych okresu eocenu. W jaskini w wielu miejscach jest widoczny kontakt między tymi dwoma kompleksami. Największe sale jaskini powstały na tym kontakcie, natomiast na przebieg korytarzy istotny wpływ ma sieć lokalnych spękań górotworu.
Jaskinia jest systemem korytarzy, z których część jest całkowicie zalana przez wodę. Złożona jest z dwóch połączonych z sobą pięter. W górnej części jaskini znajduje się pięć syfonów, położonych jeden za drugim; pierwszy z nich ma długość 120 m. Dolne piętro jest obecnie aktywne, a korytarze je tworzące są przedzielone syfonami, których głębokość dochodzi do 17 m. Oba piętra zostały początkowo uformowane w warunkach freatycznych (tj. w warunkach całkowitego zalania jaskini wodą) i dopiero później przemodelowane w warunkach wadycznych (tj. gdy zwierciadło wód gruntowych opadło poniżej poziomu jaskini lub przynajmniej jej części).
W jaskini występują liczne osady klastyczne naniesione przez przepływający potok, których miąższość miejscami przekracza 1,5 m. Wśród allochtonicznego materiału frakcji żwirowej dominują fragmenty skał krystalicznych, budujących górne piętro doliny Zimnej Wody Orawskiej.
Szata naciekowa jaskini jest stosunkowo skromna i reprezentowana głównie przez polewy naciekowe. Powstawały one w pięciu etapach, poczynając od ok. 200 tys. lat temu.
Mikroklimat.
Jaskinia charakteryzuje się statycznym mikroklimatem. Temperatura wewnątrz waha się pomiędzy 4,9 a 5,5 °C.
Historia eksploatacji.
Wstępne, tak zwane „suche partie” jaskini, a także sąsiedni Wypływ Stefkowskiego Potoku były od dawna znane okolicznym mieszkańcom. Już w XIX w. zwiedzali je tatrzańscy turyści, między innymi Tytus Chałubiński (w 1886 r.) i Jan Gwalbert Pawlikowski (przed 1887 r.). Znana długość jaskini wynosiła wtedy ponad 450 m. W latach 60. XX w. dokonano odkryć powiększających długość jaskini do ok. 625 m. Zagradzający dalszą drogę w głąb jaskini długi syfon po raz pierwszy próbowano przenurkować w 1968 r., a następnie w 1974 r. Przebyto go dopiero w 1979 r. Był to wówczas najdłuższy pokonany syfon w jaskini tatrzańskiej. Odkryto za nim ok. 775 m korytarzy poprzegradzanych czterema kolejnymi syfonami, oraz piąty syfon, zbyt wąski do przebycia.
Fauna jaskini.
W jaskini stwierdzono 35 taksonów bezkręgowców, głównie należących do rzędów skoczogonków (Collembola) i muchówek (Diptera). W wodach jaskini stwierdzono występowanie 18 taksonów zoobentosu. Są wśród nich m.in. studniczek tatrzański ("Niphargus tatrensis") – znany z wielu jaskiń tatrzańskich oraz głębinówka ślepa ("Bathynella natans"). Ponadto w podziemnym potoku płynącym przez jaskinię obserwowano pstrągi. Jaskinia jest także ważnym stanowiskiem nietoperzy; łącznie odnotowano tam przedstawicieli dziewięciu gatunków. Na uwagę zasługuje zidentyfikowanie w tej jaskini podkowca śródziemnomorskiego ("Rhinolophus euryale"). Jaskinia Brestowska jest jednym z dwóch najdalej na północ wysuniętych stanowisk tego gatunku na Słowacji.
Ochrona jaskini.
Od 1994 r. jaskinia jest chroniona jako narodowy pomnik przyrody (słow. "národná prírodná pamiatka"). Decyzją Krajského úradu životného prostredia w Żylinie nr 2/2008 z 10 listopada 2008 r. wokół jaskini ustanowiono pasmo ochronne o powierzchni 59,3 ha.
Turystyka.
Przygotowania do turystycznego udostępnienia jaskini trwały od pierwszych lat XXI w., a jej otwarcie dla zwiedzających było poprzedzone kompleksowymi badaniami multidyscyplinarnymi, opublikowanymi w 2008 r. Dopiero jednak w roku 2015 zainstalowano w jaskini stalowe schodki i kładki celem przystosowania jej do ruchu turystycznego. Wykonano również niezbędną infrastrukturę zewnętrzną. Od 31 sierpnia 2016 r. jaskinia jest udostępniona do zwiedzania. Turyści zwiedzają ją w grupach 15 osobowych; są wyposażeni w kaski i posługują się własnym oświetleniem. Trasa turystyczna liczy 424 m, a zwiedzanie trwa 50 minut.

</doc>
<doc id="5031209" url="https://pl.wikipedia.org/wiki?curid=5031209" title="Przylądek Brewstera">
Przylądek Brewstera

Przylądek Brewstera (duń. "Kap Brewster") – przylądek we wschodniej Grenlandii.

</doc>
<doc id="5031218" url="https://pl.wikipedia.org/wiki?curid=5031218" title="Tour Championship 2021">
Tour Championship 2021

Tour Championship 2021 – czternasty rankingowy turniej snookerowy w sezonie 2020/2021. Turniej ten został rozegrany w dniach 22–28 marca 2021 roku w Celtic Manor Resort w walijskim Newport. To trzecia edycja tego turnieju. Zmagania odbyły się, podobnie jak w latach poprzednich, w formule meczów pomiędzy ośmioma najlepszymi zawodnikami w bieżącym sezonie. Udział w nim wzięli następujący snookerzyści:
Firma Cazoo w sezonie 2020/2021 sponsoruje oprócz Tour Championship, także World Grand Prix i Players Championship, jak również Cazoo Cup.
Nagrody pieniężne.
Na podstawie materiału źródłowego:
Zwycięzca: £ 150 000
Finalista: £ 60 000
Półfinalista: £ 40 000
Ćwierćfinalista: £ 20 000 (nieliczące się w rankingu graczy)
Najwyższy brejk turnieju: £ 10 000
Pula nagród: £ 380 000
Rozstawienie.
Do turnieju zakwalifikowało się ośmiu zawodników zajmujących najwyższe miejsca na liście jednorocznej sezonu 2020/2021, uwzględniającej punkty do turnieju WST Pro Series 2021 włącznie. Na podstawie tej samej listy zostało ustalone rozstawienie zawodników w rozgrywkach.
Cazoo Cup.
Rozgrywki o Cazoo Cup obejmowały trzy turnieje: World Grand Prix 2020, Players Championship 2021 oraz ten Tour Championship. O miejscu decydowała suma punktów równych kwocie wygranej w tych trzech turniejach, z wyjątkiem pierwszej rundy i premii za najwyższego brejka. Zdobywcą trofeum został Neil Robertson. W tym roku nie było dodatkowej nagrody dla zwycięzcy.
Brejki stupunktowe.
Na podstawie materiału źródłowego:

</doc>
<doc id="5031220" url="https://pl.wikipedia.org/wiki?curid=5031220" title="Bombardowanie Gandżi">
Bombardowanie Gandżi



</doc>
<doc id="5031234" url="https://pl.wikipedia.org/wiki?curid=5031234" title="TCG Gaziantep (1980)">
TCG Gaziantep (1980)

TCG Gaziantep (F-490) – turecka fregata rakietowa typu "Gabya", pierwsza jednostka z serii. Dawny USS „Clifton Sprague” (FFG-16). 
Służba w US Navy.
Okręt zamówiono w stoczni Bath Iron Works 27 lutego 1976 roku jako jedna z fregat rakietowych typu Oliver Hazard Perry. Stępkę położono 30 lipca 1979, zaś wodowanie odbyło się 16 lutego 1980. Jednostkę wcielono do służby w US Navy 21 marca 1981 jako USS „Clifton Sprague” (FFG-16). Został wycofany ze służby 2 czerwca 1995 roku w bazie morskiej w Mayport na Florydzie. Okręt przekazano Tureckiej Marynarce Wojennej w 1997 roku.
Służba w Tureckiej Marynarce Wojennej.
Jednostka ta była pierwszą z trzech ex-amerykańskich jednostek, które przekazano Türk Deniz Kuvvetleri w sierpniu 1997 roku na zasadach programu EDA (Excess Defense Articles). Strona turecka musiała jedynie ponieść koszty związane z doprowadzeniem fregat do stanu użyteczności, zainstalowaniem uzbrojenia, przeszkoleniem załogi, dokumentacji technicznej, zapasu części zamiennych oraz amunicji. TCG Gaziantep, dawny USS Clifton Sprague (FFG-16), wcielony został do służby 28 lipca 1998 roku. 
Fregata przeszła program modernizacji, który obejmował doposażenie okrętu w turecki cyfrowy system zarządzania walką o nazwie GENESIS (Gemi Entegre Savaş İdare Sistemi). System został zaprojektowany i wdrożony wspólnie przez turecką marynarkę wojenną i HAVELSAN, turecką firmę produkującą sprzęt elektroniczny i oprogramowanie.

</doc>
<doc id="5031236" url="https://pl.wikipedia.org/wiki?curid=5031236" title="Kościół Matki Bożej Anielskiej w Warszawie (Radość)">
Kościół Matki Bożej Anielskiej w Warszawie (Radość)

Kościół Matki Bożej Anielskiej w Warszawie – rzymskokatolicki kościół parafialny należący do parafii pod tym samym wezwaniem (dekanat aniński diecezji warszawsko-praskiej). Znajduje się w warszawskiej dzielnicy Wawer, na osiedlu Radość.
Budowa świątyni według projektu architekta inżyniera Paszkiewicza została rozpoczęta w 1922 roku, dzięki staraniom obywateli działających w większości w Stowarzyszeniu Miłośników Letniska Radość. W 1930 roku władze duchowne mianowały ks. Bronisława Lewandowskiego rektorem świątyni. To on podciągnął mury do wysokości stropu, natomiast ks. Łuczak doprowadził prace budowlane do końca i pokrył dach blachą cynkową. Kolejny proboszcz, ksiądz Stanisław Jaczewski, otynkował wnętrze świątyni. Następny duszpasterz, ksiądz Aleksander Biernacki założył centralne ogrzewanie. Kościół został konsekrowany przez kardynała Stefana Wyszyńskiego w dniu 4 sierpnia 1957 roku. W 1959 roku pod prezbiterium zostały urządzone dwie salki katechetyczne. W latach 1962-1963 została wzniesiona wieża według projektu profesora Stanisława Marzyńskiego, w której znajdują się dwa dzwony odlane w 1936 roku: Św. Wacław i Św. Wojciech, dar małżeństwa Wincentego i Karoliny Zalewskich dla uczczenia ich synów, Wacusia i Wojtusia, zmarłych w 1927 roku.

</doc>
<doc id="5031239" url="https://pl.wikipedia.org/wiki?curid=5031239" title="TCG Giresun (1979)">
TCG Giresun (1979)

TCG Giresun (F-491) – turecka fregata rakietowa typu "Gabya", druga jednostka z serii. Dawny USS „Antrim” (FFG-20). 
Służba w US Navy.
Okręt zamówiony został w stoczni Todd Pacific Shipyards w Seattle w stanie Waszyngton 28 lutego 1977 roku jako jedną z fregat rakietowych typu Oliver Hazard Perry. Stępkę pod okręt położono 21 czerwca 1978, zaś wodowanie odbyło się 27 marca 1979 roku. Wcielony został do służby w US Navy 26 września 1981 jako USS „Antrim” (FFG-20). Jednostkę wycofano ze służby 8 maja 1996, po czym przekazano go stronie tureckiej w 1997 roku.
Służba w Tureckiej Marynarce Wojennej.
Jednostka ta była drugą z trzech ex-amerykańskich jednostek, które przekazano Türk Deniz Kuvvetleri w sierpniu 1997 roku na zasadach programu EDA (Excess Defense Articles). Strona turecka musiała jedynie ponieść koszty związane z doprowadzeniem fregat do stanu użyteczności, zainstalowaniem uzbrojenia, przeszkoleniem załogi, dokumentacji technicznej, zapasu części zamiennych oraz amunicji. TCG „Giresun”, dawny USS „Antrim” (FFG-20), wcielony został do służby 28 lipca 1998 roku. 
Fregata przeszła program modernizacji, który obejmował doposażenie okrętu w turecki cyfrowy system zarządzania walką o nazwie GENESIS (Gemi Entegre Savaş İdare Sistemi). System został zaprojektowany i wdrożony wspólnie przez turecką marynarkę wojenną i HAVELSAN, turecką firmę produkującą sprzęt elektroniczny i oprogramowanie.

</doc>
<doc id="5031240" url="https://pl.wikipedia.org/wiki?curid=5031240" title="Muzeum Hansa Christiana Andersena w Odense">
Muzeum Hansa Christiana Andersena w Odense

Muzeum Hansa Christiana Andersena w Odense – muzeum poświęcone Hansowi Christianowi Andersenowi, zarządzane przez wydział miasta „Muzea Miejskie Odense” (duń. "Odense Bys Museer"). W jego skład wchodzi dom, w którym urodził się Andresen ("H.C. Andersens Hus)", dom, w którym mieszkał do momentu opuszczenia Odense ("H.C. Andersens Barndomshjem"), główny budynek muzeum i najnowszy, którego otwarcie zaplanowano na 2021 rok.
Historia.
W 1905 roku z okazji 100. rocznicy urodzin Hansa Christiana Andersena kupiono mały dom (o powierzchni 72 m²) na rogu ulic Hans Jensens Stræde i Bangs Boder, w którym urodził się bajkopisarz. W 1875 roku na ścianie domu została umieszczona upamiętniająca ten fakt tablica z medalionem. Budynek do stanu z 1805 roku doprowadził duński architekt Jens Vilhelm Petersen. Przygotowanie wystawy powierzono miejscowemu nauczycielowi, Hansowi Brixowi. Muzeum udostępniono publiczności 2 kwietnia 1908 roku. Od 1930 roku muzeum posiada rękopis autobiografii Andersena "Baśń mojego życia". W 1930 roku dzięki Thomasowi B. Thrige zbudowano ośmiokątną Salę Pamięci ("Mindehallen") z freskami Nielsa Larsena Stevna. Dodatkowo dobudowano dwa budynki według projektu Nielsa Jacobsena. W 1930 roku Odense Teater zakupił dom, w którym Andersen mieszkał w latach 1807–1819, i po odnowieniu według projektu Jensa Christensena przekazany został miastu Odense. Muzeum w budynku zostało otwarte w 1931 roku. Podczas II wojny światowej oryginalne listy i rękopisy zostały ukryte w specjalnej skrytce. Po wojnie do muzeum wrócili turyści. W kwietniu 1955 roku uroczyście obchodzono 150. rocznicę urodzin Andersena. W uroczystościach wziął udział król Danii Fryderyk IX z żoną, ambasadorzy, lokalni politycy i naukowcy. Zyski ze sprzedaży biletów muzeum przeznacza na działalność wydawniczą, publikując opracowania, korespondencję bajkopisarza i wydając czasopismo "Anderseniana""." Kolejna rozbudowa muzeum miała miejsce w latach1974–1976. Dobudowano 4 budynki i przebudowano obiekty z lat 30. Muzeum zostało ponownie otwarte 21 maja 1976 roku. W latach 80. XX wieku muzeum zakupiło dużą kolekcję wydań dzieł Andersena z lat 1940–1970, zgromadzoną przez Richarda Kleina.
W 2016 roku japoński architekt Kengo Kuma wygrał konkurs na projekt nowego budynku Muzeum H. Ch. Andersena w Odense. Koszt budowy wyniósł 305 milionów koron duńskich i został pokryty przez Fundację AP Møllera, która przekazała 225 milionów koron, Fundację Augustinusa – 20 milionów koron – i Odense, które przekazało pozostałe 60 milionów koron. Budynek ma 5600 m² powierzchni; większość znajduje się pod ziemią. Otwarcie nowej części muzeum zaplanowano na lato 2021 roku.  

</doc>
<doc id="5031243" url="https://pl.wikipedia.org/wiki?curid=5031243" title="Medaliści igrzysk olimpijskich w rugby union">
Medaliści igrzysk olimpijskich w rugby union



</doc>
<doc id="5031245" url="https://pl.wikipedia.org/wiki?curid=5031245" title="TCG Gemlik (1980)">
TCG Gemlik (1980)

TCG Gemlik (F-492) – turecka fregata rakietowa typu "Gabya", trzecia jednostka z serii. Dawny USS „Flatley” (FFG-21).
Służba w US Navy.
Okręt w Bath Iron Works w dniu 28 lutego 1977 roku jako trzynastą jednostkę z serii Oliver Hazard Perry. Stępka została położona 13 listopada 1979, zaś wodowanie odbyło się 15 maja 1980. 20 czerwca 1981 roku okręt uroczyście wcielono do służby w US Navy jako USS „Flatley” (FFG-21). Wycofany został 11 maja 1996 roku, a w 1998 przekazany został stronie tureckiej.
Służba w Tureckiej Marynarce Wojennej.
Jednostka ta była trzecią z trzech ex-amerykańskich jednostek, które przekazano Türk Deniz Kuvvetleri w sierpniu 1997 roku na zasadach programu EDA (Excess Defense Articles). Strona turecka musiała jedynie ponieść koszty związane z doprowadzeniem fregat do stanu użyteczności, zainstalowaniem uzbrojenia, przeszkoleniem załogi, dokumentacji technicznej, zapasu części zamiennych oraz amunicji. TCG „Gemlik”, dawny USS „Flatley” (FFG-21), wcielony został do służby 28 lipca 1998 roku.
Fregata przeszła program modernizacji, który obejmował doposażenie okrętu w turecki cyfrowy system zarządzania walką o nazwie GENESIS (Gemi Entegre Savaş İdare Sistemi). System został zaprojektowany i wdrożony wspólnie przez turecką marynarkę wojenną i HAVELSAN, turecką firmę produkującą sprzęt elektroniczny i oprogramowanie.

</doc>
<doc id="5031249" url="https://pl.wikipedia.org/wiki?curid=5031249" title="Snyder Cut">
Snyder Cut



</doc>
<doc id="5031251" url="https://pl.wikipedia.org/wiki?curid=5031251" title="TCG Gelibolu (1981)">
TCG Gelibolu (1981)

TCG Gelibolu (F-493) – turecka fregata rakietowa typu "Gabya", czwarta jednostka z serii. Dawny USS „Reid” (FFG-30). 
Służba w US Navy.
Okręt zamówiono dla US Navy w stoczni Todd Pacific Shipyards 23 stycznia 1978 roku jako jedna z fregat rakietowych typu Oliver Hazard Perry. Położenie stępki odbyło się 8 października 1980, zaś wodowanie 27 czerwca 1981. Jednostkę wcielono do służby w US Navy jako USS „Reid” (FFG-30) 19 lutego 1983 roku. W sierpniu 1990 USS „Reid” brał udział w operacji Desert Shield. Jednostkę wycofano 25 września 1998 roku, zaś w 1999 okręt przekazano stronie tureckiej.
Służba w Tureckiej Marynarce Wojennej.
Jednostka ta była pierwszą z dwóch okrętów Oliver Hazard Perry które przekazano Türk Deniz Kuvvetleri w 1999 roku. Tym samym okręt dołączył do trzech ex-amerykańskich jednostek, które przekazano Türk Deniz Kuvvetleri w sierpniu 1997 roku na zasadach programu EDA (Excess Defense Articles). Strona turecka musiała jedynie ponieść koszty związane z doprowadzeniem fregat do stanu użyteczności, zainstalowaniem uzbrojenia, przeszkoleniem załogi, dokumentacji technicznej, zapasu części zamiennych oraz amunicji. TCG „Gelibolu”, dawny USS „Reid” (FFG-30), wcielony został do służby 22 lipca 1999 roku. 
Fregata przeszła program modernizacji, który obejmował doposażenie okrętu w turecki cyfrowy system zarządzania walką o nazwie GENESIS (Gemi Entegre Savaş İdare Sistemi). System został zaprojektowany i wdrożony wspólnie przez turecką marynarkę wojenną i HAVELSAN, turecką firmę produkującą sprzęt elektroniczny i oprogramowanie.

</doc>
<doc id="5031255" url="https://pl.wikipedia.org/wiki?curid=5031255" title="TCG Gökçeada (1981)">
TCG Gökçeada (1981)

TCG Gökçeada (F-494) – turecka fregata rakietowa typu "Gabya", piąta jednostka z serii. Dawny USS „Mahlon S. Tisdale” (FFG-27).
Służba w US Navy.
Fregatę zamówiono w stoczni Todd Pacific Shipyards 23 stycznia 1978 roku jako jedną z fregat rakietowych typu Oliver Hazard Perry. Stępkę położono 19 marca 1980 roku, wodowanie odbyło się 7 lutego 1981, zaś do służby w US Navy okręt wcielony został 27 listopada 1982 jako USS „Mahlon S. Tisdale” (FFG-27). Jednostkę wycofano 27 września 1996 roku, natomiast w 1999 została ona przekazana stronie tureckiej.
Służba w Tureckiej Marynarce Wojennej.
Jednostka ta była ostatnią z dwóch okrętów Oliver Hazard Perry które przekazano Türk Deniz Kuvvetleri w 1999 roku. Tym samym okręt dołączył do trzech ex-amerykańskich jednostek, które przekazano Türk Deniz Kuvvetleri w sierpniu 1997 roku na zasadach programu EDA (Excess Defense Articles). Strona turecka musiała jedynie ponieść koszty związane z doprowadzeniem fregat do stanu użyteczności, zainstalowaniem uzbrojenia, przeszkoleniem załogi, dokumentacji technicznej, zapasu części zamiennych oraz amunicji. TCG „Gökçeada”, dawny USS „Mahlon S. Tisdale” (FFG-27), wcielony został do służby 27 września 1999.
Fregata przeszła program modernizacji, który obejmował doposażenie okrętu w turecki cyfrowy system zarządzania walką o nazwie GENESIS (Gemi Entegre Savaş İdare Sistemi). System został zaprojektowany i wdrożony wspólnie przez turecką marynarkę wojenną i HAVELSAN, turecką firmę produkującą sprzęt elektroniczny i oprogramowanie.

</doc>
<doc id="5031257" url="https://pl.wikipedia.org/wiki?curid=5031257" title="TCG Gediz">
TCG Gediz

TCG Gediz (F-495) – turecka fregata rakietowa typu "Gabya", szósta jednostka z serii. Dawny USS „John A. Moore” (FFG-19).
Służba w US Navy.
Okręt zamówiono w stoczni Todd Pacific Shipyards 28 lutego 1977 roku jako jedną z fregat rakietowych typu Oliver Hazard Perry. Uroczyste położenie stępki odbyło się 19 września 1978 roku, wodowanie 20 października 1979 roku, zaś wcielenie do służby w US Navy 14 listopada 1981 roku. W służbie amerykańskiej okręt nosił nazwę USS „John A. Moore” (FFG-19). Fregatę wycofano z eksploatacji 1 września 2000 oraz tego samego roku został przekazany Turcji jako TCG „Gediz”.
Służba w Tureckiej Marynarce Wojennej.
Jednostka ta jest okrętem typu Oliver Hazard Perry który przekazano Türk Deniz Kuvvetleri w 2000. Tym samym okręt dołączył do trzech ex-amerykańskich jednostek, które przekazano Türk Deniz Kuvvetleri w sierpniu 1997 roku oraz w roku 1999 na zasadach programu EDA (Excess Defense Articles). Strona turecka musiała jedynie ponieść koszty związane z doprowadzeniem fregat do stanu użyteczności, zainstalowaniem uzbrojenia, przeszkoleniem załogi, dokumentacji technicznej, zapasu części zamiennych oraz amunicji. TCG „Gediz”, dawny USS „John A. Moore” (FFG-19), wcielony został do służby 1 września 2000.
Fregata przeszła program modernizacji, który obejmował doposażenie okrętu w turecki cyfrowy system zarządzania walką o nazwie GENESIS (Gemi Entegre Savaş İdare Sistemi). System został zaprojektowany i wdrożony wspólnie przez turecką marynarkę wojenną i HAVELSAN, turecką firmę produkującą sprzęt elektroniczny i oprogramowanie.

</doc>
<doc id="5031259" url="https://pl.wikipedia.org/wiki?curid=5031259" title="Jaskinia Bystrzańska">
Jaskinia Bystrzańska

Jaskinia Bystrzańska (słow. "Bystrianska jaskyňa") - jaskinia krasowa w środkowej Słowacji, udostępniona do zwiedzania turystycznego.
Położenie.
Jaskinia znajduje się u południowych podnóży Niżnych Tatr, na terenie makroregionu zwanego Bruzdą Hronu. Leży na terenie miejscowości Bystrá i Valaská w powiecie Brezno w kraju bańskobystrzyckim.
Uformowana została w masywie, kulminującym w szczycie Chodorov vrch (732 m n.p.m.), ciągnącym się wzdłuż lewego brzegu potoku Bystrianka aż ku jego ujściu do Hronu, wydzielanym przez słowackich geologów jako "Bystriansko-valašsky kras". Wejście do jaskini znajduje się w południowo-zachodniej części wsi Bystrá, na lewym brzegu Bystrianki, w pobliżu drogi krajowej nr 72 z Podbrezovéj na przełęcz Čertovica.
Dzieje poznania.
Jaskinia składa się z dwóch części, tzw. Starej i Nowej. Otwór „Starej” jaskini był znany miejscowej ludności od dawna. W 1923 r. badali go J. Kovalčík i bracia Holman, którzy później, w 1927 r., przedostali się poprzez studnię zwaną "Peklo" do nowych części jaskini. Po przekopaniu „Nowego” wejścia, poszerzeniu części chodników i zamontowaniu drewnianych drabinek jaskinię oddano zwiedzającym w 1941 r. Szerzej zakrojone badania geomorfologiczna jaskini prowadził w 1951 r. Anton Droppa przy pomocy speleologów z Brezna. W 1956 r. inny zespół speleologów odkrył sondowaniem w zasypanym leju kolejne części jaskini o rozwinięciu pionowym. Najnowsze badania jaskini prowadzone przez zespół z Brezna, w wyniku których sporządzono jej dokładne plany, zostały opublikowane w 2006 r.
W czasie słowackiego powstania narodowego w jaskini ukrywali się partyzanci. Jeden z nich zginął zastrzelony przez Niemców – upamiętnia go tablica zamontowana w jaskini.
Charakterystyka jaskini.
Jaskinia powstała w ciemnoszarych wapieniach, pochodzących ze środkowego triasu. Ma pochodzenie tektoniczno-erozyjne: została wymodelowana płynącą wodą potoku Bystrianka w liniach uskoków i spękań w skałach w trzech poziomach rozwojowych. Poza charakterystycznymi formami fluwialnego rozwoju jaskini świadczą o tym znalezione w niej osady krystalicznych żwirów, przyniesionych spod Chopoka i Dziumbiera.
Otwór „Starej” jaskini znajduje się w stromej ścianie skalnej na południowym skraju Bystrej. Leży na wysokości 629 m n.p.m., czyli ok. 70 m ponad dnem doliny. Za otworem wejściowym otwiera się głęboka na 17 m. studnia zwana "Peklo", z której wiodą wąskie, szczelinowe korytarze w kierunku zachodnim, ku nowym częściom jaskini.
Wejście do „Nowej” jaskini leży na zachód od „Starej”, na wysokości 566 m n.p.m., nad nieaktywnym ponorem Bystrianki (słow. "Opustený ponor", 553 m n.p.m.; przyjmował wodę przy nadzwyczajnie wysokich stanach potoku). Część wejściowa składa się z krętych, szczelinowych korytarzy zakończonych "Kapličkou" i "Mostárenskými sieňami". Dalej na południe znajdują się dalsze części jaskini, w większości o charakterze zawaliskowym, odkryte w 1956 r. dzięki pracom sondażowym prowadzonym z powierzchni. Na najniższym piętrze jaskini istnieje w dalszym ciągu aktywny ciek wodny, płynący 15-20 m poniżej trasy turystycznej.
Jaskinia charakteryzuje się stosunkowo niewielką różnorodnością szaty naciekowej w poszczególnych korytarzach i komorach. Uwagę zwracają m.in. polewy i draperie naciekowe w różnych barwach, od kremowych i żółtawych do brązowawych, a w "Kapličce" zespół błyszczących stalaktytów i stalagmitów białego koloru. W „Starej” jaskini szata naciekowa jest już „martwa”.
Wody płynące w jaskini pochodzą z kilku ponorów, znajdujących się w korycie Bystrianki na terenie Bystrej. Najważniejszym jest"Ponor pod jabloňou" (550,8 m n.p.m.), znajdujący się w pobliżu wejścia do uprzystępnionych części jaskini. Woda w jaskini pojawia się w najniższych częściach „Nowej” jaskini, w tzw. „Rzeczysku” (słow. "Riečištie") – aktywny tok jest tu dostępny w dwóch miejscach. Następnie można go obserwować na krótkim odcinku w jaskini "Závrt", leżącej ok. 500 m na południowy zachód od wejścia do Jaskini Bystrzańskiej. Wody te wypływają ok. 3 km dalej na południowy zachód, w kilku wywierzyskach na terenie wsi Valaská.
Aktualnie (2021 r.) długość korytarzy jaskini wynosi 3531 m, głębokość (rozwinięcie pionowe) 99 m.
Ochrona jaskini.
Jaskinia leży w strefie ochronnej Parku Narodowego Niżne Tatry. W 1968 r. została objęta ochroną jako pomnik przyrody (słow. "Národná prírodná pamiatka"), z nowelizacją w roku 1972.
Zwiedzanie.
Jaskinia przeznaczona jest do zwiedzania turystycznego z przewodnikiem. Wejścia do jaskini odbywają się w wyznaczonych godzinach. Zwiedzanie trwa ok. 45 min. Trasa turystyczna ma formę pętli o długości zwiedzania 580 m. Trasa nie ma dużych przewyższeń, jest na niej jedynie 26 schodów. Jaskinia jest oświetlona elektrycznie. Temperatura wewnątrz jaskini wynosi od 5,7 do 6,7 ºC.
Lecznictwo.
Poza trasą zwiedzania od 1972 r. na teranie jaskini działa sanatorium. W tzw. Sali Zabiegowej (słow. "Liečebná sieň") z powodzeniem leczy się schorzenia górnych dróg oddechowych u dzieci.

</doc>
<doc id="5031260" url="https://pl.wikipedia.org/wiki?curid=5031260" title="TCG Gökova">
TCG Gökova

TCG Gökova (F-496) – turecka fregata rakietowa typu "Gabya", siódma jednostka z serii. Dawny USS „Samuel Eliot Morison” (FFG-13).
Służba w US Navy.
Stępkę pod jednostkę położono 4 grudnia 1978 roku jako jedną z fregat typu Oliver Hazard Perry. Uroczyste wodowanie odbyło się 14 lipca 1979, zaś okręt wcielono do służby w US Navy 11 października 1980 jako USS „Samuel Eliot Morison” (FFG-13). Fregatę wycofano z eksploatacji 10 kwietnia 2002 roku i przekazano ją stronie tureckiej.
Służba w Tureckiej Marynarce Wojennej.
Jednostka ta jest pierwszym z dwóch okrętów typu Oliver Hazard Perry które Türk Deniz Kuvvetleri zakupiła w 2002 roku. Tym samym okręt dołączył do trzech ex-amerykańskich jednostek, które przekazano Türk Deniz Kuvvetleri w sierpniu 1997 roku oraz w roku 1999 na zasadach programu EDA (Excess Defense Articles). Strona turecka musiała jedynie ponieść koszty związane z doprowadzeniem fregat do stanu użyteczności, zainstalowaniem uzbrojenia, przeszkoleniem załogi, dokumentacji technicznej, zapasu części zamiennych oraz amunicji. TCG „Gökova”, dawny USS „Samuel Eliot Morison” (FFG-13), wcielony został do służby 11 kwietnia 2002.
Fregata przeszła program modernizacji, który obejmował doposażenie okrętu w turecki cyfrowy system zarządzania walką o nazwie GENESIS (Gemi Entegre Savaş İdare Sistemi). System został zaprojektowany i wdrożony wspólnie przez turecką marynarkę wojenną i HAVELSAN, turecką firmę produkującą sprzęt elektroniczny i oprogramowanie.

</doc>
<doc id="5031262" url="https://pl.wikipedia.org/wiki?curid=5031262" title="Zofia Ścisłowska">
Zofia Ścisłowska

Zofia Ścisłowska (ur. 1 stycznia 1812 na Litwie, zm. 4 marca 1873 w Sokołowie Podlaskim) − polska pisarka, publicystka, wydawca i kompozytorka. Uznawana za pierwszą lubelską literatkę.
Życiorys.
Była córką Jana Wrońskiego, generalnego plenipotenta dóbr książąt Czartoryskich na Litwie. Początkowo nauki pobierała w domu, następnie uczyła się gry na fortepianie w Konserwatorium Muzycznym w Warszawie. Skomponowała dwa polonezy, które ukazały się w 1831 nakładem warszawskiej oficyny muzycznej. 
W 1835 wyszła za mąż za Ignacego Ścisłowskiego, urzędnika skarbowego w Komisji Wojewódzkiej w Lublinie. Po ślubie przeprowadziła się do Lublina. Zamieszkała wraz z mężem przy klasztorze Bernardynów. Udzielała lekcji gry na fortepianie i zajmowała się pisarstwem. Około 1845 wydała drukiem kolejne kompozycje. W latach 1848 i 1849 gościła u siebie przejeżdżającą przez Lublin powieściopisarkę Paulinę Wilkońską. 
W 1854 przeniosła się do Siedlec (swoją podróż przez Lubartów, Kock i Łuków opisała i wydała drukiem w 1857), a następnie do Sokołowa Podlaskiego. Miała sześcioro dzieci. Zmarła 4 marca 1873 w Sokołowie Podlaskim. Została pochowana na tamtejszym cmentarzu.
Twórczość literacka.
Była autorką powieści, opowiadań i powiastek historycznych, pisanych głównie dla dzieci i młodzieży. Swoje prace podpisywała kryptonimem "Z..., Ś..." lub "Z..., S...a". W utworach kładła duży nacisk na treści dydaktyczne i moralizatorskie. Swoją pierwszą książkę "Cztery powieści obyczajowe, napisane oryginalnie, poświęcone chwilowej rozrywce" opublikowała w 1842 w Warszawie. 
W latach 1845 i 1846 redagowała pierwsze lubelskie pismo literackie "Fiołek. Noworocznik lubelski literaturze i poezji poświęcony". Był to jeden z pierwszych w kraju almanachów literackich. Zawierał m.in. wiersze autorów polskich i zagranicznych (np. sonety lubelskiego poety Edmunda Znatowicza), opowiadania historyczne oraz szkice krajoznawcze. Z uwagi na krytyczne recenzje dotyczące nierównego poziomu artystycznego zebranych tam utworów, noworocznik przestał się ukazywać. 
Jej teksty ukazywały się również m.in. w „Przyjacielu Dzieci”, „Zorzy”, „Pamiętniku Religijnym”, tygodniku „Czytelnia Niedzielna” (w latach 1859–1861), „Pierwiosnku”, „Tygodniku Illustrowanym”, a także w „Kalendarzu Lubelskim”, z którym współpracowała w latach 1871−1873.

</doc>
<doc id="5031264" url="https://pl.wikipedia.org/wiki?curid=5031264" title="TCG Göksu">
TCG Göksu

TCG Göksu (F-497) – turecka fregata rakietowa typu "Gabya", ósma i jednocześnie ostatnia jednostka z serii. Dawny USS „Estocin” (FFG-15).
Służba w US Navy.
Fregatę zamówiono w stoczni Bath Iron Works 27 lutego 1976 roku jako jedną z fregat rakietowych typu Oliver Hazard Perry. Położenie stępki odbyło się 2 kwietnia 1979, zaś wodowanie 3 listopada 1979 roku. Okręt wcielono do służby w US Navy 10 stycznia 1981 jako USS „Estocin” (FFG-15). Okręt został wycofany ze służby 3 kwietnia 2003 roku i przekazany stronie tureckiej.
Służba w Tureckiej Marynarce Wojennej.
Jednostka ta jest ostatnią z dwóch okrętów typu Oliver Hazard Perry które Türk Deniz Kuvvetleri zakupiła w 2002 roku. Tym samym okręt dołączył do trzech ex-amerykańskich jednostek, które przekazano Türk Deniz Kuvvetleri w sierpniu 1997 roku oraz w roku 1999 na zasadach programu EDA (Excess Defense Articles). Strona turecka musiała jedynie ponieść koszty związane z doprowadzeniem fregat do stanu użyteczności, zainstalowaniem uzbrojenia, przeszkoleniem załogi, dokumentacji technicznej, zapasu części zamiennych oraz amunicji. TCG „Göksu”, dawny USS „Estocin” (FFG-15), wcielony został do służby 4 kwietnia 2003.
Fregata przeszła program modernizacji, który obejmował doposażenie okrętu w turecki cyfrowy system zarządzania walką o nazwie GENESIS (Gemi Entegre Savaş İdare Sistemi). System został zaprojektowany i wdrożony wspólnie przez turecką marynarkę wojenną i HAVELSAN, turecką firmę produkującą sprzęt elektroniczny i oprogramowanie.

</doc>
<doc id="5031269" url="https://pl.wikipedia.org/wiki?curid=5031269" title="Wanda Śliwina">
Wanda Śliwina

Wanda Śliwina, z domu Pawłowska, ps. "Helena Korwinówna", "Jagienka", "Jagienka spod Lublina", "Jagna", "Wanda Jagienka Śliwina" (ur. 9 lutego 1888 w Celestynowie, zm. 16 sierpnia 1962 w Wambierzycach) – polska pisarka, publicystka, redaktorka i regionalistka.
Życiorys.
Niektóre starsze biogramy podają błędnie, że urodziła się 9 lutego 1891 na stacji kolejowej Bystrzyca koło Lublina, jednak wedle nowszych ustaleń przyszła na świat w Celestynowie, niedaleko Otwocka, 9 lutego 1888. Jej rodzicami byli Wilhelm Pawłowski, urzędnik kolejowy, i Wanda Helena z domu Moroz, natomiast dziadkiem Jan Korwin-Pawłowski, właściciel majątku Czechówka pod Lublinem (dziś część miasta Lublina).
W latach 1906–1907 studiowała w Konserwatorium Muzycznym w Warszawie. W 1908 wyszła za mąż za Władysława Śliwę, późniejszego burmistrza Lubartowa. W czasie I wojny światowej przebywała w Rosji i na Ukrainie. Działała w środowisku kolonii polskiej w Czernihowie, udzielała się także w Polskim Towarzystwie Pomocy Ofiarom Wojny. Przez półtora roku pracowała w Ochronce dla Dzieci Ofiar Wojny, prowadzonej przez to towarzystwo.
W 1918 wróciła do Polski i zamieszkała w Lubartowie. Działała w wielu organizacjach i stowarzyszeniach. Została członkiem zarządu Polskiego Towarzystwa Miłośników Sztuki w Lubartowie (kierowała działającą w jego ramach sekcją teatralną, prowadziła też bibliotekę i czytelnię) oraz członkiem lubartowskiego Towarzystwa Gimnastycznego „Sokół”. Prowadziła chór „Lutnia” w Lubartowie, a jej skecze i dialogi wystawiano w tamtejszym teatrze amatorskim (od 1919). W 1923 zorganizowała pierwsze w województwie lubelskim Koło Ligi Obrony Powietrznej Państwa. Została „matką chrzestną” hydroplanu "Lubliniak", ufundowanego przez „Głos Lubelski”. Do 1925 kierowała Centralnym Związkiem Młodzieży Wiejskiej powiatu lubartowskiego. W latach 1926–1927 współpracowała ze Związkiem Obrony Kresów Zachodnich.
Około 1935 przeprowadziła się do Lublina, gdzie mieszkała również podczas okupacji. Działała wówczas w konspiracji AK. Od 1944 pracowała w Wydziale Oświaty i Kultury Urzędu Miasta Lublin. Pięć lat później przeniosła się do Wrocławia. Zmarła 16 sierpnia 1962 w Wambierzycach. Została pochowana na cmentarzu parafialnym w Lubartowie.
Miała dwóch synów: Jerzego (1909−1993) i Romana (1915−1939).
11 listopada 2012 wpisana została do pamiątkowej księgi ludzi zasłużonych dla Lubartowa "Pamięć i Zobowiązanie".
Twórczość.
Utwory podpisywała często pseudonimami Jagienka lub Jagienka spod Lublina, nawiązującymi do bohaterki powieści "Krzyżacy" Henryka Sienkiewicza. Publikowała artykuły, opowiadania, powieści, legendy, wiersze, felietony humorystyczne, utwory dramatyczne i opracowania literackie. Debiutowała w 1916, w polskim czasopiśmie humorystycznym „Mucha” (wydawanym wówczas w Moskwie), w którym ukazał się jej wiersz "Przeminął maj" (ogłoszony anonimowo).
Przez lata związana z Lubartowem, zbierała i publikowała materiały dotyczące regionu i jego historii. W 1918 wydała zbiór tańców i pieśni ludowych "Chata za wsią". Przygotowywała okolicznościowe jednodniówki m.in. z okazji rocznicy bitwy pod Grunwaldem (1919). W 1923 została redaktorem jednodniówki lubartowskiego Koła Ligi Obrony Powietrznej Państwa. Od 1925 wydawała pierwsze lokalne czasopismo „Echo Ziemi Lubartowskiej”. W 1926 przygotowała publikację pt. "Lubartów. Szkic monograficzny", a w 1928 wspólnie z Ferdynandem Traczem opublikowała pracę pt. "Ziemia Lubartowska, szkic monograficzny, ilustrowany". Jak zauważył Alojzy Leszek Gzella, Śliwina w swoich utworach satyrycznych wyśmiewała przywary władz powiatu i notabli wojewódzkich, przez co zyskała przydomek „lubartowskiej jędzy”. Z uwagi na zamiłowania regionalne i skłonność do moralizowania porównywana bywa do innej pisarki związanej z Lubelszczyzną, Zofii Ścisłowskiej.
Drukowała w czasopismach, m.in. w piśmie satyrycznym „Diabeł” (1920), tygodniku satyryczno-humorystycznym „Śmiech”, tygodniku młodzieży wiejskiej „Siew”, tygodniku „Zjednoczenie”, jak również w „Twórczości Młodej Polski” (1923-1924), „Świecie i Prawdzie” (1925-1926), „Mównicy Publicznej” (1926), „Słowie Zamojskim” (1929-1930), „Trubadurze Warszawskim” (1927-1930) i „Młodym Polaku” (1928-1930). Przez parę lat pisywała artykuły do dziennika „Głos Lubelski”, a także do czasopism lubelskich „Przegląd Kobiecy”, „Straż nad Bugiem” i „Życie Lubelskie” ("Pamiętniki Anusi", 1922). Była autorką ponad dwudziestu utworów scenicznych, m.in. sztuki "Macierzyństwo panny Jadzi", którą wystawiono w teatrach kilkukrotnie (Lublin, Warszawa – 1945, Koszalin – 1947, Poznań – 1949).
Swoje wspomnienia opublikowała częściowo już w 1923, w zbiorze "O własnych siłach", w którym znalazły się opowiadania osnute na motywach autobiograficznych. Inne ("Rzut okiem wstecz") zamieściła w wydanej z okazji 15-lecia jej pracy społecznej i literackiej publikacji "W zwierciadlanym owalu" (Lublin 1931). Rękopisy jej wspomnień z okresu pierwszej i drugiej wojny światowej ("Tułaczka po Rosji", "W ramionach wroga") przechowywane są w Muzeum Regionalnym w Lubartowie.

</doc>
<doc id="5031270" url="https://pl.wikipedia.org/wiki?curid=5031270" title="Cà Mau (półwysep)">
Cà Mau (półwysep)

Cà Mau – nizinny półwysep w południowym Wietnamie. Jest częścią prowincji Cà Mau. Na półwyspie leży miasto Cà Mau.
Na półwyspie występują wilgotne lasy równikowe, a na bagnistych wybrzeżach — namorzynowe.
Na półwyspie Cà Mau uprawia się ryż.

</doc>
<doc id="5031277" url="https://pl.wikipedia.org/wiki?curid=5031277" title="Edykt zniszczenia chrześcijaństwa">
Edykt zniszczenia chrześcijaństwa



</doc>
<doc id="5031278" url="https://pl.wikipedia.org/wiki?curid=5031278" title="Union Flag">
Union Flag



</doc>
<doc id="5031279" url="https://pl.wikipedia.org/wiki?curid=5031279" title="TCG Gokceada (F-494)">
TCG Gokceada (F-494)



</doc>
<doc id="5031281" url="https://pl.wikipedia.org/wiki?curid=5031281" title="Kaplica św. Maksymiliana Marii Kolbe w Wilczycach">
Kaplica św. Maksymiliana Marii Kolbe w Wilczycach

Kaplica św. Maksymiliana Marii Kolbe w Wilczycach – murowana świątynia rzymskokatolicka, zbudowana w 1985 roku, znajdująca się w Wilczycach, w powiecie limanowskim, na terenie gminy Dobra. Kaplica należy do parafii Matki Bożej Nieustającej Pomocy w Jurkowie.
Historia.
Kaplica jest zbudowana na miejscu wcześniejszego punktu katechetycznego, w którym od 1976 roku dzieci uczyły się religii. Punkt ten znajdował się w miejscu nazywanym potocznie "Na Stawie" na prywatnej posesji Szczepana Michałka. We wcześniejszym okresie w miejscu punktu katechetycznego znajdował się młyn wodny. Pomniejsze części działek pod budowę kaplicy ofiarowali również inni mieszkańcy z osiedla Kosmale - Stefan Dudzik oraz Władysław Michałek. Lokalizacja ta leży na styku dwóch parafii - Mszana Dolna oraz Jurków oraz dwóch diecezji - tarnowskiej i krakowskiej. Wcześniej katecheza dzieci odbywała się w prywatnych domach - w latach 70. uczono religii u rodziny Pulków w osiedlu Pulki a następnie u rodziny Majerczyków w osiedlu Krzysztofy. Od 1978 roku co niedzielę odprawiano w tym punkcie mszę świętą, w czasie dobrej pogody na zewnątrz. Inicjatorem budowy kaplicy był ówczesny proboszcz parafii Jurków, Józef Puchała motywowany dużą odległością wioski od kościoła parafialnego w Jurkowie. Budowa kaplicy odbywała się w czasach komunizmu w Polsce. W kronice parafii Jurków z 1975 roku czytamy:
W innym zaś miejscu widnieje zapis:
Przez trzy lata budowa była zajęta przez Skarb Państwa za łamanie prawa. Władze planowały zagospodarowanie tej budowy na inny obiekt społecznej użyteczności. Właściciel, Szczepan Michałek, pozostał bez dachu nad głową i przez pewien czas zamieszkał pod lipą rosnącą niedaleko tego miejsca. Ponadto, zostały nałożone na niego wysokie podatki za wynajmowanie powierzchni pod salę katechetyczną. Ksiądz proboszcz miał zaś płacić czynsz za ten wynajem. Pozwolenie na budowę zostało uzyskane w 1983 roku - po pięciu latach starań i rozmów z ówczesnymi władzami.
Autorem projektu był inżynier Białka, część konstrukcyjną kaplicy zaprojektował mgr inż. Franciszek Michałem pochodzący z Wilczyc (osiedle Cyrki), absolwent Politechniki Krakowskiej. Głównym majstrem był Józef Kuczaj pochodzący z Łostówki. Swoją pracą przy budowie kaplicy zasłużył się również Piotr Jurczak z osiedla Krawce. Mieszkańcy czynnie wspierali dzieło budowy kościoła. Pomagali przy budowie wszyscy mieszkańcy zgodnie z ustaloną kolejką, natomiast gospodynie organizowały się osiedlami zapewniając wyżywienie pracownikom.
W 1985 roku odbyła się uroczysta procesja, w której przeniesiono obraz św. Maksymiliana Marii Kolbego do kaplicy (jeszcze w stanie surowym), ksiądz prałat Teofil Świątek poświęcił kaplicę i odprawiono uroczystą mszę świętą.
W 1988 roku otrzymano pozwolenie od Kurii Diecezjalnej w Tarnowie na przechowywanie Najświętszego Sakramentu. 
Relikwie.
W kaplicy znajdują się następujące relikwie:

</doc>
<doc id="5031283" url="https://pl.wikipedia.org/wiki?curid=5031283" title="Outerbanks Entertainment">
Outerbanks Entertainment

Outerbanks Entertainment – amerykańska firma produkcyjna założona 29 czerwca 1995 roku przez Kevina Williamsona.
Firma wyprodukowała seriale takie jak m.in. „Jezioro marzeń” (1998–2003), „Wasteland” (1999), „Glory Days” (2002) i „Pamiętniki wampirów” (2009–2017).
Pracowała także przy filmach takich jak m.in. „Przeklęta” (2005) i „Krzyk 4” (2011).

</doc>
<doc id="5031287" url="https://pl.wikipedia.org/wiki?curid=5031287" title="TCG Gokova (F-496)">
TCG Gokova (F-496)



</doc>
<doc id="5031288" url="https://pl.wikipedia.org/wiki?curid=5031288" title="TCG Goksu (F-497)">
TCG Goksu (F-497)



</doc>
<doc id="5031292" url="https://pl.wikipedia.org/wiki?curid=5031292" title="Kościół św. Andrzeja Apostoła w Golinie">
Kościół św. Andrzeja Apostoła w Golinie

Kościół świętego Andrzeja Apostoła w Golinie – rzymskokatolicki kościół parafialny należący do parafii pod tym samym wezwaniem (dekanat Jarocin diecezji kaliskiej).
Jest to świątynia wzniesiona w 2 połowie XVII wieku. Restaurowana była w latach 1726–46 dzięki staraniom Przyjemskich – wzmocniona została wówczas konstrukcją szkieletową. W latach 1866, 1935 a także w latach 60. ubiegłego wieku kościół był odnawiany. W świątyni jest umieszczony obraz Matki Bożej Golińskiej, który jest celem pielgrzymek wiernych. W latach 1999–2000 została dobudowana boczna kaplica. Kościół był gruntownie remontowany w latach 2010–12 (m.in. została przebudowana kaplica).
Budowla jest drewniana, jednonawowa, posiada konstrukcję zrębową. Dwie ściany są wzmocnione konstrukcją szkieletową i otynkowane. Świątynia jest orientowana, do jej budowy użyto drewna dębowego. Prezbiterium jest mniejsze w stosunku do nawy, zamknięte jest prostokątnie, z boku znajduje się zakrystia. Z przodu nawy jest umieszczona kruchta. Budowlę nakrywa dach dwukalenicowy, pokryty gontem, na dachu znajduje się sześcioboczna wieżyczka na sygnaturkę. Jest ona zwieńczona cebulastym blaszanym dachem hełmowym z latarnią, krzyżem i chorągiewką z datą „1866”. Wnętrze nakrywają: pozorne sklepienie kolebkowe w prezbiterium, natomiast nawę nakrywa płaski strop belkowy. Chór muzyczny jest podparty dwoma kolumnami, posiada falistą linię parapetu, umieszczony jest na nim prospekt organowy. Polichromia w stylu barokowym, przedstawiająca wizerunki świętych, jest umieszczona na stropie prezbiterium i została wykonana w 1935 roku przez Wiktora Gosienieckiego. Ołtarz główny w stylu barokowym powstał na początku XVIII wieku. Dwa ołtarze boczne w stylu barokowym powstały około połowy XVII wieku. Ambona w stylu barokowym datowana na około 1700 rok, jest podparta rzeźbą Świętego Jonasza. Rzeźba Chrystusa Frasobliwego w stylu późnogotyckim powstała w XVI wieku.

</doc>
<doc id="5031297" url="https://pl.wikipedia.org/wiki?curid=5031297" title="Canterbury (nizina)">
Canterbury (nizina)

Canterbury (ang. "Canterbury Plains") – aluwialna nizina w Nowej Zelandii, na wschodnim wybrzeżu Wyspy Południowej. Główne miasto leżące na nizinie to Christchurch. Na nizinie Canterbury panuje klimat umiarkowany ciepły.
Ważny region rolniczy kraju. Na nizinie Canterbury uprawia się zboża i rośliny pastewne oraz hoduje się owce.

</doc>
<doc id="5031298" url="https://pl.wikipedia.org/wiki?curid=5031298" title="Clelio Darida">
Clelio Darida

Clelio Darida (ur. 3 maja 1927 w Rzymie, zm. 11 maja 2017 tamże) – włoski polityk, prawnik i samorządowiec, w latach 1969–1976 burmistrz Rzymu, minister.
Życiorys.
Absolwent studiów prawniczych. Przystąpił do Chrześcijańskiej Demokracji, w ramach której stał się bliskim współpracownikiem Amintore Fanfaniego. Od 1960 był radnym Rzymu. W latach 1963–1970 sprawował mandat posła do Izby Deputowanych IV i V kadencji. W latach 1969–1976 zajmował stanowisko burmistrza Rzymu. W 1976 powrócił do niższej izby włoskiego parlamentu, zasiadał w niej nieprzerwanie do 1992 jako poseł VII, VIII, IX i X kadencji.
Obejmował szereg funkcji rządowych. Między 1976 a 1980 był podsekretarzem stanu w ministerstwie spraw wewnętrznych. W 1980 został ministrem bez teki do spraw kontaktów z parlamentem, następnie w tym samym roku był ministrem poczty i telekomunikacji. W latach 1980–1981 zajmował stanowisko ministra bez teki do spraw służb publicznych. Od 1981 do 1983 pełnił funkcję ministra sprawiedliwości, a od 1983 do 1987 był ministrem zasobów państwowych.
W 1993 objęty śledztwem związanym z aferami korupcyjnymi (tzw. Tangentopoli) i tymczasowo aresztowany na okres 3 miesięcy. W późniejszym czasie uniewinniony od popełnienia zarzucanych mu czynów, otrzymał też odszkodowanie za pozbawienie wolności.
Odznaczony Orderem Zasługi Republiki Włoskiej I klasy (1971).

</doc>
<doc id="5031301" url="https://pl.wikipedia.org/wiki?curid=5031301" title="Nowe Haby">
Nowe Haby

Nowe Haby (; ) – wieś na Białorusi, w obwodzie mińskim, w rejonie miadzielskim, w sielsowiecie Słoboda.
Historia.
W czasach zaborów w gminie Żośna, w powiecie wilejskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie duniłowickim, od 1926 w powiecie postawskim, w gminie Żośno.
Według Powszechnego Spisu Ludności z 1921 roku zamieszkiwało tu 707 osób, 24 było wyznania rzymskokatolickiego, 678 prawosławnego a 5 mojżeszowego. Jednocześnie 2 mieszkańców zadeklarowało polską przynależność narodową, 700 białoruską a 5 żydowską. Było tu 120 budynków mieszkalnych. W 1931 w 131 domach zamieszkiwało 701 osób.
Wierni należeli do parafii rzymskokatolickiej w Wesołusze i prawosławnej w Starych Habach. Miejscowość podlegała pod Sąd Grodzki w Miadziole i Okręgowy w Wilnie; właściwy urząd pocztowy mieścił się w Słobodzie Żośniańskiej.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do obwodu mińskiego Białoruskiej SRR.
Od 1991 w składzie niepodległej Białorusi. Do 2013 wieś w składzie sielsowietu Stare Haby.

</doc>
<doc id="5031303" url="https://pl.wikipedia.org/wiki?curid=5031303" title="Bitwa pod Teplenicą">
Bitwa pod Teplenicą

Bitwa pod Teplenicą – część bitwy wołyńsko-podolskiej, wypad pododdziałów 25. i 26 pułku piechoty w czasie ofensywy jesiennej wojsk polskich na Ukrainie w okresie wojny polsko-bolszewickiej.
Geneza.
2 września, jeszcze w czasie walk pod Zamościem, Naczelne Dowództwo Wojska Polskiego zdecydowało, iż 3. i 6 Armia, po stosownym przegrupowaniu, około 10 września podejmą większą akcję zaczepną w kierunku wschodnim celem "„nie tylko odrzucenia nieprzyjaciela poza granice Małopolski, lecz także rozbicia i zdezorganizowania jego sił tak, aby później można było utrzymać front przy użyciu słabych sił własnych"". 3 Armia gen. Władysława Sikorskiego przystąpiła do działań 10 września. Wstępnym etapem był zagon grupy motorowej mjr. Włodzimierza Bochenka wyprowadzony z Włodawy, który przeprawił się przez Bug i następnego dnia opanował Kowel. W 3 dekadzie września rozwiązana została na Wołyniu 3 Armia, a z pozostałych po niej jednostek: 13 Dywizji Piechoty, 7 Dywizji Piechoty, Dońskiej Brygady Kawalerii i Korpusu Jazdy utworzona została Wołyńska Grupa Operacyjna pod dowództwem gen. Władysława Jędrzejewskiego. W sferze zainteresowania Wołyńskiej Grupy był między innymi kierunek: Sarny–Olewsk–Korosteń.
W ostatnich dniach wojny polsko-sowieckiej 7 Dywizja Piechoty gen. Karola Schuberta tworzyła lewe skrzydło grupy wołyńskiej, a zarazem 6 Armii gen. Stanisława Hallera, i utrzymywała łączność taktyczną z grupą gen. Stanisława Bułaka-Bałachowicza, walczącą na prawym skrzydle 4 Armii gen. Leonarda Skierskiego.
Wypad pod Teplenicą.
W październiku 1920 7 Dywizja Piechoty zajęła Olewsk i utworzyła przedmoście na wschodnim brzegu Uborci. Wieczorem 15 października, stacjonujący w Olewsku 25 pułk piechoty został zluzowany przez 26 pułk piechoty. 16 października dowództwo 7 Dywizji Piechoty wydało rozkaz zorganizowania wypadu przed przedni skraj obrony w celu zdezorganizowania przygotowań ofensywnych nieprzyjaciela. Do wykonania zadania wyznaczony został III batalion 25 pułku piechoty oraz I i III batalion 26 pułku piechoty. 
Batalion 25 pułku piechoty uderzył na Kiszyn, III/26 pp (bez 10 i 12 kompanii) na Bolarkę a I/26 pp na Teplenicę. III/26 pp w czasie marszu na obiekt ataku został silnie ostrzelany przez sowiecki pociąg pancerny i zmuszony do odwrotu. Po zaciętej walce I batalion 26 pułku piechoty zdobył Teplenicę. Sukces na tym kierunku okazał się jednak połowicznym, gdyż jego 10 kompania zmyliła drogę, nie zamknęła okrążenia i pozwoliła przeciwnikowi wycofać się z miejscowości. III batalion 25 pułku piechoty opanował Kiszyn i wziął do niewoli około 130 jeńców.
W tym czasie Sowieci uderzyli na osłabioną obsadę przedmościa Olewsk i rozbili 12 kompanię 26 pułku piechoty. Dowództwo 7 Dywizji nakazało natychmiastowy powrót grupy wypadowej i ponowne wzmocnienie obsady przyczółka. Taki stan utrzymał się do rozejmu.
Bilans walk.
Wypad zorganizowany przez dowództwo 7 Dywizji Piechoty przyniósł jedynie połowiczny sukces. Mimo zadanych przeciwnikowi strat i wzięciu do niewoli około 200 jeńców, nie zdołano jednak rozbić jego oddziałów znajdujących się na wschód i północny wschód od Olewska. Straty polskie to około 20 poległych i rannych.

</doc>
<doc id="5031304" url="https://pl.wikipedia.org/wiki?curid=5031304" title="Costante Degan">
Costante Degan

Costante Degan (ur. 12 marca 1930 w Mestre, zm. 1 lipca 1988 tamże) – włoski polityk, inżynier i samorządowiec, parlamentarzysta i minister.
Życiorys.
Z wykształcenia i zawodu inżynier. Działał w Azione Cattolica i katolickiej organizacji studenckiej FUCI. Przystąpił do Chrześcijańskiej Demokracji. Od połowy lat 50. związany jako radny z samorządem. W latach 1963–1983 sprawował mandat posła do Izby Deputowanych IV, V, VI, VII i VIII kadencji. Następnie do czasu swojej śmierci zasiadał w Senacie IX i X kadencji.
Między 1974 a 1980 był podsekretarzem stanu w resorcie transportu w sześciu gabinetach. Od sierpnia 1983 do sierpnia 1986 zajmował stanowisko ministra zdrowia w rządzie Bettina Craxiego, po czym do lipca 1987 był ministrem marynarki handlowej w drugim gabinecie tegoż premiera oraz w szóstym rządzie Amintore Fanfaniego. W 1988 objął funkcję burmistrza Wenecji. Zmarł w tym samym roku na raka płuc.

</doc>
<doc id="5031306" url="https://pl.wikipedia.org/wiki?curid=5031306" title="Edith L. Tiempo">
Edith L. Tiempo

Edith Lopez Tiempo (ur. 22 kwietnia 1919 w Bayombong w Nueva Vizcaya, zm. 21 sierpnia 2011) – filipińska pisarka i poetka tworząca po angielsku, krytyk literacki.
Życiorys.
Urodziła się 22 kwietnia 1919 roku w Bayombong w prowincji Nueva Vizcaya. W 1940 roku wyszła za mąż za pisarza Edilberta K. Tiempo. W 1947 roku uzyskała tytuł bakałarza w dziedzinie edukacji na Silliman University, a dwa lata później tytuł Master of Arts filologii angielskiej na University of Iowa. Doktoryzowała się w 1958 roku na University of Denver. Podczas studiów w Stanach Zjednoczonych poznała szkołę New Criticism, którą później krzewiła w Filipinach. Wraz z mężem założyła i prowadziła warsztaty pracy twórczej Silliman National Writers’ Workshop w Dumaguete, w których rozwijali się pisarze z całych Filipin.
Pisała po angielsku, łącząc kunsztowną formę z przenikliwą treścią. W swojej twórczości często poruszała współczesne tematy społeczne. Jej poezja pojawiła się w przełomowej antologii poezji filipińskiej "Six Filipino Poets" pod redakcją amerykańskiego krytyka nurtu nowej krytyki, Leonarda Caspera. Została trzykrotnie laureatką Nagrody Palanca (1951, 1955, 1967). W 1999 roku, jako pierwsza kobieta, została wyróżniona filipińskim tytułem National Artist for Literature (pol.: „artysta narodowy w dziedzinie literatury”).
Zmarła 21 sierpnia 2011 roku.
Twórczość.
Za źródłem:

</doc>
<doc id="5031310" url="https://pl.wikipedia.org/wiki?curid=5031310" title="Mario Di Lazzaro">
Mario Di Lazzaro

Mario Di Lazzaro (ur. 14 października 1926 w Rzymie, zm. 17 grudnia 1996 tamże) – włoski matematyk, nauczyciel akademicki i urzędnik państwowy, w 1987 minister turystyki.
Życiorys.
Ukończył studia z zakresu matematyki i fizyki. Zajął się działalnością dydaktyczną i naukową, specjalizując się w matematyce finansowej i ubezpieczeniowej. Wykładał na Uniwersytecie Rzymskim „La Sapienza”, a także na uniwersytetach w Cagliari i Florencji. Został profesorem na Uniwersytecie LUISS w Rzymie, pełnił funkcję dziekana wydziału ekonomicznego i prorektora tej uczelni.
Od kwietnia do lipca 1987 sprawował urząd ministra turystyki w szóstym rządzie Amintore Fanfaniego. W późniejszych latach do 1996 był komisarzem Consob, włoskiego regulatora rynków finansowych.

</doc>
<doc id="5031314" url="https://pl.wikipedia.org/wiki?curid=5031314" title="Daniel (opat tyniecki)">
Daniel (opat tyniecki)

Daniel (zm. 6 czerwca 1486(?)) – opat w Tyńcu najprawdopodobniej wiosną 1486.

</doc>
<doc id="5031315" url="https://pl.wikipedia.org/wiki?curid=5031315" title="Mark Manson">
Mark Manson

Mark Manson (ur. 9 marca 1984 w Austin) – amerykański publicysta, bloger i przedsiębiorca; autor pozycji na temat rozwoju osobistego.
Jego książki "The Subtle Art of Not Giving a F*ck: A Counterintuitive Approach to Living a Good Life" (pol. „Subtelnie mówię F**k! Sprzeczna z logiką metoda na szczęśliwe życie”) i "Everything Is F*cked: A Book About Hope" znalazły się na liście bestsellerów New York Times. Prowadzi stronę internetową markmanson.net.
Życiorys.
Pochodzi z Austin w stanie Teksas. Wyjechał do Bostonu, gdzie wstąpił na Uniwersytet Bostoński. Studia ukończył w 2007 roku, uzyskując dyplom ze stosunków międzynarodowych i biznesu.
Swój pierwszy blog – w charakterze kanału marketingowego dla swojej działalności – założył w 2009 roku. W 2014 roku blog markmanson.net odwiedzało miesięcznie 400 tys. czytelników, a do 2016 roku ruch wzrósł do 2 mln. W swoich wpisach porusza tematy związane z kulturą, związkami, życiem i psychologią.
Jego książki sprzedały się w ponad 13 mln egzemplarzy na całym świecie. Twórczość autora została przełożona na ponad 60 języków i trafiła na listy bestsellerów w różnych krajach.
Artykuły Marka Mansona były publikowane bądź cytowane w takich mediach jak CNN, BBC News, Business Insider, Yahoo! News, Sydney Morning Herald, Vox i Huffington Post.

</doc>
<doc id="5031317" url="https://pl.wikipedia.org/wiki?curid=5031317" title="Lista światowego dziedzictwa UNESCO w Chinach">
Lista światowego dziedzictwa UNESCO w Chinach

Lista światowego dziedzictwa UNESCO w Chinach – lista miejsc w Chinach wpisanych na listę światowego dziedzictwa UNESCO, ustanowionej na mocy Konwencji w sprawie ochrony światowego dziedzictwa kulturowego i naturalnego, przyjętej przez UNESCO na 17. sesji w Paryżu 16 listopada 1972 i ratyfikowanej przez Chiny 12 grudnia 1985 roku.
Na lipcu 2021 roku na liście znajdowało się 56 obiektów światowego dziedzictwa: 38 dziedzictwa kulturowego, 14 o charakterze przyrodniczym i 4 kulturowo-przyrodnicze.
Obiekty na liście światowego dziedzictwa UNESCO.
Mapa przedstawia położenie obiektów z listy światowego dziedzictwa UNESCO na mapie Chin.
Numerowane miejsca w okolicach Pekinu: 1. Wielki Mur Chiński; 2. Zakazane Miasto; 3. Zhoukoudian; 4. Pałac Letni; 5. Świątynia Nieba; 6. Grobowce dynastii Ming i Qing
Tabela przedstawia chińskie obiekty na liście światowego dziedzictwa UNESCO:

</doc>
<doc id="5031321" url="https://pl.wikipedia.org/wiki?curid=5031321" title="Wyżnia Przybylińska Przełęcz">
Wyżnia Przybylińska Przełęcz

Wyżnia Przybylińska Przełęcz (, ok. 2080 m) – szeroka przełęcz w grani Pośredniego Wierszyka w słowackiej części Tatr Wysokich. Znajduje się pomiędzy Wyżnim Pośrednim Wierszykiem na północnym wschodzie a Niżnim Pośrednim Wierszykiem na południowym zachodzie. Na południe, do Doliny Hlińskiej, opada z przełęczy szeroka i trawiasta depresja. W 2005 r. były na niej świeże zsunięcia całych darni. Dołem depresja zwęża się i zamienia w głęboki i skalisty żleb w połowie długości zawalony wielkimi, zaklinowanymi skałami. Zazwyczaj są na nich wodospadziki. Próg ten i inne progi żlebu można obejść kosodrzewiną porastającą otoczenie jego koryta. Na północ, do Doliny Ciemnosmreczyńskiej, skośnie opada duży żleb, w dolnej części rozdzielający się na dwa koryta. Spadające nimi odłamki skał utworzyły nad Ciemnosmreczyńskim Stawem Wyżnim stożek piargowy o wysokości około 100 m. 
Nazwa przełęczy pochodzi od miejscowości Przybylina. Nazwy obiektów w Pośrednim Wierszyku po raz pierwszy opublikował Andrzej Skłodowski w numerze 1 czasopisma "Taternik", przedtem jedynym nazwanym tu obiektem był Palec.
Pośredni Wierszyk jest wyłączony z ruchu turystycznego, mogą na nim natomiast uprawiać wspinaczkę taternicy. Na Wyżnią Przybylińską Przełęcz można wyjść granią Pośredniego Wierszyka, oraz dwoma drogami wspinaczkowymi:

</doc>
<doc id="5031324" url="https://pl.wikipedia.org/wiki?curid=5031324" title="Willem Mengelberg">
Willem Mengelberg

Josef Willem Mengelberg (ur. 28 marca 1871 w Utrechcie, zm. 22 marca 1951 w Zuort w kantonie Gryzonia) – holenderski dyrygent.
Życiorys.
Ukończył konserwatorium w Utrechcie, następnie kształcił się w konserwatorium w Kolonii u Franza Wüllnera (dyrygentura), Isidora Seissa (fortepian) i Adolfa Jensena (kompozycja). W latach 1891–1894 był dyrygentem orkiestry w Lucernie. W 1895 roku objął kierownictwo Koninklijk Concertgebouworkest w Amsterdamie, którą kierował przez następne pół wieku, do 1945 roku, tworząc z niej w tym czasie jedną z wiodących orkiestr europejskich. W latach 1907–1920 dyrygował Museumskonzerte we Frankfurcie nad Menem. Od 1922 do 1930 roku był dyrektorem muzycznym Filharmonii Nowojorskiej, w ostatnim sezonie wspólnie z Arturo Toscaninim. W 1928 roku otrzymał doktorat honoris causa Uniwersytetu Columbia. Od 1933 roku wykładał na Uniwersytecie Utrechckim. W czasie II wojny światowej reprezentował postawę pronazistowską, co skutkowało otrzymaniem w 1945 roku zakazu występów publicznych w ojczyźnie, w związku z czym ostatnie lata życia spędził na emigracji w Szwajcarii.
Dorobek.
Jako dyrygent prezentował różnorodny repertuar, obejmujący zarówno dzieła Vivaldiego czy Bacha, jak i twórców XX-wiecznych. Propagował twórczość kompozytorów niemieckich, zwłaszcza Gustava Mahlera i Richarda Straussa, z którymi prywatnie przyjaźnił się. Mahler zadedykował Mengelbergowi swoją "V" i "VIII Symfonię", Strauss natomiast poemat symfoniczny "Życie bohatera". W 1920 roku wraz z Concertgebouworkest wykonał podczas cyklu 9 koncertów wszystkie symfonie Mahlera. Dokonał prawykonań licznych dzieł, m.in. "Życia bohatera" Richarda Straussa (1898), "Konzert im alten Stil" Maxa Regera (1912), "Concerto in modo misolidio" Ottorino Respighiego (1924), "Carnaval d’Aix" Dariusa Milhauda (1926), "Háry János – Suite" Zoltána Kodálya (1927), "II koncertu skrzypcowego" Béli Bartóka (1939), "Der Schwanendreher" (1935) i "Koncertu skrzypcowego" (1940) Paula Hindemitha, "I" (1930) i "III Symfonii" (1935) Willema Pijpera.

</doc>
<doc id="5031325" url="https://pl.wikipedia.org/wiki?curid=5031325" title="Kamienica przy ul. Bolesława Krysiewicza 3 w Poznaniu">
Kamienica przy ul. Bolesława Krysiewicza 3 w Poznaniu

Kamienica przy ul. Bolesława Krysiewicza 3 w Poznaniu – neorenesansowa kamienica, nazywana potocznie „Żelazkiem”, usytuowana na rogu ul. Bolesława Krysiewicza 3 i ul. Ogrodowej 19 w Centrum Poznania.
Historia.
Neorenesansowy budynek powstał pod koniec XIX wieku. Budowę ukończono w 1900 roku. Budynek postawiono na niewielkiej trójkątnej parceli i jego wygląd przypomina żelazko. Potoczna nazwa kamienicy jest także nawiązaniem do kształtu gmachu Flatiron Building usytuowanego w Nowym Jorku, którego bryła kojarzy się z żelazkiem.
W wyniku nieprawidłowej rozbiórki sąsiadującego z kamienicą „Żelazko” budynku naruszono konstrukcję „Żelazka”, co w konsekwencji doprowadziło do decyzji nakazującej jego rozbiórkę. Prace rozbiórkowe przeprowadzono w 2011 roku. Biuro projektowe CDF Architekci wykonało projekt odtworzenia kamienicy. W latach 2017–2019 trwały prace związane z rekonstrukcją kamienicy. Cały proces odbudowy konsultowano z miejskim konserwatorem zabytków. Elewację budynku odtworzono przy użyciu tradycyjnych metod i materiałów zgodnych z oryginalnymi. W grudniu 2018 roku odtworzono także wieńczącą narożnik kamienicy charakterystyczną wieżyczkę, która uległa zniszczeniu w czasie II wojny światowej i nie została później zrekonstruowana. Dodatkowo pod budynkiem powstał dwupoziomowy parking, a parter zajęły lokale przeznaczone pod działalność usługową.
Kamienicę zrekonstruowano według pierwotnego projektu z 1900 roku. Za realizację budowy odpowiedzialne było przedsiębiorstwo budowlane PORR S.A. Wierne odtworzenie dawnej kamienicy możliwe było dzięki zachowanej historycznej ikonografii oraz technice skanowania trójwymiarowego. Udział w odbudowie mieli również mieszkańcy Poznania, którzy w odpowiedzi na apel inwestora wysyłali swoje archiwalne zdjęcia ukazujące oryginalną kamienicę na przestrzeni lat. 
W 2020 roku budynek otrzymał Nagrodę Prezydenta Miasta Poznania im. Jana Baptysty Quadro za najlepszą realizację roku 2019.

</doc>
<doc id="5031340" url="https://pl.wikipedia.org/wiki?curid=5031340" title="Witold Rychter (aktor)">
Witold Rychter (aktor)

Witold Rychter (ur. 14 kwietnia 1898 w Warszawie, zm. 5 października 1956 w Warszawie) – polski aktor, reżyser teatralny, piosenkarz i autor tekstów
Po zdaniu matury od 1923 występował jako statysta w teatrze w Bydgoszczy, zaś w latach 1925-1927 - w Teatrze Nowości w Krakowie. Do Bydgoszczy powrócił w 1927 po zdaniu eksternistycznego egzaminu reżyserskiego ZASP i pracował tam do 1929. W latach 1929-1932 występował w warszawskich kabaretach Qui Pro Quo i Morskie Oko oraz kinoteatrze Hollywood. W kolejnych latach reżyserował w Teatrze Wielkim w Poznaniu (1932-1933 i 1936-1937, debiutował tam operetką "Carewicz" Franza Lehára), ponownie w Teatrze Miejskim w Bydgoszczy (1933-1936), Teatrze Malickiej w Warszawie (1938) oraz w Teatrze Komedii Muzycznej "Lutnia" w Wilnie (1938-1941 i 1944-1945). W okresie zamknięcia "Lutnii" pracował jako robotnik. Jako repatriant pracował kolejno w Teatrze Miejskim w Toruniu (1945), Teatrze im. Stefana Jaracza w Olsztynie (1945-1947), Miejskich Teatrach Dramatycznych w Warszawie (1947-1948), Teatrze Komedii Muzycznej "Lutnia" w Łodzi (1948-1949), Ludowym Teatrze Muzycznym w Warszawie (1949-1952) i Teatrze Ludowym w Warszawie (1952-1956).
Wyreżyserował m.in. operetki "Bajadera" Imre Kálmána, "Rozkoszna dziewczyna" Ralpha Benatzky'ego, "Lizystrata" Paula Linckego, "Król włóczęgów" Rudolfa Frimla. W swoim repertuarze posiadał m.in. role pułkownika Pickeringa w "Pigmalionie" George'a Bernarda Shawa, Czepca w "Weselu" i Chłopickiego w "Warszawiance" Stanisława Wyspiańskiego, Seweryna w "Panu Damazym" Józefa Blizińskiego, Wistowskiego w "Grubych rybach" Michała Bałuckiego. Napisał teksty piosenek do wystawianego w Olsztynie spektaklu "Pani Prezesowa" Maurice'a Hennequine'a i Paula Vebera. W okresie międzywojennym nagrywał płyty w wytwórniach Syrena Rekord i Parlophon. Piosenki z jego tekstami wykonywał Mieczysław Fogg ("Zgubiłem dzień" z muzyką Jerzego Abratowskiego, "Kącik" z muzyką Tadeusza Kwiecińskiego). Pochowany na cmentarzu Bródnowskim (kw. 16A-3-5).

</doc>
<doc id="5031342" url="https://pl.wikipedia.org/wiki?curid=5031342" title="Renzong">
Renzong

Song Renzong (ur. 30 maja 1010, zm. 30 kwietnia 1063; wg chińskiego kalendarza: ur. 14 kwietnia 1010, trzeciego roku ery Dazhongxiangfu, 大中祥符三年, zm. 29 marca 1063, ósmego roku ery Jiayou, 嘉祐八年), imię osobiste Zhao Zhen – czwarty cesarz z dynastii Song. Panował około 41 lat, od 1022 r. do śmierci w 1063 r., najdłużej w historii dynastii Song. Był szóstym synem poprzedniego cesarza, Zhenzonga, a jego następcą z racji przedwczesnej śmierci synów, został Zhao Shu, syn kuzyna, panujący jako Yingzong. Jego oryginalne imię to Zhen Shouyi, lecz zostało zmienione dekretem z 1018 na Zhao Zhen, znaczące „pomyślny”.
Panowanie.
Ojciec przyszłego cesarza, Zhenzong, zmarł w 1022 r., a Zhao Zhen został nowym władcą w wieku zaledwie 12 lat. W jego imieniu rządziła odtąd cesarzowa-wdowa Liu, jego macocha. W 1027 r. osiągnął właściwy wiek, aby objąć osobiste rządy, ale regentka odmówiła, panując do śmierci w 1033 r. Renzong nie jest powszechnie znanym chińskim cesarzem. W czasie jego rządów dynastia Song osiągnęła szczyt swych wpływów i siły, ale był to także początek trwającej półtora stulecia dezintegracji.
Jednym z wyjaśnień osłabienia cesarstwa jest hipoteza, iż stała za tym polityka zagraniczna Songów, oparta na pacyfizmie i osłabiająca siły zbrojne. Tanguckie państwo Zachodniego Xia, prowadząc na małą skalę wojny z Songami u chińskich granic, sprzyjało pogorszeniu sytuacji Chin. W 1038 r. tangucki wódz Li Yuanhao ogłosił się cesarzem cesarstwa Da Xia i zażądał od chińskiego władcy uznania, iż stoi na równi z nim. Dwór chiński uznał Li Yuanhao za „gubernatora”, lecz nie za „cesarza”, tytułu zarezerwowanego dla monarchów Song. W wyniku dyplomatycznych rozmów państwo tanguckie zaakceptowało uznanie władcy Song jako cesarza w zamian za coroczne podarki, co spowodowało milczące uznanie przez Songów potęgi militarnej Xixia. Gdy Renzong objął osobiste rządy, wydał dekrety mające służyć wzmocnieniu armii, wręczył też ogromnej kwoty łapówki dla wrogów Xixia, kitańskiego Liao, w nadziei, iż zapewni to Chinom bezpieczeństwo. Miało to jednak swoją cenę, gdyż podatki znacznie wzrosły, a ludność wiejska żyła w ustawicznej nędzy, co wywoływało bunty w kraju i załamanie się władzy.
Jednakże według "" cesarz Renzong był władcą uważanym za miłosiernego, skromnego, łagodnego i oszczędnego, a także za rzadko dającego upust emocjom. Znana ludowa opowieść mówiła, że władca pewnej nocy poczuł głód i zapragnął zjeść baraninę. Gdy sługa miał wydać rozkaz przygotowania jej kucharzowi, monarcha powstrzymał go, wyjaśniając, iż jeśli odtąd kucharz będzie przyrządzać baraninę, doprowadzi do to marnotrawstwa i stąd cesarz wolał być głodny, niż marnować jedzenie. Władca przykazał ministrom być ostrożnymi w wydawaniu wyroków śmierci, a jeśli wyższy urzędnik skazałby na śmierć niewinną osobę, nigdy nie miał być awansowany. Cesarz odrzekł pewnego razu do bliskich sobie ministrów: „Nigdy nie użyłem słowa 'śmierć' do zbesztania kogoś, jak odważyłbym się nadużywać wydawania wyroków śmierci?”
Renzong był pierwszym władcą z dynastii Song, który zasiadł na tronie jako dziecko. Młody cesarz i jego ministrowie kierowali się w rządzeniu krajem zasadami, które określił Renzong w 1034 r. mianem "Rodzinnych instrukcji" [danych od] "przodków", opierające się na regulacjach i zakazach, które miały wyeliminować nieprawidłowości z okresu regencji Liu. "Instrukcje" zawierały podstawowe metody rządzenia i podejmowania politycznych decyzji. Dwór cesarski był pod znacznym wpływem młodszego pokolenia urzędników, grupujących się w fakcjach (朋黨- "pengdang"). Współdziałanie i konflikty między fakcjami stały się kluczową cechą dalszego biegu życia politycznego w czasie dynastii Song. Urzędnicy prezentowali swe przemyślenia polityczne w postaci "precedensów"- (故事-"gushi"), które odwoływały się do przeszłości w celu uzasadniania rządzenia w czasach obecnych. Po śmierci regentki, cesarzowej Liu, charakterystyczny był konflikt starszych ministrów skupionych wokół wspieranego wcześniej przez regentkę wpływowego Lü Yijiana, z młodszymi reformatorami cieszącymi się wsparciem Renzonga.
W czasach panowania cesarza Renzonga kultura okresu Song zaczęła rozkwitać, dotyczy to zwłaszcza literatury. Wieli wybitnych twórców rozpoczęło wówczas swe kariery pisarskie, m.in. Fan Zhongyan, Ouyang Xiu i Mei Yaochen. W drugim roku ery Jiayou cesarskie egzaminy umożliwiły rekrutację studentom, którzy następnie zyskali rozgłos w całych Chinach. Wśród nich byli , Su Shi, Su i . Stali się oni czołowymi literatami w chińskiej historii i rozpoczęli nową erę w dziejach literatury chińskiej.
Cesarz Renzong podniósł potomków Konfucjusza w 46-tym pokoleniu do rangi Księcia Yansheng. Poprzednio byli oni możnymi niższej rangi.
Za panowania tego władcy, chińscy astronomowie w 1054 r. udokumentowali supernową SN 1054.
W 1055 r. cesarz poważnie zachorował i zaczął się martwić o sukcesję, gdyż jego synowie zmarli przedwcześnie. Za radą ministra władca przystał na sprowadzenie do pałacu dwóch młodszych meskich krewnych. Jednym z nich był Zhao Zhongshi, potem cesarz Yingzong, ostatecznie wybrany i desygnowany na księcia koronnego.
Renzong zmarł złożony chorobą w 1063 r., a jego następcą został Yingzong. Wielu ludzi go opłakiwało, włączając jego następcę na chińskim tronie. Żałobę obchodził po jego odejściu nawet cesarz Daozong z państwa Liao.
Legenda.
Według XIV-wiecznej klasycznej powieści chińskiej "Opowieści znad brzegów rzek", okres pierwszych 27 lat panowania cesarza Renzonga znany był jako „Era Trzech Obfitości”. Potem nastąpiła jednak około 1048 r. wielka zaraza, która zdziesiątkowała populację. Ostatecznie jedynie modły kapłanów taoistycznej sekty Drogi Niebiańskich Manier miały przerwać plagę. Cesarski emisariusz, nierozważnie wysłany do taoistycznego klasztoru, wszedł do Sali Powstrzymania Demonów, wierząc, że opowieści o demonach były tylko oszustwem dla zwodzenia łatwowiernych ludzi. 
Rodzina.
Małżonki i potomstwo:
Kultura masowa.
Rolę cesarza Renzonga odtworzył chiński aktor w serialu historycznym "" (chiń. 清平乐; ; pinyin: "Qīngpíng Yuè") z 2020 r., wcześniej znanym pod tytułem "Held in the Lonely Castle". 
Cesarza zagrał także chiński aktor Lu Fangsheng w serialu "" (chiń. 将军在上, pinyin: "Jiāngjūn zài shàng") z 2017 r. 

</doc>
<doc id="5031347" url="https://pl.wikipedia.org/wiki?curid=5031347" title="Stadium Merdeka">
Stadium Merdeka

Stadium Merdeka – stadion sportowy w Kuala Lumpur, stolicy Malezji. Został otwarty w sierpniu 1957 roku. Może pomieścić 20 000 widzów. Obiekt gościł wiele znaczących wydarzeń sportowych, był także miejscem ceremonii związanych z ogłoszeniem niepodległości Federacji Malajów (1957) oraz Malezji (1963).
W otoczeniu stadionu znajdują się m.in. hale sportowe Stadium Negara i Chin Woo Stadium. W 2014 roku obok stadionu rozpoczęto również budowę wieżowca Merdeka 118, który po ukończeniu (planowanym na 2022 rok) ma być drugim pod względem wysokości budynkiem na świecie (644 m).
Historia.
Budowa stadionu rozpoczęła się 25 września 1956 roku. Obiekt powstawał z myślą o ceremonii ogłoszenia niepodległości Federacji Malajów. W budowie brali udział pracownicy z Chin oraz Indii, jak również wiele kobiet. Projektantem areny był Stanley Edward Jewkes. Prace zakończono 21 sierpnia 1957 roku. W dniach 24–29 sierpnia po raz pierwszy udostępniono stadion publice. 30 sierpnia 1957 roku miało miejsce otwarcie obiektu, a dzień później (31 sierpnia) na wypełnionym po brzegi stadionie odbyła się ceremonia ogłoszenia niepodległości Federacji Malajów. Deklarację ogłosił premier nowego państwa, Tunku Abdul Rahman. Punktem kulminacyjnym, który przeszedł do historii, było siedmiokrotne wykrzyczenie przez premiera słowa „merdeka” („niepodległość”). 16 września 1963 roku na stadionie miała z kolei miejsce uroczystość ogłoszenia niepodległości Malezji. Deklarację ponownie ogłosił Tunku Abdul Rahman.
Stadion był pierwszym nowoczesnym obiektem sportowym Malezji, swą wiodącą rolę utracił dopiero w latach 90. XX wieku, kiedy powstały stadiony Shah Alam i Bukit Jalil. Obiekt powstał w stylu modernizmu. Otoczony był ze wszystkich stron trybunami i początkowo mógł pomieścić 20 000 widzów. Od strony zachodniej nad trybunami powstał betonowy dach złożony z półkolistych segmentów. W 1986 roku oddano do użytku piętrowe, żelbetowe trybuny od strony północnej, wschodniej i południowej, zwiększając pojemność do 45 000 widzów.
Pod koniec lat 90. XX wieku obiekt został zakupiony przez prywatne przedsiębiorstwo, które zamierzało go zlikwidować i wybudować w jego miejscu kompleks biurowo-rozrywkowy. Firma jednak popadła w problemy finansowe, a obiekt przejęło przedsiębiorstwo państwowe PNB. Nowy właściciel podjął kroki w celu ocalenia powoli niszczejącego stadionu. Postanowiono przywrócić go do stanu z początkowych lat istnienia, kiedy dokonały się na nim historyczne dla Malezji wydarzenia. W 2003 roku obiekt został uznany za zabytek. W 2007 roku zlikwidowano wszystkie modyfikacje areny, dokonane po jej otwarciu, m.in. rozebrano piętrowe trybuny redukując pojemność do 20 000 widzów, zlikwidowano tartanową bieżnię lekkoatletyczną, wymieniono maszty oświetleniowe, zamieniono elektroniczną tablicę wyników na manualną, a plastikowe krzesełka na powrót zastąpiono drewnianymi ławkami. Wszystkie prace restoracyjne ukończono w 2009 roku. Przywrócenie historycznego wyglądu zyskało uznanie UNESCO, które w 2008 roku przyznało nagrodę za rekonstrukcję obiektu o znaczeniu kulturowym.
Do 1994 roku na stadionie swoje spotkania rozgrywali piłkarze drużyny FA Selangor. Do lat 90. XX wieku na obiekcie często grała także piłkarska reprezentacja Malezji, odbywały się finały Pucharu Malezji i rozgrywano międzynarodowy turniej Pestabola Merdeka. W latach 1965, 1971, 1977 i 1989 obiekt był główną areną Igrzysk Azji Południowo-Wschodniej. W marcu 1975 roku na obiekcie rozegrano mecze 3. edycji Mistrzostw Świata w hokeju na trawie. 1 lipca 1975 roku na stadionie walkę bokserską stoczyli Muhammad Ali i Joe Bugner (zwycięstwo Muhammada Alego na punkty). W 1991 roku na stadionie rozegrano zawody 9. edycji lekkoatletycznych Mistrzostw Azji. Na obiekcie odbywały się również liczne koncerty światowej sławy artystów, m.in. Michaela Jacksona, Linkin Park, Mariah Carey, Backstreet Boys, Céline Dion, Avril Lavigne, Justina Biebera, Jennifer Lopez czy Metalliki.

</doc>
<doc id="5031348" url="https://pl.wikipedia.org/wiki?curid=5031348" title="Browary (stacja kolejowa)">
Browary (stacja kolejowa)

Browary (ukr: "Станція Бровари") – stacja kolejowa w Browarach, w obwodzie kijowskim, na Ukrainie. Jest częścią administracji Kolei Południowo-Zachodniej. Znajduje się na linii Darnyca – Nieżyn, w pobliżu skrzyżowania ulic Stepana Bandery i Symona Petlury oraz w pobliżu ulicy Wokzalnaja. Stacja została otwarta w 1868 roku a zelektryfikowana w 1957. Do 1964 była to stacja końcowa pociągów elektrycznych, dopóki nie zelektryfikowano w 1964 zelektryfikowano odcinka Browary - Niżyn.
W pobliżu stacji znajdują się tory wewnętrznej stacji zakładowej Torgmaszu, na którą składa się 6 torów zdawczo-odbiorczych.
Na stacji zatrzymują się podmiejskie i regionalne pociągi elektryczne Kijów - Nieżyn, Kijów - Konotop , a także pociąg pasażerski 776P Kijów - Charków.

</doc>
<doc id="5031350" url="https://pl.wikipedia.org/wiki?curid=5031350" title="Schron nad Zakosistą">
Schron nad Zakosistą

Schron nad Zakosistą – jaskinia, a właściwie schronisko, w Dolinie Kościeliskiej w Tatrach Zachodnich. Wejście do niej położone jest na lewym orograficznie zboczu Wąwozu Kraków w jego środkowej części, w ścianie Wielkiej Turni, w pobliżu Jaskini Zakosistej i Schronu przy Zakosistej, na wysokości 1310 m n.p.m. Długość jaskini wynosi 4,5 metrów, a jej deniwelacja 3,5 metrów.
Opis jaskini.
Jaskinię stanowi szczelinowy, idący do góry korytarzyk zaczynający się w trójkątnym otworze wejściowym, a kończący szczeliną nie do przejścia.
Przyroda.
W jaskini brak jest nacieków. Ściany są suche, rosną na nich paprocie, mchy i porosty.
Historia odkryć.
Jaskinia była prawdopodobnie znana od dawna. Jej pierwszy plan i opis sporządzili J. Nowak i M. Pawlikowski w październiku 2006 roku.

</doc>
<doc id="5031351" url="https://pl.wikipedia.org/wiki?curid=5031351" title="Phoebe Dynevor">
Phoebe Dynevor

Phoebe Harriet Dynevor (ur. 17 kwietnia 1995 w Trafford) – angielska aktorka, wystąpiła m.in. w serialach "Bridgertonowie", "Younger", "Przekręt" i "Waterloo Road". Córka Sally Dynevor, również aktorki.

</doc>
<doc id="5031353" url="https://pl.wikipedia.org/wiki?curid=5031353" title="Kyszyn">
Kyszyn

Kyszyn () – wieś na Ukrainie, w obwodzie żytomierskim, w rejonie olewskim. W 2001 roku liczyła 1784 mieszkańców.

</doc>
<doc id="5031357" url="https://pl.wikipedia.org/wiki?curid=5031357" title="Bolarka (rejon olewski)">
Bolarka (rejon olewski)

Bolarka () – wieś na Ukrainie, w obwodzie żytomierskim, w rejonie olewskim. W 2001 roku liczyła 168 mieszkańców.

</doc>
<doc id="5031362" url="https://pl.wikipedia.org/wiki?curid=5031362" title="Linia kolejowa Bergen auf Rügen – Lauterbach Mole">
Linia kolejowa Bergen auf Rügen – Lauterbach Mole

Linia kolejowa Bergen auf Rügen – Lauterbach Mole – jednotorowa, niezelektryfikowana linia kolejowa w północno-wschodniej części Meklemburgii-Pomorza Przedniego, na wyspie Rugia. 
Opis trasy.
Linia rozgałęzia się od linii Stralsund - Sassnitz na stacji Bergen auf Rügen. Biegnie na południowy wschód, przez Putbus do Lauterbach Mole i kończy się bezpośrednio przy Rügischer Bodden. W Putbus istnieje połączenie z parową kolejką wąskotorową „Rasender Roland” do Göhren przez Ostseebad Binz. Odcinek pomiędzy połączeniem „Rasenden Roland” na stacji Putbus do Lauterbach Mole został opracowany jako trójszynowy tor, aby umożliwić równoległą eksploatację z kolejką wąskotorową.

</doc>
<doc id="5031363" url="https://pl.wikipedia.org/wiki?curid=5031363" title="Bolarka (rejon emilczyński)">
Bolarka (rejon emilczyński)

Bolarka () – wieś na Ukrainie, w obwodzie żytomierskim, w rejonie emilczyńskim. W 2001 roku liczyła 108 mieszkańców.

</doc>
<doc id="5031364" url="https://pl.wikipedia.org/wiki?curid=5031364" title="Bolarka (rejon korosteński)">
Bolarka (rejon korosteński)

Bolarka () – wieś na Ukrainie, w obwodzie żytomierskim, w rejonie korosteńskim. W 2001 roku liczyła 66 mieszkańców.

</doc>
<doc id="5031370" url="https://pl.wikipedia.org/wiki?curid=5031370" title="Bolarka (rejon nowogrodzki)">
Bolarka (rejon nowogrodzki)

Bolarka () – wieś na Ukrainie, w obwodzie żytomierskim, w rejonie nowogrodzkim. W 2001 roku liczyła 42 mieszkańców.

</doc>
<doc id="5031378" url="https://pl.wikipedia.org/wiki?curid=5031378" title="Bolarka">
Bolarka



</doc>
<doc id="5031384" url="https://pl.wikipedia.org/wiki?curid=5031384" title="Radećka Bolarka">
Radećka Bolarka

Radećka Bolarka () – wieś na Ukrainie, w obwodzie żytomierskim, w rejonie pulińskim. W 2001 roku liczyła 113 mieszkańców.

</doc>
<doc id="5031387" url="https://pl.wikipedia.org/wiki?curid=5031387" title="Bobryćka Bolarka">
Bobryćka Bolarka

Bobryćka Bolarka () – wieś na Ukrainie, w obwodzie żytomierskim, w rejonie emilczyńskim. W 2001 roku liczyła 44 mieszkańców.

</doc>
<doc id="5031389" url="https://pl.wikipedia.org/wiki?curid=5031389" title="Grota w Rzędach">
Grota w Rzędach

Grota w Rzędach – jaskinia, a właściwie schronisko, w Dolinie Kościeliskiej w Tatrach Zachodnich. Wejście do niej położone jest w zboczu Rzędów Tomanowych opadającym do Doliny Tomanowej, powyżej Kazalnicy, w pobliżu jaskiń: Szczelina przy Tomanowym Okapie, Tomanowy Okap, Okno nad Tomanową i Rzędowa Szczelina, na wysokości 1991 metrów n.p.m. Długość jaskini wynosi 4,5 metrów, a jej deniwelacja 2 metry.
Opis jaskini.
Jaskinię stanowi mała salka (2 x 3 m) do której prowadzi niewielki otwór wejściowy.
Przyroda.
W jaskini brak jest nacieków. Ściany są mokre, przy otworze wejściowym rosną trawy, porosty, glony i mchy. Na dnie salki leży śnieg.
Historia odkryć.
Jaskinię odkryli, a także sporządzili jej pierwszy plan i opis, S. Gołosz i J. Nowak w czerwcu 2008 roku. 

</doc>
<doc id="5031390" url="https://pl.wikipedia.org/wiki?curid=5031390" title="Stare Haby">
Stare Haby

Stare Haby (; ) – agromiasteczko na Białorusi, w obwodzie witebskim, w rejonie miadzielskim, w sielsowiecie Słoboda.
Znajduje się tu parafialna cerkiew prawosławna pw. św. Mikołaja Cudotwórcy.
Historia.
W czasach zaborów w gminie Żośna, w powiecie wilejskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie duniłowickim, od 1926 w powiecie postawskim, w gminie Żośno.
Według Powszechnego Spisu Ludności z 1921 roku zamieszkiwały tu 662 osoby, 9 było wyznania rzymskokatolickiego, 647 prawosławnego a 6 mojżeszowego. Jednocześnie wszyscy mieszkańcy zadeklarowali białoruską przynależność narodową. Było tu 126 budynków mieszkalnych. W 1931 w 129 domach zamieszkiwało 648 osób.
Wierni należeli do parafii rzymskokatolickiej w Wesołusze i miejscowej prawosławnej. Miejscowość podlegała pod Sąd Grodzki w Miadziole i Okręgowy w Wilnie; właściwy urząd pocztowy mieścił się w Słobodzie Żośniańskiej.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Od 1945 leżała w BSRR. Od 1991 roku w Republice Białorusi. Do 2013 wieś była stolicą sielsowietu Stare Haby.

</doc>
<doc id="5031394" url="https://pl.wikipedia.org/wiki?curid=5031394" title="Ladby">
Ladby

Ladby – wieś w Danii, we wschodniej Fionii, w gminie Kerteminde, w regionie Dania Południowa.
Stanowisko archeologiczne.
W 1935 roku w pobliżu Ladby znaleziono jedyny pochówek łodziowy w Danii znany jako Łódź z Ladby. Łódź jest wystawiona w Muzeum Wikingów Ladby w kurhanie, gdzie została znaleziona, ale wzmocnionym betonowym sklepieniem wykonanym w 1937 roku. Oryginalne wyposażenie łodzi i pozostałości darów grobowych znajdują się w Muzeum Narodowym w Kopenhadze.

</doc>
<doc id="5031397" url="https://pl.wikipedia.org/wiki?curid=5031397" title="Wesnianka (obwód żytomierski)">
Wesnianka (obwód żytomierski)

Wesnianka () – wieś na Ukrainie, w obwodzie żytomierskim, w rejonie pulińskim. W 2001 roku liczyła 201 mieszkańców.

</doc>
<doc id="5031410" url="https://pl.wikipedia.org/wiki?curid=5031410" title="Wieśnianka">
Wieśnianka



</doc>
<doc id="5031412" url="https://pl.wikipedia.org/wiki?curid=5031412" title="Wesnianka">
Wesnianka



</doc>
<doc id="5031413" url="https://pl.wikipedia.org/wiki?curid=5031413" title="Lębork Dretowo">
Lębork Dretowo



</doc>
<doc id="5031414" url="https://pl.wikipedia.org/wiki?curid=5031414" title="Heljanowo">
Heljanowo

Heljanowo – dawny majątek. Obecnie część wsi Lejce na Białorusi, w obwodzie witebskim, w rejonie miadzielskim, w sielsowiecie Słoboda.
Historia.
W czasach zaborów w gminie Żośna, w powiecie wilejskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie duniłowickim, od 1926 w powiecie postawskim, w gminie Żośno.
Według Powszechnego Spisu Ludności z 1921 roku zamieszkiwało tu 45 osób, 39 było wyznania rzymskokatolickiego, 6 prawosławnego. Jednocześnie 40 mieszkańców zadeklarowało polską przynależność narodową, 5 białoruską. Było tu 5 budynków mieszkalnych. W 1931 w 4 domach zamieszkiwało 11 osób.
Wierni należeli do parafii rzymskokatolickiej w Wesołusze i prawosławnej w Starych Habach. Miejscowość podlegała pod Sąd Grodzki w Miadziole i Okręgowy w Wilnie; właściwy urząd pocztowy mieścił się w Słobodzie Żośniańskiej.
Po agresji ZSRR na Polskę w 1939 roku wieś znalazła się w granicach BSRR. W latach 1941–1944 była pod okupacją niemiecką. Od 1945 leżała w BSRR. Od 1991 roku w Republice Białorusi. 

</doc>
<doc id="5031416" url="https://pl.wikipedia.org/wiki?curid=5031416" title="Wesnianka (obwód kirowohradzki)">
Wesnianka (obwód kirowohradzki)

Wesnianka () – wieś na Ukrainie, w obwodzie kirowohradzkim, w rejonie dobrowełyczkiwskim. W 2001 roku liczyła 243 mieszkańców.

</doc>
<doc id="5031419" url="https://pl.wikipedia.org/wiki?curid=5031419" title="Mathias Nielsen">
Mathias Nielsen

Mathias Aaris Kragh Nielsen (ur. 2 marca 1991 roku w Herfølge) – duński piłkarz, grający na pozycji środkowego obrońcy w HB Køge.
Kariera juniorska.
Nielsen swoją karierę piłkarską rozpoczynał w klubie Herfølge BK. W 2009 roku przeniósł się on do HB Køge. Rok później Duńczyk podpisał kontrakt z seniorską drużyną FC Nordsjælland.
Kariera seniorska.
FC Nordsjælland.
Nielsen zagrał w barwach tego klubu jeden mecz - przeciwko FC Midtjylland (porażka 0:4). Duńczyk wystąpił także trzykrotnie w drużynie U-19 FC Nordsjælland - w lutym 2011 roku w ramach Viareggio Cup.
Viborg FF.
Nielsen trafił na półroczne wypożyczenie do Viborg FF, gdzie miał grać przez rundę wiosenną sezonu 2011/2012. Było to spowodowane przyjściem do Nordsjælland Ivana Runje – chorwackiego środkowego obrońcy. W Viborgu Duńczyk zadebiutował 5 kwietnia 2012 roku w zremisowanym 2:2 meczu z Akademiskiem BK. W barwach tego zespołu rozegrał 9 spotkań, w których nie zdobył żadnej bramki.
Næstved BK.
Nielsen w lipcu 2012 roku podpisał kontrakt z Næstved BK.
AC Horsens.
18 lipca 2014 roku Nielsen przeszedł do AC Horsens. Pierwszy występ w tej drużynie zaliczył 27 lipca 2014 roku w meczu z jego byłym klubem – Viborg FF (1:1). Przez 5 lat gry dla AC Horsens, Duńczyk wybiegał w jego barwach na murawę w 117 meczach ligowych, zdobywając przy tym 4 bramki.
Randers FC.
Wraz z dniem 1 lipca 2019 roku Nielsen dołączył do drużyny Randers FC. Podpisał on trzyletni kontrakt z tym klubem. Pierwszy mecz w tym zespole rozegrał 14 lipca 2019 roku z SønderjyskE (1:2). Łącznie w barwach Randers w lidze duńskiej wystąpił w 49 spotkaniach i strzelił jedną bramkę.
HB Køge.
Latem 2021 roku Nielsen został piłkarzem HB Køge. Podpisał z tym klubem 2-letni kontrakt.
Kariera reprezentacyjna.
Nielsen zaliczył jeden występ w młodzieżowej reprezentacji Danii (U-20). Był to mecz przeciwko USA (2:3 dla Amerykanów), który odbył się 28 lipca 2010 roku.

</doc>
<doc id="5031422" url="https://pl.wikipedia.org/wiki?curid=5031422" title="Wesnianka (obwód chersoński)">
Wesnianka (obwód chersoński)

Wesnianka () – wieś na Ukrainie, w obwodzie chersońskim, w rejonie geniczeskim. W 2001 roku liczyła 133 mieszkańców.

</doc>
<doc id="5031424" url="https://pl.wikipedia.org/wiki?curid=5031424" title="Heljanowo (leśniczówka)">
Heljanowo (leśniczówka)

Heljanowo – dawna leśniczówka. Tereny na których leżała znajdują się obecnie na Białorusi, w obwodzie witebskim, w rejonie miadzielskim, w sielsowiecie Słoboda.
Historia.
W czasach zaborów w gminie Żośna, w powiecie wilejskim, w guberni wileńskiej Imperium Rosyjskiego.
W latach 1921–1945 leśniczówka leżała w Polsce, w województwie wileńskim, w powiecie duniłowickim, od 1926 w powiecie postawskim, w gminie Żośno.
W 1931 w 1 domu zamieszkiwały 2 osoby.
Wierni należeli do parafii rzymskokatolickiej w Wesołusze. Miejscowość podlegała pod Sąd Grodzki w Miadziole i Okręgowy w Wilnie; właściwy urząd pocztowy mieścił się w Słobodzie Żośniańskiej.

</doc>
<doc id="5031425" url="https://pl.wikipedia.org/wiki?curid=5031425" title="Wesnianka (obwód kijowski)">
Wesnianka (obwód kijowski)

Wesnianka () – osiedle na Ukrainie, w obwodzie kijowskim, w rejonie białocerkiewskim. W 2001 roku liczyła 130 mieszkańców.

</doc>
<doc id="5031427" url="https://pl.wikipedia.org/wiki?curid=5031427" title="Kościół Błogosławionej Poznańskiej Piątki w Poznaniu">
Kościół Błogosławionej Poznańskiej Piątki w Poznaniu

Kościół Błogosławionej Poznańskiej Piątki w Poznaniu – rzymskokatolicki kościół parafialny w trakcie budowy, usytuowany na Dębinie w Poznaniu, na obszarze osiedla administracyjnego Zielony Dębiec.
Historia.
13 czerwca 2014 roku arcybiskup Stanisław Gądecki poświęcił plac, na którym budowany jest kościół. 24 sierpnia 2016 roku arcybiskup Gądecki wmurował kamień węgielny, który tworzy jedna z cegieł, którymi zamurowano Drzwi Święte w bazylice watykańskiej na zakończenie Wielkiego Jubileuszu Chrześcijaństwa Roku 2000. Na cegle będącej kamieniem węgielnym widnieje herb papieski i napis: "Anno Maximi Iubilaei MM-MMI" (Rok Wielkiego Jubileuszu 2000–2001). Kamień węgielny został przekazany arcybiskupowi Gądeckiemu przez jałmużnika papieskiego, arcybiskupa Konrada Krajewskiego.
Projekt budowanego kościoła jest dziełem architekta Borysa Siewczyńskiego.

</doc>
<doc id="5031433" url="https://pl.wikipedia.org/wiki?curid=5031433" title="Andrzej Pluta (polityk)">
Andrzej Pluta (polityk)

Andrzej Pluta (ur. 3 lipca 1869 w Szklarach, zm. 16 października 1936 w Szklarach) – polski rolnik, działacz społeczny i samorządowy, poseł na Sejm Ustawodawczy oraz Sejm RP I i II kadencji
Posiadał gospodarstwo rolne w Szklarach o powierzchni 40 ha. Przed II wojną światową założył w rodzinnej wsi kółko rolnicze i kierował kołem Towarzystwa Szkoły Ludowej. Należał do założycieli domu ludowego i szkoły ludowej w Szklarach. Był członkiem Rady Gminnej w Szklarach i Rady Powiatowej w Rzeszowie. Od 1904 należał do Polskiego Stronnictwa Ludowego, od 1912 - Zjednoczenia Niezawisłych Ludowców (w 1913 został sekretarzem jego Rady Ludowej). W 1911 bezskutecznie kandydował do austriackiej Rady Państwa. Od 1914 należał do PSL „Piast”.
W 1918 został wójtem gminy Szklary. Od 1924 pełnił funkcje prezesa Zarządu Powiatowego kolejno PSL „Piast”, Związku Chłopskiego i Stronnictwa Chłopskiego. W latach 1922-1923 był członkiem Zarządu Okręgowego PSL „Piast” w Rzeszowie i jednym z wydawców partyjnego tygodnika "Sprawa Ludowa". W 1919 został wiceprezesem Towarzystwa Kółek Rolniczych. Od września 1921 do grudnia 1923 zasiadał w Radzie Naczelnej i Zarządzie Głównym PSL „Piast”. W 1919 został wybrany do Sejmu Ustawodawczego z ramienia PSL „Piast” w okręgu wyborczym nr 43 (Rzeszów). Należał do komisji oświatowej i przemysłowo-handlowej. W Sejmie I kadencji uzyskał reelekcję w okręgu nr 47 (Rzeszów). W nowej kadencji pracował w komisjach: rolnej i do walki z drożyzną oraz został wybrany do Sądu Honorowego. Od 1 grudnia 1920 był wiceprezesem klubu poselskiego PSL „Piast”.
14 grudnia 1923 znalazł się w gronie 14 posłów Klubu Parlamentarnego PSL „Piast”, co doprowadziło do upadku rządu Wincentego Witosa. Przez kilka miesięcy należał do Polskiego Związku Ludowców, od maja 1924 - do Związku Chłopskiego, w którym był prezesem Tymczasowego Zarządu, zaś od 7 lutego 1925 - prezesem Zarządu Głównego. Od 3 marca 1926 był wiceprezesem ZG Stronnictwa Chłopskiego, a od 1927 - prezesem Zarządu Okręgowego SCh w Krakowie. W latach 1929-1931 był wiceprezesem Rady Naczelnej tej partii. Wydawał jej organ "Sprawa Chłopska". W 1928 został ponownie wybrany do Sejmu z okręgu rzeszowskiego. Wybrano go też do Senatu w okręgu lwowskim, ale zrzekł się mandatu. W Sejmie III kadencji kierował komisją reform rolnych i był wiceprezesem klubu SCh. Po zjednoczeniu ruchu ludowego pełnił funkcje członka Rady Naczelnej, Zarządu Okręgowego i prezesa Zarządu Powiatowego SL w Rzeszowie. W październiku 1933 został skazany na półtora roku więzienia za antyrządowe przemówienie na obchodach 25-lecia pracy politycznej Witosa w Rakszawie oraz 800 zł grzywny za zwołanie zebrania chłopskiego w Szklarach bez zawiadomienia starostwa.

</doc>
<doc id="5031434" url="https://pl.wikipedia.org/wiki?curid=5031434" title="Konsulat Generalny RP w Ho Chi Minh">
Konsulat Generalny RP w Ho Chi Minh



</doc>
<doc id="5031452" url="https://pl.wikipedia.org/wiki?curid=5031452" title="Anna Leszczyńska (1885–1961)">
Anna Leszczyńska (1885–1961)

Anna Leszczyńska z domu Malinowska (ur. 8 grudnia 1885, zm. 12 września 1961) – polska rolniczka i Sprawiedliwa wśród Narodów Świata, która zorganizowała schronienie 13 uciekinierom z getta w Siemiatyczach.
Życiorys.
Anna z domu Malinowska zawarła związek małżeński z Bolesławem Leszczyńskim. W czasie okupacji niemieckiej mieszkała z mężem w przysiółku Bocianka niedaleko wsi Kajanka w okolicy Siemiatycz. Małżeństwo prowadziło gospodarstwo rolne. Miała trzech synów: Franciszka, Józefa i Stanisława. W listopadzie 1942 r., po rozpoczęciu likwidacji getta w Siemiatyczach przez Niemców, Leszczyńscy zdecydowali się udzielić schronienia sześciu zbiegłym stamtąd Żydom pochodzących ze znajomej im rodziny Feldmanów, a także rzeźnikowi rytualnemu Beniaminowi Fuchsowi i jego córce Cyporze. Miesiąc później do ukrywanych dołączył kolejny znajomy Leszczyńskich, garbarz Szlomo Mordka Grodzicki razem z rodziną: Rojzą, Rachelą, Miriam, i Mosze Grodzickimi (Kuperhand). Leszczyńska z rodziną zorganizowała ukrywanym dwie kryjówki. W sąsieku umieszczono Grodzickich, natomiast ziemianka służyła za schronienie dla Feldmanów i Fuchsów. Ze względów bezpieczeństwa wiosną 1943 r. Grodziccy musieli zostać przeniesieni do specjalnie w tym celu skonstruowanych w lesie ziemianek. Anna Leszczyńska udzielała wsparcia ukrywanym Żydom do zajęcia regionu przez Armię Czerwoną 22 lipca 1944 r. Wówczas 12 ocalałych z ukrywanych 13 opuściło kryjówki.
Anna Leszczyńska została uhonorowana przez Jad Waszem 18 listopada 1997 r. tytułem Sprawiedliwej wśród Narodów Świata. Razem z nią odznaczony został jej mąż, Bolesław Leszczyński, oraz synowie: Franciszek, Józef i Stanisław Leszczyńscy.
Ocaleni Miriam i Szaul Kuperhand napisali książkę „Shadows of Treblinka” opisującą ich losy podczas okupacji, w tym pomoc Leszczyńskiej.

</doc>
<doc id="5031457" url="https://pl.wikipedia.org/wiki?curid=5031457" title="Robert Gray (lekkoatleta)">
Robert Gray (lekkoatleta)

Robert Gray (ur. 5 października 1956 w Downsville, dzielnicy Toronto) – kanadyjski lekkoatleta, specjalista rzutu dyskiem, dwukrotny medalista igrzysk Wspólnoty Narodów olimpijczyk.
Kariera sportowa.
Zdobył brązowy medal w rzucie dyskiem (przegrywając jedynie ze swym kolegą z reprezentacji Kanady Borysem Chambulem i Bradleyem Cooperem ze Bahamów) na igrzyskach Wspólnoty Narodów w 1978 w Edmonton. Na igrzyskach panamerykańskich w 1979 w San Juan zajął szóste miejsce. Zdobył brązowy medal w tej konkurencji na Igrzyskach Konferencji Pacyfiku w 1981 w Christchurch. 
Na igrzyskach Wspólnoty Narodów w 1982 w Brisbane Gray zdobył srebrny medal w rzucie dyskiem, za Cooperem, a przed innym Kanadyjczykiem Bishopem Dolegiewiczem. Odpadł w kwalifikacjach rzutu dyskiem na mistrzostwach świata w 1983 w Helsinkach oraz na igrzyskach olimpijskich w 1984 w Los Angeles.
Gray był mistrzem Kanady w rzucie dyskiem w latach 1979 i 1983–1986, wicemistrzem w latach 1978 i 1980–1982 oraz brązowym medalistą w 1988..
Jego rekord życiowy wynosił 67,32 m, ustanowiony 30 kwietnia 1984 w Etobicoke.

</doc>
<doc id="5031463" url="https://pl.wikipedia.org/wiki?curid=5031463" title="Pancerz kompozytowy">
Pancerz kompozytowy

Pancerz kompozytowy – pancerz powstały z połączenia kilku materiałów, które razem charakteryzują się lepszą odpornością, przy mniejszej masie, niż pancerz jednorodny. Stosowany szczególnie na pojazdach wojskowych.
Potrzeba stosowania pancerzy kompozytowych pojawiła się na skutek znacznego wzrostu przebijalności środków przeciwpancernych po II wojnie światowej, przy konieczności wzięcia pod uwagę masy osłony. Zwiększanie grubości jednorodnego pancerza stalowego powoduje znaczny wzrost masy, limitowany nośnością danej konstrukcji i innymi ograniczeniami wpływającymi na masę, jak chęć zapewnienia możliwości transportu lotniczego lub pływania. Warstwowe pancerze kompozytowe (hybrydowe), powstałe z połączenia odpowiednich materiałów, mogą cechować się większą odpornością, przy jednoczesnym ograniczeniu masy i czasem grubości w stosunku do pancerza stalowego. Przykładowo, przed pociskami kalibru 14,5 mm chroni płyta stalowa o grubości 35 mm i masie 273 kg/m² albo płyta kompozytu ceramicznego o grubości 45 mm i masie 107 kg/m².
Wyróżnia się wśród nich między innymi cechujące się efektywnością kompozycje: 
Najkorzystniejszy stosunek masy do zakładanej odporności uzyskuje się w przypadku pancerzy, w których jedną z warstw jest osłona ceramiczna. Ceramika ma przy tym dużą twardość, stąd może kruszyć pociski wykonane ze stali lub spieków wolframu. Stosowana jest głównie ceramika bazująca na tlenku glinu (korundowa lub alundowa), na węgliku krzemu lub węgliku boru. Może być łączona z metalami, jak stal pancerna, stopy aluminium lub tytanu, tworzywami sztucznymi, jak polietylen, oraz laminatami. Wśród laminatów stosowane są z włókien szklanych, aramidowych lub polietylenowych. Laminaty mają między innymi zastosowanie jako warstwy wyłapujące odłamki.

</doc>
<doc id="5031467" url="https://pl.wikipedia.org/wiki?curid=5031467" title="Aeroscopia">
Aeroscopia

Aeroscopia – francuskie muzeum lotnictwa w Blagnac (Górna Garonna), niedaleko Tuluzy. W szczególności znajdują się w nim dwa okazy Concorde. Otwarcie odbyło się 14 stycznia 2015 roku.

</doc>
<doc id="5031469" url="https://pl.wikipedia.org/wiki?curid=5031469" title="Międzynarodowy Konkurs Fotograficzny „Kuferek&quot;">
Międzynarodowy Konkurs Fotograficzny „Kuferek&quot;

Międzynarodowy Konkurs Fotograficzny „Kuferek" – Międzynarodowy Konkurs Fotograficzny organizowany od 2016 roku, pod patronatem Międzynarodowej Federacji Sztuki Fotograficznej FIAP, International Association of Art Photographers oraz Fotoklubu Rzeczypospolitej Polskiej Stowarzyszenia Twórców.
Charakterystyka.
Organizatorem konkursu jest Jarosławski Ośrodek Kultury i Sztuki. Uczestnicy konkursu nadsyłają 4 fotografie tematycznie nawiązujące do historii jarosławskich jarmarków oraz tradycji kupieckiej Jarosławia i świata. Dotychczas odbyło się 5 edycji konkursu (począwszy od 2016 roku). W poszczególnych edycjach konkursu uczestniczyło od kilku do kilkudziesięciu autorów z całego świata – w edycjach objętych patronatem (m.in.) FIAP.
Pokłosiem współzawodnictwa jest finałowa Gala Konkursowa w Galerii Rynek Jarosławskiego Ośrodka Kultury i Sztuki, połączona z prezentacją najlepszych fotografii oraz wręczeniem nagród – m.in. medali (złoty, srebrny, brązowy) i wyróżnień Międzynarodowej Federacji Sztuki Fotograficznej FIAP, medali (złoty, srebrny, brązowy) „Za Fotograficzną Twórczość” Fotoklubu Rzeczypospolitej Polskiej Stowarzyszenia Twórców, medali (złoty, srebrny, brązowy) International Association of Art Photographers. Kuratorem i komisarzem konkursu jest Krzysztof Peszko – polski artysta fotograf, członek Jarosławskiego Towarzystwa Fotograficznego „Atest 2000”. 
W aktualnej VII edycji konkursu (2022) w pracach jury uczestniczyli – Tomasz Sobczak (sekretarz Fotoklubu Rzeczypospolitej Polskiej Stowarzyszenia Twórców), Tevfik Ilrri (Cypr), Huub Bink (Holandia).
Historia.
W latach 2016–2019 Konkurs Fotograficzny „Kuferek" był konkursem fotograficznym o zasięgu ogólnopolskim. Od 2017 konkurs objęto mecenatem Fotoklubu Rzeczypospolitej Polskiej Stowarzyszenia Twórców. Od 2020 jest salonem fotograficznym o zasięgu międzynarodowym – Międzynarodowym Konkursem Fotograficznym „Kuferek", objętym kuratelą Międzynarodowej Federacji Sztuki Fotograficznej FIAP, International Association of Art Photographers oraz Fotoklubu Rzeczypospolitej Polskiej Stowarzyszenia Twórców.

</doc>
<doc id="5031472" url="https://pl.wikipedia.org/wiki?curid=5031472" title="Wenedja (Wenecja)">
Wenedja (Wenecja)



</doc>
<doc id="5031486" url="https://pl.wikipedia.org/wiki?curid=5031486" title="Hiniówka">
Hiniówka

Hiniówka – dawny majątek. Tereny na których leżał znajdują się obecnie na Białorusi, w obwodzie witebskim, w rejonie miadzielskim, w sielsowiecie Słoboda.
Historia.
W czasach zaborów w gminie Żośna, w powiecie wilejskim, w guberni wileńskiej Imperium Rosyjskiego.
W latach 1921–1945 folwark a następnie majątek leżał w Polsce, w województwie wileńskim, w powiecie duniłowickim, od 1926 w powiecie postawskim, w gminie Żośno.
Według Powszechnego Spisu Ludności z 1921 roku zamieszkiwało tu 17 osób, 13 były wyznania rzymskokatolickiego a 4 prawosławnego. Jednocześnie 13 mieszkańców zadeklarowało polską przynależność narodową, 1 białoruską a 3 inną. Były tu 3 budynki mieszkalne. W 1931 w 3 domach zamieszkiwało 28 osób.
Wierni należeli do parafii rzymskokatolickiej i prawosławnej w Miadziole. Miejscowość podlegała pod Sąd Grodzki w Miadziole i Okręgowy w Wilnie; właściwy urząd pocztowy mieścił się w Słobodzie Żośniańskiej.
Urodził się tu Konstanty Koziełło – major obserwator Wojska Polskiego, kawaler Orderu Virtuti Militari.

</doc>
<doc id="5031492" url="https://pl.wikipedia.org/wiki?curid=5031492" title="Horby">
Horby



</doc>
<doc id="5031494" url="https://pl.wikipedia.org/wiki?curid=5031494" title="Kuurne-Bruksela-Kuurne 2021">
Kuurne-Bruksela-Kuurne 2021

Kuurne-Bruksela-Kuurne 2021 – 73. edycja wyścigu kolarskiego Kuurne-Bruksela-Kuurne, która odbyła się 28 lutego 2021 na trasie o długości 197 km pomiędzy miastem Kuurne i Brukselą. Wyścig kategorii 1.Pro był częścią UCI ProSeries 2021.
Uczestnicy.
Lista startowa.
Legenda: DNF – nie ukończył etapu, OTL – przekroczył limit czasu, DNS – nie wystartował do etapu, DSQ – zdyskwalifikowany.

</doc>
<doc id="5031496" url="https://pl.wikipedia.org/wiki?curid=5031496" title="Ermanno Gorrieri">
Ermanno Gorrieri

Ermanno Gorrieri (ur. 26 listopada 1920 w Sassuolo, zm. 29 grudnia 2004 w Modenie) – włoski polityk i działacz związkowy, parlamentarzysta, w 1987 minister pracy i ochrony socjalnej.
Życiorys.
Od połowy lat 30. członek Azione Cattolica. W okresie II wojny światowej działacz ruchu oporu i dowódca partyzancki. W 1950 ukończył studia prawnicze na Università degli Studi di Modena e Reggio Emilia. Przystąpił do Chrześcijańskiej Demokracji, w 1945 został sekretarzem jej struktur w prowincji. Był działaczem związkowym w ramach Włoskiej Konfederacji Pracowniczych Związków Zawodowych (CISL).
W latach 1958–1963 sprawował mandat posła do Izby Deputowanych III kadencji. Od 1970 do 1975 był radnym regionu Emilia-Romania. Przewodniczył komisjom rządowym zajmującym się problematyką społeczną. Od kwietnia do lipca 1987 zajmował stanowisko ministra pracy i ochrony socjalnej w szóstym rządzie Amintore Fanfaniego. W 1993 współtworzył centrolewicową partię Cristiano Sociali.

</doc>
<doc id="5031502" url="https://pl.wikipedia.org/wiki?curid=5031502" title="La Drôme Classic 2021">
La Drôme Classic 2021

La Drôme Classic 2021 – 9. edycja wyścigu kolarskiego La Drôme Classic, która odbyła się 28 lutego 2021 na trasie o długości ponad 179 km wokół miejscowości Eurre. Wyścig kategorii 1.Pro był częścią UCI ProSeries 2021.

</doc>
<doc id="5031504" url="https://pl.wikipedia.org/wiki?curid=5031504" title="Jan Albin z Krakowa">
Jan Albin z Krakowa

Jan Albin z Krakowa (ur. w Krakowie, zm. 1529 w Rzymie) — polski duchowny katolicki i doktor prawa kanonicznego. Wykładowca Uniwersytetu Krakowskiego. 
Życiorys.
Doktorat uzyskał najprawdopodobniej we Włoszech, został inkorporowany na uniwersytet w 1504 roku, ale już na przełomie 1510 i 1511 został z niego wydalony z powodu zaniedbywania swoich obowiązków.
Podczas pracy na Wydziale Prawa był seniorem Bursy Prawników i posiadał św. Jana "ante portam Latinam" i zobligowany był do prowadzenia wykładów z "Dekretałów" Grzegorza IX. 
Po wydaleniu z uniwersytetu piastował funkcje kościelne: m.in. był kanclerzem biskupa Jana Latalskiego, kanonikiem kolegiaty wileńskiej i altarystą ołtarza Bożego Ciała w krakowskim kościele św. Anny. Był przyjacielem Grzegorza z Szamotuł, który był egzekutorem jego testamentu.
W 1529 roku udał się do Rzymu, gdzie zmarł w wyniku ran zadanych mu przez żołnierzy niemieckich.

</doc>
<doc id="5031506" url="https://pl.wikipedia.org/wiki?curid=5031506" title="Opera GX">
Opera GX

Opera GX – specjalna wersja przeglądarki Opera przeznaczona dla graczy. Została wydana 11 czerwca 2019 na systemy Microsoft Windows i macOS przez Opera Software. Według danych z dnia 20 maja 2020 Opera GX jest używana przez 3 mln użytkowników. Od 20 maja 2021 jest dostępna także w wersji mobilnej. Od 22 października 2021 można zagrać w Operiusa, który nie wymaga połączenia z internetem. 
Funkcje przeglądarki.
Opera GX posiada standardowe funkcje Opery takie jak wbudowany AdBlock czy VPN, a także funkcje przeznaczone dla graczy. W Operze GX można ustawić opcję ograniczenia zużycia procesora, pamięci RAM i przepustowości łącza. Posiada również funkcje ograniczenia prędkości przesyłania i pobierania oraz nową funkcję GX Cleaner, której można użyć do zwolnienia miejsca i przyspieszenia przeglądarki. Za pomocą My Flow można zsynchronizować wszystkie dane Opery GX z Operą Touch (dostępną tylko na smartfonach i tabletach). Opera GX ma wbudowaną integrację z Twitchem, Discordem, WhatsAppem, Messengerem, Instagramem, czy Twitterem. Przeglądarka ma również wbudowaną stronę internetową GX Corner na której znajduje się lista nadchodzących wydań gier wraz z innymi bezpłatnymi, a także spersonalizowane wiadomości dla gracza.

</doc>
<doc id="5031513" url="https://pl.wikipedia.org/wiki?curid=5031513" title="Eremolirion laetum">
Eremolirion laetum

Eremolirion laetum – gatunek roślin z monotypowego rodzaju Eremolirion z rodziny amarylkowatych, występujący endemicznie w oazach i na pagórkach przybrzeżnej pustyni mgielnej północnego Chile, między regionami Anfogasta i Atacama. 
Nazwa naukowa rodzaju pochodzi od greckich słów ερημος ("eremos" – pustynia) i λίριον ("lirion" – lilia), odnosząc się do siedlisk tej rośliny. Epitet gatunkowy po łacinie oznacza jasny, żywy (o kolorze). 
Systematyka.
Gatunek z monotypowego rodzaju "Eremolirion" z podplemienia "Traubiinae", z plemienia "Hippeastreae", podrodziny amarylkowych "Amaryllidoideae" z rodziny amarylkowatych "Amaryllidaceae". Wyodrębniony z rodzaju "Rhodophiala" w 2019 r. 

</doc>
<doc id="5031516" url="https://pl.wikipedia.org/wiki?curid=5031516" title="Darwinka wielkodzioba">
Darwinka wielkodzioba

Darwinka wielkodzioba ("Geospiza magnirostris") – gatunek ptaka z rodziny tanagrowatych (Thraupidae); endemit wysp Galapagos. Nie wyróżnia się podgatunków.
Osiąga długość około 16 cm, masę około 35 g. Występuje w lasach liściastych wysp Galapagos (Ekwador). Charakterystyczny dziób, służy do zgniatania twardych łupin nasiennych. Stosunkowo rzadko żeruje na ziemi. Darwinka wielkodzioba należy do tzw. zięb Darwina.
IUCN uznaje darwinkę wielkodziobą za gatunek najmniejszej troski (LC, "Least Concern") nieprzerwanie od 1988 roku. Liczebność populacji nie została oszacowana, ale ptak ten opisywany jest jako dość pospolity. Ze względu na brak dowodów na spadki liczebności bądź istotne zagrożenia dla gatunku BirdLife International uznaje trend liczebności populacji za stabilny.

</doc>
<doc id="5031522" url="https://pl.wikipedia.org/wiki?curid=5031522" title="Miura Anjin">
Miura Anjin



</doc>
<doc id="5031523" url="https://pl.wikipedia.org/wiki?curid=5031523" title="Mario Pavan">
Mario Pavan

Mario Pavan (ur. 9 października 1918 w Vado Ligure, zm. 16 maja 2003 w Pawii) – włoski entomolog, speleolog, ekolog i nauczyciel akademicki, w 1987 minister środowiska.
Życiorys.
Jeszcze przed II wojną światową zajął się speleologią, badał jaskinie w okolicy Brescii i zajmował się opisywaniem gatunków owadów. Od 1937 należał do Società Entomologica Italiana, włoskiego towarzystwa entomologicznego. W 1943 ukończył nauki przyrodnicze na Uniwersytecie w Pawii. Zajmował się działalnością naukową i dydaktyczną, dochodząc do stanowiska profesora. Prowadził badania nad wydzielinami owadów, wyodrębnił kilkanaście substancji aktywnych biologicznie. Działał na rzecz tworzenia rezerwatów przyrody, przyczynił się m.in. do powstania w 1959 pierwszego rezerwatu ścisłego Sasso Fratino. Ekspert w zakresie ochrony środowiska naturalnego, związany z różnymi europejskimi inicjatywami w tym obszarze.
Od kwietnia do lipca 1987 sprawował urząd ministra środowiska w szóstym rządzie Amintore Fanfaniego.

</doc>
<doc id="5031529" url="https://pl.wikipedia.org/wiki?curid=5031529" title="Gajah Mada">
Gajah Mada

Gajah Mada (także "Gadjah Mada", zm. 1364) – przywódca wojskowy, mapatih (premier) imperium Majapahit; bohater narodowy Indonezji. Jego imieniem nazwano pierwszy indonezyjski uniwersytet w Yogyakarcie – Universitas Gadjah Mada.

</doc>
<doc id="5031530" url="https://pl.wikipedia.org/wiki?curid=5031530" title="Gajamada">
Gajamada



</doc>
<doc id="5031531" url="https://pl.wikipedia.org/wiki?curid=5031531" title="Gadjah Mada">
Gadjah Mada



</doc>
<doc id="5031533" url="https://pl.wikipedia.org/wiki?curid=5031533" title="Ramaszki">
Ramaszki

Ramaszki (; , "Romaszki") – wieś na Białorusi, w obwodzie mińskim, w rejonie miadzielskim, w sielsowiecie Słoboda.
Do 1969 roku miejscowość nosiła nazwę Horby (, "Harby"; , "Gorby").
Historia.
W czasach zaborów w gminie Żośna, w powiecie wilejskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie duniłowickim, od 1926 w powiecie postawskim, w gminie Żośno.
Według Powszechnego Spisu Ludności z 1921 roku zamieszkiwało tu 158 osób, 41 było wyznania rzymskokatolickiego, 117 prawosławnego. Jednocześnie 51 mieszkańców zadeklarowało polską przynależność narodową, 107 białoruską. Były tu 22 budynki mieszkalne. W 1931 w 30 domach zamieszkiwały 154 osoby.
Wierni należeli do parafii rzymskokatolickiej w Wesołusze i prawosławnej w Żośnie. Miejscowość podlegała pod Sąd Grodzki w Miadziole i Okręgowy w Wilnie; właściwy urząd pocztowy mieścił się w Słobodzie Żośniańskiej.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do obwodu mińskiego Białoruskiej SRR.
Od 1991 w składzie niepodległej Białorusi. Do 2006 wieś w składzie sielsowietu Dziahile.

</doc>
<doc id="5031538" url="https://pl.wikipedia.org/wiki?curid=5031538" title="Lakorn">
Lakorn

Lakorn (, także zapisywane "lakhon", skrót od , "lakhon thorathat") – serial telewizyjny w języku tajskim, produkowany w Tajlandii.
Charakterystyka.
Seriale produkowane w Tajlandii wyróżnia wiele typowych konwencji, zarówno fabularnych, jak i typów postaci; wiele z nich jest bardzo popularnych wśród tajskich widzów sprawiając, że stają się oni emocjonalnie zaangażowani w fabułę serii, w przeciwieństwie do seriali z Zachodu, które nie wywołują takiego samego poczucia zażyłości i bliskości u tajskich widzów.
Spośród wielu typowych elementów pojawiających się w większości tajskich produkcji można wymienić takie jak:
Odbiór.
Od czasu wyemitowania popularnego serialu "Love Destiny" w 2018 roku, którego akcja rozgrywa się za czasów królestwa Ayutthaya, znacząco zwiększyła się moda na noszenie tradycyjnych strojów, a z kolei ilość odwiedzających miasto Ajutthaja, gdzie rozgrywa się część akcji serialu, zanotowało 3-krotny wzrost dochodów płynących z turystyki.
Odbiór za granicami kraju.
Pomimo napiętej sytuacji w stosunkach politycznych Tajlandii i Kambodży, tajskie seriale zyskały w Kambodży sporą popularność, kreując nawet trendy modowe w tym kraju. Choć oficjalny dostęp do tajskich seriali był ograniczany przez władze ze względu na różne utarczki polityczne (często wywołane pokazanymi w tych serialach elementami lub twierdzeniami), a po incydencie podpalenia ambasady Tajlandii w 2003 roku całkowicie zakazane, sami Kambodżanie wykorzystują m.in. anteny satelitarne by zyskać dostęp do tajskich programów telewizyjnych, a także kupują je w formie kaset i płyt DVD na czarnym rynku. Popularność tych seriali w Kambodży gwałtownie wzrosła po 2015 roku, za pośrednictwem platform internetowych, a stacje telewizyjne na powrót zaczęły emitować tajskie produkcje.
Od 2011 roku tajskie seriale prędko zyskały ogromną popularność w Chinach stając się drugimi (po serialach Hongkońskich) najchętniej oglądanymi serialami zagranicznymi i wyprzedzając seriale koreańskie. Przykładowo tajski remake koreańskiego serialu "Goong", który został wyemitowany z chińskim dubbingiem w 2017 roku za pośrednictwem platformy należącej do Tencent, każdy odcinek został do 27 marca 2018 roku wyświetlony 500 milionów razy. Emisja tajskich seriali wpłynęła pozytywnie na postrzeganie Tajlandii przez Chińczyków, wpływając także na ich chęć podróży do Tajlandii, w 2019 roku będąc najpopularniejszym kierunkiem wakacyjnym wybieranym przez chińskich turystów według plebiscytu przeprowadzonego przez Weibo. Dzięki rozwojowi internetu i mediów cyfrowych seriale tajskie zyskują coraz większą popularność na terenie Chin, w sporej części za pomocą nieformalnych kanałów informacyjnych i krótkich filmików publikowanych w takich serwisach jak Weibo. Materiały stały się podstawą chińskich platform, co z kolei zaowocowało nawiązywaniem współpracy pomiędzy firmami zajmującymi się produkcją telewizyjną tych krajów, m.in. iQIYI nawiązało współpracę z RS Television w celu realizacji remake'ów popularnych tajskich seriali na potrzeby chińskiej widowni. Jedną z ich pierwszych wspólnych produkcji było nakręcenie remake'u filmu "Romantic Blue" z lat 90. XX wieku jako 12-odcinkowej serii telewizyjnej. Do innych tego produkcji można zaliczyć także "Project S The Series" czy "My Husband in Law", których oryginały również wcześniej odebrano pozytywnie w Chinach.
Do Japonii „tajska fala” dotarła w 2020 roku, za pośrednictwem takich seriali jak "2gether"; w tym samym roku został założony także magazyn specjalistyczny , skupiający się na nowościach ze świata tajskich seriali. W związku z nieustannie rosnącą popularnością tajskich produkcji TV Asahi ogłosiło nawiązanie współpracy z GMMTV, spółką należącą do GMM Grammy, by dostarczyć Japonii nowych materiałów związanych z tajlandzkim przemysłem rozrywkowym.
W związku z rosnącą popularnością tych seriali duże platformy streamingowe, jak Netflix, Line TV czy też WeTV, zdecydowało się na wykupienie międzynarodowych licencji na emisję lakornów, a także, w przypadku Line TV którego ilość oglądających w 2019 roku szacowano na 40 milionów, zdecydowano się również na finansowanie ich produkcji.
Seriale tego gatunku są chętnie oglądane także w takich krajach jak Nepal.
W Singapurze w 2020 roku firma Mediacorp podpisała umowę na emisję popularnych tajskich seriali na ich darmowej platformie streamingowej meWATCH; do wszystkich emitowanych na niej seriali tajskich przygotowano napisy w językach chińskim i angielskim. 

</doc>
<doc id="5031540" url="https://pl.wikipedia.org/wiki?curid=5031540" title="Sułtanat Demak">
Sułtanat Demak



</doc>
<doc id="5031541" url="https://pl.wikipedia.org/wiki?curid=5031541" title="Bad Holzhausen (stacja kolejowa)">
Bad Holzhausen (stacja kolejowa)

Bad Holzhausen (niem: "Bahnhof Bad Holzhausen") – stacja kolejowa w Preußisch Oldendorf, w kraju związkowym Dolna Saksonia, w Niemczech, w dzielnicy Bad Holzhausen. Był to również koniec Wittlager Kreisbahn do czasu zaprzestania ruchu pasażerskiego w 1966 roku. Dziś na ich trasie odbywa się tylko ruch towarowy i muzealny. Do czasu zmiany rozkładu jazdy 15 grudnia 2019 roku stacja nosiła nazwę "Holzhausen-Heddinghausen". Według klasyfikacji Deutsche Bahn stacja posiada kategorię 6.
Historia.
Po otwarciu linii kolejowej z Bünde do Rahden, dzień później, 1 października 1899 roku, uruchomiono przystanek Holzhausen-Heddinghausen. Rok później, 9 sierpnia, otwarto trasę Wittlager Kreisbahn z Holzhausen do Bohmte. W 1914 linia została przedłużona do momentu otwarcia kolejnego odcinka z Bohmte do Damme 1 lipca. Po zamknięciu ruchu pasażerskiego na odcinku od Schwegermoor do Damme w 1962, ruch pasażerski na odcinku od Schwegermoor do Holzhausen również został wstrzymany 24 września 1966 r. Ruch muzealny rozpoczął się 13 października 1973, a w 1977 został przejęty przez Kolej Muzealną Minden (MEM). Specjalne wycieczki odbywają się regularnie w miesiącach letnich.
Linia do Bohmte została gruntownie wyremontowana i zmodernizowana od 2015, również w celu późniejszej reaktywacji dla ruchu pasażerskiego. 
Położenie.
Stacja znajduje się w centrum Bad Holzhausen, w pobliżu drogi . Znajduje się na linii kolejowej Bassum – Herford, znanej również jako „Ravensberger Bahn”, która jest obsługiwana tylko do Rahden. W Herford istnieje połączenie z linią kolejową Hamm – Minden. Przez stację kolejową przebiega również kilka linii autobusowych.
Transport kolejowy.
Stacja jest obsługiwana przez regionalną linię kolejową RB 71 Eurobahn. Stosowane są pojazdy spalinowe typu Talent.
Transport autobusowy.
Stacja jest obsługiwana przez dwie linie autobusowe Mindener Kreisbahnen, znane również jako „Mühlenkreisbus”.

</doc>
<doc id="5031542" url="https://pl.wikipedia.org/wiki?curid=5031542" title="Horby (obwód miński)">
Horby (obwód miński)



</doc>
<doc id="5031550" url="https://pl.wikipedia.org/wiki?curid=5031550" title="Julius Lehrmann">
Julius Lehrmann

Ole Julius Hansen Lehrmann (ur. 23 października 1885 w Jordløse, zm. 28 października 1962 w Ringe) – duński strzelec, olimpijczyk.
Wziął udział w Letnich Igrzyskach Olimpijskich 1936. Wystąpił w pistolecie dowolnym z 50 m, w którym zajął 22. miejsce.

</doc>
<doc id="5031568" url="https://pl.wikipedia.org/wiki?curid=5031568" title="Herb gminy Łagiewniki">
Herb gminy Łagiewniki

Herb gminy Łagiewniki – jeden z symboli gminy Łagiewniki.
Opis herbu.
Herb gminy Łagiewniki wyobraża w polu zielonym łagiew złotą o czternastu klepkach i dwóch obręczach.
Symbolika.
Łagiew to godło mówiące. Liczba klepek w łagwi odpowiada liczbie sołectw gminy.
Historia.
Herb w obecnej wersji został ustanowiony przez Radę Gminy 25 lutego 2021 r. W poprzedniej wersji herbu nad łagwią znajdowały się kłosy zboża, całość była przedstawiona w sposób bardziej realistyczny. Herb przestylizowali Kamil Wójcikowski i Robert Fidura.

</doc>
<doc id="5031570" url="https://pl.wikipedia.org/wiki?curid=5031570" title="Antonino Gullotti">
Antonino Gullotti

Antonino Gullotti (ur. 14 stycznia 1922 w Ucrii, zm. 9 sierpnia 1989 w Rzymie) – włoski polityk i prawnik, długoletni deputowany, minister w różnych resortach.
Życiorys.
Ukończył studia prawnicze, praktykował jako adwokat. Działał w Chrześcijańskim Stowarzyszeniu Pracowników Włoskich, był sekretarzem ACLI w prowincji. Dołączył do Chrześcijańskiej Demokracji, był jej sekretarzem w prowincji Mesyna (od 1951), sekretarzem regionalnym na Sycylii (od 1954) i sekretarzem do spraw organizacyjnych we władzach krajowych (od 1969). W 1958 uzyskał po raz pierwszy mandat posła do Izby Deputowanych. Siedmiokrotnie z powodzeniem ubiegał się o reelekcję, zasiadając w niższej izbie włoskiego parlamentu do czasu swojej śmierci w 1989 jako deputowany III, IV, V, VI, VII, VIII, IX i X kadencji.
W randze ministra był członkiem dziesięciu rządów. Pełnił funkcję ministra robót publicznych (od czerwca 1972 do lipca 1973 oraz od lutego 1976 do marca 1978), ministra zasobów państwowych (od lipca 1973 do listopada 1974), ministra zdrowia (od listopada 1974 do lutego 1976), ministra poczty i telekomunikacji (od marca 1978 do marca 1979), a także ministra kultury (od sierpnia 1983 do lipca 1987).

</doc>
<doc id="5031576" url="https://pl.wikipedia.org/wiki?curid=5031576" title="Kamyszyn (stacja kolejowa)">
Kamyszyn (stacja kolejowa)

Kamyszyn (ros: "Камышин") – stacja kolejowa w Kamyszynie, w obwodzie wołgogradzkim, w Rosji. Jest zarządzana przez wołgogradzki oddział Kolei Nadwołżańskiej i znajduje się na 475 kilometrze linii Tambow – Kamyszyn. Kamyszyn jest stacją czołową, skomunikowaną z drogami dojazdowymi do kombinatu produkcji szkła Kamyszinskij.
Liczba torów na stacji to 8, liczba peronów to 2. Ze stacji rozpoczyna bieg pociąg nr 379/380 Kamyszyn - Moskwa - Kamyszyn.
Pod wiaduktem, na którym znajdują się tory stacyjne przebiega ulica Niekrasowa. Ze stacji Kamyszyn prowadzą bocznice kolejowe do stacji zakładowej Kombinatskaja, która znajduje się w dzielnicy Nieftjanikow (Kamyszyn).
Linie kolejowe.
Tambow – Kamyszyn

</doc>
<doc id="5031584" url="https://pl.wikipedia.org/wiki?curid=5031584" title="Anjela Nedyalkova">
Anjela Nedyalkova



</doc>
<doc id="5031586" url="https://pl.wikipedia.org/wiki?curid=5031586" title="Via Vallen">
Via Vallen

Via Vallen, właśc. Maulidia Octavia (ur. 1 października 1991 w Surabai) – indonezyjska piosenkarka wykonująca muzykę dangdut (forma koplo).
Szerszą popularność zdobyła w 2013 roku. Jej singiel pt. „Sayang” zebrał ponad 150 milionów wyświetleń w serwisie YouTube i stał się drugim lokalnym teledyskiem pod względem liczby odsłon w 2017 roku.
Na swoim koncie ma dwie nagrody SCTV Music Awards (2017, kategorie: najpopularniejsza piosenkarka i najpopularniejsza solistka dangdut). Została także laureatką Indonesian Dangdut Awards 2017.
Dyskografia.
Źródło: .

</doc>
<doc id="5031591" url="https://pl.wikipedia.org/wiki?curid=5031591" title="Bartłomiej Möller">
Bartłomiej Möller

Bartłomiej Sebastian Möller SJ (ur. 23 sierpnia 1641 w Braniewie, zm. 28 lipca 1702 w Świętej Lipce) – jezuita, misjonarz dworski, prefekt szkół i bursy w Reszlu, kapelan poselstwa w Moskwie, superior w Świętej Lipce, budowniczy sanktuarium maryjnego w Świętej Lipce.
Życiorys.
Bartłomiej urodził się 23 sierpnia 1641 roku, tj. w przeddzień liturgicznego wspomnienia św. Bartłomieja Apostoła, na którego cześć otrzymał pierwsze imię, na drugie dano mu – Sebastian. Pobierał nauki najpierw w rodzinnym Braniewie, następnie, po przerwie, w Reszlu, potem studiował w Poznaniu, Wiedniu i Wilnie. W roku szkolnym 1669/1670 był w kolegium jezuickim w Reszlu prefektem kongregacji uczniowskiej (sodalicji mariańskiej). W 1674 uzyskał w Akademii Wileńskiej tytuł magistra sztuk wyzwolonych i filozofii. Następnie studiował teologię w Wilnie. Wstąpił do zakonu jezuitów dość późno, gdy miał już 36 lat. W Wilnie 19 grudnia 1677 w domu zakonnym przy kościele św. Ignacego Loyoli rozpoczął nowicjat. Na początku nowicjatu otrzymał już święcenia kapłańskie, bo miał ukończone wymagane studia. Po dwuletnim nowicjacie został skierowany domu zakonnego w rodzinnym Braniewie, gdzie zarządzał dobrami ziemskimi w kolegium jezuickim jako "procurator pagorum". W samej szkole jednak nie nauczał. W 1681 z tytułem „misjonarz dworski” ("missionarius aulicus") został wychowawcą trzech synów wojewody wileńskiego Kazimierza Jana Sapiehy, który tu, do Braniewa, ich posłał po wykształcenie: Jerzego Stanisława, Michała Franciszka i Aleksandra Pawła. W 1684 zwolniony z obowiązków dworskich został kaznodzieją w Reszlu. Działał z zapałem nie tylko w samej miejscowości, lecz angażował się w posługę w całej okolicy. Wszędzie propagował kult jezuickiego misjonarza św. Franciszka Ksawerego. Mimo że dane mu było posługiwać w mieście przez krótki okres, dzięki jego gorliwości w nowennie do św. Franciszka Ksawerego uczestniczył magistrat miasta Reszla.
W sierpniu 1685 prowincjał litewski Grzegorz Schill posłał ojca Möllera do Moskwy jako kapelana do pomocy o. Janowi Schmidtowi. O. Möller udał się tam w orszaku kanclerza wielkiego litewskiego Marcjana Ogińskiego. Ojcowie Bartłomiej Möller i Mikołaj Narmunth przyjechali do Moskwy w styczniu 1686, aby zastąpić tam o. Schmidta, który miał wrócić do Wilna, oraz zmarłego ojca Boye. Na miejscu od razu zajął się z zapałem spowiadaniem, głoszeniem kazań i posługą wśród chorych, mimo decyzji generała zakonu, że będzie musiał z poselstwem wrócić do Wilna.
Po powrocie z Moskwy do Wilna w maju 1686 г., o. Bartłomiej został mianowany kapelanem obozowym ("misionarius castrensis"). Posługiwał tu z takim samym zaangażowaniem: codziennie spowiadał, głosił kazania i opiekował się chorymi. Jego gorliwość połączona z uprzejmością przyczyniała się do tego, że oficerowie, nawet protestanci, w wyznaczonych dniach prowadzali swoich żołnierzy do spowiedzi. Chorych pocieszał i karmił, sam pełniąc często funkcję kucharza i pielęgniarza. Skuteczność swoich działań przypisywał wstawiennictwu patrona – św. Franciszka Ksawerego. Po dwóch latach posługi jako kapelan wojskowy powierzone mu zostało zupełnie nowe zadanie: kierowanie budową sanktuarium w Świętej Lipce, po tym gdy dotychczasowy superior misji, Marcin Wobbe, zmarł 16 czerwca 1688 roku.
Bartłomiej Möller, jako nowo mianowany superior, przybył do Świętej Lipki w listopadzie 1688 roku. Zastał tam wylane fundamenty i zbudowane podziemia do wysokości posadzki. W ciągu czterech lat intensywnych prac wzniesiono mury, kościół nakryto dachem i postawiono na nim wieżyczkę na sygnaturkę, ale wnętrze pozostawało bez ozdób, bez umeblowania, a nawet bez posadzki. Ojciec Möller zdecydował się jednak na konsekrację świątyni. 15 sierpnia 1693 kościół został konsekrowany przez biskupa warmińskiego Jana Stanisława Zbąskiego z wielką okazałością w obecności licznego duchowieństwa, tysięcy wiernych, a także innowierców z Prus. Od tego czasu zaczęli tu przybywać tu nie tylko liczni pobożni pielgrzymi, ale także wielu wiedzionych niosącą się sławą wznoszonej okazałej świątyni. Nie czekając na ukończenie budowli, o. Bartłomiej zajął się urządzaniem wnętrza kościoła. W 1696 ułożono kamienną posadzkę, co umożliwiło urządzanie wnętrza – wstawianie ław, konfesjonałów i ołtarzy.
O. Möller zastał fundamenty kościoła, a pozostawił kościół prawie gotowy (brakowało tylko wież i szczegółów fasady), cały dom zakonny i trzy boki krużganka (brakowało tylko strony północnej). We wnętrzu były ławki, konfesjonały, ambona i sześć ołtarzy bocznych.
Bartłomiej Möller zmarł 28 lipca 1702 w Świętej Lipce.

</doc>
<doc id="5031593" url="https://pl.wikipedia.org/wiki?curid=5031593" title="Pașcani (stacja kolejowa)">
Pașcani (stacja kolejowa)

Pașcani (rum: "Gara Pașcani") – stacja kolejowa w miejscowości Pașcani, w Okręgu Jassy, w Rumunii. Stacja jest obsługiwana przez pociągi Căile Ferate Române (CFR). Znajduje się na ważnej magistrali kolejowej nr 500 Bukareszt – Suczawa.

</doc>
<doc id="5031594" url="https://pl.wikipedia.org/wiki?curid=5031594" title="Romaszki (rejon miadzielski)">
Romaszki (rejon miadzielski)



</doc>
<doc id="5031608" url="https://pl.wikipedia.org/wiki?curid=5031608" title="Jezioro Łekneńskie">
Jezioro Łekneńskie

Jezioro Łekneńskie także Jezoro Łekno – jezioro położone w gminie Wągrowiec, obok wsi Łekno, leżące na terenie Pojezierza Chodzieskiego. Ogólna powierzchnia jeziora wynosi 60,06 ha.

</doc>
<doc id="5031612" url="https://pl.wikipedia.org/wiki?curid=5031612" title="Maulidia Octavia">
Maulidia Octavia



</doc>
<doc id="5031620" url="https://pl.wikipedia.org/wiki?curid=5031620" title="Kod Walsha">
Kod Walsha

Kody Walsha są najczęściej używane w ortogonalnych kodach aplikacji CDMA. Odpowiadają liniom macierzy Hadamarda. Zestaw kodów Walsha o długości N składa się z n wierszy tworzących kwadratową macierz formula_1
Kody Walsha są tworzone i transformowane z macierzy Hadamarda. Macierz Hadamarda jest typem matrycy, z którego Walsh stworzył te kody. W rodzinie kodów Walsha wszystkie kody są względem siebie ortogonalne i służą do tworzenia kanałów w paśmie 1,25 MHz.
Transformata Hadamarda wygląda następująco:
formula_2 formula_3 formula_4
Głównym celem kodów Walsha w CDMA jest zapewnienie ortogonalności wśród wszystkich użytkowników w komórce. Każdy kanał ruchu użytkownika ma przypisany przez stację bazową inny kod Walsha. Kody ortogonalne można łatwo wygenerować, zaczynając od 0, powtarzając 0 poziomo i pionowo, a następnie uzupełniając 1 po przekątnej. Proces ten należy kontynuować z nowo wygenerowanym blokiem, aż do wygenerowania żądanych kodów o odpowiedniej długości. Utworzone w ten sposób sekwencje nazywane są kodem „Walsha”.
IS-95 może używać 64 kody, podczas gdy CDMA2000 może używać do 256 takich kodów. Kod Walsha 0 (który sam składa się z samych zer) jest zarezerwowany dla kanałów pilotowych, od 1 do 7 dla kanałów synchronizacji i stronicowania.
Ortogonalny oznacza, że korelacja krzyżowa między kodami Walsha wynosi zero po wyrównaniu. Funkcje ortogonalne (czyli sygnały lub sekwencje) mają zerową korelację krzyżową. Zerową korelację uzyskuje się, gdy iloczyn dwóch sygnałów, zsumowanych w okresie czasu, wynosi zero. W szczególnym przypadku sekwencji binarnych wartości 0 i 1 mogą być postrzegane jako mające przeciwną polaryzację. Zatem gdy iloczyn (w tym przypadku XOR) dwóch sekwencji binarnych daje równą liczbę „1” i „0”, korelacja krzyżowa wynosi zero.
Jednak autokorelacja słów kodowych Walsha-Hadamarda nie posiada dobrych cech. Może mieć więcej niż jeden pik sygnałowy, co utrudnia odbiornikowi aby wykryć początek słowa kodowego bez zewnętrznej synchronizacji. Częściowa korelacja krzyżowa sekwencji może być również różna od zera, a niezsynchronizowani użytkownicy mogą interferować ze sobą, zwłaszcza że środowisko wielościeżkowe będzie w różny sposób opóźniać sekwencje. Dlatego kody Walsha-Hadamarda są używane tylko w synchronicznych CDMA i tylko przez stację bazową, która może zachować ortogonalność między sygnałami dla swoich użytkowników.
Transformata Hadamarda.
Transformata Hadamarda formula_5 to macierz o wymiarach formula_6 macierz Hadamarda (skalowana przez współczynnik normalizacji), która przekształca formula_7 liczb rzeczywistych formula_8 na formula_7 liczb rzeczywistych formula_10 Transformatę Hadamarda można zdefiniować na dwa sposoby: rekurencyjnie lub przy użyciu binarnej (podstawa -2) reprezentacji indeksów n i k.
Rekurencyjnie definiujemy transformatę Hadamarda formula_11 przez tożsamość formula_12 a następnie definiujemy formula_5 dla formula_14
gdzie formula_16 jest normalizacją która jest czasami pomijana.
Dla formula_17 możemy zdefiniować formula_18
gdzie formula_20 reprezentuje Kronecker product. Zatem poza tym współczynnikiem normalizacji, macierze Hadamarda składają się w całości z 1 i −1.formula_20
Równoważnie możemy zdefiniować macierz Hadamarda przez jej formula_22-ty wpis, pisząc:
gdzie formula_24 i formula_25 są cyframi binarnymi (0 or 1) odpowiednio formula_26 i formula_27 Należy pamiętać, że dla elementu w lewym górnym rogu, definiujemy: formula_28 W tym przypadku mamy:
Jest to dokładnie wielowymiarowy DFT znormalizowana będzie jednolita, gdy wejścia i wyjścia są uważane za wielowymiarowe tablice indeksowana formula_30
Oto kilka przykładów macierzy Hadamarda.
Rzędy macierzy Hadamarda to funkcje Walsha.
Funkcje Walsha.
Funkcje Walsha tworzą bazę ortonormalną w przestrzeni L2(0,1). Są to funkcje binarne, odcinkami stałe, przyjmujące w każdej chwili formula_32 jedną z dwóch wartości: formula_33 lub formula_34 Podobnie jak funkcje Haara, funkcje Walsha są porządkowane według dwóch wskaźników. Funkcje te definiuje się następująco:
oraz rekurencyjnie dla m = 1,2... oraz formula_39

</doc>
<doc id="5031631" url="https://pl.wikipedia.org/wiki?curid=5031631" title="Broery Marantika">
Broery Marantika

Broery Marantika lub Broery, właśc. Broery Pesulima (ur. 25 czerwca 1948 w Ambon, zm. 7 kwietnia 2000 w Dżakarcie) – indonezyjski piosenkarz i aktor.
W 1974 roku wygrał Narodowy Festiwal Piosenki Popularnej. Reprezentował Indonezję na Światowym Festiwalu Piosenki Popularnej w Tokio.
Życiorys.
Urodził się 25 czerwca 1948 r. w Ambon jako Simon Dominggus Pesulima. Zainteresowanie śpiewem przejawiał od najmłodszych lat. W młodym wieku dołączył do chóru kościelnego i brał udział w miejscowych konkursach wokalnych. Na początku lat 60. zajął pierwsze miejsce w konkursie muzycznym organizowanym przez Radio Republik Indonesia Ambon. Następnie wyjechał do Dżakarty, aby rozpocząć karierę zawodową jako piosenkarz. Swoje imię i nazwisko zmienił na Broery Marantika, kierując się tożsamością rodziny matki.
Początkowo popularność zdobył jako wokalista zespołu The Pro’s. Po opuszczeniu formacji rozpoczął karierę solową, co pozwoliło mu odnieść kolejne sukcesy. W 1969 roku nagrał utwór „Angin Malam”, który stał się jego pierwszym przebojem. W trakcie swojej kariery wylansował także takie utwory jak: „Widuri”, „Mengapa Harus Jumpa”, „Aku Jatuh Cinta”, „Biarkan Bulan Bicara”.
Dyskografia.
Źródło: .

</doc>
<doc id="5031634" url="https://pl.wikipedia.org/wiki?curid=5031634" title="Broery Pesulima">
Broery Pesulima



</doc>
<doc id="5031635" url="https://pl.wikipedia.org/wiki?curid=5031635" title="Broery">
Broery



</doc>
<doc id="5031636" url="https://pl.wikipedia.org/wiki?curid=5031636" title="Harvard Stadium">
Harvard Stadium

Harvard Stadium – stadion sportowy w Allston na przedmieściach Bostonu, w Stanach Zjednoczonych. Został otwarty 14 listopada 1903 roku. Może pomieścić 30 323 widzów. Obiekt należy do Uniwersytetu Harvarda, wykorzystywany jest m.in. przez drużynę futbolu amerykańskiego uniwersyteckiego klubu sportowego Harvard Crimson.
Historia.
Stadion powstał na terenie podarowanym Uniwersytetowi Harvarda przez Henry’ego Lee Higginsona w 1890 roku. Obiekt wybudowano w 1903 roku (prace ruszyły na początku lipca), a koszt powstania wyniósł 310 000 $, z czego 100 000 $ przeznaczyli w formie podarunku absolwenci Harwarda z 1879 roku. Otwarcie areny miało miejsce 14 listopada 1903 roku, choć nie była ona wówczas jeszcze w pełni ukończona. Nowy stadion posiadał żelbetowe trybuny w kształcie podkowy, z pozostawioną otwartą przestrzenią od strony północnej. Był to pionierski projekt wykorzystujący żelbet na tak dużą skalę.
Od początku stadion służył uniwersyteckiej drużynie futbolu amerykańskiego. W 1906 roku debatowano nad zmianami w przepisach, by uczynić ten sport bezpieczniejszym. Proponowane było m.in. powiększenie pola gry, jednak nie zdecydowano się na taki ruch ponieważ nowo wybudowany, wyjątkowy na owe czasy, Harvard Stadium posiadał permanentne trybuny nie pozwalające na zbytnie rozszerzenie boiska, co stanowiło istotny argument w debacie. Zdecydowano się natomiast m.in. na wprowadzenie tzw. forward pass.
Po dodaniu tymczasowych trybun od strony północnej pojemność stadionu wynosiła 57 166 widzów. Trybuny te zlikwidowano w 1951 roku. W 1998 roku za północnym krańcem stadionu oddano do użytku tzw. Murr Center, budynek mieszczący pomieszczenia do gry w tenisa oraz squasha. Pojemność stadionu wynosi obecnie 30 323 widzów. W latach 2006–2007 obiekt wyposażono w sztuczną murawę i oświetlenie. Od 1987 roku obiekt posiada status National Historic Landmark.
Na stadionie w przeszłości rozgrywano amerykańskie eliminacje lekkoatletyczne przed igrzyskami olimpijskimi. Obiekt był wykorzystywany przez wiele drużyn sportowych, m.in. przez Boston Patriots na początku lat 70. XX wieku. Stadion był także jedną z aren turnieju piłkarskiego podczas Letnich Igrzysk Olimpijskich 1984. Rozegrano na nim sześć spotkań fazy grupowej tych zawodów.

</doc>
<doc id="5031641" url="https://pl.wikipedia.org/wiki?curid=5031641" title="Zbór braci polskich w Koloszwarze">
Zbór braci polskich w Koloszwarze

Istniejący w latach 1660-1784 zbór braci polskich w Koloszwarze, w ówczesnym Siedmiogrodzie. Jego biblioteka i materiały przywiezione z Polski po wygnaniu braci Polskich w 1660 roku stanowią jedne z największych zbiorów dokumentów dotyczących braci polskich na świecie. 
Historia.
Zbór został założony w 1660 roku przez grupkę ok. 200 ariańskich uchodźców, wśród których sporą część stanowili byli wierni parafii w Kisielinie. Ich liczbę w 1661 przetrzebiła zaraza, która zabiła pierwszego pastora i ich grupka miała się skurczyć do zaledwie około 20 dorosłych. Potem do miasta ściągnęli jednak inni wygnańcy i dzięki zbiórkom węgierskich unitarian i holenderskich remonstrantów liczba parafian wzrosła i życie kościelne się ustabilizowało. 
W 1680 roku parafia zakupiła obszerną kamienicę, gdzie znajdowało się mieszkanie dla pastora oraz obszerna izba do odprawiania nabożeństw. Parafia podlegała zarówno synodom braci polskich w Prusach jak i węgierskiemu superintendentowi unitariańskiemu, którzy ją wielokrotnie wizytowali. W Koloszwarze na lokalnych synodach gromadzili się delegaci polskich zborów w Adamoszu (istniał do 1733) i Bethlen (istniał do 1747). W l. 1713-1782 odbyło się ich ogólnie 66.
Z lat 1722-1772 zachowała się księga dyscypliny zborowej, jedyna taka księga zborów braci polskich. W 1956 na łamach rocznika "Reformacja w Polsce" wydał ją Henryk Barycz.
Upływ lat, małżeństwa mieszane i dobre stosunki ze lokalnymi Węgrami powodowały asymilację i powolne kurczenie się zboru. Kilku młodych wywodzących się z polskiego zboru zostało ważnymi i wpływowymi pastorami unitariańskimi w siedmiogrodzkim kościele.
Podczas synodu w 15 lutego 1782 roku zbór oficjalnie rozwiązano. Formalnie zaakceptował unitariański konsystorz 26 września 1784 roku, a wiernych przyłączono do węgierskiej parafii w mieście. Wtedy do przekazano bibliotekę zborową do kościelnego archiwum. Wdowa po ostatnim pastorze zmarła w 1826 roku.
Pastorzy.
1660-1661 Paweł Siedlicki (zm. 25 czerwca 1661)
1661-ok.1665 Jan Demianowicz
1665-1672 wakat
1672- 1691 Andrzej Łachowski (1627-1691), ostatni pastor w Lusławicach
1691-1694 wakat
1694 - ok. 1700 Jerzy Gejżanowski (zm.ok.1700)
1702 - 1706 Krzysztof Zagróski, wyjechał do Prus
1708-1710 Jan Gejżanowski (zm.1710)
1710-1735 Andrzej Wiszowaty Młodszy (w l.1712-1722 przebywał za granicą)
1735-1738 wakat
1738-1764 Jan Bogusławski (zm.21 stycznia 1764), w l.1742-1744 przebywał za granicą)
1763-1784 Izaak Sachnowicz (zm.1792)

</doc>
<doc id="5031642" url="https://pl.wikipedia.org/wiki?curid=5031642" title="Qatar Total Open 2021">
Qatar Total Open 2021

Qatar Total Open 2021 – tenisowy turniej WTA kategorii WTA 500 w sezonie 2021 z cyklu Qatar Ladies Open rozgrywany w dniach 1–6 marca 2021 roku w Dosze na kortach twardych o puli nagród wynoszącej 565 530 dolarów amerykańskich.

</doc>
<doc id="5031645" url="https://pl.wikipedia.org/wiki?curid=5031645" title="Imperium chmur">
Imperium chmur

Imperium Chmur – polska powieść fantastyczna Jacka Dukaja. Po raz pierwszy ukazała się w 2018 w antologii wydanej przez SQN pod tytułem "Inne Światy", która była inspirowana pracami Jakuba Różalskiego. Ponownie ukazała się w rozszerzonej wersji w 2020, nakładem Wydawnictwa Literackiego. W 2019 zdobyła Nagrodę Literacką im. Jerzego Żuławskiego.

</doc>
<doc id="5031649" url="https://pl.wikipedia.org/wiki?curid=5031649" title="OV3-3">
OV3-3

OV3-3 ("Orbiting Vehicle 3-3") – amerykański wojskowy satelita technologiczny z serii OV3, który prowadził badania warunków panujących w przestrzeni kosmicznej i ich oddziaływania na podzespoły satelitów. Wyniesiony na orbitę w 1966 roku satelita badał głównie parametry cząsteczek energetycznych w polach magnetycznych.
Opis i działanie.
OV3-3 został zbudowany przez firmę Aerojet, jako trzeci satelita typu OV3. Satelita miał kształt graniastosłupa o podstawie ośmiokątnej o średnicy 76 mm i masie 75 kilogramów. Miał badać warunki panujące w ziemskiej magnetosferze i wpływie jaki mogły one wywierać na działające satelity. Satelita był stabilizowany obrotowo, wykonywał sześć obrotów wokół własnej osi na minutę. Wyposażenie satelity składało się głównie z puszki Faradaya, magnetometru i 3 spektrometrów.
Misja.
Misja rozpoczęła się 4 sierpnia 1966 roku, kiedy rakieta Scout B wyniosła z kosmodromu Wallops Flight Facility na niską orbitę okołoziemską trzeciego satelitę z serii OV3. Po znalezieniu się na orbicie OV3-3 otrzymał oznaczenie COSPAR 1966-70A. Satelita działał poprawnie przez 14 miesięcy, do września 1967 roku, kiedy to awarii uległ taśmowy rejestrator danych. Satelita mógł działać w związku z tym jedynie w czasie rzeczywistym gdy znajdował się w perygeum. Satelitę ostatecznie wyłączono z eksploatacji w 1969 roku.
Satelita po wykonaniu swojej misji pozostaje na orbicie.

</doc>
<doc id="5031654" url="https://pl.wikipedia.org/wiki?curid=5031654" title="January Christy">
January Christy

January Christy, właśc. Krestini Anggraini Wiradisuria (ur. 17 stycznia 1958 w Bandungu, zm. 16 września 2016 tamże) – indonezyjska piosenkarka jazzowa.
Okres jej największej aktywności przypadł na lata 80. XX wieku. Popularność przyniosły jej utwory „Melayang” i „Aku Ini Punya Siapa”.
Lokalne wydanie magazynu „Rolling Stone” umieściło utwór „Melayang” na pozycji 34. w zestawieniu 150 indonezyjskich utworów wszech czasów.
Za albumy "Melayang" (1986) i "Aku Ini Punya Siapa" (1987) otrzymała nagrody BASF.
W 2001 r. ukazał się album kompilacyjny pt. "Collections".
Dyskografia.
Źródło: .

</doc>
<doc id="5031664" url="https://pl.wikipedia.org/wiki?curid=5031664" title="Marzec 2021">
Marzec 2021



</doc>
<doc id="5031665" url="https://pl.wikipedia.org/wiki?curid=5031665" title="Ulica Filipiny Płaskowickiej w Warszawie">
Ulica Filipiny Płaskowickiej w Warszawie

Ulica Filipiny Płaskowickiej – ulica w warszawskiej dzielnicy Ursynów.
Położenie i charakterystyka.
Ulica biegnie w warszawskiej dzielnicy Ursynów od skrzyżowania z ulicą Puławską do ulicy Nowoursynowskiej. Na całej długości ma status drogi powiatowej (nr 5564W, wcześniej 5464W). Na części swojego biegu stanowi granicę pomiędzy obszarami Miejskiego Systemu Informacji Natolin i Stary Imielin, a także pomiędzy Natolinem a Ursynowem-Centrum.
Patronem ulicy jest działaczka oświatowa – Filipina Płaskowicka (1840–1881). Nazwa została nadana w 1975 roku decyzją Rady Narodowej m.st. Warszawy. Wcześniej ulica nosiła roboczą nazwę – Niebieskich Migdałów.
Długość ulicy wynosi około 3,36 km. Częściowo przebiega wzdłuż tunelu pod Ursynowem będącego częścią Południowej Obwodnicy Warszawy (droga ekspresowa S2).
20 grudnia 2021 otwarto brakujący odcinek ulicy Branickiego, łącząc ją z ulicą Płaskowickiej. Umożliwia to bezpośredni przejazd z Ursynowa na Wilanów. Zgodnie z miejscowym planem zagospodarowania przestrzennego rejonu Wilanowa Zachodniego z 2001 roku, późniejsza ulica Adama Branickiego określana była jako Płaskowickiej-bis.
Przy ulicy znajduje się skwer kpt. Zygmunta Pawlaczyka, planuje się także utworzenie wzdłuż jej biegu parku linearnego położonego nad tunelem.

</doc>
<doc id="5031667" url="https://pl.wikipedia.org/wiki?curid=5031667" title="Lyon Open 2021 (kobiety)">
Lyon Open 2021 (kobiety)

Lyon Open 2021, właśc. Open 6ème Sens Métropole de Lyon 2021 – tenisowy turniej WTA kategorii WTA 250 w sezonie 2021 z cyklu Lyon Open rozgrywany w dniach 1–7 marca 2021 roku w Lyonie na kortach twardych w hali o puli nagród wynoszącej 235 238 dolarów amerykańskich.

</doc>
<doc id="5031670" url="https://pl.wikipedia.org/wiki?curid=5031670" title="Janez Poklukar">
Janez Poklukar

Janez Poklukar (ur. 9 lutego 1979 w Kranju) – słoweński lekarz i menedżer służby zdrowia, od 2021 do 2022 minister zdrowia.
Życiorys.
Ukończył szkołę średnią w Jesenicach, a w 2004 studia medyczne na Uniwersytecie Lublańskim. Specjalizował się w chorobach wewnętrznych. W 2010 podjął pracę jako lekarz w szpitalu ogólnym w Jesenicach. Był w nim ordynatorem oddziału chorób wewnętrznych, a od 2014 zajmował stanowisko dyrektora całej placówki. W sierpniu 2019 został dyrektorem generalnym Uniwersyteckiego Centrum Klinicznego w Lublanie.
W lutym 2021 dołączył do rządu Janeza Janšy, obejmując w nim urząd ministra zdrowia. Funkcję tę pełnił do czerwca 2022.

</doc>
<doc id="5031676" url="https://pl.wikipedia.org/wiki?curid=5031676" title="Andrzej Janusz Nowak">
Andrzej Janusz Nowak



</doc>
<doc id="5031678" url="https://pl.wikipedia.org/wiki?curid=5031678" title="Andrzej Nowak (muzyk)">
Andrzej Nowak (muzyk)



</doc>
<doc id="5031682" url="https://pl.wikipedia.org/wiki?curid=5031682" title="Szałudi">
Szałudi

Szałudi () – wieś (ros. деревня, trb. dieriewnia) w zachodniej Rosji, w osiedlu wiejskim Kasplanskoje rejonu smoleńskiego w obwodzie smoleńskim.
Geografia.
Miejscowość położona jest 2,5 km od drogi regionalnej 66K-11 (Niżniaja Dubrowka – Michajlenki), 9,5 km od drogi regionalnej 66N-1809 (Pyndino – Zamoszczje), 29 km od drogi regionalnej 66A-71 (Olsza – Nowyje Batieki), 23 km od drogi magistralnej M1 «Białoruś», 23 km od drogi federalnej R120 (Orzeł – Briańsk – Smoleńsk – Witebsk), 7 km od centrum administracyjnego osiedla wiejskiego (Kaspla-1), 43 km od Smoleńska, 23 km od najbliższego przystanku kolejowego (439 km).
Demografia.
W 2010 r. miejscowość zamieszkiwało 8 osób.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5031686" url="https://pl.wikipedia.org/wiki?curid=5031686" title="Livgardet (piosenka Sabatonu)">
Livgardet (piosenka Sabatonu)

Livgardet – singiel szwedzkiego zespołu Sabaton opublikowany na platformach muzycznych 26 lutego 2021 roku. Wydany początkowo będzie na płycie winylowej 9 kwietnia 2021 roku wraz z angielską wersją "The Royal Guard" w 6 rodzajach. Krótka zapowiedź wraz z półminutowym fragmentem angielskiej wersji pojawiła się na kanale zespołu w serwisie YouTube 23 grudnia 2020 roku. Muzykę skomponowali wspólnie Joakim Brodén i Christoffer Rörland, a tekst napisali Joakim Brodén i Pär Sundström.
Utwór opowiada o jednym z najstarszych pułków wojskowych na świecie, jakim jest szwedzka Gwardia Królewska ("Livgardet"), która została sformowana w połowie stycznia 1521 roku z 16 ludzi początkowo na potrzebę osobistej ochrony przywódcy powstania przeciwko Danii, późniejszego regenta i króla Szwecji Gustawa I Wazy. Jest hołdem zespołu dla gwardii z okazji 500-lecia jego powstania.
Do piosenki został nagrany także teledysk, który został opublikowany w serwisie YouTube w dniu premiery utworu.
Melodia chóru, która pojawia się w utworze przypomina hymn biblijny "Najświętszy Pan Jezus", znany również jako "Piękny Zbawiciel". W Szwecji melodia hymnu jest również używana w psalmie 297 – "Härlig är jorden" ("Cudowna jest ziemia").
Piosenka pojawiła się w aplikacji Shazam początkowo, najprawdopodobniej w wyniku pomyłki za wcześnie 21 stycznia 2021 roku wraz z okładką singla. Został usunięty na początku lutego.
Angielska wersja piosenki "The Royal Guard" była dostępna do wstępnego zapisu wkrótce po premierze wideo.

</doc>
<doc id="5031703" url="https://pl.wikipedia.org/wiki?curid=5031703" title="Argentina Open 2021">
Argentina Open 2021

Argentina Open 2021 – tenisowy turniej ATP kategorii ATP Tour 250 w sezonie 2021 z cyklu Argentina Open rozgrywany w dniach 1–7 marca 2021 roku w Buenos Aires na kortach ceglanych o puli nagród wynoszącej 411 940 dolarów amerykańskich.

</doc>
<doc id="5031706" url="https://pl.wikipedia.org/wiki?curid=5031706" title="Dmitrówka (rejon rożyszczeński)">
Dmitrówka (rejon rożyszczeński)



</doc>
<doc id="5031716" url="https://pl.wikipedia.org/wiki?curid=5031716" title="Dmitrówka">
Dmitrówka



</doc>
<doc id="5031717" url="https://pl.wikipedia.org/wiki?curid=5031717" title="Rotterdam Open 2021">
Rotterdam Open 2021

Rotterdam Open 2021, właśc. ABN AMRO World Tennis Tournament 2021 – tenisowy turniej ATP kategorii ATP Tour 500 w sezonie 2021 z cyklu Rotterdam Open rozgrywany w dniach 1–7 marca 2021 roku w Rotterdamie na kortach twardych w hali o puli nagród wynoszącej 1 117 900 euro.

</doc>
<doc id="5031720" url="https://pl.wikipedia.org/wiki?curid=5031720" title="Rada Miasta Zielona Góra">
Rada Miasta Zielona Góra

Rada Miasta Zielona Góra – samorządowy organ władzy uchwałodawczej w Zielonej Górze, sprawujący także funkcje kontrolne, złożony z radnych pochodzących z wyboru, działający na podstawie przepisów o samorządzie gminnym oraz o samorządzie powiatowym.
Wybory.
2015.
Wybory do Rady Miasta Zielona Góra oraz Prezydenta Zielonej Góry odbyły się 15 marca 2015 r. a nie jak w całej Polsce 16 listopada 2014 r. Spowodowane było to połączeniem Gminy Zielona Góra z Miastem Zielona Góra

</doc>
<doc id="5031721" url="https://pl.wikipedia.org/wiki?curid=5031721" title="Dominic Stricker">
Dominic Stricker

Dominic Stephan Stricker (ur. 16 sierpnia 2002 w Münsingen) – szwajcarski tenisista.
Kariera tenisowa.
Startując w grze podwójnej juniorów, Dominic Stricker w 2019 roku osiągnął finał French Open w parze z Flaviem Cobollim. Przegrali w nim wynikiem 6:7(3), 4:6 z Matheusem Pucinellim de Almeidą i Thiago Agustínem Tirante. W 2020 roku Stricker oraz Cobolli ponownie osiągnęli finał w grze podwójnej chłopców na kortach French Open, lecz tym razem pokonali w nim Bruna Oliveirę i Natana Rodriguesa 6:2, 6:4. Szwajcar ponadto triumfował podczas tego samego turnieju w zawodach singlowych, w meczu mistrzowskim pokonując rodaka Leandra Riediego 6:2, 6:4.
W rozgrywkach cyklu ATP Tour Szwajcar wygrał jeden turniej w grze podwójnej.
W grze pojedynczej wygrał dwa turnieje o randze ATP Challenger Tour.
W rankingu gry pojedynczej najwyżej był na 111. miejscu (7 listopada 2022), a w klasyfikacji gry podwójnej na 161. pozycji (27 czerwca 2022).

</doc>
<doc id="5031724" url="https://pl.wikipedia.org/wiki?curid=5031724" title="Great Marianas Turkey Shoot">
Great Marianas Turkey Shoot



</doc>
<doc id="5031725" url="https://pl.wikipedia.org/wiki?curid=5031725" title="Nagroda Ukraińskiej Akademii Filmowej">
Nagroda Ukraińskiej Akademii Filmowej

Nagroda Ukraińskiej Akademii Filmowej „Złoty Dziga” (ukr. "Золота дзиґа – кінопремія Української кіноакадемії") – nagroda w dziedzinie filmu przyznawana przez Ukraińską Akademię Filmową za osiągnięcia zawodowe oraz wkład w rozwój ukraińskiej kinematografii. Nagroda jest ukraińskim odpowiednikiem amerykańskich Oscarów.
W 2020 roku nominację do nagrody otrzymał film "Obywatel Jones" w reżyserii polskiej reżyserki Agnieszki Holland.
Nazwa.
Nazwa nagrody upamiętnia Dzigę Wiertowa. Dziga (ukr. дзиґа – bąk) Wiertow to pseudonim artystyczny Dawida Abelowicza Kaufmana, urodzonego w Białymstoku, wybitnego dokumentalisty filmowego, którego zrealizowany w 1929 roku film "Człowiek z kamerą" został przez brytyjski magazyn „Sight &amp; Sound” uznany za najlepszy film dokumentalny wszech czasów.
Historia.
Nagrody Ukraińskiej Akademii Filmowej „Złoty Dziga” ufundowano w tym samym roku (1927), co samą Akademię, skupiającą ukraińskich filmowców. Pierwsze nagrody zostały zaprezentowane w 2017 roku w kijowskim Fairmont Grand Hotel Kiev.
Statuetka.
Kształt złotej statuetki nawiązuje do znaczenia słowa "dzig" (ukr. дзиґ, pol. bąk (zabawka)) – nazwy nagrody, będącej pseudonimem artystycznym patrona nagrody Dzigi Wiertowa. Wirujący bąk ma symbolizować nieustający i szybki rozwój ukraińskiego kina. Autorką koncepcji jest Olga Zacharowa, dyrektorka ds. marketingu strategicznego w Media Group Ukraine
Statuetkę zaprojektował ukraiński artysta Nazar Bilyk, który tak opisał Złotego Bąka/Dzigę: „Głównym elementem kompozycji jest rama wykonana z filmu, złoty czworokąt, który dynamicznie się obraca, reprezentujący kino. W [swoim] kształcie statuetka przypomina wir, ogień, kiełek, które są symbolami rozwoju i odnowy kina narodowego”
Nagroda.
Nagroda przyznawana jest w następujących 22 kategoriach:

</doc>
<doc id="5031726" url="https://pl.wikipedia.org/wiki?curid=5031726" title="Złoty Dziga">
Złoty Dziga



</doc>
<doc id="5031730" url="https://pl.wikipedia.org/wiki?curid=5031730" title="Devastator">
Devastator



</doc>
<doc id="5031733" url="https://pl.wikipedia.org/wiki?curid=5031733" title="Huawei AppGallery">
Huawei AppGallery

Huawei AppGallery (w skrócie AppGallery) – platforma dystrybucji aplikacji opracowana przez firmę Huawei, dla systemu operacyjnego Android. Aplikacja AppGallery jest używana przez 420 milionów użytkowników na 700 milionach urządzeń Huawei.
Historia.
AppGallery została uruchomiona 2011 roku w Chinach, a w 2018 roku na całym świecie. Jest wstępnie instalowana na wszystkich nowych urządzeniach mobilnych firmy Huawei. Gdy nowe urządzenia Huawei straciły dostęp do aplikacji Google w wyniku wojny handlowej USA i Chin w maju 2019 roku, przedsiębiorstwo zaczęło sprzedawać telefony wyłącznie z aplikacją AppGallery i własnymi usługami mobilnymi bez dostępu do sklepu Google Play i wszystkich innych aplikacji Google.
W trzecim kwartale 2020 roku AppGallery osiągnęło 350 milionów pobrań aplikacji.

</doc>
<doc id="5031735" url="https://pl.wikipedia.org/wiki?curid=5031735" title="Bălești">
Bălești



</doc>
<doc id="5031737" url="https://pl.wikipedia.org/wiki?curid=5031737" title="Bârlești">
Bârlești



</doc>
<doc id="5031739" url="https://pl.wikipedia.org/wiki?curid=5031739" title="Biharia">
Biharia



</doc>
<doc id="5031740" url="https://pl.wikipedia.org/wiki?curid=5031740" title="Bogdănești">
Bogdănești



</doc>
<doc id="5031741" url="https://pl.wikipedia.org/wiki?curid=5031741" title="Labidostomis warchalowskii">
Labidostomis warchalowskii

Labidostomis warchalowskii – gatunek chrząszcza z rodziny stonkowatych i podrodziny Clytrinae.
Gatunek ten opisany został w 2007 roku przez Františka Kantnera na podstawie 10 okazów odłowionych w 2003 roku w górach Taihang w chińskiej prefekturze Shijiazhuang. Epitet gatunkowy nadano na cześć Andrzeja Warchałowskiego.
Chrząszcz o walcowatym ciele długości od 8,3 do 10,5 mm. Głowa jest zielonkawoczarna z ciemnobrązową do czarnej wargą górną, czarnymi żuwaczkami i żółtaworudymi spodami dwóch początkowych członów czułków. Głowę porasta rzadkie i sterczące owłosienie barwy srebrzystej. Na krawędzi przedniej nadustka leży para krótkich ząbków bocznych oraz mały ząbek środkowy. Punktowanie nadustka i czoła jest grube i płytkie, zaś ciemienia delikatniejsze. Między oczami a czułkami leży okrągły, szeroki wcisk. Przedplecze jest dwukrotnie szersze niż dłuższe, zielonkawoczarne, silnie i gęsto punktowane, porośnięte półpołożonym, niezbyt długim owłosieniem. Tarczka jest podługowato-trójkątna, zielonkawoczarna, owłosiona. Pokrywy są 1,8 raza dłuższe niż szerokie, jednolicie rudożółte, niezbyt gęsto punktowane, porośnięte sterczącymi włoskami białej barwy rozmieszczonymi w dziesięciu regularnych rzędach. Skrzydła tylne są w pełni rozwinięte. 
Owad palearktyczny, endemiczny dla Chin, znany tylko z prowincji Hebei.

</doc>
<doc id="5031742" url="https://pl.wikipedia.org/wiki?curid=5031742" title="Bunești">
Bunești



</doc>
<doc id="5031744" url="https://pl.wikipedia.org/wiki?curid=5031744" title="Butești">
Butești



</doc>
<doc id="5031746" url="https://pl.wikipedia.org/wiki?curid=5031746" title="Căpâlna">
Căpâlna



</doc>
<doc id="5031748" url="https://pl.wikipedia.org/wiki?curid=5031748" title="Access Control List">
Access Control List



</doc>
<doc id="5031750" url="https://pl.wikipedia.org/wiki?curid=5031750" title="Mandatory Access Control">
Mandatory Access Control



</doc>
<doc id="5031751" url="https://pl.wikipedia.org/wiki?curid=5031751" title="Discretionary Access Control">
Discretionary Access Control



</doc>
<doc id="5031752" url="https://pl.wikipedia.org/wiki?curid=5031752" title="Cărpiniș">
Cărpiniș



</doc>
<doc id="5031755" url="https://pl.wikipedia.org/wiki?curid=5031755" title="István Kertész">
István Kertész

István Kertész (ur. 28 sierpnia 1929 w Budapeszcie, zm. 16 kwietnia 1973 w Kefar Sawa) – niemiecki dyrygent pochodzenia węgierskiego.
Życiorys.
Pochodził z rodziny o korzeniach żydowskich, w wieku sześciu lat rozpoczął naukę gry na skrzypcach. W czasie II wojny światowej jego rodzina ukrywała się, dzięki czemu przetrwała Holocaust. W latach 1947–1953 studiował w Akademii Muzycznej im. Ferenca Liszta w Budapeszcie u Leó Weinera (skrzypce), Zoltána Kodálya (kompozycja) i László Somogyiego (dyrygentura). Od 1953 roku był dyrygentem w Győr, następnie od 1955 roku był dyrygentem i korepetytorem Węgierskiej Opery Państwowej. Po upadku powstania węgierskiego w 1956 roku wyemigrował do RFN i otrzymał niemieckie obywatelstwo. W 1958 roku studiował w Akademii Muzycznej św. Cecylii w Rzymie u Fernando Previtaliego. Pełnił funkcję dyrygenta teatrów miejskich w Augsburgu (1958–1963) i Kolonii (1964–1973). Od 1965 do 1968 roku był pierwszym dyrygentem London Symphony Orchestra. W 1973 roku otrzymał angaż na stanowisko dyrygenta Bamberger Symphoniker. Utopił się, pływając w Morzu Śródziemnym w trakcie pobytu w Kefar Sawa w Izraelu.
Gościnnie dyrygował wieloma orkiestrami, m.in. Berliner Philharmoniker, Wiener Philharmoniker, Koninklijk Concertgebouworkest, Orchestre de la Suisse Romande, Detroit Symphony Orchestra i New York Philharmonic. Prowadził spektakle operowe w Covent Garden Theatre w Londynie, Teatro Colón w Buenos Aires i Staatsoper w Hamburgu. Występował na festiwalach w Salzburgu, Edynburgu, Montreux, Lucernie i Spoleto. Nagrywał dla wytwórni Decca. Wraz z wiedeńską Staatsoper dokonał pierwszego pełnego nagrania "La clemenza di Tito" W.A. Mozarta, z London Symphony Orchestra nagrał natomiast wszystkie symfonie Antonína Dvořáka.

</doc>
<doc id="5031756" url="https://pl.wikipedia.org/wiki?curid=5031756" title="Skënderbeu Korça">
Skënderbeu Korça



</doc>
<doc id="5031758" url="https://pl.wikipedia.org/wiki?curid=5031758" title="USS Insurgent">
USS Insurgent

USS Insurgent () – 40-działowa drewniana fregata żaglowa typu "Sémillante", zwodowana w 1793 roku, należąca do Francuskiej Marynarki Wojennej. Zdobyta przez Amerykanów w 1799 roku w trakcie tak zwanej „quasi-wojny” (niewypowiedzianego konfliktu morskiego pomiędzy Stanami Zjednoczonymi a I Republiką Francuską) i włączona do Marynarki Wojennej Stanów Zjednoczonych. Zaginęła na morzu na przełomie sierpnia i września 1800 roku.
Historia.
Francuska jednostka wojenna "„L'Insurgente”" została zaprojektowana przez Pierre-Josepha Pénétreau, zbudowana w Lorient i zwodowana 27 kwietnia 1793 roku.
Fregata "„L'Insurgente”" została przejęta przez statek US Navy USS "„Constellation”" pod dowództwem kapitana Thomasa Truxtona 9 lutego 1799 roku na Morzu Karaibskim w pobliżu wyspy Nevis po ponad godzinnej pogoni i pojedynku artyleryjskim. Załoga amerykańskiego okrętu wykazała się w tej potyczce wyjątkowymi umiejętnościami które zapisały się w annałach historii amerykańskiej marynarki wojennej. Było to pierwsze zwycięstwo zbudowanego w Ameryce okrętu wojennego. Po bitwie przechwycona fregata została naprawiona i przystosowana do służby w Indiach Zachodnich. Do maja 1799 roku płynęła pod dowództwem porucznika Johna Rogersa w towarzystwie "„Constellation”".
W maju "„Insurgent”" został odwołany do Stanów Zjednoczonych, gdzie został zakupiony przez marynarkę wojenną za 84 500 dolarów. Po wstąpieniu do amerykańskiej marynarki wojennej, "„Insurgent”" wypłynął z Hampton Roads do Europy 14 sierpnia 1799 roku pod dowództwem kapitana Alexandra Murraya. Podczas rejsu po wodach europejskich zimą 1799-1800, fregata zdobyła francuski statek "„Vendémiaire”" i odbiła zdobyte wcześniej przez Francuzów amerykańskie okręty "„Margaret”", "„Angora”", "„Commerce”" oraz "„William and Mary”". W marcu 1800 roku "„Insurgent”" powrócił do Stanów Zjednoczonych przez Indie Zachodnie.
Strata Okrętu.
29 kwietnia 1800 roku dowództwo nad "„Insurgent”" objął Patrick Fletcher, któremu rozkazano patrolować szlaki morskie między Indiami Zachodnimi a wybrzeżem amerykańskim, broniąc amerykańskiej żeglugi i przejmując wszelkie wrogie jednostki. "„Insurgent”" opuścił Baltimore 22 lipca i wypłynął w pełne morze 8 sierpnia po krótkim postoju w Hampton Roads. Statek był wtedy widziany po raz ostatni, a jego dalsze losy są do dziś nieznane. Uważa się, że fregata jak i cała jej załoga przepadła podczas gwałtownej burzy, która nawiedziła Indie Zachodnie 20 września 1800 roku.

</doc>
<doc id="5031760" url="https://pl.wikipedia.org/wiki?curid=5031760" title="Okno nad Tomanową">
Okno nad Tomanową

Okno nad Tomanową – jaskinia, a właściwie schronisko, w Dolinie Kościeliskiej w Tatrach Zachodnich. Ma dwa otwory wejściowe położone w zboczu Rzędów Tomanowych opadającym do Doliny Tomanowej, powyżej Kazalnicy, w pobliżu jaskiń: Grota w Rzędach, Szczelina przy Tomanowym Okapie, Tomanowy Okap i Rzędowa Szczelina, na wysokości 1952 metrów n.p.m. Jaskinia jest pozioma, a jej długość wynosi 4,5 metrów.
Opis jaskini.
Jaskinię stanowi poziomy, zakręcający pod kątem prostym korytarz łączący dwa otwory wejściowe. Jeden otwór ma kształt trójkąta, drugi jest owalny.
Przyroda.
W jaskini brak jest nacieków. Ściany są suche, przy otworach wejściowych rosną porosty i glony.
Historia odkryć.
Jaskinia była prawdopodobnie znana od dawna. Pierwszy jej plan i opis sporządził J. Nowak w czerwcu 2008 roku.

</doc>
<doc id="5031762" url="https://pl.wikipedia.org/wiki?curid=5031762" title="Kościół Objawienia Pańskiego w Warszawie">
Kościół Objawienia Pańskiego w Warszawie

Kościół Objawienia Pańskiego – kościół filialny należący do parafii Ewangelicko-Augsburskiej Świętej Trójcy w Warszawie. Znajduje się w warszawskiej dzielnicy Włochy na osiedlu Stare Włochy. 
Historia.
W 1936 roku rodzina Koelichenów podarowała plac o powierzchni 2000 metrów kwadratowych pod budowę przyszłej świątyni. W dniu 19 kwietnia 1936 roku powstał Komitet Budowy, którego prezesem honorowym został senator Ludwik J. Evert, przewodniczącym adwokat Edward Koelichen, zaś członkami: pastorowie warszawscy: księża August Loth, Zygmunt Michelis, Otton Krenz i opiekun parafian z Włoch ks. Mieczysław Rüger oraz ppłk. J Scholz, mjr K. Hellwig i M. Buerger. Zaczęły wówczas wpływać ofiary. W dniu 15 listopada 1936 roku został poświęcony kamień węgielny pod budowę świątyni. Plany budowy zostały wykonane bezinteresownie przez architektów: – braci Goetzenów. Pan Józef Scholtz prowadził prace budowlane. Na początku został zbudowany mały dom parafialny z salą przeznaczoną na nabożeństwa. W kolejnym etapie został zbuiudowany kościół połączony z salą parafialną. W dniu 6 stycznia 1939 roku świątynia została poświęcona, chociaż były jeszcze braki w wyposażeniu jej wnętrza. Aktu poświęcenia dokonał ks. August Loth, natomiast kazanie w czasie tego nabożeństwa wygłosił ks. Zygmunt Michelis. Ks. Mieczysław Rüger odczytał sprawozdanie z budowy. Jednak wciąż trwały prace wykończeniowe wewnątrz świątyni. Po śmierci pana Józefa Scholtza (w marcu 1939 roku) pracami budowlanymi kierowali jego synowie. Po zakończeniu II wojny światowej świątynia zajęta była przez intendenturę; nabożeństwa mogły być odprawiane dopiero od 1946 roku. Brakowało szyb, ale zachowały się wybudowane w czasie wojny ołtarz i ambona, zostały odnalezione krucyfiks i lichtarze, a naczynia komunijne świątynia otrzymała w darze z Ziem Odzyskanych. Wybrany został pierwszy powojenny zarząd świątyni: przewodniczącym został pan Karol Lange, natomiast członkami: pp. Ryszard Glaeser, Alfons Nyczke, Elza Glaeserowa; rozpoczęły się zbiórki pieniędzy na potrzebne remonty. Nabożeństwa początkowo odbywały się w salce przy świątyni z powodu braku szyb. Z dokonanych zbiórek w latach 1946-50 świątynia została wyremontowana i zostało wykonane ogrodzenie. Od 1951 roku nabożeństwa zostały przeniesione do świątyni. Zostało zainstalowano ogrzewanie. W 1965 roku został przeprowadzony gruntowny remont świątyni i dokonano jej rekonsekracji. Po remoncie, w ołtarzu została umieszczona kopia obrazu Hoffmana „Chrystus w Getsemane” pędzla Elizy von Everth. Obraz ten został przeniesiony z dawnego kantoratu w Pruszkowie. Świątynia otrzymała w darze organy. Po ponownym remoncie kościoła, instalacji centralnego ogrzewania, nowego oświetlenia i wykonania boazerii, w ołtarzu została umieszczona kopia „Ostatniej wieczerzy” podarowana przez ks. sen. Ryszarda Trenklera. W kolejnych latach został zbudowany nowy stół ołtarzowy, natomiast na miejscu ambony – powstał prosty pulpit lektorski w prezbiterium. Koło Pań podarowało obrus na ołtarz. W 1985 roku została wmurowana tablica pamiątkowa poświęcona ks. Mieczysławowi Rügerowi, w 10 rocznicę jego śmierci. W 2017 roku nadano mu nazwę Kościół Objawienia Pańskiego.

</doc>
<doc id="5031763" url="https://pl.wikipedia.org/wiki?curid=5031763" title="Panama na Mistrzostwach Świata w Lekkoatletyce 2019">
Panama na Mistrzostwach Świata w Lekkoatletyce 2019

Panama na Mistrzostwach Świata w Lekkoatletyce 2019 – reprezentacja Panamy podczas mistrzostw świata w Doha liczyła dwóch zawodników.

</doc>
<doc id="5031778" url="https://pl.wikipedia.org/wiki?curid=5031778" title="Parafia Chrystusa Sługi w Leszczydole-Nowinach">
Parafia Chrystusa Sługi w Leszczydole-Nowinach

Parafia pw. Chrystusa Sługi w Leszczydole-Nowinach – parafia rzymskokatolicka należąca do dekanatu Wyszków, diecezji łomżyńskiej, metropolii białostockiej. 
Erygowana została w 2001 roku. Jest prowadzona przez księży diecezjalnych.
Zasięg parafii.
Do parafii należą wierni z miejscowości Leszczydół-Nowiny.

</doc>
<doc id="5031779" url="https://pl.wikipedia.org/wiki?curid=5031779" title="Cerbu">
Cerbu



</doc>
<doc id="5031781" url="https://pl.wikipedia.org/wiki?curid=5031781" title="Cheia">
Cheia



</doc>
<doc id="5031783" url="https://pl.wikipedia.org/wiki?curid=5031783" title="Żółty Schron">
Żółty Schron

Żółty Schron – jaskinia, a właściwie schronisko, w Dolinie Kościeliskiej w Tatrach Zachodnich. Wejście do niej znajduje się w Wąwozie Kraków, w południowym zboczu Saturna, w pobliżu Żółtej Dziury, Dwuotworowej Szczeliny i Szczeliny w Ratuszu, na wysokości 1270 metrów n.p.m. Długość jaskini wynosi 4,5 metrów, a jej deniwelacja 1,9 metrów.
Opis jaskini.
Jaskinię stanowi wysoka, mała salka o pochyłym dnie do której prowadzi duży otwór wejściowy.
Przyroda.
W jaskini brak jest nacieków. Dno pokrywają rośliny kwiatowe i trawy, a na ścianach rosną porosty i mchy.
Historia odkryć.
Jaskinia była prawdopodobnie znana od dawna. Jej pierwszy plan i opis sporządziła I. Luty przy pomocy J. Iwanickiego (jr) w 1994 roku.

</doc>
<doc id="5031784" url="https://pl.wikipedia.org/wiki?curid=5031784" title="Wilgotnica sklepiona">
Wilgotnica sklepiona



</doc>
<doc id="5031785" url="https://pl.wikipedia.org/wiki?curid=5031785" title="Copăcel">
Copăcel



</doc>
<doc id="5031786" url="https://pl.wikipedia.org/wiki?curid=5031786" title="Portoryko na Mistrzostwach Świata w Lekkoatletyce 2019">
Portoryko na Mistrzostwach Świata w Lekkoatletyce 2019

Portoryko na Mistrzostwach Świata w Lekkoatletyce 2019 – reprezentacja Portoryko podczas mistrzostw świata w Doha liczyła czterech zawodników.

</doc>
<doc id="5031788" url="https://pl.wikipedia.org/wiki?curid=5031788" title="Parafia św. Teresy od Dzieciątka Jezus w Porządziu">
Parafia św. Teresy od Dzieciątka Jezus w Porządziu

Parafia pw. Świętej Teresy od Dzieciątka Jezus w Porządziu – parafia rzymskokatolicka należąca do dekanatu Wyszków, diecezji łomżyńskiej, metropolii białostockiej. 
Erygowana została w 1927 roku. Jest prowadzona przez księży diecezjalnych.
Obszar parafii.
Do parafii należą wierni z miejscowości:

</doc>
<doc id="5031801" url="https://pl.wikipedia.org/wiki?curid=5031801" title="Crăiești">
Crăiești



</doc>
<doc id="5031806" url="https://pl.wikipedia.org/wiki?curid=5031806" title="Crângeni">
Crângeni



</doc>
<doc id="5031808" url="https://pl.wikipedia.org/wiki?curid=5031808" title="Labidostomis chinensis">
Labidostomis chinensis

Labidostomis chinensis – gatunek chrząszcza z rodziny stonkowatych i podrodziny Cryptocephalinae.
Takson ten opisany został w 1887 roku przez Édouarda Lefèvre. Traktowany był jako podgatunek, a do rangi osobnego gatunku wyniósł go w 1990 roku Lew Miedwiediew.
Chrząszcz o walcowatym ciele długości od 6,3 do 8 mm. Jego narządy gębowe mają żółtą wargę górną i niezmodyfikowane żuwaczki o tępych krawędziach zewnętrznych. Nadustek na krawędzi wierzchołkowej ma tylko dwa ząbki. Przedplecze jest błyszczące, delikatnie i rzadko punktowane, porośnięte owłosieniem. Pokrywy są nagie. 
Owad palearktyczny, dalekowschodni. W Rosji zamieszkuje Kraj Zabajkalski, Przyamurze i Kraj Nadmorski. Z Chin podawany jest z Gansu, Hebei, Szantungu, Liaoningu oraz Jilinu w północno-wschodniej części kraju. Poza tym znany jest z Mongolii i Korei.

</doc>
<doc id="5031811" url="https://pl.wikipedia.org/wiki?curid=5031811" title="Łoino">
Łoino

Łoino, Łojno () – wieś (ros. деревня, trb. dieriewnia) w zachodniej Rosji, centrum administracyjne osiedla wiejskiego Łoinskoje rejonu smoleńskiego w obwodzie smoleńskim.
Geografia.
Miejscowość położona jest nad rzeką Łoina, 6,5 km od drogi regionalnej 66K-11 (Niżniaja Dubrowka – Michajlenki), 12 km od drogi regionalnej 66N-1809 (Pyndino – Zamoszczje), 32 km od drogi regionalnej 66A-71 (Olsza – Nowyje Batieki), 24,5 km od drogi magistralnej M1 «Białoruś», 20 km od drogi federalnej R120 (Orzeł – Briańsk – Smoleńsk – Witebsk), 46,5 km od Smoleńska, 19,5 km od najbliższej stacji kolejowej (Gołynki).
W granicach miejscowości znajdują się ulice: Centralnaja, Jużnaja, Jużnyj pierieułok, Kołchoznyj pierieułok, Kutiejnaja, Nabierieżnaja, Olimpijskaja, Riecznaja, Sadowaja, Sadowyj pierieułok, Sportiwnaja, Szkolnyj tupik, Zariecznaja, Zariecznyj 1-yj pierieułok, Zariecznyj 2-oj pierieułok.
Demografia.
W 2010 r. miejscowość zamieszkiwały 324 osoby.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5031813" url="https://pl.wikipedia.org/wiki?curid=5031813" title="Parafia św. Izydora w Woli Mystkowskiej">
Parafia św. Izydora w Woli Mystkowskiej

Parafia pw. Świętego Izydora w Woli Mystkowskiej – parafia rzymskokatolicka należąca do dekanatu Wyszków, diecezji łomżyńskiej, metropolii białostockiej. 
Erygowana została w 1916 roku. Jest prowadzona przez księży diecezjalnych.
Kościół parafialny.
Kościół pw. Najświętszego Serca Jezusowego w Woli Mystkowskiej - murowany; fundacji rodziny Michałowskich w latach 1936-1938; ukończony w latach 1955-1956; konsekrowany dnia 24 listopada 1974 r. przez ks. bp Bogdana Sikorskiego, biskupa płockiego. 
Obszar parafii.
W granicach parafii znajdują się miejscowości:

</doc>
<doc id="5031814" url="https://pl.wikipedia.org/wiki?curid=5031814" title="Cristești">
Cristești



</doc>
<doc id="5031816" url="https://pl.wikipedia.org/wiki?curid=5031816" title="Basil Stillhart">
Basil Stillhart

Basil Stillhart (ur. 24 marca 1994 w Wil) – szwajcarski piłkarz występujący na pozycji pomocnika w szwajcarskim klubie FC Sankt Gallen.
Kariera klubowa.
FC Wil.
W 2007 dołączył do akademii FC Wil. Zadebiutował 9 maja 2013 w meczu Swiss Challenge League przeciwko FC Wohlen (1:2). 1 lipca 2013 został na stałe przesunięty do pierwszego zespołu. Pierwszą bramkę zdobył 2 marca 2014 w meczu ligowym przeciwko FC Locarno (2:6).
FC Thun.
1 lipca 2018 podpisał kontrakt z klubem FC Thun. Zadebiutował 22 lipca 2018 w meczu Swiss Super League przeciwko FC Zürich (2:1). Pierwszą bramkę zdobył 24 lutego 2019 w meczu ligowym przeciwko Grasshopper Club Zürich (1:1). 8 sierpnia 2019 zadebiutował w kwalifikacjach do Ligi Europy w meczu przeciwko Spartakowi Moskwa (2:3).
FC Sankt Gallen.
4 września 2020 przeszedł do drużyny FC Sankt Gallen. Zadebiutował 20 września 2020 w meczu Swiss Super League przeciwko FC Sion (1:0). Pierwszą bramkę zdobył 20 stycznia 2021 w meczu ligowym przeciwko FC Vaduz (2:0).
Kariera reprezentacyjna.
Szwajcaria U-20.
W 2014 roku otrzymał powołanie do reprezentacji Szwajcarii U-20. Zadebiutował 4 września 2014 w meczu Turnieju Czterech Narodów U-20 przeciwko reprezentacji Polski U-20 (1:1).
Szwajcaria U-21.
W 2014 roku otrzymał powołanie do reprezentacji Szwajcarii U-21. Zadebiutował 18 listopada 2014 w meczu towarzyskim przeciwko reprezentacji Szkocji U-21 (1:1).

</doc>
<doc id="5031818" url="https://pl.wikipedia.org/wiki?curid=5031818" title="Góra Otłoczyn">
Góra Otłoczyn

Góra Otłoczyn (102 m n.p.m.) – jedna z najwyższych wydm śródlądowych na terenie Toruńskiego Poligonu. Znajduje się niedaleko stacji PKP Otłoczyn, na terenie tzw. „"Kozich Gór"”. Góra Otłoczyn wraz z pobliskimi wzniesieniami jest przykładem wpływu procesów eolicznych na kształtowanie Kotliny Toruńskiej po ustąpieniu ostatniego zlodowacenia i tym samym reprezentuje jeden z większych śródlądowych obszarów wydmowych Polski

</doc>
<doc id="5031820" url="https://pl.wikipedia.org/wiki?curid=5031820" title="Cristian">
Cristian



</doc>
<doc id="5031828" url="https://pl.wikipedia.org/wiki?curid=5031828" title="Czyżiwka">
Czyżiwka



</doc>
<doc id="5031830" url="https://pl.wikipedia.org/wiki?curid=5031830" title="Daia">
Daia



</doc>
<doc id="5031831" url="https://pl.wikipedia.org/wiki?curid=5031831" title="Cardiel">
Cardiel

Cardiel () – jezioro tektoniczno-lodowcowe w południowej Argentynie, na Wyżynie Patagońskiej. 

</doc>
<doc id="5031832" url="https://pl.wikipedia.org/wiki?curid=5031832" title="Labidostomis senicula">
Labidostomis senicula

Labidostomis senicula – gatunek chrząszcza z rodziny stonkowatych i podrodziny Cryptocephalinae.
Takson ten opisany został w 1872 roku przez Ernsta Gustava Kraatza.
Chrząszcz o walcowatym ciele długości od 7,2 do 9 mm. Jego narządy gębowe mają czarną wargę górną oraz zmodyfikowane żuwaczki o wyniesionych i zaostrzonych krawędziach zewnętrznych. Nadustek na krawędzi wierzchołkowej ma trzy ząbki. Przedplecze jest błyszczące, delikatnie i rzadko punktowane, porośnięte położonym i w tyle miejscami zagęszczonym owłosieniem. Pokrywy są nagie, a w ich ubarwieniu występują dobrze rozwinięte plamy barkowe. Genitalia samca charakteryzują się obecnością dwóch owalnych wklęśnięć na brzusznej powierzchni edeagusa. 
Owad palearktyczny, eurazjatycki. Rozprzestrzeniony jest od południowo-wschodniej części Rosji przez Kazachstan, Azję Środkową i Mongolię po Sinciang w północno-zachodniej części Chin.

</doc>
<doc id="5031833" url="https://pl.wikipedia.org/wiki?curid=5031833" title="Dominika na Mistrzostwach Świata w Lekkoatletyce 2019">
Dominika na Mistrzostwach Świata w Lekkoatletyce 2019

Dominika na Mistrzostwach Świata w Lekkoatletyce 2019 – reprezentacja Dominiki podczas mistrzostw świata w Doha liczyła tylko jedną zawodniczkę.

</doc>
<doc id="5031837" url="https://pl.wikipedia.org/wiki?curid=5031837" title="Salverino De Vito">
Salverino De Vito

Salverino De Vito (ur. 24 stycznia 1926 w Bisaccii, zm. 12 grudnia 2010 w Avellino) – włoski polityk i nauczyciel, długoletni senator, w latach 1983–1987 minister.
Życiorys.
Z zawodu nauczyciel. Przystąpił do Chrześcijańskiej Demokracji, w ramach której reprezentował frakcję Ciriaca De Mity. Był radnym prowincji Avellino i działaczem federacji rzemieślniczej. W 1968 został wybrany w skład Senatu. Sześciokrotnie z powodzeniem ubiegał się o reelekcję, wchodząc w skład wyżej izby włoskiego parlamentu do 1994 jako senator V, VI, VII, VIII, IX, X i XI kadencji. Od sierpnia 1983 do kwietnia 1987 był ministrem bez teki w trzech gabinetach, którymi kierowali Bettino Craxi i Amintore Fanfani. Powierzono mu w każdym z tych rządów kwestie dotyczące sytuacji nadzwyczajnych w Mezzogiorno. W 1994, po rozpadzie chadecji, dołączył do frakcji Włoskiej Partii Ludowej.

</doc>
<doc id="5031840" url="https://pl.wikipedia.org/wiki?curid=5031840" title="Biegi narciarskie na Mistrzostwach Świata w Narciarstwie Klasycznym 2021 – bieg łączony kobiet">
Biegi narciarskie na Mistrzostwach Świata w Narciarstwie Klasycznym 2021 – bieg łączony kobiet

Bieg łączony kobiet – jedna z konkurencji rozgrywanych w ramach biegów narciarskich na Mistrzostwach Świata w Narciarstwie Klasycznym 2021. Zawody zostały rozegrane 27 lutego 2021 roku. Tytułu broniła Norweżka Therese Johaug. Do udziału w zawodach zgłosiło się 60 biegaczek.

</doc>
<doc id="5031845" url="https://pl.wikipedia.org/wiki?curid=5031845" title="Torca del Carlista">
Torca del Carlista

Torca del Carlista – jaskinia krasowa w północnej Hiszpanii, w Górach Kantabryjskich.
Jaskinia charakteryzuje się największą salą jaskiniową w Europie o powierzchni 76,6 tys. km² i objętości 4 mln³.

</doc>
<doc id="5031850" url="https://pl.wikipedia.org/wiki?curid=5031850" title="Linia kolejowa nr 677">
Linia kolejowa nr 677

Linia kolejowa 677 – pierwszorzędna, głównie dwutorowa, zelektryfikowana linia kolejowa znaczenia państwowego, łącząca stację techniczną Zabrze Makoszowy Kopalnia i posterunek odgałęźny Mizerów.
Znaczenie międzynarodowe.
Linia w całości została uwzględniona w sieć międzynarodowych linii transportu kombinowanego (AGTC) – linia kolejowa C-E59: Ystad – Świnoujście – Szczecin – Kostrzyn – Zielona Góra – Wrocław – Opole – Chałupki.
Całość linii została zaklasyfikowana do kompleksowej sieci transportowej TEN-T.
Ruch pociągów.
Linia, ze względu na swój europejski charakter, jest wykorzystywana zarówno w ruchu pasażerskim podmiejskim i dalekobieżnym, jak i w ruchu towarowym. Przewoźnikami kolejowymi są Koleje Śląskie i PKP Intercity.

</doc>
<doc id="5031855" url="https://pl.wikipedia.org/wiki?curid=5031855" title="August Hollenstein">
August Hollenstein

August Hollenstein (ur. 28 marca 1920 w Bettwiesen, zm. 31 października 2003) – szwajcarski strzelec, olimpijczyk, multimedalista mistrzostw świata i Europy. Najlepszy sportowiec Szwajcarii za rok 1963.
Życiorys.
Hollenstein trzykrotnie wystartował na igrzyskach olimpijskich (IO 1952, IO 1960, IO 1964), startując za każdym razem w karabinie dowolnym w trzech postawach z 300 m. Najlepszy wynik osiągnął na turnieju w 1952 roku w Oslo, gdzie był na 4. miejscu (przegrał o 1 punkt z Lwem Wajnsztejnem). Ponadto był na 5. miejscu w 1964 roku i na 11. pozycji w 1960 roku. Na igrzyskach w Rzymie był chorążym reprezentacji Szwajcarii podczas ceremonii otwarcia igrzysk.
Szwajcar jest 16-krotnym medalistą mistrzostw świata (6 złotych, 7 srebrnych i 3 brązowe medale), w tym 10-krotnym w zmaganiach drużynowych. Indywidualnie 2 razy został mistrzem świata, 3 razy wicemistrzem i 1 raz brązowym medalistą. Najwięcej pozycji medalowych osiągnął podczas turnieju w 1952 roku (9), podczas którego więcej miejsc na podium wywalczył tylko Robert Bürchler. Na mistrzostwach Europy Hollenstein osiągnął 17 medali (6 złotych, 6 srebrnych i 5 brązowych), w tym 12 w drużynie. Indywidualnie 4 razy został mistrzem kontynentu, a najwięcej medali osiągnął podczas zawodów w 1963 roku (9). W tym samym roku, jako pierwszy strzelec, został wybrany najlepszym sportowcem w Szwajcarii (ponadto szwajcarska drużyna strzelecka została wybrana najlepszym zespołem kraju). Międzynarodowe starty zakończył mistrzostwami świata w 1966 roku. Jest ponad 40-krotnym mistrzem Szwajcarii. W 1957 i 1963 roku był królem strzelców („Schützenkönig”) podczas zawodów federalnych. W 1952 roku został honorowym obywatelem Bettwiesen. 
W 1969 roku zaczął handlować bronią myśliwską i sportową w rodzinnej miejscowości Bettwiesen i założył firmę Hollenstein Waffen, którą w 1989 roku przejął jego syn Daniel.
Wyniki.
Medale mistrzostw świata.
"Opracowano na podstawie materiałów źródłowych:"
Medale mistrzostw Europy.
"Opracowano na podstawie materiałów źródłowych:"

</doc>
<doc id="5031859" url="https://pl.wikipedia.org/wiki?curid=5031859" title="Hugh Carthy">
Hugh Carthy

Hugh John Carthy (ur. 9 lipca 1994 w Preston) – brytyjski kolarz szosowy.
Osiągnięcia.
Opracowano na podstawie:

</doc>
<doc id="5031864" url="https://pl.wikipedia.org/wiki?curid=5031864" title="Nano (kryptowaluta)">
Nano (kryptowaluta)

Nano (XNO, dawniej NANO), dawniej RaiBlocks (XRB) – sieć peer-to-peer oraz kryptowaluta. Jest to zdecentralizowana, otwartoźródłowa kryptowaluta oparta na architekturze skierowanego grafu acyklicznego (DAG), oraz wydana na Licencji FreeBSD. Działa bez pośredników, wykorzystując rozproszony rejestr ze strukturą danych blok-krata.
Nano zostało uruchomione w październiku 2015 r. przez Colina LeMahieu w celu rozwiązania problemów związanych z ograniczeniami skalowalności technologii blockchain, które mogą skutkować restrykcyjnymi opłatami i zwiększonymi czasami potwierdzania transakcji pod obciążeniem.
Nano posiada bezprowizyjne transakcje, które przeważnie otrzymują pełne potwierdzenie poniżej jednej sekundy.
Historia.
Prace nad Nano rozpoczęły się w 2014 roku, zapoczątkowane przez Colina LeMahieu, pod oryginalną nazwą RaiBlocks. W dniu 31 stycznia 2018 roku, RaiBlocks zostało przemianowane na "Nano".
9 lutego 2018 roku, włoska giełda kryptowalut BitGrail ogłosiła zamknięcie po włamaniu. Wystąpiły nierozliczone straty w wysokości 17 milionów Nano z
portfeli należących do giełdy, uniemożliwiając użytkownikom dostęp do ich walut trzymanych na platformie. Ofiary starały się o odszkodowanie za pośrednictwem włoskiego systemu sądowego i przy wsparciu Nano Foundation, wszczęły pozew zbiorowy przeciwko właścicielowi BitGrail – Francesco Firano. W styczniu 2019 roku Sąd we Florencji uznał Firano odpowiedzialnym za straty po odkryciu, że giełda nie wdrożyła żadnych znaczących zabezpieczeń w celu zapewnienia bezpieczeństwa środków swoich klientów i nie zgłosiła strat już w lipcu 2017 roku.
Model.
Nano wykorzystuje strukturę danych blok-krata, gdzie każde konto posiada własny blockchain. Jest to pierwsza kryptowaluta stworzona na podstawie skierowanego grafu acyklicznego (DAG), gdzie "blok" to tylko jedna transakcja, a każda transakcja zawiera bieżące saldo konta.
Konsensus jest osiągany za pomocą algorytmu podobnego do proof of stake o nazwie "Open Representative Voting" (ORV). W tym systemie waga głosów jest rozdzielana na konta na podstawie ilości NANO, które posiadają: konta następnie swobodnie delegują wagi głosu do wybranego przez siebie węzła. W przypadku, gdy dwie sprzeczne transakcje zostaną ogłoszone do sieci (jak w przypadku próby podwójnego wydania), węzły głosują na jedną z nich oraz rozgłaszają swój głos do innych węzłów. Pierwsza transakcja, która osiągnie 51% ogólnej wagi głosów zostaje potwierdzona, a druga zostaje odrzucona.
Taka architektura pozwala Nano działać bez bezpośrednich zachęt finansowych dla użytkowników lub walidatorów. Ponieważ niektóre podmioty korzystają z sieci pośrednio (giełdy kryptowalut poprzez opłaty handlowe, akceptanci unikający opłat związanych z firmami obsługującymi karty kredytowe itp.), istnieje zainteresowanie utrzymaniem jej w dobrym stanie i zdecentralizowanej poprzez prowadzenie węzła. Ponieważ nie ma bezpośredniej zachęty do gromadzenia wagi głosów, pomaga to również uniknąć tendencji do centralizacji nieodłącznie związanych z ekonomią skali, tak jak w przypadku architektur proof of work oraz proof of stake.

</doc>
<doc id="5031867" url="https://pl.wikipedia.org/wiki?curid=5031867" title="Linia kolejowa nr 676">
Linia kolejowa nr 676

Linia kolejowa 676 – jednotorowa, zelektryfikowana linia kolejowa znaczenia miejscowego, łącząca rozjazd 1 stacji Gliwice Sośnica i posterunek odgałęźny Gliwice Sośnica GSB.

</doc>
<doc id="5031870" url="https://pl.wikipedia.org/wiki?curid=5031870" title="George Puce">
George Puce

George Puce, wł. Juris Pūce (ur. 29 grudnia 1940 w Jełgawie) – kanadyjski lekkoatleta pochodzenia łotewskiego, specjalista rzutu dyskiem i pchnięcia kulą, trzykrotny medalista igrzysk Brytyjskiej Wspólnoty Narodów, olimpijczyk.
Kariera sportowa.
Zdobył brązowy medal w rzucie dyskiem na uniwersjadzie w 1965 w Budapeszcie. Na igrzyskach Imperium Brytyjskiego i Wspólnoty Brytyjskiej w 1966 w Kingston zdobył srebrny medal w tej konkurencji (przegrywając jedynie z Lesem Millsem z Nowej Zelandii, a wyprzedzając innego Nowozelandczyka Robina Taita) oraz brązowy medal w pchnięciu kulą (za swym kolegą z reprezentacji Kanady Dave’em Steenem i Millsem).
Zdobył brązowy medal w rzucie dyskiem (za Amerykanami Garym Carlsenem i Rinkiem Babką) oraz zajął 4. miejsce w pchnięciu kulą na igrzyskach panamerykańskich w 1967 w Winnipeg. Odpadł w kwalifikacjach rzutu dyskiem na igrzyskach olimpijskich w 1968 w Meksyku. Był również zgłoszony do pchnięcia kulą, lecz nie wystartował w tej konkurencji. Zwyciężył w rzucie dyskiem na Igrzyskach Konferencji Pacyfiku w 1969 w Tokio.
Zdobył złoty medal w rzucie dyskiem (przed Millsem i Billem Tancredem z Anglii) na igrzyskach Brytyjskiej Wspólnoty Narodów w 1970 w Edynburgu.
Puce był mistrzem Kanady w rzucie dyskiem w 1966, 1968 i 1969, wicemistrzem w 1972 oraz brązowym medalistą w 1962. Był również wicemistrzem w pchnięciu kulą w 1962.
Dziewięciokrotnie poprawiał rekord Kanady w rzucie dyskiem do rezultatu 64,39 m, uzyskanego 16 marca 1968 w Reno (najlepszy wynik w jego karierze). Był również rekordzistą swego kraju w pchnięciu kulą z wynikiem 19,25 m, osiągniętym 7 września 1968 w Stouffville. Jego rekord życiowy w pchnięciu kulą w hali wynosił 19,61 m, ustanowiony 11 marca 1968 w Toronto.

</doc>
<doc id="5031871" url="https://pl.wikipedia.org/wiki?curid=5031871" title="Mieśkowicze">
Mieśkowicze

Mieśkowicze (; ) – wieś na Białorusi, w obwodzie brzeskim, w rejonie pińskim, w sielsowiecie Pleszczyce, nad Prypecią i przy drodze republikańskiej R147.
Znajduje się tu parafialna cerkiew prawosławna pw. Świętej Trójcy.
Historia.
W dwudziestoleciu międzywojennym leżały w Polsce, w województwie poleskim, w powiecie pińskim, w gminie Chojno. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5031874" url="https://pl.wikipedia.org/wiki?curid=5031874" title="Biegi narciarskie na Mistrzostwach Świata w Narciarstwie Klasycznym 2021 – bieg łączony mężczyzn">
Biegi narciarskie na Mistrzostwach Świata w Narciarstwie Klasycznym 2021 – bieg łączony mężczyzn

Bieg łączony mężczyzn – jedna z konkurencji rozgrywanych w ramach biegów narciarskich na Mistrzostwach Świata w Narciarstwie Klasycznym 2021. Zawody zostały rozegrane 27 lutego 2021 roku. Tytułu bronił Norweg Sjur Røthe. Do udziału w zawodach zgłosiło się 76 biegaczy.

</doc>
<doc id="5031878" url="https://pl.wikipedia.org/wiki?curid=5031878" title="Polaczki">
Polaczki

Polaczki () – wieś (ros. деревня, trb. dieriewnia) w zachodniej Rosji, w osiedlu wiejskim Łoinskoje rejonu smoleńskiego w obwodzie smoleńskim.
Geografia.
Miejscowość położona jest 10 km od drogi regionalnej 66K-28 (Diemidow – Rudnia), 7,5 km od drogi regionalnej 66K-11 (Niżniaja Dubrowka – Michajlenki), 15 km od drogi regionalnej 66N-1809 (Pyndino – Zamoszczje), 35 km od drogi regionalnej 66A-71 (Olsza – Nowyje Batieki), 27,5 km od drogi magistralnej M1 «Białoruś», 20,5 km od drogi federalnej R120 (Orzeł – Briańsk – Smoleńsk – Witebsk), 3 km od centrum administracyjnego osiedla wiejskiego (Łoino), 49 km od Smoleńska, 21 km od najbliższej stacji kolejowej (Gołynki).
Demografia.
W 2010 r. miejscowość zamieszkiwała 1 osoba.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5031879" url="https://pl.wikipedia.org/wiki?curid=5031879" title="Kowalki (obwód smoleński)">
Kowalki (obwód smoleński)

Kowalki () – wieś (ros. деревня, trb. dieriewnia) w zachodniej Rosji, w osiedlu wiejskim Łoinskoje rejonu smoleńskiego w obwodzie smoleńskim.
Geografia.
Miejscowość położona jest 11 km od drogi regionalnej 66K-28 (Diemidow – Rudnia), 8 km od drogi regionalnej 66K-11 (Niżniaja Dubrowka – Michajlenki), 15,5 km od drogi regionalnej 66N-1809 (Pyndino – Zamoszczje), 35,5 km od drogi regionalnej 66A-71 (Olsza – Nowyje Batieki), 28 km od drogi magistralnej M1 «Białoruś», 21 km od drogi federalnej R120 (Orzeł – Briańsk – Smoleńsk – Witebsk), 3,5 km od centrum administracyjnego osiedla wiejskiego (Łoino), 50 km od Smoleńska, 21 km od najbliższej stacji kolejowej (Gołynki).
Demografia.
W 2010 r. miejscowość zamieszkiwały 2 osoby.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5031881" url="https://pl.wikipedia.org/wiki?curid=5031881" title="Kowalki (rejon smoleński)">
Kowalki (rejon smoleński)



</doc>
<doc id="5031882" url="https://pl.wikipedia.org/wiki?curid=5031882" title="Castleguard">
Castleguard

Castleguard także Castleguard Cave – jaskinia krasowa w Kanadzie, w prowincji Alberta, w Parku Narodowym Banff w Górach Skalistych. Tworzy najdłuższy znany system jaskiniowy na terenie Kanady. Odkryte tu skorupiaki najprawdopodobniej przetrwały zlodowacenie Wisconsin. 
Położenie.
Jaskinia znajduje się na północno-zachodnim krańcu Parku Narodowego Banff w prowincji Alberta w Kanadzie.
Leży w Górach Skalistych w pobliżu wododziału kontynentalnego, pod polem lodowym Columbia. 
Opis.
Castleguard to jaskinia krasowa powstała wskutek działalności wody rozpuszczającej warstwy skał wapiennych z okresu kambru. Ciąg korytarzy i sal wytworzył podziemny odpływ lodowca Columbia. 
Jedyne wejście do jaskini znajduje się na wysokości 2010 m n.p.m. na północnej ścianie doliny rzeki Castleguard River, ok. 300 m nad dnem doliny. Korytarze jaskini prowadzą pod polem lodowym Columbia (ang. "Columbia Icefiled"). Występują tu nacieki, przede wszystkim z czystego, białego kalcytu, których mechanizm powstania nie jest oczywisty wobec braku źródeł nad jaskinią. Odkryto tu m.in. relatywnie rzadkie perły jaskiniowe
Castleguard to najdłuższy znany system jaskiniowy na terenie Kanady i czwarty pod względem głębokości. Jaskinia ma 21 068 m długości i 384 m głębokości. Deniwelacja wynosi 387 m.
Speleofauna.
Odkryto tu endemiczny gatunek podziemnego skorupiaka "Stygobromus canadensis" z rodziny "Crangonyctidae", który najprawdopodobniej przetrwał ostatnie zlodowacenia – zlodowacenie Wisconsin. Występuje tu również odnotowany w innych częściach Canadian Rockies skorupiak z rzędu równonogich "Salmasellus steganothrix". Jaskinia najprawdopodobniej służyła jako podlodowcowe schronienie dla tych skorupiaków nawet podczas wcześniejszych zlodowaceń). 
Historia.
Jaskinia została odkryta w 1921 roku przez Cecila Smitha. Pierwsza wyprawa badawcza eksplorowała Castleguard w 1924 roku, a rok później National Geographic opublikował o niej artykuł. Od lat 20. XX w. organizowane są wyprawy badawcze i turystyczne. Zalewana latem, łatwiej dostępna jest zimą. 

</doc>
<doc id="5031885" url="https://pl.wikipedia.org/wiki?curid=5031885" title="Saczkowicze">
Saczkowicze

Saczkowicze (; ) – wieś na Białorusi, w obwodzie brzeskim, w rejonie pińskim, w sielsowiecie Pleszczyce, nad Prypecią.
W dwudziestoleciu międzywojennym leżały w Polsce, w województwie poleskim, w powiecie pińskim, w gminie Chojno. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5031886" url="https://pl.wikipedia.org/wiki?curid=5031886" title="Romanionki">
Romanionki

Romanionki () – wieś (ros. деревня, trb. dieriewnia) w zachodniej Rosji, w osiedlu wiejskim Łoinskoje rejonu smoleńskiego w obwodzie smoleńskim.
Geografia.
Miejscowość położona jest 13 km od drogi regionalnej 66K-28 (Diemidow – Rudnia), 3 km od drogi regionalnej 66K-11 (Niżniaja Dubrowka – Michajlenki), 13 km od drogi regionalnej 66N-1809 (Pyndino – Zamoszczje), 32 km od drogi regionalnej 66A-71 (Olsza – Nowyje Batieki), 26 km od drogi magistralnej M1 «Białoruś», 23,5 km od drogi federalnej R120 (Orzeł – Briańsk – Smoleńsk – Witebsk), 3,5 km od centrum administracyjnego osiedla wiejskiego (Łoino), 46,5 km od Smoleńska, 23 km od najbliższej stacji kolejowej (Gołynki).
Demografia.
W 2010 r. miejscowość zamieszkiwały 2 osoby.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5031889" url="https://pl.wikipedia.org/wiki?curid=5031889" title="Pierwszy rząd Bettina Craxiego">
Pierwszy rząd Bettina Craxiego

Pierwszy rząd Bettina Craxiego – rząd Republiki Włoskiej funkcjonujący od 4 sierpnia 1983 do 1 sierpnia 1986.
Gabinet powstał po wyborach z 1983 do Izby Deputowanych i Senatu IX kadencji. Koalicję utworzyły Chrześcijańska Demokracja (DC), Włoska Partia Socjalistyczna (PSI), Włoska Partia Republikańska (PRI), Włoska Partia Socjaldemokratyczna (PSDI) oraz Włoska Partia Liberalna (PLI). DC pozostawała największym ugrupowaniem parlamentarnym, jednak po słabszym wyniku wyborczym zgodziła się na objęcie funkcji premiera przez lidera socjalistów. Rząd jeszcze w trakcie tej samej kadencji został zastąpiony przez drugi gabinet Bettina Craxiego.

</doc>
<doc id="5031891" url="https://pl.wikipedia.org/wiki?curid=5031891" title="Kościół św. Wojciecha Biskupa w Wilkowyi">
Kościół św. Wojciecha Biskupa w Wilkowyi

Kościół świętego Wojciecha Biskupa w Wilkowyi – rzymskokatolicki kościół parafialny należący do parafii pod tym samym wezwaniem (dekanat Żerków diecezji kaliskiej).
Kościół został zbudowany w latach 1853-1858 i ufundowany przez Radolińskich. Został wzniesiony z cegły w stylu neogotyckim, charakterystycznym dla ówczesnego budownictwa sakralnego. Dopiero ponad pół wieku później, w 1913 roku, biskup poznański Edward Likowski konsekrował świątynię i nadał jej wezwanie św. Wojciecha.
W latach 60. XX wieku został zlikwidowany neogotycki ołtarz główny, który był umieszczony w kościele. W 2005 roku, dzięki staraniom ks. kan. Tadeusza Malchrowicza – proboszcza parafii, został przeprowadzony gruntowny remont kościoła. Zostały przywrócone do „życia” neogotyckie elementy wyposażenia (m.in. ambona i chrzcielnica). Został odrestaurowany barokowy konfesjonał, jedyny element, który zachował się z poprzedniej, drewnianej świątyni. Dziś można go oglądać i podziwiać płaskorzeźbione postacie – św. Marii Magdaleny, pokutnicy z krzyżem oraz św. Onufrego na drzwiczkach. Zostały zrekonstruowane również dwa neogotyckie ołtarze boczne, pod wezwaniem św. Barbary i pod wezwaniem Matki Bożej.
Ściana frontowa świątyni jest ozdobiona schodkowym szczytem z czworokątną wieżyczką i znajduje się w niej zwielokrotniony, ceglany portal, ujęty z obu stron przez przypory. Nad nim są umieszczone trzy ostrołukowe okna, obecnie zamurowane. Najważniejsza jednak jest tutaj nisza, w której znajduje się duża figura Matki Bożej.

</doc>
<doc id="5031897" url="https://pl.wikipedia.org/wiki?curid=5031897" title="Ignacy Kijański">
Ignacy Kijański

Ignacy Kijański (ur. 24 grudnia 1797 w Święcicach, zm. 5 stycznia 1835 w Warszawie) – oficer wojsk Królestwa Polskiego, inżynier, topograf.
Życiorys.
Urodził się dnia 24 grudnia 1797 w Święcicach w rodzinie Ludwika herbu Syrokomla i jego żony Teresy z d. Campioni. Uczęszczał do Szkoły Artylerii i Inżynierów w Warszawie. W 1815 został konduktorem inżynierii i w następnym roku dostał przydział do Kwatermistrzostwa Generalnego w Sztabie Głównym. W 1818 dostał awans na stopień podporucznika.
Był zdolnym kartografem i uczestniczył w pracach nad planem Warszawy, Brześcia Litewskiego oraz mapą Królestwa Polskiego. Brał udział w stworzeniu mapy Królestwa Polskiego gen. Wojciecha Chrzanowskiego. Opracował obszar między Końskim, Pilicą i Kielcami oraz pod Łęczycą. Wraz z gen. Chrzanowskim brał udział w wojnie rosyjsko-tureckiej w 1829.
Brał udział w powstaniu listopadowym. Na początku 1831 dostał przydział do gen. Klickiego, a w sierpniu do korpusu Ludwika Paca. Razem z korpusem gen. Ramorino był internowany w Austrii.
W kwietniu 1832 powrócił do Warszawy, zakończył służbę w wojsku w stopniu majora i do 1835 był inżynierem obwodu łukowskiego.
Odznaczony był złotym Krzyżem Virtuti Militari, orderem św. Anny 3 klasy oraz orderem św. Włodzimierza 4 klasy.
Zmarł 5 stycznia 1835 w Warszawie.

</doc>
<doc id="5031899" url="https://pl.wikipedia.org/wiki?curid=5031899" title="Muzeum Starego Arsenału w Solurze">
Muzeum Starego Arsenału w Solurze

Muzeum Starego Arsenału (niem. "Museum Altes Zeughaus") – muzeum z największym zbiorem zbroi i oręża w Szwajcarii, urządzone w budynku dawnej zbrojowni w Solurze, w kantonie Solura, nad rzeką Aare.
Historia.
Barokowy budynek dzisiejszego muzeum został zbudowany w latach 1609–1614 jako zbrojownia kantonu Solura. Na początku XX wieku władze Solury uruchomiły kilka nowych zbrojowni, w wyniku czego zbrojownię w Solurze w 1907 roku przekształcono w muzeum. Budynek został gruntownie odnowiony w latach 2014–2016, a cała wystawa została przeprojektowana.
Zbiory.
Prezentowane uzbrojenie przedstawia przekrój armii Solury i Szwajcarii oraz historię wojen od średniowiecza do drugiej wojny światowej. Przedstawiono również kontekst historyczno-polityczny, w jakim eksponaty odegrały rolę, przykładowo w bitwie pod Dornach w wojnie szwabskiej w 1499 roku.

</doc>
<doc id="5031902" url="https://pl.wikipedia.org/wiki?curid=5031902" title="Changmiania">
Changmiania

Changmiania – wymarły rodzaj dinozaura ptasiomiednicznego z grupy ornitopodów.
Skamieniałości nieznanego nauce dinozaura znaleziono w zachodniej części chińskiej prowincji Liaoning. Znajdują się tam skały grupy Jehol i formacji Yixian, dokładniej osady Lujiatun, datowane na epokę kredy wczesnej, około 123 milionów lat. Wcześniej znaleziono tam szczątki ssaków, dinozaurów (ornitopod "Jeholosaurus", psitakozaury psitakozaur i "Hongshanosaurus", trochę bardziej od nich zaawansowany ewolucyjnie "Liaoceratops", owiraptorozaur "Incisivosaurus", ornitomimozaury "Hexing" i "Shenzhousaurus", dromeozaur "Graciliraptor", troodony "Daliansaurus", "Liaoningvenator", "Mei", "Sinovenator" i "Sinusonasus", tyranozauroid "Dilong") i jaszczurek. W 2020 opisano z tych osadów dwa prawie kompletne szkielety, niewykazujące śladów wietrzenia ani działalności padlinożerców.
Zbadane kości ujawniły niespotykany dotąd zespół cech, dzięki czemu opisano nowy rodzaj i gatunek dinozaura "Changmiania liaoningensis". Nazwa rodzajowa pochodzi z języka chińskiego, w którym "changmian" oznacza "wieczny sen". Epitet gatunkowy nawiązuje do miejsca znalezienia kości. Wymienia się wśród nich poszerzone bocznie kości nosowe, zachodzące na kości szczękowe, zrośnięte kości przedszczękowe, niewielką liczbę kręgów szyjnych (6), zrośnięte w wydłużony wał kostny wyrostki kolczyste odcinka krzyżowego, zrośnięte kości łopatkowo-krucze o wydatnych grzebieniach łopatkowych i w końcu grzbietowo-brzusznie wygięte kości biodrowe, zachodzące na kość krzyżową. Dzięki tym cechom i doskonałemu zachowaniu szczątków poczyniono nawet hipotezę, wedle której znalezione okazy poległy pogrzebane w zawalonej wykopanej przez nie norze. Potwierdzenie jej wymagałoby jednak danych sedymentologicznych i tafonomicznych, a takowe w przypadku Lujiatun nie istnieją.
Twórcy rodzaju nie zapomnieli również wykonać analizy filogenetycznej. Wedle otrzymanych wyników "Changmiania liaoningensis" jest najbardziej pierwotnym przedstawicielem ornitopodów.
Budowa.
Kość nadoczodołowa nosi długi i prosty wyrostek tylny, sięgający prawie kości zaoczodołowej, cechującej się z kolei wąskim wyrostkiem jarzmowym. Ma też dwa wyrostki dziobowy i przyśrodkowy łączące się z kością przedczołową. Kość czołowa wydłużona w kierunku przednio-tylnym stanowi autapomorfię rodzaju. Widziana z góry jest prawie prostokątna, w kierunku przednio-tylnym nieco wypukła, dość wąska bocznie. Iloraz jej długości do szerokości przekracza 4, czym kość ta wyróżnia się spośród swych homologów u innych ptasiomiednicznych. Kość ta buduje trzy czwarte ograniczenia grzbietowego oczodołu. Nie tworzy natomiast sklepienia otworu nadskroniowego. Kość przedczołowa paskowata, łączy się stawowo z kością łzową. Kość ciemieniowa, szeroka i dobrze zbudowana, wypukła nie nosi grzebienia strzałkowego (także autapomorfia). Dziobowo ma za to wyrostek. Jej tylna część tworzy skrzydła otaczające kości nadpotyliczne. Z kolei kość zaoczodołowa kształtu odwróconej litery L nosi prosty wyrostek jarzmowy. Kość łzowa posiada dwa wyrostki, czym różni się od swych homologów u bazalnych cerapodów. Kość łuskowa z wydłużonym wyrostkiem oraz wydatnym guzkiem kostnym w kącie grzbietowo-bocznym (autapomorfia) tworzy ograniczenie boczne i ogonowe okna nadskroniowego. Kości nosowe, poszerzone w kierunku bocznym, zwężają się nad nozdrzami zewnętrznymi. Poszerzone na boki, zachodzą na kości szczękowe. Nie znaleziono w nich otworów obecnych u "Jeholosaurus". Umiejscowiona ogonowo-bocznie bruzda znaczy miejsce połączenia z kością przedczołową, z kością czołową łączy wklęsła powierzchnia stawowa. Brakuje wyrostka brzusznego występującego u orodroma czy "Haya". Powierzchnię grzbietową cechuje wgłębienie. Kość szczękowa o wydłużonej gałęzi noszącej zęby w liczbie 15 nosi w jednej trzeciej hakowaty wyrostek zmierzający ku górze, szczytem sięgający kości łzowej. U jego podstawy leży niewielki dół, blisko którego leży połączenie z kośćmi przedszczękowymi. Korony zębów szczękowych zwiększają rozmiar aż do połowy kości. "Changmiania" ma zrośnięte kości przedszczękowe o dużym trapezoidalnym wyrostku szczękowym, tworzącym tylne ograniczenie nozdrzy zewnętrznych i sięgający kości łzowej jak u heterodontozaura. Zrośnięcie się kości przedszczękowych obserwowano również u zefirozaura czy "Oryctodromaeus". Intepretuje się je jako przystosowanie do rycia w ziemi. Nierówna powierzchnia przedniej części kości wskazuje, że za życia zwierzęcia pokrywał ją rogowy dziób "rhamphotheca". Dołu nozdrzowego nie obserwuje się. Nie wiadomo, jak wyglądało uzębienie, ale zęby są dobrze zbudowane. Kość przedzębowa jest wydłużona, zębowa zresztą też i to na tę drugą przypada 56% długości żuchwy. Brzuszny brzeg kości zębowej jest wypukły w przeciwieństwie do wklęsłego ograniczenia kości kątowej, przez co razem tworzą w widoku z boku kształt esowaty (autapomorfia). Kość kwadratowa o szerokim i wklęsłym skrzydle bocznym przypomina spotykaną u "Changchunsaurus". Kość kwadratowo-jarzmowa kształtu trapezoidalnego buduje ogonowo-brzuszne odgraniczenie otworu podskroniowego. Ogonową część wyrostka dziobiastego tworzy kość nadkątowa, leżąca nad kością kątową o długim wyrostku ogonowo-brzusznym wspierającym dość masywną kość stawową i ograniczającym otwór zastawowy.
Krótką szyję buduje sześć kręgów. Inne pierwotne ornitopody mają ich raczej 9, a u ceratopsów zdarza się i 10. Najdłuższy z nich jest C3. Trzony są krótsze niż oryktodroma. Żebra szyjne natomiast rosną w kierunku tułowia. Kręgów grzbietowych jest 15–16, podobnie jak u hipsylofodona czy "Haya". Towarzyszą im dobrze rozwinięte żebra, największe w przypadku kręgów od 5 do 8. W odcinku krzyżowym wyrostki kolczyste całkowicie zrosły się ze sobą, tworząc pojedynczy pręt kostny (autapomorfia), inaczej niż zazwyczaj u niewielkich ornitopodów. Nie wiadomo, ile dokładnie tych kręgów jest. Natomiast w ogonie zachowało się w holotypie 36 kręgów, aczkolwiek za życia było ich pewnie jeszcze kilka więcej. Znaleziono też skostniałe ścięgna.
Kość łopatkowo-krucza jest zrośnięta, jak u oryktodroma. Z kolei płytka łopatki wykazuje niesymetrycznie poszerzona w kierunkach brzusznym i grzbietowym (autapomorfia). Po bocznej stronie widnieje szeroka "fossa deltoidea", ograniczona masywnym grzbietem kostnym. W kierunku czaszkowo-grzbietowym sterczy wydatny kolec. Brzuszny brzeg kości jest wklęsły, a koniec dalszy kości poszerzony. Kość krucza, prawie kwadratowa, o wypukłym brzegu czaszkowym i z hakowatym wyrostkiem, nie różni się od hipsylofodonciej. Kość ramieniowa jest smuklejsza niż u oryktodroma. W swej bliższej części jest poszerzona w kierunku bocznym, krótka natomiast w kierunku przednio-tylnym. Grzebień naramienno-piersiowy zdaje się krótki. Koniec dalszy, poszerzony bocznie, kończy się kłykciami łokciowym i promieniowym, podobnej wielkości. Dalej znajdują się proste kość promieniowa i kość łokciowa o umiarkowanie rozwiniętym wyrostku łokciowym oraz prezentującym grzebień wyrostku dziobiastym, dość dobrze zbudowane, proste. Część dalsza kości promieniowej skręca się jak u "Haya". Śródręcze i palce są dość krótkie, długości połowy długości kości ramiennej, podobnie jak u hipsylofodonta. Kciuk budują 2 paliczki, wskaziciela 3.
Kości biodrowe pochylają się grzbietowo-pośrodkowo, nieco przykrywając od grzbietu kość krzyżową (autapomorfia), ich grzbietowy brzeg jest wypukły. Przypominają swój homolog u "Auroraceratops", dość pierwotnego neoceratopsa. Występuje na niej wyrostek przedpanewkowy, wąski i zgięty brzusznie, długości dwóch piątych długości całej kości. Jest krótszy i bardziej wysmukły niż ten u oryktodroma. Krótszy od niego wyrostek zapanewkowy jest z kolei wyższy. Grzebienia nadpanewkowego nie stwierdza się. Panewkę stawu biodrowego opisują autorzy jako półokrężną i głęboką. Znana część kości kulszowej jest spłaszczona. Kości łonowe znanych osobników pozostają w osadzie, wobec czego nie wiadomo o nich zbyt wiele. Kość udowa jest dobrze zbudowana. W jej bliższej części znajduje się umiarkowanie rozwinięty krętarz mniejszy. Występuje też krętarz czwarty. Proksymalna połowa kości strzałkowej jest tak dobrze zbudowana jak bliższa część piszczeli. Kość skokowa i kość piętowa połączone są z dalszą częścią kości piszczelowej. Podobny stan występuje u kaczodziobych. W ten sposób utworzony "tibiotarsus" jest o jedną piątą dłuższy od kości udowej, podobnie jak u "Koreanosuarus". Kończy się on powierzchnią kształtu siodła, wypukłą w kierunku przednio-tylnym, a wklęsłą w kierunku bocznym. Kość strzałkowa jest dobrze zbudowana, nie ustępuje kości piszczelowej, co wyróżnia "Changmiania" spośród pierwotnych ornitopodów. Boczną powierzchnię ma wypukłą, przyśrodkową zaś wklęsłą. Trzecia kość śródstopia jest dłuższa od drugiej i czwartej, które z kolei są podobnej długości. Krótki paluch budują dwa paliczki, kolejne palce liczą ich 3, 4 i 5.
Prócz kości znalezisko obejmowało gastrolity.
Systematyka.
Twórcy nadali swemu znalezisku nazwę "Changmiania liaoningensis". Nazwa rodzajowa pochodzi z języka chińskiego, w którym "changmian" oznacza "wieczny sen". Epitet gatunkowy nawiązuje do miejsca znalezienia kości. Holotypem ustanowiono okaz PMOL AD00114.
Kreatorzy rodzaju przeprowadzili analizę filogenetyczną. W tym celu dane o "Changmiania" umieścili w zmodyfikowanej wersji matrycy danych Dieudonné i innych z pracy, w której rzeczeni autorzy utworzyli klad Rhabdodontomorpha. Rzeczoną macierz poszerzyli o 14 dodatkowych taksonów. W efekcie uzyskano kladogram, w którym nowy rodzaj zajmuje pozycję bazalną w grupie ornitopodów, definiowanych przez autorów za Butlerem i innymi (2008) jako wszystkie taksony genazaurów bliższe parazaurolofowi "P. walkeri" niż triceratopsowi "T. horridus".
Paleoekologia.
Skamieniałości zwierzęcia znaleziono w zachodniej części chińskiej prowincji Liaoning. Znajdują się tam skały grupy Jehol i formacji Yixian, dokładniej osady Lujiatun, datowane na epokę kredy wczesnej, około 123 milionów lat. Wcześniej znaleziono tam szczątki ssaków, dinozaurów (ornitopod "Jeholosaurus", psitakozaury psitakozaur i "Hongshanosaurus", trochę bardziej od nich zaawansowany ewolucyjnie "Liaoceratops", owiraptorozaur "Incisivosaurus", ornitomimozaury "Hexing" i "Shenzhousaurus", dromeozaur "Graciliraptor", troodony "Daliansaurus", "Liaoningvenator", "Mei", "Sinovenator" i "Sinusonasus", tyranozauroid "Dilong") i jaszczurek.

</doc>
<doc id="5031904" url="https://pl.wikipedia.org/wiki?curid=5031904" title="Klidant">
Klidant

Klidant ("Chlidanthus" ) – rodzaj roślin z rodziny amarylkowatych. Obejmuje cztery gatunki, występujące w północno-zachodniej Argentynie, Peru i Boliwii.

</doc>
<doc id="5031905" url="https://pl.wikipedia.org/wiki?curid=5031905" title="Dealu Frumos">
Dealu Frumos



</doc>
<doc id="5031906" url="https://pl.wikipedia.org/wiki?curid=5031906" title="Kostaryka na Mistrzostwach Świata w Lekkoatletyce 2019">
Kostaryka na Mistrzostwach Świata w Lekkoatletyce 2019

Kostaryka na Mistrzostwach Świata w Lekkoatletyce 2019 – reprezentacja Kostaryki podczas mistrzostw świata w Doha liczyła czterech zawodników.

</doc>
<doc id="5031908" url="https://pl.wikipedia.org/wiki?curid=5031908" title="Franca Falcucci">
Franca Falcucci

Franca Falcucci (ur. 22 marca 1926 w Rzymie, zm. 4 września 2014 tamże) – włoska polityk i nauczycielka, senator, w latach 1982–1987 minister edukacji.
Życiorys.
Absolwentka wydziału nauk politycznych Uniwersytetu Florenckiego. Pracowała jako nauczycielka historii i filozofii w szkołach średnich. Przystąpiła do Chrześcijańskiej Demokracji. Działaczka organizacji związkowych i kobiecych, kierowała też magazynem „Donna e società”. W 1968 została wybrana w skład Senatu. Pięciokrotnie z powodzeniem ubiegała się o reelekcję, wchodząc w skład wyżej izby włoskiego parlamentu do 1992 jako senator V, VI, VII, VIII, IX i X kadencji.
Między 1976 a 1982 była podsekretarzem stanu w resorcie edukacji w ośmiu gabinetach. Od grudnia 1982 do lipca 1987 pełniła funkcję ministra edukacji w czterech rządach, którymi kierowali Amintore Fanfani i Bettino Craxi. Gdy w połowie lat 90. doszło do rozpadu chadecji, dołączyła do Włoskiej Partii Ludowej.

</doc>
<doc id="5031910" url="https://pl.wikipedia.org/wiki?curid=5031910" title="Słoboda (Łoinskoje)">
Słoboda (Łoinskoje)

Słoboda () – wieś (ros. деревня, trb. dieriewnia) w zachodniej Rosji, w osiedlu wiejskim Łoinskoje rejonu smoleńskiego w obwodzie smoleńskim.
Geografia.
Miejscowość położona jest nad rzeką Kloc i bagnem Moch, 8 km od drogi regionalnej 66K-28 (Diemidow – Rudnia), 12,5 km od drogi regionalnej 66K-11 (Niżniaja Dubrowka – Michajlenki), 17 km od drogi regionalnej 66N-1809 (Pyndino – Zamoszczje), 37,5 km od drogi regionalnej 66A-71 (Olsza – Nowyje Batieki), 28,5 km od drogi magistralnej M1 «Białoruś», 17 km od drogi federalnej R120 (Orzeł – Briańsk – Smoleńsk – Witebsk), 7 km od centrum administracyjnego osiedla wiejskiego (Łoino), 51,5 km od Smoleńska, 17 km od najbliższego przystanku kolejowego (439 km).
W granicach miejscowości znajduje się ulica Lesnaja (6 posesji).
Demografia.
W 2010 r. miejscowość zamieszkiwało 7 osób.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5031911" url="https://pl.wikipedia.org/wiki?curid=5031911" title="Divisione Nazionale">
Divisione Nazionale

Rozgrywki piłkarskie, mające na celu wyłonienie najlepszej męskiej drużyny we Włoszech. 

</doc>
<doc id="5031913" url="https://pl.wikipedia.org/wiki?curid=5031913" title="Dobrești">
Dobrești



</doc>
<doc id="5031914" url="https://pl.wikipedia.org/wiki?curid=5031914" title="Mistrzostwa Świata w Lekkoatletyce 2019 – bieg na 400 m przez płotki mężczyzn">
Mistrzostwa Świata w Lekkoatletyce 2019 – bieg na 400 m przez płotki mężczyzn

Bieg na 400 m przez płotki mężczyzn – jedna z konkurencji biegowych rozgrywanych podczas lekkoatletycznych mistrzostw świata na Stadionie Międzynarodowym Chalifa w Dosze.
Terminarz.
Źródło: "worldathletics.org".
Rekordy.
Tabela prezentuje rekord świata, rekord mistrzostw świata, rekordy kontynentów oraz najlepszy wynik na listach światowych w sezonie 2019 przed rozpoczęciem mistrzostw.
Rezultaty.
Eliminacje.
Awans: 4 najlepszych z każdego biegu (Q) oraz 4 z najlepszymi czasami wśród przegranych (q). Źródło: "worldathletics.org".
Półfinał.
Awans: 2 najlepszych z każdego biegu (Q) oraz 2 z najlepszymi czasami wśród przegranych (q). Źródło: "worldathletics.org".
Finał.
Źródło: "worldathletics.org".

</doc>
<doc id="5031916" url="https://pl.wikipedia.org/wiki?curid=5031916" title="Beata Nowogońska">
Beata Nowogońska

Beata Nowogońska – polska inżynier, dr hab. nauk technicznych, profesor uczelni Instytutu Budownictwa Wydziału Budownictwa, Architektury i Inżynierii Środowiska Uniwersytetu Zielonogórskiego.
Życiorys.
W 1994 ukończyła studia w zakresie budownictwa w Wyższej Szkole Inżynierskiej w Zielonej Górze, 27 października 2003 obroniła pracę doktorską "Wybrane czynniki determinujące programowanie działalności remontowej budynków wykonanych w technologii tradycyjnej", 18 października 2017 habilitowała się na podstawie pracy zatytułowanej "Diagnoza w procesie starzenia budynków mieszkalnych wykonanych w technologii tradycyjnej". Została zatrudniona na stanowisku adiunkta w Instytucie Budownictwa na Wydziale Inżynierii Lądowej i Środowiska Uniwersytetu Zielonogórskiego.
Jest profesorem uczelni Instytutu Budownictwa Wydziału Budownictwa, Architektury i Inżynierii Środowiska Uniwersytetu Zielonogórskiego.

</doc>
<doc id="5031917" url="https://pl.wikipedia.org/wiki?curid=5031917" title="Li Yuwei">
Li Yuwei

Li Yuwei (chiń. 李玉偉, ur. 20 lipca 1965 w Shenyang) – chiński strzelec, mistrz olimpijski, mistrz świata i Azji.
Li uczestniczył w Letnich Igrzyskach Olimpijskich 1984, startując w ruchomej tarczy z 50 m. Z wynikiem 587 punktów zdobył mistrzostwo olimpijskie, wyprzedzając bezpośrednio Helmuta Bellingrodta i Huanga Shipinga. Został tym samym drugim Chińczykiem, który wywalczył złoty medal igrzysk olimpijskich. W 1986 roku został drużynowym mistrzem świata w ruchomej tarczy z 50 m mix (skład zespołu: Huang Shiping, Li Yuwei, Yang Ling), natomiast w zawodach indywidualnych wywalczył brąz, przegrywając wyłącznie z Attilą Soltim i Huangiem Shipingiem.
W 1987 roku został dwukrotnym indywidualnym mistrzem Azji, zwyciężając w ruchomej tarczy z 50 m, oraz w ruchomej tarczy z 50 m mix.
Wyniki.
Medale mistrzostw świata.
"Opracowano na podstawie materiałów źródłowych:"

</doc>
<doc id="5031918" url="https://pl.wikipedia.org/wiki?curid=5031918" title="Innopolis">
Innopolis

Innopolis, ros. Иннопо́лис — miasto satelickie Kazania w rejonie górnousłońskim Tatarstanu. 
W mieście znajduje się Uniwersytet Innopolis i specjalna strefa ekonomiczna "Innopolis".

</doc>
<doc id="5031921" url="https://pl.wikipedia.org/wiki?curid=5031921" title="Piotr Magierski">
Piotr Magierski

Piotr Magierski (ur. 29 kwietnia 1969 w Warszawie) – polski fizyk, profesor nauk fizycznych, nauczyciel akademicki wykładający na Politechnice Warszawskiej. Specjalista fizyki układów nadciekłych.
Życiorys.
Piotr Magierski jest absolwentem Wydziału Fizyki i Matematyki Stosowanej Politechniki Warszawskiej (PW). Uzyskał tytuł magistra inżyniera podstawowych problemów techniki. Studia ukończył z wyróżnieniem w roku 1992, otrzymał także nagrodę II stopnia za wyróżniającą pracę magisterską przyznawaną przez Polskie Towarzystwo Fizyczne.
Następnie, na tym samym wydziale, podjął studia doktoranckie, które zakończył w 1995 r. obroną pracy pt. "Wpływ oddziaływań resztkowych na momenty bezwładności jąder atomowych". Promotorem pracy doktorskiej był prof. Witold Nazarewicz. Był laureatem stypendium START Fundacji na rzecz Nauki Polskiej dla wybitnych młodych uczonych.
Od 1996 r. jest nieprzerwanie zatrudniony na Wydziale Fizyki PW. W latach 1996-1999 pracował jako postdoc w sztokholmskim Królewskim Instytucie Technicznym. Habilitację otrzymał w 2002 r. na podstawie pracy habilitacyjnej "Własności wzbudzeń kolektywnych w układach jądrowych i ich związek ze strukturą powłokową". W tym samym roku została mu przyznana nagroda im. Zdzisława Szymańskiego za ""badanie efektów powłokowych w układach fermionowych od jąder atomowych poprzez układy mezoskopowe po gwiazdy neutronowe". Z kolei w 2010 r. Prezydent RP Bronisław Komorowski przyznał mu tytuł profesora nauk fizycznych. Od 2008 roku jest profesorem afiliowanym University of Washington. Od 2015 roku kieruje Zakładem Fizyki Jądrowej Wydziału Fizyki PW. 
W roku 2021 otrzymał nagrodę Polskiego Towarzystwa Fizycznego za "cykl prac dotyczących dynamiki reakcji jądrowych, fizyki kwantowych gazów atomowych, fizyki gwiazd neutronowych oraz metod opisu kwantowych układów wielu ciał"".
Ciekawostki.
Był konsultantem naukowym filmu "Photon" (2017) w reż. Normana Leto.

</doc>
<doc id="5031923" url="https://pl.wikipedia.org/wiki?curid=5031923" title="Jake Stewart">
Jake Stewart

Thomas Jake Stewart (ur. 2 października 1999 w Coventry) – brytyjski kolarz szosowy i torowy.
Osiągnięcia.
Kolarstwo szosowe.
Opracowano na podstawie:
Kolarstwo torowe.
Opracowano na podstawie:

</doc>
<doc id="5031924" url="https://pl.wikipedia.org/wiki?curid=5031924" title="Theodore Thomas">
Theodore Thomas

Theodore Christian Friedrich Thomas (ur. 11 października 1835 w Esens, zm. 4 stycznia 1905 w Chicago) – amerykański dyrygent i skrzypek niemieckiego pochodzenia.
Życiorys.
W wieku 2 lat rozpoczął naukę gry na skrzypcach u swojego ojca, muzyka miejskiego z Esens. Mając 7 lat występował publicznie. W 1845 wraz z rodziną przeniósł się do Nowego Jorku, gdzie razem z ojcem grał w małych orkiestrach teatralnych, zarabiając na życie. W wieku czternastu lat był na tyle dojrzałym i niezależnym skrzypkiem, że samodzielnie zorganizował i odbył długą trasę koncertową, dając recitale solowe w południowych stanach USA. W 1850 wrócił do Nowego Jorku, gdzie szybko ugruntował swoją pozycję czołowego skrzypka – solisty i kameralisty. Był członkiem i liderem wielu orkiestr operowych, teatralnych i koncertowych. W 1854 został skrzypkiem Filharmonii Nowojorskiej. Wiadomo, że w tym czasie studiował harmonię i kontapunkt, jednak formalnie był autodydaktą, a podstaw dyrygentury uczył się obserwując w akcji dyrygentów i muzyków w różnych orkiestrach.
W 1855 wraz z pianistą Williamem Masonem zainicjował czternastoletni cykl comiesięcznych koncertów kameralnych w nowojorskim Dodworth Hall, z inauguracyjnym prawykonaniem "Tria fortepianowego H-dur" op. 8 Brahmsa. W 1859 poprowadził w nowojorskiej Academy of Music opery "Lukrecja Borgia" i "Faworyta" Donizettiego. W 1862 osobiście sponsorował i poprowadził swój pierwszy koncert symfoniczny w Irving Hall. Program koncertu w wyważony sposób obejmował muzykę lekką i poważną, dzięki czemu Thomas łatwiej docierał do szerokiej publiczności, równocześnie bawiąc ją i edukując. Podobny repertuar prezentował też podczas letnich koncertów w nowojorskim Central Park Garden (1865 i 1868–1875) oraz w Chicago (1877–1890).
W sezonie 1862/63 wraz z Theodorem Eisfeldem prowadził koncerty w Brooklyn Philharmonic Society, od 1866 został samodzielnym dyrygentem towarzystwa pełniąc tę funkcję do 1891, a założona przez niego w 1867 Theodore Thomas Orchestra miała tam swoją stałą siedzibę. W 1869 Thomas rozpoczął ze swoją orkiestrą trwającą dwie dekady serię tras koncertowych po USA i Kanadzie, często występując w miastach, w których nigdy wcześniej nie słyszano orkiestry symfonicznej, tym samym przyczyniając się w istotnym stopniu do rozwoju życia muzycznego Ameryki.
W latach 1877–1891 prowadził Filharmonię Nowojorską, będąc jej dyrektorem muzycznym i pierwszym dyrygentem. Podczas jego kadencji poziom artystyczny i finansowy orkiestry znacznie się poprawił, a wielu muzyków z jego własnej orkiestry (którą ostatecznie rozwiązał w 1888) zostało stałymi członkami Filharmonii. W 1891 założył Chicagowską Orkiestrę Symfoniczną, którą prowadził aż do swojej śmierci w 1905. Orkiestra ta, od początku uznawana za jedną z najlepszych w kraju, jest też najbardziej oczywistą spuścizną Thomasa. Zarówno z tym zespołem, jak i z jego wcześniejszą Theodore Thomas Orchestra, wyznaczył rygorystycznie wysokie standardy wykonania muzyki symfonicznej w Stanach Zjednoczonych.
W uznaniu swoich zasług otrzymał doktoraty honoris causa Uniwersytetu Yale (1880) i Hamilton College (1881).

</doc>
<doc id="5031925" url="https://pl.wikipedia.org/wiki?curid=5031925" title="Byte the Bullet">
Byte the Bullet

Byte the Bullet – album studyjny zespołu Bonfire, wydany 24 marca 2017 roku nakładem wytwórni UDR Music na CD i LP.
Album powstał w trakcie intensywnego tournée grupy w 2016 roku. Nagrań dokonano we Flatliners Studio w Ingolstadt. Był to pierwszy album Bonfire z udziałem nowego wokalisty, Alexxa Stahla. W ramach promocji albumu zrealizowano teledyski do utworów „Praying 4 A Miracle” oraz „Locomotive Breath”. Album zajął 51. miejsce na niemieckiej oraz 79. na szwajcarskiej liście przebojów.

</doc>
<doc id="5031926" url="https://pl.wikipedia.org/wiki?curid=5031926" title="Stetyczów">
Stetyczów

Stetyczów (; ) – wieś na Białorusi, w obwodzie brzeskim, w rejonie pińskim, w sielsowiecie Pleszczyce, nad Prypecią i przy skrzyżowaniu dróg republikańskich R6 i R147.
Historia.
Dawniej wieś i folwark. W XVI w. z rozkazu królowej Polski Bony Sforzy, właścicielki dóbr, w skład których wchodził także Stetyczów, przekopano kanał z Pińska do Stetyczowa.
W dwudziestoleciu międzywojennym leżał w Polsce, w województwie poleskim, w powiecie pińskim, w gminie Chojno. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5031928" url="https://pl.wikipedia.org/wiki?curid=5031928" title="Bestune T77">
Bestune T77

Bestune T77 – samochód osobowy typu SUV klasy średniej produkowany pod chińską marką Bestune od 2018 roku.
Historia i opis modelu.
Studyjną zapowiedzią modelu zapowiadającego nowy język stylistyczny linii modelowej Besturn oferowanej przez chińską markę FAW był prototyp FAW Bestern T-Concept, który został przedstawiony w kwietniu 2018 roku podczas Beijing Auto Show.
Produkcyjny model pod nazwą Bestune T77 zadebiutował w listopadzie 2018 roku podczas wystawy samochodowej Guangzhou Auto Show jako pierwszy model debiutującej równocześnie nowej, samodzielnej marki Bestune, która zastąpiła dotychczasową linię FAW Besturn. 
Samochód jako pierwszy wdrożył charakterystyczny język stylistyczny marki Bestune, wyróżniając się agresywnie zarysowanymi reflektorami i heksagonalnym wlotem powietrza z pionowym logo producenta. Masywna bryła nadwozia z wysoko poprowadzoną linią okien przyjęła postać SUV-a klasy średniej.
Charakterystycznym rozwiązaniem w kabinie pasażerskiej stał się elektroniczny asystent kierowcy w postaci animowanego hologramu, który umożliwia sterowanie 43 funkcjami pojazdu, na czele z radiem, systemem nawigacji, klimatyzacją czy roletą dachową. Sam hologram może za to przyjąć 3 różne postaci w pięciu typach ubioru.
Lifting.
W grudniu 2022 Bestune przeprowadziło rebranding, przy okazji którego oprócz nowego logo wdrożono także nową indentyfikację wizualną swoich modeli. W jej ramach, T77 przeszedł obszerną modernizację, która przyniosła nowy wygląd pasa przedniego z dwuczęściowmy wlotem powietrza oraz przemodelowanym tylnym zderzakiem.
Sprzedaż.
W pierwszej kolejności Bestune T77 trafił do sprzedaży tuż po premierze na wewnętrznym rynku chińskim, w listopadzie 2018 roku. Jesienią 2020 roku rozpoczęto sprzedaż modelu także na rynku rosyjskim w ramach operacji tamtejszego oddziału marki FAW.

</doc>
<doc id="5031933" url="https://pl.wikipedia.org/wiki?curid=5031933" title="Wierchowje (rejon smoleński)">
Wierchowje (rejon smoleński)

Wierchowje () – wieś (ros. деревня, trb. dieriewnia) w zachodniej Rosji, w osiedlu wiejskim Nowosielskoje rejonu smoleńskiego w obwodzie smoleńskim.
Geografia.
Miejscowość położona jest nad rzeką Udrą, przy drodze regionalnej 66K-11 (Niżniaja Dubrowka – Michajlenki), 8 km od drogi regionalnej 66N-1809 (Pyndino – Zamoszczje), 7,5 km od drogi magistralnej M1 «Białoruś», 9,5 km od drogi regionalnej 66A-71 (Olsza – Nowyje Batieki), 15 km od drogi federalnej R120 (Orzeł – Briańsk – Smoleńsk – Witebsk), 10 km od centrum administracyjnego osiedla wiejskiego (Nowosielskij), 23,5 km od Smoleńska, 13,5 km od najbliższej stacji kolejowej (Rakitnaja).
W granicach miejscowości znajdują się ulice: Centralnaja, Lesnaja, Nowosielskaja, Pawluczenkowa, Posiołkowaja, Riecznaja, Szkolnaja, Zariecznaja.
Demografia.
W 2010 r. miejscowość zamieszkiwało 480 osób.
Historia.
W czasie II wojny światowej od lipca 1941 roku miejscowość była okupowana przez hitlerowców. Wyzwolenie nastąpiło we wrześniu 1943 roku.

</doc>
<doc id="5031935" url="https://pl.wikipedia.org/wiki?curid=5031935" title="Mari Leinan Lund">
Mari Leinan Lund

Mari Leinan Lund (ur. 28 maja 1999) – norweska kombinatorka norweska, występująca również w konkursach skoków narciarskich. Reprezentantka kraju, zawodniczka klubu Tolga Idrettslag. W Pucharze Świata zadebiutowała 18 grudnia 2020 w Ramsau, tam też zdobyła pierwsze punkty zajmując siódme miejsce. Powołana do kadry Norwegii na Mistrzostwa Świata w Narciarstwie Klasycznym 2021. Wicemistrzyni świata w konkursie indywidualnym na skoczni Gundersen HS 106 oraz biegu na 5 kilometrów na tej imprezie. Pierwsze miejsce zajęła jej rodaczka, Gyda Westvold Hansen, natomiast na trzecim stopniu podium stanęła jej siostra, Marte Leinan Lund.

</doc>
<doc id="5031937" url="https://pl.wikipedia.org/wiki?curid=5031937" title="Nafa Urbach">
Nafa Urbach

Nafa Urbach, właśc. Nafa Indria Urbach (ur. 15 czerwca 1980 w Magelang) – indonezyjska piosenkarka i aktorka.
Dyskografia.
Źródło: 

</doc>
<doc id="5031946" url="https://pl.wikipedia.org/wiki?curid=5031946" title="Brygada do specjalnych zadań przy dowódcy 1 Armii Konnej">
Brygada do specjalnych zadań przy dowódcy 1 Armii Konnej

Brygada do specjalnych zadań przy dowódcy 1 Armii Konnej, Brygada dla specjalnych zadań przy Rewolucyjnej Radzie Wojennej armji konnej, ros. Отдельная кавказская бригада особого назначения, Samodzielna Brygada Kaukaska Specjalnego Przeznaczenia - w latach 1918-1921 pierwotnie pułk, następnie (od wczesnej wiosny 1920) trzypułkowa brygada kawalerii działająca w ramach 1 Armii Konnej.
Podczas walk na froncie polskim 29 maja 1920 w trakcie przemarszu z Sokołówki do Łukaszówki została zbombardowana przez polski samolot, strat nie odnotowano, cel przemarszu osiągnięto o godzinie 18. 

</doc>
<doc id="5031947" url="https://pl.wikipedia.org/wiki?curid=5031947" title="Kopułka">
Kopułka



</doc>
<doc id="5031952" url="https://pl.wikipedia.org/wiki?curid=5031952" title="Antonius Bouwens">
Antonius Bouwens

Antonius Hubertus Maria „Antoine” Bouwens (ur. 22 maja 1876 w Hunsel, zm. 28 marca 1963 w Beverwijk) – holenderski strzelec, medalista olimpijski i medalista mistrzostw świata. Brat Hermana, również strzelca.
Kariera.
Dwukrotny uczestnik igrzysk olimpijskich (IO 1900, IO 1920). Wystartował w przynajmniej 15 konkurencjach. Jedyny medal olimpijski zdobył na igrzyskach w Paryżu. Został wówczas brązowym medalistą w pistolecie dowolnym z 50 m w zawodach drużynowych, osiągając trzeci rezultat w reprezentacji (skład zespołu: Dirk Boest Gips, Antonius Bouwens, Henrik Sillem, Anthony Sweijs, Solko van den Bergh).
W latach 1900–1914 Bouwens zdobył 4 medale mistrzostw świata, w tym 3 drużynowe. Jedyne indywidualne podium osiągnął na mistrzostwach w 1914 roku, gdzie został wicemistrzem świata w karabinie wojskowym w trzech postawach z 300 m (przegrał wyłącznie z Aixem Bouwensem).
Wyniki.
Medale mistrzostw świata.
"Opracowano na podstawie materiałów źródłowych:"

</doc>
<doc id="5031954" url="https://pl.wikipedia.org/wiki?curid=5031954" title="Antoine Bouwens">
Antoine Bouwens



</doc>
<doc id="5031957" url="https://pl.wikipedia.org/wiki?curid=5031957" title="Knock Out">
Knock Out

Knock Out – album studyjny zespołu Bonfire, wydany w 1991 roku nakładem wytwórni RCA na LP, MC i CD.
Nagrań dokonano w Musicland Studios w Monachium. „Knock Out” powstał we współpracy z Reinholdem Mackiem i jest bardziej melodyczny w porównaniu do poprzednich albumów Bonfire. Sprzedał się w 60 000 egzemplarzy. Album zajął 44. miejsce na niemieckiej liście przebojów

</doc>
<doc id="5031961" url="https://pl.wikipedia.org/wiki?curid=5031961" title="Horodyszcze (sielsowiet Słoboda)">
Horodyszcze (sielsowiet Słoboda)

Horodyszcze – dawna kolonia. Tereny na których leżała znajdują się obecnie na Białorusi, w obwodzie witebskim, w rejonie miadzielskim, w sielsowiecie Słoboda.
Historia.
W czasach zaborów w gminie Żośna, w powiecie wilejskim, w guberni wileńskiej Imperium Rosyjskiego.
W latach 1921–1945 folwark a następnie kolonia leżała w Polsce, w województwie wileńskim, w powiecie duniłowickim, od 1926 w powiecie postawskim, w gminie Żośno.
Według Powszechnego Spisu Ludności z 1921 roku zamieszkiwało tu 14 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwało 7 osób.
Wierni należeli do parafii rzymskokatolickiej w Wesołusze. Miejscowość podlegała pod Sąd Grodzki w Miadziole i Okręgowy w Wilnie; właściwy urząd pocztowy mieścił się w Słobodzie Żośniańskiej.

</doc>
<doc id="5031966" url="https://pl.wikipedia.org/wiki?curid=5031966" title="Hule">
Hule



</doc>
<doc id="5031971" url="https://pl.wikipedia.org/wiki?curid=5031971" title="Bestune T99">
Bestune T99

Bestune T99 – samochód osobowy typu SUV klasy wyższej produkowany pod chińską marką Bestune od 2019 roku.
Historia i opis modelu.
Wiosną 2019 roku podczas wystawy samochodowej Shanghai Auto Show Bestune przedstawiło studyjną zapowiedź swojego drugiego modelu w postaci studium Bestune T99 Concept. Produkcyjny model został przedstawiony we wrześniu 2019 roku sztandarowy, największy i najbardziej luksusowy model marki Bestune w ofercie.
Pod kątem stylistycznym Bestune T99 rozwinął koncepcję mniejszego T77 nazywaną "light and shadow" (z ang. "światło i cień"), charakteryzując się masywnym heksagonalny wlotem powietrza, wąskimi i wysoko osadzonymi reflektorami, a także chromowanymi akcentami i detalami w stylu kropli deszczu. Podobnie jak o segment mniejszy SUV T77, Bestune T99 wyposażony został w animowany hologram w roli asystenta kierowcy, który umożliwia sterowanie funkcjami pojazdu jak np. radiem, klimatyzacją, nawigacją czy zasłoną okna dachowego.
Lifting.
W grudniu 2022 Bestune T99 przeszo obszerną restylizację, w ramach której razem z mniejszym T77 samochód został jako pierwszy dostosowany do nowej estetyki chińskiej firmy. W rezultacie, flagowy SUV zyskał przeprojektowany pas przedni z dwurzędowym wlotem powietrza, a także inny zderzak tylny oraz przemodelowaną kabinę pasażerską. Nowe logo znalazło się zarówno między reflektorami, jak i przyozdobiło koło kierownicy.
Sprzedaż.
Bestune T99 jest pojazdem produkowanym i sprzedawanym wyłącznie na wewnętrznym rynku chińskim, gdzie jego sprzedaż rozpoczęła się w grudniu 2019 roku. Samochód zdobył dużą popularność, w ciągu pierwszego roku znajdując ponad 17 tysięcy nabywców.

</doc>
<doc id="5031974" url="https://pl.wikipedia.org/wiki?curid=5031974" title="Ognizierka">
Ognizierka

Ognizierka ("Eustephia" ) – rodzaj roślin z rodziny amarylkowatych. Obejmuje sześć gatunków, występujących w Peru i Boliwii.

</doc>
<doc id="5031982" url="https://pl.wikipedia.org/wiki?curid=5031982" title="Johan Jensen (strzelec)">
Johan Jensen (strzelec)

Johan Jensen lub Jens Jensen (ur. w XIX wieku, zm. ?) – norweski strzelec, medalista mistrzostw świata.
Jensen wystartował na pierwszych mistrzostwach świata w strzelectwie (1897). W zawodach drużynowych w karabinie dowolnym w trzech postawach zdobył srebrny medal, uzyskując trzeci wynik w drużynie (skład zespołu: Olaf Frydenlund, Johan Jensen, Ferdinand Larsen, Ole Østmo, Henrik Skoftestad). Indywidualnie osiągnął 9. rezultat ex aequo z Maximem Landinem. W postawie leżącej zajął 12. miejsce, w klęczącej 22. miejsce ex aequo z Marcusem Ravenswaaijem, zaś w postawie stojącej 4. miejsce ex aequo z Henrikiem Skoftestadem.
Medale mistrzostw świata.
"Opracowano na podstawie materiałów źródłowych:"

</doc>
<doc id="5031985" url="https://pl.wikipedia.org/wiki?curid=5031985" title="Ferdinand Larsen">
Ferdinand Larsen

Ferdinand Larsen (ur. w XIX wieku, zm. ?) – norweski strzelec, medalista mistrzostw świata.
Larsen wystartował na pierwszych mistrzostwach świata w strzelectwie (1897). W zawodach drużynowych w karabinie dowolnym w trzech postawach zdobył srebrny medal, uzyskując najsłabszy wynik w drużynie (skład zespołu: Olaf Frydenlund, Johan Jensen, Ferdinand Larsen, Ole Østmo, Henrik Skoftestad). Indywidualnie osiągnął 19. rezultat. W postawie leżącej zajął 22. miejsce, w klęczącej 23. miejsce, zaś w postawie stojącej 6. miejsce.
Medale mistrzostw świata.
"Opracowano na podstawie materiałów źródłowych:"

</doc>
<doc id="5031986" url="https://pl.wikipedia.org/wiki?curid=5031986" title="Bronisław Kuczyński (oficer)">
Bronisław Kuczyński (oficer)

Bronisław Józef Kuczyński (ur. 21 września 1895 w Warszawie, zm. w 1969) – kapitan administracji (artylerii) Wojska Polskiego.
Życiorys.
Urodził się 21 września 1895 w Warszawie, w rodzinie Władysława i Ludwiki z Chromińskich. Był bratem Anny (1881–1937), żony Ludwika Antoniego Paszkiewicza. 
W 1921 pełnił służbę w 7 Pułku Artylerii Polowej. Później został przeniesiony do rezerwy z przydziałem w rezerwie do 7 pap. Następnie, jako oficer rezerwy został powołany do służby czynnej w 28 Pułku Artylerii Polowej w Dęblinie-Zajezierzu. 8 stycznia 1924 został zatwierdzony w stopniu kapitana ze starszeństwem z 1 czerwca 1919 i 680. lokatą w korpusie oficerów rezerwy artylerii. 23 sierpnia 1924 został przemianowany z dniem 1 lipca 1924 na oficera zawodowego w stopniu kapitana ze starszeństwem z 1 lipca 1919 i 8. lokatą w korpusie oficerów artylerii. Kontynuował służbę w 28 pap. W listopadzie 1928 został przeniesiony do kadry oficerów artylerii i pozostawiony w dyspozycji komendanta kadry (później w dyspozycji szefa Departamentu Artylerii MSWojsk.) Faktycznie pełnił w tym czasie służbę w Oddziale II Sztabu Głównego. W październiku 1931 został przeniesiony do 10 Pułku Artylerii Lekkiej w Łodzi. W pułku dowodził 8. baterią. W kwietniu 1933 został przeniesiony do Powiatowej Komendy Uzupełnień Łódź Powiat na stanowisko kierownika I referatu administracji rezerw, a w styczniu 1934 do PKU Mińsk Mazowiecki na stanowisko kierownika II referatu poborowego. Po wejściu w życie nowej pragmatyki oficerskiej (18 marca 1937) został przeniesiony do korpusu oficerów administracji. 1 września 1938 jednostka, w której pełnił służbę została przemianowana na Komendę Rejonu Uzupełnień Mińsk Mazowiecki, a zajmowane przez niego stanowisko otrzymało nazwę „kierownik II referatu uzupełnień”. Zmarł w 1969. 
Bronisław był żonaty z Teodorą z Lucińskich.

</doc>
<doc id="5031988" url="https://pl.wikipedia.org/wiki?curid=5031988" title="Alexandre Bretholz">
Alexandre Bretholz

Alexandre Bretholz (ur. 19 czerwca 1944 w Moudon) – szwajcarski szpadzista.
Życiorys.
Uczestnik igrzysk olimpijskich w Meksyku (IO 1968). W konkurencji drużynowej szpadzistów zdobył brązowy medal na mistrzostwach świata w szermierce w Ankarze w 1970.

</doc>
<doc id="5031989" url="https://pl.wikipedia.org/wiki?curid=5031989" title="Kolej górska Rheineck–Walzenhausen">
Kolej górska Rheineck–Walzenhausen

Kolej górska Rheineck–Walzenhausen (skr. RhW, niem. "Bergbahn Rheineck–Walzenhausen," pot. "Walzehuusebähnli", "Walzenhausener-Bähnli, Walzenhausen-Express" lub "TGV Train a grande vibrations") – wąskotorowa kolej linowo-torowa z odcinkiem zębatym, na którym zastosowano system zębatek opracowany przez szwajcarskiego inżyniera Nikolausa Riggenbacha, łącząca położone w dolinie Renu Rheineck (stacja styczna kolei normalnotorowej SBB z Sankt Margerethen do Rorschach) w kantonie St. Gallen z Walzenhausen w kantonie Appenzell.
Historia i przebieg.
W 1896 roku została otwarta kolej linowo-terenowa z napędem wodnym (balastowym), która po remoncie w 1958 roku została przekształcona w obecną kolej zębatą (na części trasy). Zintegrowano z nią linię łącznikową Rheineck, zbudowaną w 1909 roku jako tramwaj o standardowym rozstawie (1435 mm) do stacji Rheineck. Od 1 grudnia 1958 roku linia na całej długości została zelektryfikowana; wcześniej do stacji Ruderbach kursował jeden wagon tramwajowy z napędem spalinowym i jeden z napędem elektrycznym. Tabor został ostatecznie zastąpiony wyłącznie wagonami elektrycznymi; zrezygnowano z wagonów korzystających z tzw. systemu przeciwwagi wodnej.
Trasa zaczyna się na stacji kolei SBB (normalnotorowej) Rheineck i po 643 metrach (stacja pośrednia Ruderbach) dochodzi do początku odcinka zębatego. Następnie przebiega pod górę ze stałym nachyleniem 25%. Po przejechaniu 315-metrowego tunelu pociąg przejeżdża przez most wśród łąk, by dojechać do górnej stacji Walzenhausen zlokalizowanej na wysokości do 672 m n.p.m.
Kolej była pierwotnie obsługiwana przez prywatne przedsiębiorstwo o tej samej nazwie, zanim w 2006 roku została włączona do Appenzeller Bahnen.
W pobliżu funkcjonowała w przeszłości sieć tramwajowa RhW ("Rheintalische Straẞenbahn") o rozstawie szyn 1000 mm.
Turystyka.
Górna stacja stanowi punkt wypadowy szlaków turystycznych, które zapewniają panoramy Vorarlbergu, Alpstein, Jeziora Bodeńskiego, Lindau, Wasserburg i Langenargen. Przejazd koleją można też łączyć z wycieczką statkiem po Renie i Jeziorze Bodeńskim. 
Parametry techniczne.
Kolej charakteryzuje się następującymi parametrami technicznymi:

</doc>
<doc id="5031992" url="https://pl.wikipedia.org/wiki?curid=5031992" title="Henrik Skoftestad">
Henrik Skoftestad

Henrik Skoftestad (ur. w XIX wieku, zm. ?) – norweski strzelec, medalista mistrzostw świata.
Skoftestad wystartował na pierwszych mistrzostwach świata w strzelectwie (1897). W zawodach drużynowych w karabinie dowolnym w trzech postawach zdobył srebrny medal, uzyskując drugi wynik w drużynie (skład zespołu: Olaf Frydenlund, Johan Jensen, Ferdinand Larsen, Ole Østmo, Henrik Skoftestad). Indywidualnie osiągnął 8. rezultat. W postawie leżącej zajął 20. miejsce, w klęczącej 13. miejsce ex aequo z Pasquale Vittonattim, zaś w postawie stojącej 4. miejsce ex aequo z Johanem Jensenem.
Medale mistrzostw świata.
"Opracowano na podstawie materiałów źródłowych:"

</doc>
<doc id="5032005" url="https://pl.wikipedia.org/wiki?curid=5032005" title="Amee">
Amee

AMEE (ur. 23 marca 2000 w Hanoi), właśc. Trần Huyền My – wietnamska piosenkarka i aktorka. Po raz pierwszy zwróciła uwagę publiczności w 2019 roku, kiedy wydała swój debiutancki utwór „Anh Nha O Dau The”.
Również w 2019 roku zdobyła swoją pierwszą nagrodę Grammy Vietnam w kategorii „The Best New Artist” na Dedication Music Awards 2019. Wschodząca artystka była szkolona przez 4 lata i zadebiutowała w ramach ST.319 Entertainment.
Życie i kariera.
Wczesne życie.
Amee urodziła się 23 marca 2000 roku w Hanoi. Została zwerbowana przez St. 319 Entertainment jako stażystka, gdy miała 15 lat i była jednym z pierwszych idoli w Wietnamie, który przeszedł czteroletni okres szkolenia. Podczas stażu pojawiła się w teledysku Nguyễn Trọng Tài, San Ji i Double X „HongKong1”.
Od 2020: Zdobyte nagrody, debiutancki album "dreAMEE".
18 czerwca 2020 roku Amee wydała swój piąty singiel „Yêu Thì Yêu Không Yêu Thì Yêu”, który został również ogłoszony głównym utworem tytułowym jej nowego albumu dreAMEE. Utwór tytułowy jest pierwszym promowanym przez Amee utworem bez udziału żadnego innego artysty i przez dwa dni zajmował pierwsze miejsce w YouTube w Wietnamie. dreAMEE został wydany 28 czerwca 2020 roku.
6 grudnia 2020 roku Amee otrzymała nagrodę „Best New Asian Artist Vietnam” podczas ceremonii Mnet Asian Music Awards 2020.

</doc>
<doc id="5032007" url="https://pl.wikipedia.org/wiki?curid=5032007" title="Mariusz Zubert">
Mariusz Zubert

Mariusz Zubert (ur. 1970 w Łodzi) – polski naukowiec, profesor Politechniki Łódzkiej, którego zainteresowania naukowe obejmują elektronikę, mikroelektronikę, fizykę, matematykę i zagadnienia interdyscyplinarne.
W Politechnice Łódzkiej pracuje od 1999 r. W 1999 roku obronił z wyróżnieniem rozprawę doktorską. W 2010 roku obronił rozprawę habilitacyjną z dziedziny informatyka na Politechnice Śląskiej.
W latach 1995 staż dyplomowy Institut National des Sciences Appliquées de Lyon (INSA) oraz CEGELY ECPA – URA C.N.R.S. w Lyonie (Francja).
Od 2012 roku profesor nadzwyczajny Politechniki Łódzkiej.

</doc>
<doc id="5032010" url="https://pl.wikipedia.org/wiki?curid=5032010" title="Front Obrońców Islamu">
Front Obrońców Islamu

Front Obrońców Islamu ( – FPI) – konserwatywna indonezyjska organizacja muzułmańska, założona w 1998 roku.
Organizacja stawiała sobie za cel wprowadzenie w Indonezji systemu rządów opartego na prawie szariatu. W 2020 r. w wyniku decyzji władz działalność organizacji została zdelegalizowana, ze względu na powiązania jej członków z terroryzmem bądź wspieraniem terroryzmu. Ugrupowaniu zarzucono także zagrażanie państwowej ideologii Indonezji – Pancasili. Wśród innych zarzutów znalazły się prowadzenie działalności cyberprzestępczej, łapówkarsko i wykonywanie wyroków pozasądowych. Ponadto władze udostępniły nagranie, w którym przywódca FPI – Rizieq Shihab – deklaruje poparcie dla Państwa Islamskiego. Decyzją władz zakazano także posługiwania się symbolami związanymi z ugrupowaniem.

</doc>
<doc id="5032011" url="https://pl.wikipedia.org/wiki?curid=5032011" title="Front Pembela Islam">
Front Pembela Islam



</doc>
<doc id="5032012" url="https://pl.wikipedia.org/wiki?curid=5032012" title="Kamienica Pod Adamem i Ewą we Wrocławiu">
Kamienica Pod Adamem i Ewą we Wrocławiu

Kamienica Pod Adamem i Ewą – średniowieczna kamienica, która znajdowała się przy ulicy Kuźniczej 54 we Wrocławiu. Rozebrana na początku XX wieku.
Historia.
Kamienica została wzniesiona w okresie późnego średniowiecza. W drugiej połowie XVI wieku w jej fasadzie został zamontowany renesansowy portal z godłem kamienicy w przyłuczu. W XVII wieku kamienica została przebudowana w stylu barokowym. Była to wówczas kalenicowa, dwu traktowa i czterokondygnacyjna kamienica o czteroosiowej fasadzie. W 1864 roku kamienica została ponownie przebudowana według projektu F. Weinricha na styl klasycystyczny; kamienica zyskała wówczas piątą kondygnację. W 1891 roku budynek przeszedł ponowną przebudowę w stylu neobarokowym według projektu M. Rieffa. Oś środkowa fasady została zaakcentowana wykuszem, facjatą i edykulowym portalem.
Kamienica została rozebrana na początku XX wieku, a ozdobny portal został przeniesiony do ogrodu willi „Agath” przy ulicy Oficerskiej 4 we Wrocławiu. Właścicielem domu mieszkalnego była Augustyna Agath z domu Friebe. 
W miejscu, w którym stała kamienica znajduje się obecnie budynek siedziby Zakładu Zagospodarowania Przestrzennego UWr.

</doc>
<doc id="5032014" url="https://pl.wikipedia.org/wiki?curid=5032014" title="Islamic Defenders Front">
Islamic Defenders Front



</doc>
<doc id="5032015" url="https://pl.wikipedia.org/wiki?curid=5032015" title="Hieronymiella">
Hieronymiella

Hieronymiella – rodzaj roślin z rodziny amarylkowatych. Obejmuje 10 gatunków, występujących w północno-zachodniej Argentynie i Boliwii.

</doc>
<doc id="5032019" url="https://pl.wikipedia.org/wiki?curid=5032019" title="Białoporek brzozowy">
Białoporek brzozowy



</doc>
<doc id="5032027" url="https://pl.wikipedia.org/wiki?curid=5032027" title="Hilda (serial animowany)">
Hilda (serial animowany)

Hilda – brytyjsko-kanadyjsko-amerykański serial animowany, na podstawie serii komiksów Luke'a Pearsona o tym samym tytule.
Fabuła.
Główna bohaterka, niebieskowłosa dziewczynka o imieniu Hilda, mieszka ze swoją mamą i lisojeleniem o imieniu Rożek na Pustkowiu. Przeprowadzka do pobliskiego miasta Trolberg początkowo smuci ją, ale przekonuje się, że i tam czekają na nią nowi przyjaciele, magiczne stworzenia i wiele przygód.

</doc>
<doc id="5032029" url="https://pl.wikipedia.org/wiki?curid=5032029" title="Bitwa pod Lackiem Wielkiem">
Bitwa pod Lackiem Wielkiem

Bitwa pod Lackiem Wielkiem – część wielkiej bitwy wołyńsko-podolskiej; walki polskiego 12 pułku piechoty z sowieckim 421 pułkiem strzelców w czasie ofensywy jesiennej wojsk polskich w okresie wojny polsko-bolszewickiej.
Geneza.
2 września, pod koniec bitwy pod Zamościem, Naczelne Dowództwo Wojska Polskiego zdecydowało, iż 3. i 6 Armia, po stosownym przegrupowaniu, około 10 września podejmą większą akcję zaczepną w kierunku wschodnim celem "„nie tylko odrzucenia nieprzyjaciela poza granice Małopolski, lecz także rozbicia i zdezorganizowania jego sił tak, aby później można było utrzymać front przy użyciu słabych sił własnych"". 6 Armia gen. Roberta Lamezan-Salinsa miała rozbić nieprzyjaciela znajdującego się między rzekami Gniła Lipa i Zbrucz, spychając go w kierunku północno-wschodnim w rejon działań 3 Armii, przy jednoczesnym odcięciu mu dróg odwrotu na Tarnopol. 14 września ofensywę rozpoczęła polska 6 Armia.
Walki pod Lackiem Wielkiem.
13 września 1920 na Lackie Wielkie uderzyły trzy kompanie 12 pułku piechoty. Kwaterujący tam sowiecki 421 pułk strzelców został rozproszony, a Polacy wzięli do niewoli około 80 jeńców i powrócili bez większych strat na wcześniej zajmowane pozycje. Wypad pozwolił na w miarę dokładne określenie ugrupowania bojowego nieprzyjaciela rozmieszczonego przed 6 Dywizją tuż przed planowanym ogólnym natarciem. 16 września 6 Dywizja Piechoty rozpoczęła natarcie w kierunku Złoczowa, a 12 pułk piechoty zdobył Lackie Wielkie.
O bitwie dowódca 6 Armii generał Jędrzejewski w rozkazie operacyjnym nr 6 pisze:

</doc>
<doc id="5032030" url="https://pl.wikipedia.org/wiki?curid=5032030" title="Walenty Pietrzak">
Walenty Pietrzak

Walenty Pietrzak (ur. 28 stycznia 1915 w Anklam, Niemcy, zm. 23 sierpnia 1975 w Szczecinie) – polski bokser.
Kariera sportowa.
Z pięściarstwem zapoznał się w 1932 roku w klubie Strzelec Kalisz. W okresie międzywojennym startował w kategorii półciężkiej, zdobywając trzy tytuły wicemistrza Polski w 1936, 1938 i 1939, oraz brązowy medal w 1937 roku, wszystkie medale zdobył w barwach IKP Łódź. Po pięcioletniej przerwie spowodowanej wybuchem wojny, wznowił swoją karierę sportową w klubie Milicyjny KS Szczecin. Z ringiem pożegnał się zdobywając brązowy medal w kategorii ciężkiej w mistrzostwach Polski 1947 roku.
Zmarł w 1975 roku. Został pochowany na cmentarzu Centralnym w Szczecinie.

</doc>
<doc id="5032031" url="https://pl.wikipedia.org/wiki?curid=5032031" title="Dumbrăvița">
Dumbrăvița



</doc>
<doc id="5032032" url="https://pl.wikipedia.org/wiki?curid=5032032" title="Udział Kozaków w odsieczy wiedeńskiej">
Udział Kozaków w odsieczy wiedeńskiej

Udział Kozaków w odsieczy wiedeńskiej w 1683 i związanych z nią kampaniach na Podolu i w Mołdawii podczas wojny polsko-tureckiej (1683–1699).
Historia.
Król Jan III Sobieski na odsiecz wiedeńską zamierzał zaciągnąć kilkanaście pułków kozackich, do których finansowania zobowiązał się także nuncjusz apostolski w Polsce Opizio Pallavicini. W marcu 1683 wypłacono ze skarbu Sobieskiego żołd dla zaciągniętych 130 Kozaków pod 
komendą Potarenki, a w maju podjęto uchwałę o utworzeniu trzech pułków kozackich pod wodzą Semena Korsuńca, Jakuba Worony i Kaliny, których łączna liczebność miała wynieść 1200 żołnierzy. Komisarzem wojska zaporoskiego został kasztelan lubaczowski Stanisław Zygmunt Druszkiewicz a za samą mobilizację odpowiadał pułkownik Jakub Mężyński. Późny okres zaciągu oraz działalność Turcji podkreślającej niewypłacalność Rzeczypospolitej (Sobieski wypłacił z własnej kieszeni ponad 95 tysięcy złotych polskich), doprowadziły do miernych rezultatów tego zaciągu. Kozacy stawili się w Krakowie, który wyznaczono na miejsce koncentracji wojsk przed bitwą we wrześniu, to jest miesiąc po wymarszu armii koronnej. Dwie sotnie dotarły między 24 a 27 września do oddziałów koronnych w trakcie marszu spod Wiednia pod Esztergom przed przeprawą przez Dunaj. Pozostałe sotnie kontynuowały przemarsz, kierując się ku siłom koalicjantów maszerujących przez Węgry.
Około 5 listopada po przeprawie przez rzekę Ipolę dotarły kozackie oddziały prowadzone przez Mikołaja Franciszka Daniłowicza. W ich składzie były dwie chorągwie husarskie, kilka pancernych oraz półtora tysiąca Kozaków zaporoskich, których wykorzystał Sobieski podczas oblężenia miasteczka Szécsény nakazując im 10 listopada opanować przedmieścia. Po kilku godzinach walki Turcy poddali się. Był to ostatni etap odsieczy wiedeńskiej i część Kozaków wróciła do domów. 
Pozostali wzięli jeszcze udział w kampanii podolskiej Andrzeja Potockiego a główna wyprawa kozacka w połowie października 1683 ruszyła pod dowództwem Stefana Kunickiego na Mołdawię. Kozacy przez Niemirów, Mohylów, Jampol i Sorokę skierowali się na Kiszyniów. 5 grudnia stoczyli zwycięską bitwę z ordą budziacką i białogrodzką pod Kickanami. Nie zdobyli Tehini i Białogrodu, zdobyli natomiast Kilię i Izmaił. Po krwawych walkach z ordą krymską chana Hadży Gereja Kozacy wycofali się w lutym 1684 do Niemirowa.
Podsumowanie.
W samej bitwie pod Wiedniem 12 września 1683 wzięło udział 150 Kozaków gdyż pozostałe oddziały się spóźniły i dołączyły do wojsk koronnych w trakcie działań wojennych na Węgrzech. Bardziej zauważalna była obecność wojsk kozackich na Podolu i w Mołdawii, gdzie toczyli zacięte boje z wojskami tureckimi.

</doc>
<doc id="5032036" url="https://pl.wikipedia.org/wiki?curid=5032036" title="Fânațe">
Fânațe



</doc>
<doc id="5032038" url="https://pl.wikipedia.org/wiki?curid=5032038" title="Ebiet G. Ade">
Ebiet G. Ade

Ebiet G. Ade, właśc. Abid Ghoffar Aboe Dja’far (ur. 21 kwietnia 1954 w Wonodadi) – indonezyjski piosenkarz, gitarzysta i autor tekstów.
Jego utwory „Berita Kepada Kawan” i „Camelia” znalazły się w zestawieniu 150 indonezyjskich utworów wszech czasów, ogłoszonym na łamach lokalnego wydania magazynu „Rolling Stone” (kolejno na pozycjach 7. i 50.).
Na swoim koncie ma kilka nagród AMI (Anugerah Musik Indonesia) (dla artysty solowego za utwór „Aku Ingin Pulang”, najlepszy album typu ballada/country za "Aku Ingin Pulang", dla najlepszego twórcy utworu typu ballada/country za utwór „Rindu Selintas Bayang”), a także szereg nagród BASF (otrzymanych w latach 1984–1988). 
Dyskografia.
Źródło:

</doc>
<doc id="5032041" url="https://pl.wikipedia.org/wiki?curid=5032041" title="EN90">
EN90



</doc>
<doc id="5032042" url="https://pl.wikipedia.org/wiki?curid=5032042" title="Irena Pawlewska-Szydłowska">
Irena Pawlewska-Szydłowska

Irena Szydłowska z Pawlewskich (ur. 7 lutego 1892 we Lwowie, zm. 31 stycznia 1982 w Poznaniu) – polska taterniczka, urzędniczka, przewodniczka górska, działaczka społeczna.
Życiorys.
Córka Bronisława Pawlewskiego i jego żony Henryki z Michałowskich, siostra Tadeusza Pawlewskiego i Jadwigi Fabrycy. 
Od wczesnej młodości razem z kuzynką Henryką Dłuską uprawiała taternictwo, towarzyszyli jej również brat Tadeusz Pawlewski oraz Zygmunt Klemensiewicz, Mieczysław Świerz oraz Ferdynand i Walery Goetlowie. W 1908 dokonały z Henryką Dłuską pierwszego wejścia z Hlińskiej Doliny nową drogą na Szczyrbski Szczyt, została wówczas jedną z pierwszych kobiet przyjętych do Sekcji Turystycznej Towarzystwa Tatrzańskiego. 
Po ukończeniu w 1910 gimnazjum im. Juliusza Słowackiego we Lwowie wyjechała na zaproszenie swojej ciotki Marii Skłodowskiej-Curie do Francji i przez dwa lata studiowała na wydziale matematyczno-przyrodniczym na Sorbonie. W 1911 oprowadziła po Tatrach Marię Skłodowską-Curie z córkami, były na Świnicy, nad Morskim Okiem i w Dolinie Niewcyrki. Po przerwaniu nauki powróciła do Lwowa, gdzie kontynuowała naukę na Wydziale Przyrodniczym Politechniki Lwowskiej. 
W 1912 poślubiła majora Mariana Fabrycego (1889-1973), w 1914 urodziła syna Jerzego, w tym okresie mieszkała w majątku rodziny męża na Podolu Rosyjskim. Podczas I wojny światowej działała w pierwszym kobiecym oddziale Związku Strzeleckiego we Lwowie, po wybuchu rewolucji lutowej przeprowadziła się z rodziną do Warszawy, gdzie w 1920 w stopniu podchorążego Ochotniczej Legii Kobiet w walczyła Liniowym Batalionie Piechoty (1. baon liniowy). Po 1920 była instruktorką w Kołach Gospodyń Wiejskich i nauczycielką wychowania fizycznego oraz zakładała Kluby Kobiet Pracujących PPS. Od 1926 pełniła funkcję komendantki Oddziałów Kobiecych w Komendzie Głównej Związku Strzeleckiego, a także działała społecznie w Związku Pracy Obywatelskiej Kobiet i Rodzinie Wojskowej. W latach 1929−1932 była referentką w Ministerstwie Spraw Wewnętrznych. W tym czasie rozwiodła się z Marianem Fabrycym i w 1930 poślubiła Jerzego Szydłowskiego, rotmistrza Wojska Polskiego. W 1935 odeszła z Zarządu Głównego Związku Strzeleckiego i została inspektorką kompanii żeńskich Junackich hufców pracy. 
Po wybuchu II wojny światowej zaangażowała się w pracę w warszawskim ratuszu, 29 września 1939 pod Lwowem poległ jej syn Jerzy Fabrycy, porucznik 7 Pułku Ułanów Lubelskich, a mąż został aresztowany i został zamordowany w Katyniu, o czym dowiedziała się dopiero po zakończeniu wojny. Po upadku kampanii wrześniowej wyjechała do Tarnopola, gdzie przez miesiąc pracowała jako pielęgniarka, a następnie przedostała się do Warszawy. Irena Pawlewska-Szydłowska zaangażowała się w działalność konspiracyjną przyjmując pseudonim "Wisła", 1 stycznia 1940 wstąpiła w szeregi Związku Walki Zbrojnej. Razem z Jadwigą Krzemińską i Marią Heleną Gordon założyła pralnię PCK przy ulicy Puławskiej 132 w Warszawie, która była również punktem rozdzielczym tajnej prasy, schronieniem członków ruchu oporu i puntem przerzutowym dla uciekinierów z niemieckich obozów. 23 kwietnia 1941 została dekonspirowana, aresztowana przez gestapo i osadzona na Pawiaku. Razem z transportem lubelsko-warszawskim przybyła 23 września do obozu koncentracyjnego Ravensbrück (numer obozowy 7624), gdzie pracowała fizycznie, ale też była organizatorką życia kulturalnego wśród współwięźniarek. W 1943 została przeniesiona do obozu pracy w Neubrandenburgu, gdzie pracowała w fabryce urządzeń lotniczych. 
Po wyzwoleniu obozu wróciła do Polski razem z Marią Rutkowską-Kurcyuszową, obie dotarły do Szczecina, gdzie Irena Pawlewska-Szydłowska przeszła tyfus. Po wyzdrowieniu wyjechała do Warszawy, gdzie odnalazła Marię Skłodowską (1885-1956), wdowę po Józefie. Nie mając miejsca zamieszkania przyjęła propozycję Heleny Kurcyuszowej i wyjechała do Szczecina, gdzie zamieszkała razem z ciotką. Podjęła pracę w Wydziale Osiedleńczym Urzędu Wojewódzkiego Szczecińskiego, a od sierpnia 1946 była wojewódzką komisarz do spraw produktywizacji ludności żydowskiej, była członkiem PPR. W 1947 powrócił z łagru Tadeusz Pawlewski i zamieszkał razem z siostrą, zagrożony aresztowaniem przeprowadził się do Gliwic, razem z nim zamieszkała tam Irena. W sierpniu 1950 Tadeusz Pawlewski został aresztowany i uwięziony w Szczecinie, również Irena Pawlewska-Szydłowska powróciła do Szczecina. Należała do PZPR, przeszła na emeryturę i zaangażowała się w działalność Ligi Ochrony Przyrody. Od 1955 działała w Klubie Wysokogórskim przy Sekcji Taternictwa działającym przy Zarządzie Okręgowym PTTK w Szczecinie. Szkoliła przewodników górskich PTTK i organizowała obozy wędrowne, w 1969 została członkiem honorowym Klubu Wysokogórskiego. W latach 1957−1966 była pierwszym instruktorem Oddziału Miejskiego LOP. W 1961 zdobyła uprawnienia przewodnika miejskiego i terenowego I kategorii i prowadziła wycieczki po terenie województwa szczecińskiego, w 1973 otrzymała tytuł Honorowego Przewodnika Ziemi Szczecińskiej PTTK, została także odznaczona złotą odznaką PTTK. W latach 1967-1973 była członkiem zarządu oddziału miejskiego LOP. W 1970 zmarł Tadeusz Pawlewski, a w 1973 były mąż Marian Fabrycy, którym się opiekowała. Otrzymała wówczas miejsce w poznańskim Domu Rencisty, a następnie w Domu Weterana, gdzie zmarła 31 stycznia 1982. Swoje ciało zapisała na potrzeby Zakładu Anatomii Człowieka Akademii Medycznej w Poznaniu, jej upamiętnieniem jest drzewo posadzone na terenie Cmentarza Centralnego w Szczecinie.

</doc>
<doc id="5032045" url="https://pl.wikipedia.org/wiki?curid=5032045" title="Berlian Hutauruk">
Berlian Hutauruk

Berlian Hutauruk (ur. 11 października 1957 w Dżakarcie) – indonezyjska sopranistka.
Jej utwór „Badai Pasti Berlalu” znalazł się na pozycji 3. w zestawieniu 150 najlepszych indonezyjskich utworów wszech czasów, ogłoszonym na łamach indonezyjskiego wydania magazynu „Rolling Stone”.

</doc>
<doc id="5032048" url="https://pl.wikipedia.org/wiki?curid=5032048" title="Feldioara">
Feldioara



</doc>
<doc id="5032052" url="https://pl.wikipedia.org/wiki?curid=5032052" title="Protathlima A'Kategorias siatkarzy">
Protathlima A'Kategorias siatkarzy



</doc>
<doc id="5032056" url="https://pl.wikipedia.org/wiki?curid=5032056" title="Kozubski">
Kozubski



</doc>
<doc id="5032058" url="https://pl.wikipedia.org/wiki?curid=5032058" title="Anneke Grönloh">
Anneke Grönloh

Anneke Grönloh, właśc. "Johanna Louise Grönloh" (ur. 7 czerwca 1942 w Tondano, zm. 14 września 2018 w Arleuf) – holenderska piosenkarka. Reprezentantka Holandii w Konkursie Piosenki Eurowizji 1964 z piosenką „Jij bent mijn leven”.
Jej przebój „Brandend zand” sprzedał się w ponad 3,5 miliona egzemplarzy.

</doc>
<doc id="5032063" url="https://pl.wikipedia.org/wiki?curid=5032063" title="Pałac w Graboszewie">
Pałac w Graboszewie

Pałac w Graboszewie – pałac zlokalizowany w Graboszewie (województwo wielkopolskie, powiat słupecki).
Architektura.
Obiekt został zbudowany w 1910 według projektu Stanisława Mieczkowskiego. Obecnie jest odbudowany od podstaw, jako budynek mieszkalny i stanowi własność prywatną, niedostępną do zwiedzania. Jest to budynek piętrowy, z klasycystycznym portykiem o trójkątnym frontonie. Ma powierzchnię 924,92 m².
Park.
Pałac otacza park dworski (6,4 ha) z pierwszej połowy XIX wieku z dwiema alejami: wiązową (około 200 metrów, drzewa o obwodzie do 250 cm) i grabową (około 100 metrów, drzewa o obwodzie do 150 cm).

</doc>
<doc id="5032064" url="https://pl.wikipedia.org/wiki?curid=5032064" title="Protathlima OPAP A'Kategorias (2009/2010)">
Protathlima OPAP A'Kategorias (2009/2010)



</doc>
<doc id="5032069" url="https://pl.wikipedia.org/wiki?curid=5032069" title="Protathlima OPAP A'Kategorias (2010/2011)">
Protathlima OPAP A'Kategorias (2010/2011)



</doc>
<doc id="5032073" url="https://pl.wikipedia.org/wiki?curid=5032073" title="Bez śladu (film 2018)">
Bez śladu (film 2018)

Bez śladu (ang. "The Vanishing / Keepers") – brytyjski thriller psychologiczny z 2018 roku w reżyserii Kristoffera Nyholma. 
Jego akcja osadzona jest w latarni morskiej na wyspie Eilean Mòr (Hebrydy) i nawiązuje do autentycznych wydarzeń z końca 1900 roku, kiedy w niewyjaśnionych okolicznościach zniknęło stamtąd trzech latarników. Początkowo obraz realizowano pod roboczym tytułem "The Devil to Pay". 
Film miał premierę podczas Katalońskiego Międzynarodowego Festiwalu Filmowego w Sitges.
Treść.
Dwóch doświadczonych strażników – James Ducat i Thomas Marshall oraz młody Donald McArthur przypływają na jedną z niezamieszkałych Wysp Flannana u wybrzeży Szkocji, gdzie mają objąć sześciotygodniową zmianę w latarni morskiej. Kilka dni po ich przybyciu rozpętuje się sztorm, po którym latarnicy odnajdują wśród skał nieprzytomnego rozbitka oraz zamkniętą skrzynię marynarską. Przy próbie udzielenia mu pomocy oprzytomniały mężczyzna atakuje Donalda, który w samoobronie go zabija. Później okazuje się, że w skrzyni m.in. znajdują się sztabki złota, które po wahaniach James i Donald postanawiają sobie przywłaszczyć, choć sceptyczny Thomas początkowo im to odradza. Wkrótce do wyspy przybija łódź dwóch mężczyzn, którzy wypytują latarników o rozbitka i skrzynię, ale ci usiłują ich zbyć. Obaj przybysze nie dają jednak wiary ich wyjaśnieniom i zdecydowani są odzyskać złoto nawet przy użyciu brutalnych metod.
Produkcja.
31 października 2016 roku portal Deadline poinformował, że przygotowywany jest thriller psychologiczny pt. "Keepers", który będzie debiutem reżyserskim Kristoffera Nyholma. Jego scenariusz natomiast zostanie oparty na nierozwiązanej miejscowej zagadce zniknięcia trójki latarników.
Zdjęcia do filmu rozpoczęły się w połowie kwietnia 2017 rok w Galloway w Szkocji. Kręcono je również w Port Logan, latarni morskiej Killantringan w pobliżu Portpatrick oraz w latarni Corsewall w pobliżu Stranraer.

</doc>
<doc id="5032074" url="https://pl.wikipedia.org/wiki?curid=5032074" title="Metropolitan Studio’s">
Metropolitan Studio’s



</doc>
<doc id="5032078" url="https://pl.wikipedia.org/wiki?curid=5032078" title="Hule (rejon miadzielski)">
Hule (rejon miadzielski)

Hule (; ) – wieś na Białorusi, w obwodzie mińskim, w rejonie miadzielskim, w sielsowiecie Słoboda.
Historia.
Wieś będąca od XVII wieku do II wojny światowej własnością rodu Snarskich. Ostatnią właścicielką była Konstancja Snarska, a siedziba majątku z dworem znajdowała się 1,5 km na północny wschód od wsi. Pozostały po nim tylko ruiny gorzelni. W czasach zaborów w gminie Żośna, w powiecie wilejskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie duniłowickim, od 1926 w powiecie postawskim, w gminie Żośno.
Według Powszechnego Spisu Ludności z 1921 roku zamieszkiwało tu 355 osób, 30 było wyznania rzymskokatolickiego, 325 prawosławnego. Jednocześnie 28 mieszkańców zadeklarowało polską przynależność narodową, 327 białoruską. Było tu 64 budynków mieszkalnych. W 1931 w 83 domach zamieszkiwało 407 osób.
Wierni należeli do parafii rzymskokatolickiej w Wesołusze i prawosławnej w Żośnie. Miejscowość podlegała pod Sąd Grodzki w Miadziole i Okręgowy w Wilnie; właściwy urząd pocztowy mieścił się w Słobodzie Żośniańskiej.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do obwodu mińskiego Białoruskiej SRR.
Od 1991 w składzie niepodległej Białorusi.
Ruiny renesansowej kaplicy z XVII w..
W odległości 1 km na północny wschód od wsi, przy szosie Miadzioł - Dokszyce widoczne są ruiny renesansowej kaplicy grobowej Snarskich zbudowanej prawdopodobnie w połowie XVII wieku. Kaplicę wzniesiono na terenie majątku rodu Snarskich z siedzibą w dworze Stare Żośno. Przypuszczalnie także Snarscy byli fundatorami kaplicy. Obecnie zostały z niej tylko szczątki po wysadzeniu dynamitem w latach 50. XX wieku. Architektura fasady daje podstawy do uznania, że był to najbardziej na wschód położony obiekt w stylu renesansu lubelskiego na co wskazuje ozdobny trójkątny szczyt, brak wieży, prosty plan nawy, okrągła lukarna. Dawniej wnętrze przykrywało sklepienie krzyżowe

</doc>
<doc id="5032081" url="https://pl.wikipedia.org/wiki?curid=5032081" title="Metro w Grazu">
Metro w Grazu

Metro w Grazu – projektowany system metra w austriackim mieście Graz.
W 2021 r. władze miasta zleciły opracowanie studium wykonalności budowy dwóch linii metra o łącznej długości ok. 25 km (M1 Eggenberg–Berlinerring, M2 Gösting–Webling).

</doc>
<doc id="5032082" url="https://pl.wikipedia.org/wiki?curid=5032082" title="Iwankowo">
Iwankowo



</doc>
<doc id="5032084" url="https://pl.wikipedia.org/wiki?curid=5032084" title="Really Really Free Market">
Really Really Free Market

Really Really Free Market – ogólnoświatowy ruch opierający się na horyzontalnie zorganizowanych kolektywach osób, które tworzą tymczasowy rynek oparty na alternatywnej ekonomii darów. Wydarzenia RRFM są często organizowane przez ludzi niezwiązanych z żadną większą organizacją, a jednym z założeń jest możliwość zawiązywania oddziałów przez każdego, kiedykolwiek i gdziekolwiek. Ruch RRFM ma na celu przeciwdziałanie kapitalizmowi w sposób proaktywny, poprzez tworzenie pozytywnej inicjatywy, mającej zakwestionować mity niedoboru i konkurencji oraz promocję idei pomocy wzajemnej. Nazwa ruchu jest sama w sobie grą słów, ponieważ jest reinterpretacją i ponownym rozwinięciem terminu wolny rynek, który ogólnie odnosi się do gospodarki opartej na konkurencji rządzonej przez podaż i popyt.
Głównym celem RRFM jest budowanie społeczności opartej na dzieleniu się zasobami, dbaniu o siebie nawzajem i poprawie wspólnego życia wszystkich ludzi. Rynki często mają różny charakter, ale zazwyczaj oferują zarówno towary, jak i usługi. Uczestnicy przynoszą niepotrzebne przedmioty i żywność, a także proponują umiejętności i talenty, takie jak masaż, różne rodzaje sztuki i rzemiosła, lekcje języka, pomoc botaniczną, strzyżenie, lekcje jogi i inne. RRFM odbywa się zwykle w otwartej przestrzeni społecznej, takiej jak park publiczny lub wspólnoty miejskie.
Początki i rozwój.
Pierwszy znany RRFM miał miejsce podczas wydawki Food Not Bombs w Christchurch, w Nowej Zelandii, jako protest przed spotkaniem na temat wolnego handlu. RRFM zaczęły rozprzestrzeniać się w Azji. Food Not Bombs w Dżakarcie zorganizowała RRFM przy okazji Dnia Bez Zakupów.
Pierwszy RRFM w Stanach Zjednoczonych miał miejsce jednocześnie w Miami na Florydzie i w Raleigh w Karolinie Północnej podczas antyglobalizacyjnych protestów przeciwko FTAA w 2003. Idea RRFM wyłoniła się na zebraniu członków Pagan Cluster w Austin w ramach przygotowań do szczytu FTAA w Miami, w listopadzie 2003. Członkowie Zielonego Bloku podchwycili ten pomysł i wprowadzili go w życie. Uczestnicy z SouthEast Anarchist Network (SeaNET) zorganizowali demonstracje wraz z Really, Really Free Market, aby zaprotestować przeciwko szczytowi G8 w 2004. Idea szybko rozprzestrzeniła się w Stanach Zjednoczonych, Rosji i innych krajach, takich jak Australia, Anglia, Malezja, Tajwan, RPA czy Kanada.
W Stanach Zjednoczonych.
Ruch RRFM zakorzenił się w kilkudziesięciu miastach w Stanach Zjednoczonych, w niektórych organizując jednorazowe wydarzenia, coroczne, codwumiesięczne, a nawet comiesięczne „rynki”. Te miasta to: San Diego (Kalifornia), San Francisco (Kalifornia), San Jose (Kalifornia) Waszyngton D.C., Miami (Floryda), Tallahassee (Floryda), Athens, (Georgia), Bloomington (Illinois), Indianapolis (Indiana), Rockford (Illinois), Des Moines, (Iowa), Louisville (Kentucky), Detroit (Michigan), Grand Rapids (Michigan), Minneapolis (Minnesota), Kansas City (Missouri), Reno (Nevada), Albuquerque (Nowy Meksyk), Albany (Nowy Jork), Belfast (Nowy Jork), Buffalo (Nowy Jork), Ithaca (Nowy Jork), New York (Nowy Jork), Carrboro (Północna Karolina), Charlotte (Północna Karolina), Greensboro (Północna Karolina), Greenville (Północna Karolina), Raleigh (Północna Karolina), Washington (Północna Karolina), Wilmington (Północna Karolina), Cincinnati (Ohio), Dayton (Ohio), Yellow Springs (Ohio), Cottage Grove (Oregon), Lancaster (Pennsylvania), Pittsburgh (Pennsylvania), Kingsport (Tennessee), Austin (Texas), Richmond (Virginia), Shepherdstown (Zach. Virginia), Milwaukee (Wisconsin).
San Francisco.
RRFM w San Francisco został zapoczątkowany około 2004. Kierowała nim lokalna aktywistka Kirsten Brydum aż do śmierci w 2008. Od około 2007 do 2010 RRFM odbywał się w ostatnią sobotę każdego miesiąca w Mission Dolores Park. W tamtym czasie RRFM był popularnym wydarzeniem i zyskał rozgłos w lokalnych mediach. W latach 2007-2010 lokalni organizatorzy rozprowadzali „pakiety startowe”: płyty CD z kolekcją cyfrowych ulotek, ogłoszeń, zdjęć, informacji itd. Była to część ciągłych starań, aby zachęcić innych do zakładania własnych RRFM. Pakiety te są obecnie możliwe do pobrania online.
W Singapurze.
Singapurski RRFM został zainicjowany w okolicach stycznia 2009 i odbywał się regularnie od tamtego momentu do października 2020.
W Rosji.
Pierwszy rosyjski RRFM został zorganizowany w Moskwie w 2008. Pierwotna nazwa została zmieniona na „Freemarkets” (ros. Фримаркеты) lub „Absolutnie Wolny Targ” (ros. Абсолютно бесплатная ярмарка). Od tego czasu idea RRFM rozprzestrzeniła się szeroko w całej Federacji Rosyjskiej. Uczestnicy ruchu organizują regularne spotkania w Moskwie, Petersburgu, Iwanowie, Jekaterynburgu, Permie, Biełgorodzie, Kirowie, Kaliningradzie, Niżnym Nowogrodzie, Jarosławiu, Wołogdzie, Wołgogradzie, Togliattim, Wołżsku i Pietrozawodsku.
Ze względu na często surowy rosyjski klimat targi odbywają się zazwyczaj w pomieszczeniach zamkniętych, ale latem spotkania organizowane są w publicznych parkach, na podwórkach domów mieszkalnych lub na miejskich placach. Na przykład w Iwanowie, pierwszy wolny jarmark odbył się na placu Yesenina 19 czerwca 2011, ale wraz z nadejściem zimy spotkania RRFM zostały przeniesione do sali referencyjnej Regionalnej Biblioteki Publicznej.
RRFM w Rosji często towarzyszą lekcje robótek ręcznych, takich jak mehendi, fryzjerstwo i robienie szablonów do drukowania na tkaninach; wykłady na temat problemów społecznych i ekologicznych; zbiórka surowców wtórnych i zbiórki charytatywne na rzecz schronisk dla zwierząt.

</doc>
<doc id="5032086" url="https://pl.wikipedia.org/wiki?curid=5032086" title="Przedsiębiorstwo Nasiennictwa Ogrodniczego i Szkółkarstwa w Ożarowie Mazowieckim">
Przedsiębiorstwo Nasiennictwa Ogrodniczego i Szkółkarstwa w Ożarowie Mazowieckim

Przedsiębiorstwo Nasiennictwa Ogrodniczego i Szkółkarstwa w Ożarowie Mazowieckim sp. z o.o. – polska firma hodowlano-nasienna i jedno z największych przedsiębiorstw nasiennych w kraju. Spółka posiada ponad 130 odmian własnych warzyw, a w ofercie – ponad 1400 pozycji warzyw i kwiatów, które dedykowane są na rynek profesjonalny i hobbystyczny. PNOS powstało w 1951 roku.
W 2015 roku Przedsiębiorstwo Nasiennictwa Ogrodniczego i Szkółkarstwa w Ożarowie Mazowieckim zostało sprzedane za kwotę 13,065 mln zł. Nabywcą 100% udziałów zostało Hortico S.A. z siedzibą we Wrocławiu, pierwsza spółka z branży ogrodniczej notowana na rynku New Connect Giełdy Papierów Wartościowych w Warszawie.

</doc>
<doc id="5032087" url="https://pl.wikipedia.org/wiki?curid=5032087" title="Sekule (stacja kolejowa)">
Sekule (stacja kolejowa)

Sekule – stacja kolejowa w miejscowości Sekule, w kraju trnawskim, na Słowacji. Znajduje się na linii Bratysława - Kúty - Břeclav. Jest zasilana przez system prądu przemiennego 25 kV/50 Hz.
Infrastruktura.
Stacja posiada 5 torów transportowych i 1 tor przeładunkowy. Perony znajdują się na torach 1, 2, 3 i 4. Na stacji znajduje się kasa biletowa ZSSK, która wydaje krajowe bilety podróżne. Na stacji kolejowej znajduje się przystanek autobusowy. 
Parking dla rowerzystów i rowerzystów jest dostępny przy stacji. 

</doc>
<doc id="5032088" url="https://pl.wikipedia.org/wiki?curid=5032088" title="Iwankowo (sielsowiet Słoboda)">
Iwankowo (sielsowiet Słoboda)

Iwankowo – dawny zaścianek. Tereny, na których leżał, znajdują się obecnie na Białorusi, w obwodzie witebskim, w rejonie miadzielskim, w sielsowiecie Słoboda.
Dawniej używana nazwa – Jankowo.
Historia.
W czasach zaborów w gminie Żośna, w powiecie wilejskim, w guberni wileńskiej Imperium Rosyjskiego.
W latach 1921–1945 folwark a następnie zaścianek leżał w Polsce, w województwie wileńskim, w powiecie duniłowickim, od 1926 w powiecie postawskim, w gminie Żośno.
Według Powszechnego Spisu Ludności z 1921 roku zamieszkiwały tu 24 osób, 23 były wyznania rzymskokatolickiego, a 1 prawosławnego. Jednocześnie wszyscy mieszkańcy zadeklarowali polską przynależność narodową. Były tu 3 budynki mieszkalne. W 1931 w 3 domach zamieszkiwały 22 osoby.
Wierni należeli do parafii rzymskokatolickiej w Wesołusze. Miejscowość podlegała pod Sąd Grodzki w Miadziole i Okręgowy w Wilnie; właściwy urząd pocztowy mieścił się w Słobodzie Żośniańskiej.

</doc>
<doc id="5032093" url="https://pl.wikipedia.org/wiki?curid=5032093" title="Jean-Michel Sama Lukonde">
Jean-Michel Sama Lukonde

Jean-Michel Sama Lukonde Kyenge (ur. 4 sierpnia 1977 w Paryżu) – kongijski polityk, 15 lutego 2021 roku został wyznaczony przez prezydenta na premiera Demokratycznej Republiki Konga.
Młodość i wykształcenie.
Urodził się 4 sierpnia 1977 roku w Paryżu, we Francji. Jest synem Faustine Mwanda i Stéphane Lukonde Kyenge, katangijskiego działacza politycznego zamordowanego w 2001 roku. W 1996 roku ukończył kurs chemii przemysłowej w Mutoshi Technical Institute w Kolwezi. W 2000 roku ukończył studia w dziedzinie informatyki na uniwersytecie w Republice Południowej Afryki. W 2006 roku kończył również kierunek chemiczny na Uniwersytecie w Lubumbashi.
Kariera polityczna.
W 2006 roku uzyskał mandat deputowanego do Zgromadzenia Narodowego, z okręgu Likasi w prowincji Górna Katanga, został także członkiem partii Przyszłość Konga (fr. "Avenic du Congo", ACO). Stanowisko deputowanego pełnił do 2011 roku. 7 grudnia 2014 wszedł w skład rządu premiera Augustina Matata Ponyo, jako minister sportu i młodzieży. 22 września 2015 roku zrezygnował z funkcji ministra. Na tym stanowisku zastąpił go Denis Kambayi Tshimbumbu.
3 czerwca 2019 roku prezydent mianował go szefem zarządu państwowego przedsiębiorstwa Gécamines, zajmującego się górnictwem.
15 lutego 2021 roku prezydent Félix Tshisekedi mianował go premierem kraju. Zastąpił na tym stanowisku Sylvestre Ilunga, który to zrezygnował wskutek przeprowadzonego wobec niego wotum nieufności.

</doc>
<doc id="5032096" url="https://pl.wikipedia.org/wiki?curid=5032096" title="Cassistrellus">
Cassistrellus

Cassistrellus – rodzaj ssaka z podrodziny mroczków (Vespertilioninae) w rodzinie mroczkowatych (Vespertilionidae).
Zasięg występowania.
Rodzaj obejmuje gatunki występujące w Nepalu, Laosie, Tajlandii i Wietnamie.
Morfologia.
Długość ciała (bez ogona) 59–66 mm, długość ogona 40–52 mm, długość ucha 14,6–16 mm, długość tylnej stopy 12–15 mm, długość przedramienia 43–47,5 mm; masa ciała 12–15 g.
Systematyka.
Etymologia.
"Cassistrellus": , "cassidis" „metalowy hełm”; rodzaj "Pipistrellus" (karlik).
Podział systematyczny.
Do rodzaju należą następujące gatunki:

</doc>
<doc id="5032097" url="https://pl.wikipedia.org/wiki?curid=5032097" title="Eros Djarot">
Eros Djarot

Eros Djarot (ur. 22 lipca 1950 w Rangkasbitung) – indonezyjski muzyk, reżyser filmowy i polityk.
Wyreżyserował film "Tjoet Nja’ Dhien" (1988), który zdobył szereg nagród na Festival Film Indonesia (FFI) 1988.

</doc>
<doc id="5032098" url="https://pl.wikipedia.org/wiki?curid=5032098" title="Biegi narciarskie na Mistrzostwach Świata w Narciarstwie Klasycznym 2021 – sprint drużynowy kobiet">
Biegi narciarskie na Mistrzostwach Świata w Narciarstwie Klasycznym 2021 – sprint drużynowy kobiet

Sprint drużynowy kobiet – jedna z konkurencji rozgrywanych w ramach biegów narciarskich na Mistrzostwach Świata w Narciarstwie Klasycznym 2021. Zawody zostały rozegrane 28 lutego 2021 roku. Do udziału w zawodach zgłosiło się 28 drużyn.
Wyniki.
Półfinały.
Z każdego półfinału awansują bezpośrednio cztery najszybsze drużyny. Dwie z najlepszymi czasami z obu biegów awansują jako Lucky Loser.

</doc>
<doc id="5032099" url="https://pl.wikipedia.org/wiki?curid=5032099" title="Bitwa pod Dębem Wielkiem">
Bitwa pod Dębem Wielkiem



</doc>
<doc id="5032104" url="https://pl.wikipedia.org/wiki?curid=5032104" title="Marte Leinan Lund">
Marte Leinan Lund

Marte Leinan Lund (ur. 1 kwietnia 2001) – norweska kombinatorka norweska, występująca również w konkursach skoków narciarskich.
Kariera sportowa.
Reprezentantka kraju, zawodniczka klubu Tolga Idrettslag. W Pucharze Świata zadebiutowała 18 grudnia 2020 w Ramsau, tam też zdobyła pierwsze punkty zajmując czwarte miejsce. Powołana do kadry Norwegii na Mistrzostwa Świata w Narciarstwie Klasycznym 2021. Brązowa medalistka konkursu indywidualnego na skoczni Gundersen HS 106 oraz biegu na 5 kilometrów na tej imprezie. Pierwsze miejsce zajęła jej rodaczka, Gyda Westvold Hansen, natomiast na drugim stopniu podium stanęła jej siostra, Mari Leinan Lund.

</doc>
<doc id="5032109" url="https://pl.wikipedia.org/wiki?curid=5032109" title="Sawiołowskaja (stacja metra linii Bolszej Kolcewej)">
Sawiołowskaja (stacja metra linii Bolszej Kolcewej)

Sawiołowskaja (ros. Савёловская) – stacja linii Bolszej Kolcewej metra moskiewskiego, znajdująca się na granicy północnego i północno-wschodniego okręgu administracyjnego Moskwy na styku rejonów Sawiołowskiego i Butyrskiego. Otwarcie miało miejsce 30 grudnia 2018 roku.
Stacja typu pylonowego z peronem wyspowym położona jest na głębokości 63 metrów. Charakterystycznym elementem architektury przystanku jest wyeksponowanie elementów konstrukcyjnych tuneli na ścianach zatorowych i pylonach. Stacja umożliwia przesiadkę na stację o tej samej nazwie linii Sierpuchowsko-Timiriaziewskiej.

</doc>
<doc id="5032119" url="https://pl.wikipedia.org/wiki?curid=5032119" title="Biegi narciarskie na Mistrzostwach Świata w Narciarstwie Klasycznym 2021 – sprint drużynowy mężczyzn">
Biegi narciarskie na Mistrzostwach Świata w Narciarstwie Klasycznym 2021 – sprint drużynowy mężczyzn

Sprint drużynowy mężczyzn – jedna z konkurencji rozgrywanych w ramach biegów narciarskich na Mistrzostwach Świata w Narciarstwie Klasycznym 2021. Zawody zostały rozegrane 28 lutego 2021 roku. Do udziału w zawodach zgłosiło się 37 drużyn.
Wyniki.
Półfinały.
Z każdego półfinału awansują bezpośrednio cztery najszybsze drużyny. Dwie z najlepszymi czasami z obu biegów awansują jako Lucky Loser.

</doc>
<doc id="5032122" url="https://pl.wikipedia.org/wiki?curid=5032122" title="Erkki Pystynen">
Erkki Pystynen

Erkki Topias Pystynen (ur. 2 listopada 1929 w Heinoli) – fiński polityk, nauczyciel akademicki i samorządowiec, działacz Partii Koalicji Narodowej, w latach 1983–1987 przewodniczący Eduskunty.
Życiorys.
Kształcił się w zakresie nauk społecznych, uzyskiwał w tej dziedzinie licencjat i magisterium. Doktoryzował się w 1965 na Uniwersytecie w Tampere (wówczas działającym pod nazwą Yhteiskunnallinen korkeakoulu). W latach 50. pracował m.in. w administracji lokalnej i podatkowej. Od 1960 był nauczycielem akademickim na Uniwersytecie w Tampere, doszedł na tej uczelni do stanowiska profesora. Zajmował się zagadnieniami z zakresu polityki komunalnej. Był dziekanem jednego z wydziałów i prorektorem, a w 1975 pełnił funkcję rektora tegoż uniwersytetu.
Zaangażował się w działalność polityczną w ramach Partii Koalicji Narodowej. W latach 1973–1984 i 1989–1996 zasiadał w radzie miejskiej w Tampere. Od 1975 do 1991 sprawował mandat posła do Eduskunty. W latach 1983–1987 zajmował stanowisko przewodniczącego fińskiego parlamentu.

</doc>
<doc id="5032127" url="https://pl.wikipedia.org/wiki?curid=5032127" title="Rudolf Pecinovský">
Rudolf Pecinovský

Rudolf Pecinovský (ur. 17 lipca 1954 w Pradze) – czeski autor książek poświęconych programowaniu.
Jego dorobek wydawniczy obejmuje ponad 40 podręczników do nauki programowania oraz szereg artykułów w prasie fachowej. Publikacje książkowe autora zostały przetłumaczone na pięć języków. 
W latach 1973–1976 studiował cybernetykę teoretyczną na Wydziale Inżynierii Jądrowej i Fizycznej Politechnice Czeskiej w Pradze, później uczelnia zamknęła ten kierunek ze względu na zbyt małą liczbę studentów. W związku z tym Pecinovský przeniósł się na Wydział Elektrotechniczny, gdzie ukończył studia w 1979 roku. Następnie odbył aspiranturę w Instytucie Teorii Informacji i Automatyzacji Czechosłowackiej Akademii Nauk, gdzie w 1983 r. otrzymał tytuł kandydata nauk (CSc.) w dziedzinie cybernetyki.
Jest redaktorem naczelnym redakcji literatury komputerowej w wydawnictwie Grada.

</doc>
<doc id="5032130" url="https://pl.wikipedia.org/wiki?curid=5032130" title="Linia kolejowa Lietzow – Ostseebad Binz">
Linia kolejowa Lietzow – Ostseebad Binz

Linia kolejowa Lietzow – Ostseebad Binz – jednotorowa, zelektryfikowana linia kolejowa w północno-wschodniej części Meklemburgii-Pomorza Przedniego, na wyspie Rugia. Służy przede wszystkim do lokalnego i dalekobieżnego transportu pasażerskiego.
Opis trasy.
Linia rozgałęzia się na stacji Lietzow z połączenia Stralsund - Sassnitz. Początkowo prowadzi na wschód, na północnym brzegu zatoki Kleiner Jasmunder Bodden. Następnie skręca na południe, później na południowy wschód i biegnie po cyplu między zatoką a Morzem Bałtyckim. Kompleks domu wakacyjnego w Prorze o długości czterech i pół kilometra, zbudowany przez narodowych socjalistów jako KdF-Seebad Rügen, leży równolegle do linii kolejowej między nim a wybrzeżem. Trasa kończy się na stacji Ostseebad Binz na północnym krańcu miasta. W przeciwieństwie do małej stacji Rasender Roland na południu Binz, jest ona również znana jako duża stacja.

</doc>
<doc id="5032132" url="https://pl.wikipedia.org/wiki?curid=5032132" title="Jacyny">
Jacyny

Jacyny (; ) – wieś na Białorusi, w obwodzie mińskim, w rejonie miadzielskim, w sielsowiecie Słoboda.
Historia.
W czasach zaborów w gminie Żośna, w powiecie wilejskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie duniłowickim, od 1926 w powiecie postawskim, w gminie Żośno.
Według Powszechnego Spisu Ludności z 1921 roku zamieszkiwało tu 149 osób, 145 było wyznania rzymskokatolickiego, 4 prawosławnego. Jednocześnie wszyscy mieszkańcy zadeklarowali polską przynależność narodową. Było tu 31 budynków mieszkalnych. W 1931 w 35 domach zamieszkiwało 156 osób.
Wierni należeli do parafii rzymskokatolickiej w Wesołusze. Miejscowość podlegała pod Sąd Grodzki w Miadziole i Okręgowy w Wilnie; właściwy urząd pocztowy mieścił się w Słobodzie Żośniańskiej.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do obwodu mińskiego Białoruskiej SRR.
Od 1991 w składzie niepodległej Białorusi.

</doc>
<doc id="5032133" url="https://pl.wikipedia.org/wiki?curid=5032133" title="Fundata">
Fundata



</doc>
<doc id="5032134" url="https://pl.wikipedia.org/wiki?curid=5032134" title="Gănești">
Gănești



</doc>
<doc id="5032136" url="https://pl.wikipedia.org/wiki?curid=5032136" title="Gheorghe Doja">
Gheorghe Doja



</doc>
<doc id="5032137" url="https://pl.wikipedia.org/wiki?curid=5032137" title="Pietrowskij park">
Pietrowskij park

Pietrowskij park (ros. Петровский парк) – stacja linii Bolszej Kolcewej metra moskiewskiego, znajdująca się w północnym okręgu administracyjnym Moskwy w rejonie Aeroport ("Аэропорт"). Otwarcie miało miejsce 26 lutego 2018 roku.
Stacja trójnawowa typu płytkiego kolumnowego z peronem wyspowym położona jest na głębokości 25 metrów. Stacja umożliwia przesiadkę na stację Dinamo linii Zamoskworieckiej.

</doc>
<doc id="5032138" url="https://pl.wikipedia.org/wiki?curid=5032138" title="Gusino">
Gusino



</doc>
<doc id="5032140" url="https://pl.wikipedia.org/wiki?curid=5032140" title="Viola acuminata">
Viola acuminata

Viola acuminata Ledeb. – gatunek roślin z rodziny fiołkowatych ("Violaceae"). Występuje naturalnie w Rosji (w Buriacji, obwodach irkuckim, czytyjskim i amurskim, Kraju Chabarowskim, Kraju Nadmorskim, na Sachalinie oraz Wyspach Kurylskich), Mongolii, Chinach (w Anhui, Gansu, Hebei, Heilongjiang, Henan, Hubei, Jilin, Liaoning, Mongolii Wewnętrznej, Shaanxi, Szantungu, Shanxi, Zhejiang), na Półwyspie Koreańskim i Japonii. 
Biologia i ekologia.
Rośnie w lasach oraz na łąkach i brzegach cieków wodnych. 

</doc>
<doc id="5032142" url="https://pl.wikipedia.org/wiki?curid=5032142" title="Janowo (sielsowiet Słoboda)">
Janowo (sielsowiet Słoboda)

Janowo – dawny zaścianek. Tereny na których leżał znajdują się obecnie na Białorusi, w obwodzie witebskim, w rejonie miadzielskim, w sielsowiecie Słoboda.
Historia.
W czasach zaborów w gminie Żośna, w powiecie wilejskim, w guberni wileńskiej Imperium Rosyjskiego.
W latach 1921–1945 zaścianek leżał w Polsce, w województwie wileńskim, w powiecie duniłowickim, od 1926 w powiecie postawskim, w gminie Żośno.
Według Powszechnego Spisu Ludności z 1921 roku zamieszkiwało tu 13 osób, wszystkie były wyznania rzymskokatolickiego i zadeklarowały polską przynależność narodową. Były tu 3 budynki mieszkalne. W 1931 w 2 domach zamieszkiwało 13 osób.
Wierni należeli do parafii rzymskokatolickiej w Wesołusze. Miejscowość podlegała pod Sąd Grodzki w Miadziole i Okręgowy w Wilnie; właściwy urząd pocztowy mieścił się w Słobodzie Żośniańskiej.

</doc>
<doc id="5032148" url="https://pl.wikipedia.org/wiki?curid=5032148" title="Janowo (osada)">
Janowo (osada)

Janowo – dawna osada. Tereny na których leżała znajdują się obecnie na Białorusi, w obwodzie witebskim, w rejonie miadzielskim, w sielsowiecie Słoboda.
Historia.
W czasach zaborów w gminie Żośna, w powiecie wilejskim, w guberni wileńskiej Imperium Rosyjskiego.
W latach 1921–1945 folwark a następnie osada leżała w Polsce, w województwie wileńskim, w powiecie duniłowickim, od 1926 w powiecie postawskim, w gminie Żośno.
Według Powszechnego Spisu Ludności z 1921 roku zamieszkiwało tu 9 osób, wszystkie były wyznania rzymskokatolickiego i zadeklarowały polską przynależność narodową. Był tu 1 budynek mieszkalny. W 1931 w 1 domu zamieszkiwało 6 osób.
Wierni należeli do parafii rzymskokatolickiej w Wesołusze. Miejscowość podlegała pod Sąd Grodzki w Miadziole i Okręgowy w Wilnie; właściwy urząd pocztowy mieścił się w Słobodzie Żośniańskiej.

</doc>
<doc id="5032163" url="https://pl.wikipedia.org/wiki?curid=5032163" title="Dębe Wielkie (powiat miński)">
Dębe Wielkie (powiat miński)



</doc>
<doc id="5032167" url="https://pl.wikipedia.org/wiki?curid=5032167" title="Marian Edward Sypniewski">
Marian Edward Sypniewski

Marian Edward Sypniewski (ur. 13 lutego 1908 w Czamaninie, pow. nieszawski, zm. kwiecień 1940 w Katyniu) – nauczyciel, żołnierz Wojska Polskiego, ofiara zbrodni katyńskiej.
Życiorys.
Urodził się w rodzinie Bolesława i Lucyny z Dobrogojskich. Ukończył Seminarium Nauczycielskie w Koźminie w roku 1929, później wstąpił do Szkoły Podchorążych Rezerwy Piechoty w Grudziądzu. Był nauczycielem w Szkole Powszechnej w Pobiedziskach (1931–1939). W okresie od 1 października 1931 do 31 stycznia 1932 roku uczył również w Publicznej Szkole Powszechnej w Gołuninie. Jako porucznik, 1 stycznia 1937 roku przydzielony został do 58 Pułku Piechoty. Tuż przed wybuchem II wojny światowej 30 sierpnia 1939 roku został powołany do wojska razem z około 220 rezerwistami. Trafił do Ośrodka Zapasowego 14 Dywizji Piechoty w Strzelcach k. Kutna. Ewakuowany na wschód. Część żołnierzy z oddziału Mariana Sypniewskiego przedostała się przez Mińsk Mazowiecki i Radzyń Podlaski do Kowla. 17 września, po agresji sowieckiej oddział został zdemobilizowany. Jednak część żołnierzy skierowała się na zachód i po walkach nad Wieprzem w rejonie Łęcznej i Lublina dołączyła w końcu do SGO „Polesie”. Do kapitulacji Grupy walczyła w jej składzie w rejonie Kocka. Część żołnierzy, a wśród nich Marian Sypniewski, 8 września 1939 roku nieopodal Korchowa pod Tarnogrodem została wzięta do niewoli przez Armię Czerwoną. Był więźniem obozu przejściowego w miejscowości Bołoto k. Putywla, następnie obozu NKWD w Kozielsku. Zamordowany w Katyniu. Na liście wywozowej z 9 kwietnia 1940 roku Marian Sypniewski zapisany był pod numerem 025/3. Został rozstrzelany 13–14 kwietnia 1940 roku. Spoczywa na Polskim Cmentarzu Wojennym w Katyniu.
Od 20 kwietnia 1935 roku był mężem nauczycielki Haliny z Kandziorów.
Decyzją Ministra Obrony Narodowej Rzeczypospolitej Polskiej z dnia 5 października 2007 roku został mianowany pośmiertnie na stopień kapitana Wojska Polskiego.
Upamiętnienie.
Marian Sypniewski jest patronem jednej z ulic w Pobiedziskach.
Przed Szkołą Podstawową im. Kazimierza Odnowiciela przy ul. Kostrzyńskiej w Pobiedziskach znajduje się tablica upamiętniającą byłego nauczyciela tej szkoły. Na głazie narzutowym jest napis „Pamięci Mariana Sypniewskiego, nauczyciela Szkoły Podstawowej w Pobiedziskach 1931–1939. Zamordowanemu w Katyniu”.
Został także upamiętniony na tabliczkach epitafijnych na Polskim Cmentarzu Wojennym w Katyniu, w Kaplicy Katyńskiej w katedrze polowej Wojska Polskiego w Warszawie, w kaplicy przy Kościele Dominikanów w Poznaniu, na Krzyżu Katyńskim w Pobiedziskach oraz na Pomniku Ofiar Katynia w Bramie Korchowskiej w Tarnogrodzie.

</doc>
<doc id="5032169" url="https://pl.wikipedia.org/wiki?curid=5032169" title="Wydad Fes">
Wydad Fes



</doc>
<doc id="5032174" url="https://pl.wikipedia.org/wiki?curid=5032174" title="CSKA (stacja metra)">
CSKA (stacja metra)

CSKA (ros. "ЦСКА") – stacja linii Bolszej Kolcewej metra moskiewskiego, znajdująca się w północnym okręgu administracyjnym Moskwy w rejonie Choroszowskim ("Хорошёвский"). Otwarcie miało miejsce 26 lutego 2018 roku.
Stacja trójnawowa typu płytkiego kolumnowego z peronem wyspowym położona jest na głębokości 28 metrów. Architektura przystanku nawiązuje do klubu sportowego, od którego stacja zaczerpnęła swoją nazwę. Sufit zdobią aluminiowe panele z nadrukowanymi w technologii UV kolażami poświęconymi różnym dyscyplinom sportu, zaprojektowane przez J. W. Bubniową i J. B. Szczegłowa. Na peronie ustawiono odlane z brązu rzeźby sportowców o wysokości 5 metrów autorstwa M. W. Pierejasławca: narciarza (pierwowzór Nikołaj Pankratow), koszykarza (pierwowzór Wiktor Chriapa), hokeisty (pierwowzór Dienis Dienisow) oraz piłkarza (pierwowzór Wsiewołod Bobrow).

</doc>
<doc id="5032181" url="https://pl.wikipedia.org/wiki?curid=5032181" title="TV Markíza">
TV Markíza



</doc>
<doc id="5032184" url="https://pl.wikipedia.org/wiki?curid=5032184" title="Iwanowo (sielsowiet Słoboda)">
Iwanowo (sielsowiet Słoboda)

Iwanowo – dawna kolonia. Tereny na których leżała znajdują się obecnie na Białorusi, w obwodzie witebskim, w rejonie miadzielskim, w sielsowiecie Słoboda.
Inna używana nazwa miejscowości – Janowo.
Historia.
W czasach zaborów w gminie Żośna, w powiecie wilejskim, w guberni wileńskiej Imperium Rosyjskiego.
W latach 1921–1945 kolonia leżała w Polsce, w województwie wileńskim, w powiecie duniłowickim, od 1926 w powiecie postawskim, w gminie Żośno.
Według Powszechnego Spisu Ludności z 1921 roku zamieszkiwało tu 7 osób, 7 było wyznania prawosławnego i zadeklarowały białoruską przynależność narodową. Był tu 1 budynek mieszkalny. W 1931 w 1 domu zamieszkiwała 1 osoba.
Wierni należeli do parafii rzymskokatolickiej w Żośnie. Miejscowość podlegała pod Sąd Grodzki w Miadziole i Okręgowy w Wilnie; właściwy urząd pocztowy mieścił się w Słobodzie Żośniańskiej.

</doc>
<doc id="5032185" url="https://pl.wikipedia.org/wiki?curid=5032185" title="Marián Miezga">
Marián Miezga

Marián Miezga (ur. 31 października 1974 w Bratysławie) – słowacki aktor. W 1998 roku został laureatem nagród DOSKY jako objawienie sezonu (za udział w sztuce "Na koho to slovo padne"). Jest znany z ról telewizyjnych na antenach słowackich stacji RTVS i TV JOJ. W 2018 roku wszedł w skład obsady serialu "Oteckovia" (TV Markíza) jako Juraj Šípka.

</doc>
<doc id="5032187" url="https://pl.wikipedia.org/wiki?curid=5032187" title="Płomykowiec galaretowaty">
Płomykowiec galaretowaty



</doc>
<doc id="5032188" url="https://pl.wikipedia.org/wiki?curid=5032188" title="Mother Earth (czasopismo)">
Mother Earth (czasopismo)

Mother Earth – amerykańskie czasopismo anarchistyczne, które określało się jako „miesięcznik poświęcony naukom społecznym i literaturze” (ang. „A Monthly Magazine Devoted to Social Science and Literature”). Założone na początku 1906 i początkowo redagowane przez Emmę Goldman publikowało artykuły współczesnych działaczy i pisarzy z Europy i USA, a także eseje postaci historycznych.
Historia.
Emma Goldman, znana działaczka anarchistyczna w Stanach Zjednoczonych, była pierwszą redaktorką magazynu, który to założyła na początku 1906. Chciała mieć alternatywny sposób dotarcia do ludzi, będąc zmęczona swoimi trasami oratorskimi po całym kraju. Aleksander Berkman, inny znany anarchista i jej wieloletni przyjaciel, przejął funkcję redaktora w 1907, rok po tym jak został zwolniony z więzienia. Funkcję tę pełnił do 1915. W czasopiśmie publikowano dłuższe artykuły amerykańskich oraz europejskich pisarzy i aktywistów na różne tematy, włączając w to ruch anarchistyczny, pracowniczy, edukację, literaturę, sztukę, kontrolę państwa i rządu, emancypację kobiet i wolność seksualną. „Mother Earth” promowano ideę kontroli urodzeń. Prenumeratorzy i zwolennicy tworzyli „who is who” radykalnej lewicy w Stanach Zjednoczonych w latach poprzedzających 1920. W Chicago jednym z dystrybutorów pisma była przyjaciółka Goldman, Eva Kotchever, która założyła później słynny klub lesbijski Eve's Hangout w Nowym Jorku.
W 1917 na łamach „Mother Earth” zaczęto wzywać do sprzeciwu wobec przystąpienia USA do I wojny światowej, a w szczególności do odmowy rejestracji mężczyzn do poboru wojskowego lub poddania się poborowi. 15 czerwca 1917 Kongres uchwalił ustawę o szpiegostwie (Espionage Act). Przewidywała ona kary za akty ingerencji w politykę zagraniczną USA i szpiegostwo. Zezwalała na wysokie grzywny i kary więzienia do 20 lat dla każdego, kto utrudniał pobór do wojska lub zachęcał do „nielojalności” wobec rządu USA. Po tym, jak Goldman i Berkman nadal opowiadali się przeciwko poborowi do wojska, redakcje Goldman zostały dokładnie przeszukane przez agentów Departamentu Sprawiedliwości, którzy zarekwirowali tomy akt i szczegółowe listy subskrypcji dot. „Mother Earth”, wraz z czasopismem Berkmana „The Blast”.
W komunikacie prasowym Departamentu Sprawiedliwości USA oznajmiono:
„Mother Earth” pozostawała w miesięcznym obiegu do sierpnia 1917. Berkman i Goldman zostali uznani za winnych złamania Espionage Act, ponieważ zachęcali mężczyzn do oporu przeciwko poborowi do wojska. Sąd odebrał obywatelstwo Goldman po odebraniu obywatelstwa jej mężowi, Kershnerowi. Wraz z 258 innymi osobami, Goldman i Berkman zostali deportowani do Związku Radzieckiego na jednym statku w 1919.
Autorzy i autorki.
Pismo publikowało artykuły czy też utwory literackie m.in. następujących autorów i autorek:
Leonard D. Abbott, Margaret Caroline Anderson, Max Baginski, Aleksander Berkman, Maxwell Bodenheim, Bayard Boyesen, Georg Brandes, Louise Bryant, Voltairine de Cleyre, John R. Coryell, Julia May Courtney, Padraic Colum, Floyd Dell, Mabel Dodge, Will Durant, Francisco Ferrer Guardia, Ricardo Flores Magón, William Z. Foster, Emma Goldman, Maksim Gorki (tłumaczony przez Alice Stone Blackwell i S. Persky), Margaret Grant (w rzeczywistości pseudonim Johna R. Coryella), Martha Gruening, Bolton Hall, Sadakichi Hartmann, Hippolyte Havel, Ben Hecht, Robert Henri, C. L. James, Harry Kelly, Harry Kemp, Piotr Kropotkin, Errico Malatesta, Max Nettlau, Eugene O'Neill (niepodpisana), Robert Allerton Parker, Charles Robert Plunkett, Robert Lonzo, Élisée Reclus, Ben Reitman, Lola Ridge, Rudolf Rocker, Morris Rosenfeld, Margaret Sanger, Theodore Schroeder, Lew Tołstoj, Ross Winn, Adolf Wolff, Charles Erskine Scott Wood.
Okładki tworzyli m.in.: Jules-Félix Grandjouan, Manuel Komroff, Robert Minor, Man Ray, Adolf Wolff.

</doc>
<doc id="5032189" url="https://pl.wikipedia.org/wiki?curid=5032189" title="Vladimír Kobielsky">
Vladimír Kobielsky

Vladimír Kobielsky, właśc. "Vladimír Kobielský" (ur. 26 lipca 1976 we Vranovie nad Topľou) – słowacki aktor teatralny, dubbingowy i filmowy. W 1998 roku został laureatem nagród DOSKY jako objawienie sezonu (za udział w sztuce "Na koho to slovo padne").

</doc>
<doc id="5032190" url="https://pl.wikipedia.org/wiki?curid=5032190" title="Viola bulbosa">
Viola bulbosa

Viola bulbosa Maxim. – gatunek roślin z rodziny fiołkowatych ("Violaceae"). Występuje naturalnie w północnych Indiach, Nepalu, Bhutanie oraz Chinach (w prowincjach Gansu, Qinghai, Shaanxi, Syczuan i Junnan oraz Tybecie). 
Biologia i ekologia.
Rośnie na łąkach i brzegach cieków wodnych. Występuje na wysokości od 1900 do 4200 m n.p.m.

</doc>
<doc id="5032193" url="https://pl.wikipedia.org/wiki?curid=5032193" title="Januszewka">
Januszewka

Januszewka (; ) – wieś na Białorusi, w obwodzie mińskim, w rejonie miadzielskim, w sielsowiecie Słoboda.
Dawniej używana nazwa – Januszówka.
Historia.
W czasach zaborów w gminie Żośna, w powiecie wilejskim, w guberni wileńskiej Imperium Rosyjskiego.
W latach 1921–1945 ówczesny zaścianek leżał w Polsce, w województwie wileńskim, w powiecie duniłowickim, od 1926 w powiecie postawskim, w gminie Żośno.
Według Powszechnego Spisu Ludności z 1921 roku zamieszkiwały tu 32 osoby, 12 było wyznania rzymskokatolickiego, 20 prawosławnego. Jednocześnie 18 mieszkańców zadeklarowało polską przynależność narodową, 14 białoruską. Było tu 5 budynków mieszkalnych. W 1931 w 4 domach zamieszkiwało 28 osób.
Wierni należeli do parafii rzymskokatolickiej w Wesołusze i prawosławnej w Żośnie. Miejscowość podlegała pod Sąd Grodzki w Miadziole i Okręgowy w Wilnie; właściwy urząd pocztowy mieścił się w Słobodzie Żośniańskiej.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do obwodu mińskiego Białoruskiej SRR.
Od 1991 w składzie niepodległej Białorusi.

</doc>
<doc id="5032201" url="https://pl.wikipedia.org/wiki?curid=5032201" title="Kamienica Pod Czerwonym Polakiem we Wrocławiu">
Kamienica Pod Czerwonym Polakiem we Wrocławiu

Kamienica Pod Czerwonym Polakiem – niezachowana średniowieczna kamienica, która znajdowała się przy ulicy Kuźniczej 52 we Wrocławiu. 
Historia.
Kamienica została wzniesiona w okresie późnego średniowiecza. Od pierwszej połowy XVI wieku w jej fasadę wbudowany był gotycko-renesansowy portal. W 1868 roku, z inicjatywy właściciela aptekarza R. Müncke, kamienica została przebudowana. Trzykondygnacyjna kamienica Pod Czerwonym Polakiem była kamienicą dwutraktową, szczytową, o dwukondygnacyjnym neogotyckim szczycie. Fasada budynku była trzyosiowa, a jego okna otoczone były kamiennymi profilowanymi opaskami. 
W kamienicy znajdowała się gospoda „Pod Czerwonym Polakiem”.
W 1852 roku kamienicę zamieszkiwała gospodyni domowa Schmigale, czeladnik kowala Sommer oraz czeladnik krawiecki Gustav Seidel.

</doc>
<doc id="5032202" url="https://pl.wikipedia.org/wiki?curid=5032202" title="Güterglück (stacja kolejowa)">
Güterglück (stacja kolejowa)

Güterglück () – stacja kolejowa w Zerbst/Anhalt, w kraju związkowym Saksonia-Anhalt, w Niemczech, w dzielnicy Güterglück. Stacja węzłowa na liniach Biederitz – Trebnitz (część połączenia Magdeburg - Dessau) i Berlin – Blankenheim (część Kanonenbahn). Stacja zbudowana jest jako stacja wieżowa. Po zamknięciu trasy Kanonenbahn Güterglück jest tylko przystankiem dla pociągów regionalnych z Magdeburga i Dessau. Środki transportu towarowego już nie działają. Według DB Station&amp;Service ma kategorię 6.
Położenie.
Stacja kolejowa znajduje się w Güterglück, około 800 metrów na północ od centrum miejscowości. Güterglück jest obecnie częścią miasta Zerbst na północy powiatu Anhalt-Bitterfeld w Saksonii-Anhalt. Stacja znajduje się na 26,9 km odcinka Güterglück na linii Biederitz - Trebnitz, która biegnie z północnego zachodu na południowy wschód, oraz na 111,5 km (licząc od stacji kolejowej Berlin-Charlottenburg) linii Berlin - Blankenheim, która przebiega z północnego wschodu na południowy zachód.
Historia.
1 lipca 1874 roku Berlin-Potsdam-Magdeburger Eisenbahngesellschaft (BPME) otworzył swoją linię z Biederitz koło Magdeburga do granicy z Księstwem Anhalt w pobliżu Trebnitz, gdzie połączenie z linią zbudowaną przez Berlin-Anhaltische Eisenbahngesellschaft do Zerbst i dalej do Dessau. Już w tym czasie planowano trasę z Berlina do granicy francuskiej w pobliżu Metz, co było konieczne przede wszystkim ze względów militarnych.
Trasa ta, zwana potocznie koleją wojskową, miała omijać większe osady. Między innymi z tego powodu odrzucono wnioski miasta Zerbst o obsługę nowej trasy. Trasa przez Zerbst powinna była łączyć zarówno Soławę, jak i Łabę. Wybrano więc bardziej północną trasę, a Güterglück był punktem przecięcia obu tras. 15 kwietnia 1879 oddano do użytku nowy odcinek Kanonenbahn z Berlina do Blankenheim dla ruchu towarowego, a po miesiącu dla ruchu pasażerskiego. Równocześnie z nową linią wybudowano północny łuk łącznikowy, który umożliwił przejazd z Berlina przez Belzig w kierunku Magdeburga, a do stacji towarowej BPME na linii do Biederitz można było dojechać z Berlina. Na drugim końcu krzywej łączącej w kierunku Berlina zbudowano małą stację rozrządową. 
1 lutego 1923 rozpoczęto eksploatację elektryczną na dolnej stacji w kierunku Zerbst, a następnie 1 lipca tego samego roku na linii w kierunku Magdeburga. Po drugiej wojnie światowej sieci trakcyjne oraz drugi tor na obu liniach zostały zdemontowane jako rekompensata dla Związku Radzieckiego. W latach 1947/48 zbudowano południowy łuk łączący, dzięki któremu możliwe stały się bezpośrednie przejazdy z Barby do Güsten. Około 1970 rozpoczęto na stacji prace nad budową nowej centralnej nastawni, częściowo zmieniono układ torów. Został oddany do użytku od 9 do 11 października 1980 roku i zastąpił pięć mechanicznych sygnalizatorów na stacji i jedną na południowym łuku łącznikowym. Wcześniej 15 kwietnia 1975 wznowiono eksploatację elektryczną na dolnej stacji w kierunku Roßlau i Magdeburga.
Już w czasach NRD planowano rozbudowę i elektryfikację linii Berlin - Blankenheim jako linię odciążającą dla kilku głównych linii, zwłaszcza dla ruchu towarowego. Po zjednoczeniu Niemiec plany te były początkowo realizowane. W 1993 Berlin został podłączony do sieci ICE i, jako rozwiązanie tymczasowe, początkowo zamknięto krótką przerwę w linii jezdnej od stacji towarowej Güterglück przez Wiesenburg. W rejonie górnego dworca w kierunku Barby postawiono maszty jezdne, na południowy łuk łącznikowy częściowo naciągnięto linią nośną. 
Jednak prace nie zostały doprowadzone do końca. Wręcz przeciwnie, po przeniesieniu ruchu ICE, początkowo na bezpośrednią trasę z Magdeburga do Berlina, a później przez trasę Hanower-Berlin, nastąpił spadek ruchu na linii "Kanonenbahn". W grudniu 2003 zakończył się ruch towarowy z Berlina oraz ze stacji rozrządowej Seddin przez północny łuk łączący w Güterglück w kierunku Magdeburga oraz ruch pasażerski z Belzig przez Güterglück i Barby do Magdeburga. Ostatnim pociągiem, który kursował do końca 2004, był pociąg wycieczkowy w weekendy z Berlina do gór Harz przez górną część stacji pasażerskiej. W kwietniu 2004 DB Netz złożyła wniosek do Federalnego Urzędu Kolejowego o zamknięcie odcinków Wiesenburg - Güterglück i Güterglück - Barby, co zostało przeprowadzone po zaprzestaniu ruchu pasażerskiego. W październiku 2011 roku na stacji Güterglück rozebrano mosty na linii nad dolnymi torami.
Infrastruktura.
Tory.
Na dworcu pasażerskim linia Berlin - Blankenheim, która do 1945 była dwutorowa, przecinała linię Biederitz - Trebnitz, która również była dwutorowa. Po 1945 roku obie linie straciły swój drugi tor, który został przebudowany na dolnej linii w latach 70. W czasach systemu dwutorowego górna część stacji pasażerskiej wraz z peronami była już częścią trasy swobodnej pod względem bezpieczeństwa. Na północ od skrzyżowania łuk łączący prowadził z Berlina w kierunku Biederitz. Na jego wschodnim krańcu znajdowała się stacja rozrządowa składająca się z dwóch torów przelotowych, toru mijania, dwóch dalszych torów głównych i sześciu torów manewrowych i wyjazdowych, a także dwóch mechanicznych nastawnic. 
Na zachodnim końcu krzywej łączącej znajdowała się stacja towarowa, dawna stacja towarowa BPME. Składała się z pięciu torów. W tym miejscu zbudowano centralną skrzynkę sygnalizacyjną otwartą w 1980 roku, jest to skrzynka sygnalizacyjna schematu toru typu GS II Sp 64 b.
Urządzenia do lokalnego ruchu towarowego znajdowały się na północny wschód od stacji pasażerskiej i można było do nich dotrzeć z łuku łączącego.
Kolejny łuk łączący na południu stacji, otwarty w 1947 roku, umożliwiał podróż z kierunku Barby do Zerbst. W rejonie stacji pasażerskiej na skrzyżowaniu dwóch łączących łuków nie było innych torów poza dwoma peronowymi w górnej i dolnej części stacji. 
Budynek dworca i perony.
Budynek dworca to trzykondygnacyjny budynek w kształcie litery L. Na dolnej trasie znajdują się dwie zewnętrzne platformy połączone tunelem. Dolny peron południowo-zachodni znajduje się bezpośrednio przy budynku recepcji i jest dostępny z poziomu parteru. Dostęp do górnych peronów był możliwy z pierwszego piętra budynku. Bezpośrednio przy budynku recepcji znajdowała się platforma domowa, przez którą można było dostać się na platformę pośrednią. Były też schody z górnego peronu domowego na dolne oraz windy towarowe, których pozostałości zachowały się.
Ponieważ brakuje infrastruktury dla ruchu pasażerskiego, Deutsche Bahn początkowo chciała zasypać tunel pasażerski i wyłączyć platformę północną z końcem 2017. Odrzucono budowę nowego mostu na istniejącej stacji. Zamiast tego mają zostać zbudowane nowe, położone bliżej miejscowości perony, które mają być na tym samym poziomie, a zatem są dostępne z przejazdu kolejowo-drogowego na Moritzer Strasse. Ponieważ ich budowa się opóźnia, pod koniec 2018 wybudowano tymczasowy wiadukt.
Budynek dworca jest obecnie własnością prywatną i jest remontowany.

</doc>
<doc id="5032205" url="https://pl.wikipedia.org/wiki?curid=5032205" title="Zuzana Fialová">
Zuzana Fialová

Zuzana Fialová (ur. 17 maja 1974 w Bratysławie) – słowacka aktorka i reżyserka.

</doc>
<doc id="5032207" url="https://pl.wikipedia.org/wiki?curid=5032207" title="Kazimierzówka (rejon miadzielski)">
Kazimierzówka (rejon miadzielski)

Kazimierzówka – dawna kolonia. Tereny na których leżała znajdują się obecnie na Białorusi, w obwodzie witebskim, w rejonie miadzielskim, w sielsowiecie Słoboda.
Inna używana nazwa miejscowości – Kazimierówka, Kazimierowo.
Historia.
W czasach zaborów w gminie Żośna, w powiecie wilejskim, w guberni wileńskiej Imperium Rosyjskiego.
W latach 1921–1945 kolonia leżała w Polsce, w województwie wileńskim, w powiecie duniłowickim, od 1926 w powiecie postawskim, w gminie Żośno.
Według Powszechnego Spisu Ludności z 1921 roku zamieszkiwało tu 6 osób, 4 były wyznania rzymskokatolickiego a 2 prawosławnego. Jednocześnie wszyscy mieszkańcy zadeklarowali polską przynależność narodową. Był tu 1 budynek mieszkalny. W 1931 w 1 domu zamieszkiwało 6 osób.
Wierni należeli do parafii rzymskokatolickiej w Wesołusze. Miejscowość podlegała pod Sąd Grodzki w Miadziole i Okręgowy w Wilnie; właściwy urząd pocztowy mieścił się w Słobodzie Żośniańskiej.

</doc>
<doc id="5032209" url="https://pl.wikipedia.org/wiki?curid=5032209" title="Dennis Young">
Dennis Young

Dennis Young (ur. 1 kwietnia 1930 w Christchurch, zm. 21 czerwca 2020 tamże) – nowozelandzki rugbysta grający na pozycji a, reprezentant kraju.
W trakcie kariery sportowej reprezentował klub Christchurch Tech OB oraz region Canterbury. W regionalnych barwach zadebiutował w zespole rezerw w wieku osiemnastu lat, dwa lata później został częścią pierwszej drużyny. Rozegrał dla niej łącznie 139 spotkań, w tym przeciwko reprezentacyjnym zespołom, jak "Springboks" czy British and Irish Lions, a także dwukrotnie zdobył Ranfurly Shield.
Od 1950 roku dziesięciokrotnie uczestniczył w sprawdzianach nowozelandzkiej kadry, szansę debiutu otrzymał jednak dopiero w roku 1956. W kolejnej dekadzie walczył o miejsce w składzie z takimi zawodnikami jak Ronald Hemi, Des Webb czy John Creighton, łącznie w latach 1956–1965 rozgrywając dwadzieścia dwa testmecze oraz trzydzieści dziewięć innych spotkań.
W młodości trenował stepowanie, otrzymując nawet nagrody w regionie Canterbury, a także lekkoatletykę w konkurencjach technicznych. Po ukończeniu szkoły pracował jako stolarz, później zaś jako nauczyciel obróbki drewnem i rysunku technicznego. Następnie założył biuro podróży, pisał także felietony dla "New Zealand Sunday Times".
Żonaty z Barbarą, synowie Mark i Bryce.

</doc>
<doc id="5032211" url="https://pl.wikipedia.org/wiki?curid=5032211" title="Viola cameleo">
Viola cameleo

Viola cameleo H.Boissieu – gatunek roślin z rodziny fiołkowatych ("Violaceae"). Występuje naturalnie w Chinach – w Syczuanie, zachodniej części Hubei i północno-zachodnim Junnanie. 
Biologia i ekologia.
Rośnie w lasach, na łąkach i brzegach cieków wodnych. Występuje na wysokości od 1800 do 3800 m n.p.m.

</doc>
<doc id="5032214" url="https://pl.wikipedia.org/wiki?curid=5032214" title="Estońskie Archiwum Folklorystyczne">
Estońskie Archiwum Folklorystyczne

Estońskie Archiwum Folklorystyczne (est. "Eesti Rahvaluule Arhiiv") – główna instytucja zajmująca się zbieraniem, katalogowaniem i przechowywaniem przejawów estońskiej kultury tradycyjnej. Obecnie jest częścią , ale zostało utworzone jako oddział Estońskiego Muzeum Narodowego. Obecnym dyrektorem Archiwum jest dr .
Historia.
Archiwum zostało utworzone w Tartu w 1927 r. Głównym celem jego założenia było zgromadzenie wszystkich istniejących wcześniej zbiorów w jednym miejscu celem ułatwienia badań nad kulturą tradycyjną i rozszerzenia ich zakresu oraz lepszego zorganizowania etnograficznych prac terenowych w Estonii.
Oryginalne zbiory archiwum składały się głównie z relacji zebranych przez estońskiego kolekcjonera folkloru Jakoba Hurta (1839–1907). Folklor estoński był wcześniej amatorsko zbierany przez zamieszkujących tereny ówczesnego Dorpatu Niemców bałtyckich, jednak to Jakob Hurt połączył różne inicjatywy i zaczął otwarcie zachęcać Estończyków do kolekcjonowania folkloru. Tworzenie historii poprzez aktywne zbieranie przejawów estońskiej kultury tradycyjnej było jednym z głównych czynników, które wpłynęły na tzw. estońskie przebudzenie narodowe. Dzieło Jakoba Hurta zaowocowało kolekcją rękopisów liczącą 114 696 stron, zawierającą piosenki, przysłowia, zagadki, legendy, bajki i inne materiały z różnych regionów Estonii. Hurt usystematyzował i uporządkował zebrane materiały w tomy według formatu i miejsca. Po śmierci Hurta jego zbiór został przeniesiony do repozytorium Fińskiego Towarzystwa Literackiego w Helsinkach, ponieważ w tym czasie w Estonii nie było warunków do odpowiedniego przechowywania zebranych materiałów. Inicjatorem tego ruchu był fiński folklorysta Kaarle Krohn (1863–1933).
Estońskie archiwum zostało zainspirowane Archiwum Folkloru Łotewskiego, które powstało w 1924 r. jako pierwsze tego typu archiwum w regionie. 24 września 1927 roku Estońskie Archiwum Folklorystyczne zostało niezależnym oddziałem Estońskiego Muzeum Narodowego, a na jego czele stanął . Pracownicy naukowi koncentrowali się wtedy na przetwarzaniu wcześniej zebranych materiałów i udostępnianiu ich do dalszych badań.
W 1940 roku Archiwum przekształciło się w Oddział Folkloru . Podczas okupacji hitlerowskiej (1941-1944) nastąpiła ponowna reorganizacja. Dział Folkloru ze swoimi zbiorami stał się częścią Uniwersytetu w Tartu. W 1943 r., aby uchronić zbiory przed zniszczeniem, ewakuowano je w różne miejsca w całej Estonii.
W roku 1944 na teren Estonii wkroczyła armia radziecka. Estońskie Archiwum Folklorystyczne zostało przemianowane na Oddział Folkloru . Podejście do folkloru, dynamika praktyk kolekcjonerskich i archiwalnych dostosowane zostały do ideologii panującej w Związku Radzieckim.
Po odzyskaniu przez Estonię niepodległości w 1991 r. dokonano instytucjonalnej reorganizacji Archiwum. W 1995 r. Zbiory Wydziału Literatury i Folkloru Uniwersytetu w Tartu oraz Instytutu Języka i Literatury Estońskiej Akademii Nauk w Tallinie zostały włączone do Estońskiego Archiwum Folklorystycznego. Dziś zarchiwizowane materiały służą przede wszystkim badaczom i studentom zajmującym się folklorystyką. Pracownicy archiwum oferują pomoc i konsultacje etnologom, antropologom kulturowym i przedstawicielom innych dyscyplin z Estonii i nie tylko.
Wyniki badań pracowników Archiwum publikowane są w formie artykułów i monografii, powstają także naukowe publikacje źródłowe. W 2000 r. przywrócono publikację serii "Proceedings of the Estonian Folklore Archives" (est. "Eesti Rahvaluule Arhiivi Toimetused"). Archiwum jest również odpowiedzialne za przygotowanie i publikację zbiorów pieśni (m.in. "Vana Kannel" [„Stara Harfa”]) oraz antologie baśni ludowych w serii "Monumenta Estoniae Antiquae".
Kolekcje.
Zbiory Estońskiego Archiwum Folklorystycznego składają się z rękopisów, fotografii, nagrań dźwiękowych, filmów, jak również treści multimedialnych.
Rękopisy.
Zbory Archiwum zawierają 31 kolekcji rękopisów, które sumują się do 1,5 miliona stron. Najbardziej istotny okres gromadzenia rękopisów wiąże się z działalnością Jakoba Hurta (1838–1907) i (1880–1934). Hurt zaczął gromadzić folklor w latach sześćdziesiątych XIX wieku, a jego kolekcja osiągnęła ostatecznie 162 tomy rękopisów. Nazwy poszczególnych zbiorów rękopisów są opatrzone skrótem zgodnym z nazwiskiem osoby, która była autorem danego zbioru. Na przykład, E odnosi się do zbioru M. J. Eisena, a H do zbioru rękopisów J. Hurta. Niektóre zbiory są również podzielone na serie, np. H I, H II i H III.
Nagrania dźwiękowe.
Zbiór zawiera materiały nagrane na płytach gramofonowych i kasetach. Pierwsze nagrania, które znajdowały się na woskowych cylindrach, zostały zebrane w latach 1912–1914 przez fińskiego folklorystę (1890–1969). Głównymi nośnikami danych są dyski DAT i Mini, które są używane od 1995 roku oraz karty pamięci od 2000 roku. Od 1992 roku Jaan Tamm – inżynier dźwięku – pracował nad digitalizacją nagrań taśmowych. Starsze zbiory nagrań dźwiękowych zawierają nagrania muzyki instrumentalnej wykonywanej na starszych instrumentach. W XX wieku nagrania dźwiękowe zawierają głównie pieśni ludowe w nowszych stylach.
Nagrania wideo.
W kolekcji filmów i nagrań wideo znajduje się 1377 pozycji. Odzwierciedlają one tradycje Estończyków i innych grup etnicznych zamieszkujących tereny Estonii. Na przykład kolekcja wideo składa się z nagrań wykonań muzycznych, wykonanych zarówno w autentycznych sytuacjach terenowych, jak i na festiwalach muzyki ludowej.
Internetowe bazy danych Estońskiego Archiwum Folklorystycznego.
Wraz z początkiem ery cyfrowej w połowie lat 90. stworzono pierwsze cyfrowe rejestry i bazy danych, które miały zastąpić analogowy system indeksów i kartotek. Niektóre materiały archiwalne otrzymały odpowiedniki cyfrowe. Obecnie istnieje około 30 tematycznych baz danych online, poniżej kilka z nich.
Kivike.
System Repozytoryjny Plików i Informacji Archiwalnej Kivike (akronim "Kirjandusmuuuseumi Virtuaalne Kelder") to projekt, który rozpoczął się w 2010 roku. Celem Repozytorium jest zachowanie i zwiększenie dostępności zbiorów Estońskiego Muzeum Literatury i jego oddziałów (w tym zbiorów Estońskiego Archiwum Folklorystycznego), a także udostępniania archiwalnych materiałów w Internecie dla badaczy i szerszej publiczności.
Baza estońskich pieśni runicznych.
Pieśń runiczna (est. "regilaul") to archaiczna forma pieśni tradycyjnej, która odgrywa ważną rolę w estońskiej kulturze tradycyjnej. Forma "regilaul" pochodzi prawdopodobnie ze wspólnego dziedzictwa wczesnych krajów bałtyckich. Naukowcom nadal trudno jest określić dokładny wiek "regilaul". Szacuje się, że jest to tradycja licząca kilka tysięcy lat, sięgająca czasów, gdy różne bałtyckie plemiona zaczęły rozgałęziać się na terenach dzisiejszej Europy Północnej i Wschodniej.
Kolekcja pieśni runicznych była efektem zakrojonych na szeroką skalę badań Jakoba Hurta. W 2003 roku Estońskie Archiwum Folklorystyczne rozpoczęło prace nad bazą danych pieśni runicznych, aby ułatwić dostęp do materiałów archiwalnych zarówno badaczom, jak i szerszej publiczności. Baza została udostępniona online w 2010 r. przez grupę zajmującą się badaniami nad pieśniami ludowymi. System został opracowany z pomocą Fińskiego Towarzystwa Literackiego na przykładzie bazy danych fińskich pieśni runicznych "Suomen Kansan Vanhoissa Runoissa".
Pod koniec 2016 r. Baza danych zawierała 83 547 tekstów, które można było przeszukiwać według parafii, w której pieśń została zebrana, kolekcjonera i roku (nagrania), a także według funkcji pieśni, jej rodzaju i gatunku. Baza danych posiada interfejs w języku angielskim, ale wszystkie materiały są w języku estońskim.

</doc>
<doc id="5032216" url="https://pl.wikipedia.org/wiki?curid=5032216" title="Bradley Cooper (lekkoatleta)">
Bradley Cooper (lekkoatleta)

Tyrone Bradley Thomas Cooper (ur. 30 czerwca 1957) – bahamski lekkoatleta, specjalista rzutu dyskiem i pchnięcia kulą, medalista igrzysk panamerykańskich i igrzysk Wspólnoty Narodów, dwukrotny olimpijczyk.
Kariera sportowa.
Jako junior zdobył srebrny medal w rzucie dyskiem na CARIFTA Games w 1975 w Hamilton, a na CARIFTA Games w 1976 w Nassau zwyciężył w pchnięciu kulą i rzucie dyskiem.
Startując w rywalizacji seniorów zdobył brązowy medal w rzucie dyskiem na mistrzostwach Ameryki Środkowej i Karaibów w 1977 w Xalapa-Enríquez i również brązowy medal w tej konkurencji na igrzyskach Ameryki Środkowej i Karaibów w 1978 w Medellín.
Zdobył srebrny medal w rzucie dyskiem (przegrywając jedynie z Borysem Chambulem z Kanady, a wyprzedzając innego Kanadyjczyka Roberta Graya) oraz zajął 12. miejsce w pchnięciu kulą na igrzyskach Wspólnoty Narodów w 1978 w Edmonton. Na mistrzostwach Ameryki Środkowej i Karaibów w 1979 w Guadalajarze wywalczył srebrne medale w pchnięciu kulą i w rzucie dyskiem.
Zdobył srebrny medal w rzucie dyskiem (za Macem Wilkinsem ze Stanów Zjednoczonych, a przed Luisem Delísem z Kuby) oraz zajął 8. miejsce w pchnięciu kulą na igrzyskach panamerykańskich w 1979 w San Juan. Również srebrne medale w rzucie dyskiem wywalczył na mistrzostwach Ameryki Środkowej i Karaibów w 1981 w Santo Domingo i na igrzyskach Ameryki Środkowej i Karaibów w 1982 w Hawanie.
Zdobył złoty medal w rzucie dyskiem (przed Kanadyjczykami Robertem Grayem i Bishopem Dolegiewiczem) na igrzyskach Wspólnoty Narodów w 1982 w Brisbane, a także na mistrzostwach Ameryki Środkowej i Karaibów w 1983 w Hawanie. Zajął 12. miejsce w tej konkurencji na mistrzostwach świata w 1983 w Helsinkach. Ponownie zdobył srebrny medal na igrzyskach panamerykańskich w 1983 w Caracas, przegrywając z Delísem, a wyprzedzając innego Kubańczyka Juana Martíneza]. Odpadł w kwalifikacjach na igrzyskach olimpijskich w 1984 w Los Angeles. Na mistrzostwach Ameryki Środkowej i Karaibów w 1985 w Nassau wywalczył brązowy, a na igrzyskach Ameryki Środkowej i Karaibów w 1986 w Santiago de los Caballeros srebrny medal w rzucie dyskiem.
Po raz trzeci zdobył srebrny medal na igrzyskach panamerykańskich w 1987 w Indianapolis, ponownie przegrywając z Delísem, a wyprzedzając Randy’ego Heislera ze Stanów Zjednoczonych. Zajął 10. miejsce na mistrzostwach świata w 1987 w Rzymie. Odpadł w kwalifikacjach na igrzyskach olimpijskich w 1988 w Seulu. Na igrzyskach Wspólnoty Narodów w 1990 w Auckland zajął 4. miejsce, a na igrzyskach Wspólnoty Narodów w 1994 w Victorii 9. miejsce
Cooper był akademickim mistrzem USA (NCAA) w rzucie dyskiem w 1979.
Rekord życiowy Coopera w rzucie dyskiem wynosił 67,10 m, ustanowiony 14 czerwca 1986 w Nassau. Jest to do tej pory (2018) rekord Bahamów.

</doc>
<doc id="5032217" url="https://pl.wikipedia.org/wiki?curid=5032217" title="Monika Hilmerová">
Monika Hilmerová

Monika Hilmerová (ur. 7 października 1974 w Bratysławie) – słowacka aktorka i wokalistka. Laureatka nagrody OTO 2012 w kategorii aktorka roku.
Pracuje również w dubbingu.

</doc>
<doc id="5032220" url="https://pl.wikipedia.org/wiki?curid=5032220" title="Piotr Górny (fotograf)">
Piotr Górny (fotograf)

Piotr Górny (ur. 1992 w Bydgoszczy) – polski fotograf dzikiej przyrody, matematyk, popularyzator nauki
. Członek Okręgu Toruńskiego Związku Polskich Fotografów Przyrody, wielokrotnie nagradzany na konkursach i festiwalach fotograficznych w kraju i za granicą
Absolwent VI Liceum Ogólnokształcącego w Bydgoszczy, ukończył studia matematyczne (specjalność kryptologiczna) na Uniwersytecie Kazimierza Wielkiego w Bydgoszczy
Od czasów licealnych zajmował się fotografią dzikiej przyrody, ze szczególnym uwzględnieniem gatunków synantropijnych, występujących wokół człowieka. Pierwszy autorski projekt bydgoszczanina stanowiła zewnętrzna wystawa "Uskrzydlona Bydgoszcz", która stanęła w lipcu 2016 roku na płycie Starego Rynku w Bydgoszczy. Poświęcona występującym w mieście ptakom ekspozycja zwróciła uwagę lokalnych mediów
, była też objęta Patronatem Honorowym Prezydenta Miasta Rafała Bruskiego
W tym samym roku fotograf rozpoczął cykl wystaw "Ptaki w kadrach zaklęte", które odwiedziły kilka polskich uniwersytetów (Uniwersytet Warszawski,
Uniwersytet Gdański,
Uniwersytet Kazimierza Wielkiego w Bydgoszczy) oraz innych ośrodków kultury (m.in.
Pałac Górków z siedzibą Muzeum Archeologicznego w Poznaniu oraz
Bieszczadzki Park Narodowy).
Fotografie skupiały się na pospolitych gatunkach ptaków śpiewających, jednak przedstawionych w nietypowy sposób.
W późniejszych latach prace Górnego eksponowane były również za granicą, podczas europejskiego festiwalu fotografii i filmu przyrodniczego "Festival de l'Oiseau et de la Nature" w Le Crotoy (departament Somma) we Francji.
. Również tam fotograf zaprezentował gatunki pospolite (pliszka żółta, wrona siwa), przedstawione w szerokich, środowiskowych ujęciach.
Szczególną uwagę mediów przykuła fotografia sikory modrej zaglądającej pod bryłę lodu. Kadr został opublikowany w magazynie National Geographic Polska, trafił do wielu kalendarzy i pism popularnonaukowych
. Ujęcie wykorzystała również na swoich social mediach Europejska Agencja Środowiska
W roku 2019 bydgoszczanin trafił na podium europejskiego konkursu fotografii przyrodniczej, zorganizowanego przez Szwajcarski Instytut Ornitologiczny
W VIII edycji zmagań wzięło udział blisko 7 tysięcy zdjęć nadesłanych z 28 państw Europy. Nagrodzona fotografia przedstawiała obrócone o 180 stopni odbicie sikory bogatki w lustrze wody. Ponadto, w gronie 100 finałowych prac znalazły się 4 kadry z Bydgoszczy. Po opublikowaniu wyników konkursu działalność Górnego komentowały liczne media.

</doc>
<doc id="5032221" url="https://pl.wikipedia.org/wiki?curid=5032221" title="Choroszowskaja">
Choroszowskaja

Choroszowskaja (ros. Хорошёвская) – stacja linii Bolszej Kolcewej metra moskiewskiego, znajdująca się w północnym okręgu administracyjnym Moskwy w rejonie Choroszowskim ("Хорошёвский"). Otwarcie miało miejsce 26 lutego 2018 roku.
Stacja trójnawowa typu płytkiego kolumnowego z peronem wyspowym położona jest na głębokości 21 metrów. Stacja umożliwia przesiadkę na stację Poleżajewskaja linii Tagansko-Krasnopriesnienskiej i na stację Choroszowo moskiewskiego pierścienia centralnego.

</doc>
<doc id="5032230" url="https://pl.wikipedia.org/wiki?curid=5032230" title="Kościół Reformowany w Oberentfelden">
Kościół Reformowany w Oberentfelden

Kościół Reformowany (niem. "Reformierte Kirche") – kalwinistyczna świątynia w szwajcarskiej miejscowości Oberentfelden, w kantonie Argowia, przy Bahnhofstrasse 7.
Historia.
Pierwszy kościół w tym miejscu wzniesiono w X wieku. Podczas pożaru wsi w 1601 roku spłonął wraz z pobliską plebanią. Rok później ukończono budowę nowego, późnogotyckiego kościoła. W 1639 roku zawieszono dwa dzwony. W 1757 roku świątynia przeszła remont, który częściowo został opłacony przez władze Berna. W następnym wieku kościół wymagał ponownie renowacji, jednak w 1857 roku zadecydowano o budowie nowej świątyni, gdyż ówczesny kościół nie wystarczał rozrastającej się miejscowości. Budowa, według projektu Ferdinanda Stadlera, trwała w latach 1864–1866. Wnętrze przebudowano w 1911 roku, dzięki czemu zyskało secesyjny wygląd. Podczas restauracji w latach 1964–1965 zainstalowano nowe organy, rok później kościół został objęty ochroną konserwatorską. W lipcu 2013 roku odłamał się kraniec hełmu wieży – rzeźba koguta oraz krzyż.
Architektura.
Świątynia neoromańsko-klasycystyczna, trójnawowa. Wieża ma wysokość 41 metrów.
Dzwony.
Na wieży kościoła zawieszone jest 5 dzwonów:

</doc>
<doc id="5032240" url="https://pl.wikipedia.org/wiki?curid=5032240" title="Schiffenen (zbiornik zaporowy)">
Schiffenen (zbiornik zaporowy)

Zbiornik zaporowy Schiffenen (fr. "Lac de Schiffenen", niem. "Schiffenensee") – jezioro zaporowe w Szwajcarii, powstałe w 1963 r. przez przegrodzenie rzeki Sarine zaporą Schiffenen. Jest czwartym co do wielkości powierzchni sztucznym zbiornikiem wodnym w Szwajcarii. Przy zaporze funkcjonuje elektrownia wodna o maksymalnej mocy 72 MW.
Położenie.
Leży w kantonie Fryburg. Rozciąga się pomiędzy miejscowościami Fryburg i Laupen. Zapora znajduje się między miejscowościami Schiffenen (na prawym brzegu) i Grueneburg (na brzegu lewym).
Wody zbiornika zatopiły ok. 1400 "poses" (miejscowy odpowiednik morgi) gruntów rolnych, a także wioskę Bad Bonn (gmina Guin), dawny kurort, popularny w okresie od XVII do XIX wieku.
Charakterystyka.
Utworzony sztuczny zbiornik wodny zajmuje dolinę Sarine na długości 12,7 km. Szerokość zbiornika wynosi od 150 do 500 m, maksymalna głębokość 38 m. Powierzchnia zbiornika wynosi 4,25 km2, a objętość gromadzonej w nim wody przeciętnie ok. 58,6 milionów m3. Lustro wody znajduje się przeciętnie na wysokości 531 m n.p.m. (maksymalnie 532 m n.p.m., minimalnie 522 m n.p.m.). Powierzchnia zlewni, dostarczającej wody do zbiornika (dorzecze Sarine wraz z dopływami do samego zbiornika) wynosi 1400 km2. Z uwagi na stosunkowo dużą objętość zbiornika oraz dość krótkie okresy pracy elektrowni z pełną mocą zainstalowaną wahania poziomu wody są w nim stosunkowo niewielkie.
W górnej części zbiornika przekraczają go dwa wiadukty. Zbudowany w latach 1857-1862 wiadukt kolejowy zwany wiaduktem Gandfey (fr. "viaduc de Gandfey") oraz nowy wiadukt drogowy zwany Mostem Madelaine (fr. "Pont de la Madeleine"; długość 320 m, 41 m ponad lustrem wody), którym biegnie autostrada nr 12 z Berna do Vevey. Nazwa drugiego z nich pochodzi od znajdującego się w jego pobliżu, na prawym brzegu Sarine, zespołu wydrążonych w skalistym brzegu pustelni, zwanych Grottes de la Madeleine.
Znaczenie zbiornika.
Głównym przeznaczeniem zbiornika jest stałe zapewnienie odpowiedniej ilości wody dla funkcjonującej przy zaporze elektrowni wodnej. Poza tym wyrównuje on przepływ rzeki Sarine i spełnia w określonym zakresie funkcje przeciwpowodziowe. Jego brzegi są dostępne dla rekreacji, a tafla wodna dla sportów wodnych.

</doc>
<doc id="5032242" url="https://pl.wikipedia.org/wiki?curid=5032242" title="Konstantynowo (sielsowiet Słoboda)">
Konstantynowo (sielsowiet Słoboda)

Konstantynowo (; ) – wieś na Białorusi, w obwodzie mińskim, w rejonie miadzielskim, w sielsowiecie Słoboda.
Historia.
W czasach zaborów w gminie Żośna, w powiecie wilejskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie duniłowickim, od 1926 w powiecie postawskim, w gminie Żośno.
Według Powszechnego Spisu Ludności z 1921 roku zamieszkiwały tu 104 osoby, 3 były wyznania rzymskokatolickiego, 101 prawosławnego. Jednocześnie 2 mieszkańców zadeklarowało polską przynależność narodową, 102 białoruską. Było tu 19 budynków mieszkalnych. W 1931 w 24 domach zamieszkiwały 104 osoby.
Wierni należeli do parafii rzymskokatolickiej w Wesołusze i prawosławnej w Żośnie. Miejscowość podlegała pod Sąd Grodzki w Miadziole i Okręgowy w Wilnie; właściwy urząd pocztowy mieścił się w Słobodzie Żośniańskiej.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do obwodu mińskiego Białoruskiej SRR.
Od 1991 w składzie niepodległej Białorusi.

</doc>
<doc id="5032243" url="https://pl.wikipedia.org/wiki?curid=5032243" title="Szelepicha (stacja metra linii Bolszej Kolcewej)">
Szelepicha (stacja metra linii Bolszej Kolcewej)

Szelepicha (ros. Шелепиха) – stacja linii Bolszej Kolcewej metra moskiewskiego, znajdująca się w centralnym okręgu administracyjnym Moskwy w rejonie Priesnienskim ("Пресненский"). Otwarcie miało miejsce 26 lutego 2018 roku.
Stacja trójnawowa typu płytkiego kolumnowego z peronem wyspowym położona jest na głębokości 18 metrów. Stacja umożliwia przesiadkę na stację o tej samej nazwie moskiewskiego pierścienia centralnego.

</doc>
<doc id="5032247" url="https://pl.wikipedia.org/wiki?curid=5032247" title="Konstanty Joriadis">
Konstanty Joriadis



</doc>
<doc id="5032249" url="https://pl.wikipedia.org/wiki?curid=5032249" title="Konstanty Yoriadis">
Konstanty Yoriadis



</doc>
<doc id="5032254" url="https://pl.wikipedia.org/wiki?curid=5032254" title="Diełowoj centr (stacja metra linii Bolszej Kolcewej)">
Diełowoj centr (stacja metra linii Bolszej Kolcewej)

Diełowoj centr (ros. Деловой центр) – stacja linii Bolszej Kolcewej metra moskiewskiego, znajdująca się w centralnym okręgu administracyjnym Moskwy w rejonie Priesnienskim ("Пресненский"). Otwarcie miało miejsce 26 lutego 2018 roku.
Stacja trójnawowa typu głębokiego kolumnowego z peronem wyspowym położona jest na głębokości 30 metrów. Stacja umożliwia przesiadkę na stację o tej samej nazwie linii Sołncewskiej i na stację Wystawocznaja linii Filowskiej.

</doc>
<doc id="5032261" url="https://pl.wikipedia.org/wiki?curid=5032261" title="Bestune T55">
Bestune T55

Bestune T55 – samochód osobowy typu SUV klasy kompaktowej produkowany pod chińską marką Bestune od 2021 roku.
Historia i opis modelu.
W listopadzie 2020 roku pojawiły się w interencie pierwsze zdjęcia nowego modelu Bestune T55 w formie kompaktowego SUV-a jako uzupełnienie luki między mniejszym T33 a T77. W styczniu 2021 zadebiutował produkcyjny model będący kolejnym elementem zapoczątkowanej w 2018 roku ofensywy modelowej powstałej wówczas nowej marki Bestune chińskiego koncernu FAW Group.
Pod kątem stylistycznym Bestune T55 zostało upodobnione do przedstawionej przed rokiem limuzyny B70, przejmując po niej charakterystyczny rozległy przedni wlot powietrza i trójramienne reflektory wykonane w technologii LED, a także platformę "FMA" koncernu FAW Group.
Estetyka kabiny pasażerskiej została utrzymana we wzornictwie tożsamą z pozostałymi modelami w ofercie Bestune, charakteryzując się dwoma wyświetlaczami połączonymi pasem lakieru fortepianowego, a także opcjonalną ładowarką indukcyjną i elektrycznie sterowaną roletą okna dachowego.
Sprzedaż.
Początek sprzedaży Bestune T55 zaplanowano na wewnętrznym rynku chińskim wiosną 2021 roku, a ponadto pojazd planuje rozpocząć sprzedaż pojazdu w Rosji.

</doc>
<doc id="5032262" url="https://pl.wikipedia.org/wiki?curid=5032262" title="Zapora Schiffenen">
Zapora Schiffenen

Zapora wodna Schiffenen (fr. "Barrage de Schiffenen", niem. "Schiffenentalsperre") – zapora wodna w Szwajcarii, oddana do użytku w 1963 r. Przegradza rzekę Sarine, tworząc zbiornik zaporowy Schiffenen. Przy zaporze funkcjonuje elektrownia wodna o maksymalnej mocy 72 MW.
Położenie.
Leży w kantonie Fryburg, między miejscowościami Schiffenen (na prawym brzegu) w gminie Düdingen i Grueneburg (na brzegu lewym) w gminie Kleinbösingen. Jest jedną z najniżej położonych zapór wodnych w Szwajcarii.
Charakterystyka.
Jest zaporą betonową typu lekkiego, łukową o podwójnej krzywiźnie. Korona zapory znajduje się na wysokości 534 m n.p.m. Długość korony zapory wynosi 417 m, wysokość muru zapory 47 m, jego grubość od 14 m u podstawy do 7 m w koronie. Objętość muru zapory wynosi ok. 185 000 m3. Droga zbudowana na koronie zapory łączy okręgi Singine i Lac.
Po prawej stronie (patrząc od strony wody) zapora posiada cztery upusty denne o przepływie nominalnym 4 x 150 m3/s oraz trzy przelewy górne, usytuowane tuż poniżej korony zapory, o przepływie nominalnym 3 x 133 m3/s.
Elektrownia wodna.
Po stronie lewej u stóp muru zapory znajduje się budynek elektrowni wodnej. Wyposażona jest ona w dwie turbiny Kaplana z generatorami o mocy 35 MW każdy, uruchamianymi na żądanie dyspozycji mocy oraz jedną turbinę Francisa o mocy 2,3 MW, przeznaczoną do pracy ciągłej w celu utrzymania stałego, minimalnego przepływu w rzece w wysokości 2 - 3 m3/s. Łączny przepływ podczas pracy obu dużych turbin z maksymalną mocą wynosi ok. 180 m3/s. Turbiny Kaplana zastosowano tu z uwagi na specyficzne warunki pracy: dostępny duży przepływ wody przy stosunkowo niewielkim jej spadku, wynikającym jedynie z wysokości piętrzenia tamy. Zapora Schiffenen jest jedyną wśród największych zapór we francuskojęzycznej Szwajcarii, w której używane są turbiny Kaplana.
Historia.
Wymieniona wyżej elektrownia wodna została uruchomiona w 1964 r. przez "Entreprises électriques fribourgeoises" (od 2008 r. "Groupe E SA"). Powstała jako ostatni obiekt hydroenergetycznego zagospodarowania wód Sarine. Przy produkcji średnio 133 gigawatogodzin rocznie elektrownia wodna odgrywa kluczową rolę w zaopatrywaniu kantonu Fryburg w energię elektryczną.
W trakcie budowy zapory znaleziono siedzibę ludzką z okresu górnego neolitu oraz szereg artefaktów zaliczonych do kultury halsztackiej.
Zwiedzanie zapory (bezpłatne) jest możliwe po wcześniejszym zgłoszeniu w grupach min. 10-osobowych.

</doc>
<doc id="5032268" url="https://pl.wikipedia.org/wiki?curid=5032268" title="Andrea Bagioli">
Andrea Bagioli

Andrea Bagioli (ur. 23 marca 1999 w Sondrio) – włoski kolarz szosowy.
Osiągnięcia.
Opracowano na podstawie:

</doc>
<doc id="5032269" url="https://pl.wikipedia.org/wiki?curid=5032269" title="Maria Modrakowska">
Maria Modrakowska

Maria Ludmiła Józefa Modrakowska, secundo voto Jackowska, z domu Kuczkiewicz (ur. 10 grudnia 1896 we Lwowie, zm. 16 października 1965 we Wrocławiu) – polska śpiewaczka i pedagog.
Życiorys.
Urodziła się 10 grudnia 1896 roku we Lwowie. W 1914 roku została absolwentką Konserwatorium Muzycznego we Lwowie, w klasie fortepianu Heleny Ottawowej. W 1920 roku przeniosła się do Warszawy, gdzie studiowała na Wydziale Przyrodniczym Uniwersytetu Warszawskiego oraz pobierała lekcje gry na pianinie u Henryka Melcera-Szczawińskiego i lekcje śpiewu u Heleny Zboińskiej. Zadebiutowała w stolicy jako śpiewaczka estradowa podczas koncertów Stowarzyszenia Miłośników Dawnej Muzyki, prowadziła także radiowe prelekcje muzyczne. Wśród jej bliskich znajomych byli Jan Kasprowicz, Stanisław Przybyszewski i Wacław Berent. Jej mężem był Jerzy Modrakowski. Para miała razem syna, Andrzeja.
Dzięki państwowemu stypendium rozpoczęła naukę w Paryżu, m.in. u Nadii Boulanger, z którą się wkrótce zaprzyjaźniła. W Paryżu z początku występowała na pojedynczych koncertach, takich jak koncert Stowarzyszenia Młodych Muzyków Polaków, czy podczas salonu u księżnej de Polignac, po czym została zaangażowana do Opéra-Comique. Przełomem w karierze była entuzjastycznie przyjęta rola Melisandy w operze "Peleas i Melisanda" Claude’a Debussy'ego, którą Modrakowska wykonywała przez kilka sezonów. Francis Poulenc uznał śpiewaczkę za „idealną” Melisandę, według Tadeusza Przybylskiego była „jedną z najwybitniejszych odtwórczyń muzyki Debussy'ego”. W jej repertuarze znajdowały się także pieśni Duparca, Ravela, Chopina, czy Bacha. Poza występami w Paryżu dawała również koncerty w innych miastach Francji i za granicą: na początku lat 30. wyruszyła w tournée po Francji, Belgii, Holandii, Anglii, Luksemburgu, Hiszpanii, Włoszech i Portugalii.
W 1932 roku zaczęła wykładać śpiew i interpretację na École normale de musique de Paris, w tym samym czasie poznała także przyszłego drugiego męża, Tadeusza Jackowskiego, z którym miała dwóch synów: Antoniego i Tadeusza. Dwa lata później nawiązała współpracę z Poulencem, czego efektem były m.in. "Huit chansons polonaises": zbiór pieśni polskich dobranych przez śpiewaczkę, a sharmonizowanych przez Poulenca. Artyści prezentowali je podczas wspólnej trasy koncertowej w Afryce północnej.
Do Polski powróciła w 1938 roku i zamieszkała w Częstochowie. Wojnę spędziła w Olsztynie, gdzie posługiwała się nazwiskiem panieńskim. Po wojnie zorganizowała szkołę muzyczną w Częstochowie, w której także uczyła. W 1949 roku przeprowadziła się do Krakowa, gdzie utrzymywała się z nauki śpiewu. Od 1957 roku wykładała na Państwowej Wyższej Szkole Teatralnej w Krakowie. Należała do sekcji literackiej Związku Autorów i Kompozytorów Scenicznych.
Oprócz działalności muzycznej, Modrakowska zajmowała się także pisaniem i tłumaczeniem. W latach 30. jej artykuły ukazywały się na łamach „Le Monde Musical” i „Kuriera Wileńskiego". Przełożyła z francuskiego biografię Beethovena pióra Romaina Rollanda oraz operę "Orfeusz i Eurydyka" Christopha Willibalda Glucka, którą w oparciu o jej tłumaczenie wystawiono w Operze im. Stanisława Moniuszki (1978) oraz w Operze Śląskiej (2007). Modrakowska jest autorką jednej sztuki teatralnej, "Agnès", która ukazała się po francusku w 1932 roku w Paryżu. Napisała także powieść pod tytułem "Anetka", która ukazała się w 1933 roku nakładem Towarzystwa Wydawniczego „Rój”. Książka opisuje tragiczną historię tytułowej półsieroty Anetki, która bez powodzenia szuka bliskości w heteroseksualnych relacjach, chwilowe ukojenie znajdując dopiero w lesbijskiej miłości. Powieść została życzliwie przyjęta przez Tadeusza Boy-Żeleńskiego. Część korespondencji Modrakowskiej znajduje się w zbiorach Biblioteki Narodowej.
Zmarła 16 października 1965 roku we Wrocławiu. Została pochowana na Cmentarzu Salwatorskim w Krakowie.

</doc>
<doc id="5032270" url="https://pl.wikipedia.org/wiki?curid=5032270" title="Viola concordifolia">
Viola concordifolia

Viola concordifolia C.J.Wang – gatunek roślin z rodziny fiołkowatych ("Violaceae"). Występuje naturalnie w Chinach – w prowincjach Anhui, Fujian, Guangdong, Kuejczou, Henan, Hubei, Hunan, Jiangsu, Jiangxi, Syczuan, Junnan oraz Zhejiang. 
Biologia i ekologia.
Rośnie na łąkach, brzegach cieków wodnych i skarpach. 

</doc>
<doc id="5032273" url="https://pl.wikipedia.org/wiki?curid=5032273" title="Banova Jaruga (stacja kolejowa)">
Banova Jaruga (stacja kolejowa)

Nova Gradiška (chorw: "Željeznički stanica Banova Jaruga") – stacja kolejowa w Banova Jaruga, w żupanii sisacko-moslawińskiej, w Chorwacji. Stacja znajduje się na linii Novska – Tovarnik, będącej częścią ważnej magistrali Zagrzeb-Belgrad.

</doc>
<doc id="5032274" url="https://pl.wikipedia.org/wiki?curid=5032274" title="Bundeshaus (Berno)">
Bundeshaus (Berno)

Bundeshaus – budynek w centrum Berna (przy Bundesplatz), w Szwajcarii. Jest on m.in. siedzibą dwuizbowego parlamentu Szwajcarii (Rady Narodu i Rady Kantonów), a także Rady Związkowej. Obiekt składa się z trzech połączonych ze sobą części, centralnej (oddanej do użytku w 1902 roku), wybudowanej w stylu neoklasycystycznym, z wysoką wieżą zwieńczoną kopułą, oraz dwóch rozległych bocznych skrzydeł (zachodnim z 1857 roku i wschodnim z roku 1892). Cały budynek rozciąga się na długość ponad 300 m.
Budynek pełen jest kunsztownych detali i dzieł sztuki, m.in. w westybule w centralnej części znajduje się rzeźba Die drei Eidgenossen autorstwa Jamesa Viberta, salę obrad Rady Narodu zdobi obraz Die Wiege der Eidgenossenschaft namalowany przez Charlesa Girona, a w sali Rady Kantonów mieści się fresk Die Landsgemeinde wykonany przez Alberta Welti i Wilhelma Balmera. Obiekt uznany jest za zabytek.
Historia.
Po zakończeniu wojny domowej (1847) i uchwaleniu nowej konstytucji (1848) Szwajcaria przekształciła się z luźnej konfederacji w nieco bardziej zcentralizowaną federację kantonów. Początkowo nierozstrzygniętą kwestią pozostawało to, gdzie będą mieściły się instytucje władz federalnych. Ostatecznie jeszcze w 1848 roku wybór padł na Berno, które de facto stało się tym samym stolicą Szwajcarii (formalnie jednak Szwajcaria nie posiada własnej stolicy).
Początkowo Rada Kantonów obradowała w tzw. Rathaus zum Äusseren Stand, natomiast sesje Rady Narodu odbywały się w budynku berneńskiego ratusza lub w sali koncertowej budynku zwanego „kasynem”, który znajdował się w miejscu dzisiejszej centralnej części budynku parlamentu. Rada Związkowa miała swą siedzibę w pałacu Erlacherhof. Budowa nowej siedziby tych instytucji (wówczas tzw. Bundes-Rathaus) rozpoczęła się w 1852 roku, a 5 czerwca 1857 roku miało miejsce jej otwarcie. Nowy budynek powstał w stylu arkadowym, na południowo-zachodnim skraju starego miasta. Dziś stanowi on zachodnie skrzydło całego budynku parlamentu.
W związku ze wzrostem zapotrzebowania na pomieszczenia dla państwowych instytucji, podjęto decyzję o budowie dodatkowego budynku, będącego niemal kopią już istniejącego budynku parlamentu. Nowy obiekt powstał w latach 1888–1892 na wschód od starego budynku, w miejscu szpitala uniwersyteckiego, tzw. Inselspital (obiekt ten zakupiono w 1880 roku, w roku 1887 dokonano jego rozbiórki).
Dwa podobne do siebie budynki rozdzielało tzw. „kasyno”. Aby je połączyć, postanowiono zlikwidować „kasyno” i w jego miejscu wybudować monumentalną, neoklasycystyczną budowlę spajającą obie części. Obiekt (centralna część budynku parlamentu) powstał w latach 1894–1902 (otwarcie 1 kwietnia 1902 roku). W budynku umieszczono m.in. nowe sale obrad Rady Narodu i Rady Kantonów, a także imponujący, przestronny westybul. Znajdującą się w zachodnim skrzydle starą salę obrad Rady Narodu zaadaptowano na bibliotekę, a salę Rady Kantonów przerobiono na biura.

</doc>
<doc id="5032279" url="https://pl.wikipedia.org/wiki?curid=5032279" title="Jorge Oñate">
Jorge Oñate

Jorge Oñate (ur. 31 marca 1949 w La Paz w Kolumbii, zm. 28 lutego 2021 w Medellín) – kolumbijski piosenkarz i kompozytor, wykonywał muzykę latynoamerykańską. W swojej karierze muzycznej zdobył 25 złotych płyt, 7 platynowych i 6 podwójnych platynowych płyt.
Życiorys.
Urodził się 31 marca 1949 roku i dorastał w małym miasteczku La Paz niedaleko Valledupar, gdzie mieszkał do ukończenia szkoły średniej, był znany ze śpiewania muzyki latynoamerykańskiej oraz vallenato. Był także piłkarzem.
W 1968 roku, po ukończeniu liceum, został zatrudniony jako główny wokalista przez lokalną grupę o nazwie "„Los Guatapuri”" i oficjalnie rozpoczął karierę jako wokalista. Grupa wydała album zatytułowany "Festival Vallenato". W 1969 roku nawiązał współpracę ze znaną już lokalnie grupą Hermanosa Lopeza "Hermanos Lopez group" jako wokalista, wydając album "Lo Último en Vallenatos!".
W 1970 Oñate wydał swój drugi album z Hermanosem Lopezem, zatytułowany "Diosa Divina", a także nagrał album z akordeonistą Nelsonem Diazem, zatytułowany "Conmigo es el Baile". W 1971 roku Oñate i Hermanos Lopez nagrali album "El Jardincito". W 1972 roku wydali album "Reyes Vallenatos". W 1973 roku ukazał się album "El Cantor de Fonseca", a w tym samym roku ukazał się "Las Bodas de Plata".
W 1974 roku nagrali kolejne dwa albumy, pierwszy "Fuera de Concurso". Drugi nazywał się "Rosa Jardinera".
W 2010 roku otrzymał nagrodę Latin Grammy Awards.
Zmarł o świcie 28 lutego 2021 roku w wieku 71 lat w szpitalu Pablo Tobón Uribe w Medellín. Jego śmierć była spowodowana zapaleniem trzustki, po powikłaniach związanych z COVID-19.
Życie prywatne.
Był synem Daniela Gonzaleza i Delfiny Oñate i był najmłodszym z trojga rodzeństwa. Ożenił się z Nancy Zuleta i miał z nią troje dzieci; Jorge Luis, Delfina Ines i Jorge Daniel. Miał także innego syna (również imieniem Jorge) z pozamałżeńskiego związku z kobietą o imieniu Claudia Dangond.

</doc>
<doc id="5032289" url="https://pl.wikipedia.org/wiki?curid=5032289" title="Viola confertifolia">
Viola confertifolia

Viola confertifolia C.C.Chang – gatunek roślin z rodziny fiołkowatych ("Violaceae"). Występuje naturalnie w Chinach – w północno-zachodnim Junnan. 
Biologia i ekologia.
Rośnie na łąkach i skarpach. Występuje na wysokości od 2800 do 3200 m n.p.m.

</doc>
<doc id="5032292" url="https://pl.wikipedia.org/wiki?curid=5032292" title="Conotrachelus floridanus">
Conotrachelus floridanus

Conotrachelus floridanus – gatunek chrząszcza z rodziny ryjkowcowatych.
Zasięg występowania.
Płd. USA - znany jedynie z Florydy.
Budowa ciała.
Osiąga 4,4 - 5 mm długości.

</doc>
<doc id="5032293" url="https://pl.wikipedia.org/wiki?curid=5032293" title="Eucrosia">
Eucrosia

Eucrosia – rodzaj roślin z rodziny amarylkowatych. Obejmuje siedem gatunków, występujących endemicznie w Ekwadorze i Peru, gdzie zasiedlają środowiska suche, nizinne, na dolnych zachodnich zboczach Andów i na wybrzeżu Pacyfiku.
Zastosowanie.
Niektóre gatunki uprawiane są jako rośliny ozdobne.

</doc>
<doc id="5032296" url="https://pl.wikipedia.org/wiki?curid=5032296" title="Kowale (rejon miadzielski)">
Kowale (rejon miadzielski)

Kowale (; ) – wieś na Białorusi, w obwodzie mińskim, w rejonie miadzielskim, w sielsowiecie Słoboda.
Historia.
W czasach zaborów w gminie Żośna, w powiecie wilejskim, w guberni wileńskiej Imperium Rosyjskiego.
W latach 1921–1945 wieś leżała w Polsce, w województwie wileńskim, w powiecie duniłowickim, od 1926 w powiecie postawskim, w gminie Żośno.
Według Powszechnego Spisu Ludności z 1921 roku zamieszkiwało tu 86 osób, 7 było wyznania rzymskokatolickiego, 79 prawosławnego. Jednocześnie 23 mieszkańców zadeklarowało polską przynależność narodową, 62 białoruską a 1 inną. Było tu 15 budynków mieszkalnych. W 1931 w 24 domach zamieszkiwało 110 osób.
Wierni należeli do parafii rzymskokatolickiej w Wesołusze i prawosławnej w m. Stare Żośno. Miejscowość podlegała pod Sąd Grodzki w Miadziole i Okręgowy w Wilnie; właściwy urząd pocztowy mieścił się w Słobodzie Żośniańskiej.
W wyniku napaści ZSRR na Polskę we wrześniu 1939 miejscowość znalazła się pod okupacją sowiecką. 2 listopada została włączona do Białoruskiej SRR. Od czerwca 1941 roku pod okupacją niemiecką. W 1944 miejscowość została ponownie zajęta przez wojska sowieckie i włączona do obwodu mińskiego Białoruskiej SRR.
Od 1991 w składzie niepodległej Białorusi.

</doc>
<doc id="5032298" url="https://pl.wikipedia.org/wiki?curid=5032298" title="Bestune T33">
Bestune T33

Bestune T33 – samochód osobowy typu crossover klasy miejskiej produkowany pod chińską marką Bestune od 2019 roku.
Historia i opis modelu.
W 2019 roku FAW Group przeszedł do dalszego wygaszania kolejnych modeli z linii modelowej Besturn, którą docelowo zastąpiła wdrożona na rynek w listopadzie 2018 roku nowa, samodzielna marka Bestune. Oprócz nowych modeli, zasiliły ją także dotychczas produkowane pojazdy z logo FAW. W lipcu 2019 roku przedstawiony w 2019 roku FAW Besturn X40 przeszedł gruntowną restylizację, w ramach której zmienił nazwę na Bestune T33.
W porównaniu do poprzednika, T33 zyskał węższe reflektory wykonane w technologii LED, przestylizowany zderzak z pionowymi paskami diod do jazdy dziennej, a także atrapą chłodnicy zdobioną motywem kropel deszczu i centralnie umieszczony logo Bestune. Gruntownie zmieniono też wygląd tylnej części nadwozia, która zyskała dwuczęściowe lampy i miejsce na tablicę umieszczoną na klapie bagażnika.
Sprzedaż.
Bestune T33 trafił do sprzedaży wyłącznie na rynku chińskim jako najmniejszy model w ofercie. Dostawy pierwszych egzemplarzy rozpoczęły się w sierpniu 2019 roku.

</doc>
<doc id="5032304" url="https://pl.wikipedia.org/wiki?curid=5032304" title="Conotrachelus geminatus">
Conotrachelus geminatus

Conotrachelus geminatus – gatunek chrząszcza z rodziny ryjkowcowatych.
Zasięg występowania.
Występuje we wsch. części Ameryki Północnej od Quebecu, New Hampshire i Florydy na wsch., po Michigan, Nebraskę i Teksas na zach.
Budowa ciała.
Osiąga 3,8–4,9 mm długości. Ubarwienie ciała brązowoczerwone z czarnymi, jasnobrązowymi i białymi plamami na pokrywach.
Biologia i ekologia.
Larwy wyhodowano z kwiatów uczepu oraz ambrozji trójdzielnej z rodziny astrowatych.

</doc>
<doc id="5032305" url="https://pl.wikipedia.org/wiki?curid=5032305" title="Neoboletus xanthopus">
Neoboletus xanthopus



</doc>
<doc id="5032309" url="https://pl.wikipedia.org/wiki?curid=5032309" title="Sarańsk I">
Sarańsk I

Sarańsk I (ros: "Саранск I") – stacja kolejowa w Sarańsku, w Mordowii, w Rosji. Jest zarządzana przez penzeński oddział Kolei Kujbyszewskiej.
Historia.
Połączenie kolejowe między Sarańskiem a Moskwą istnieje od 1900 roku. Pierwszy budynek dworca kolejowego w Sarańsku powstał w 1893 roku wraz z początkiem ruchu pociągów przez stację w Sarańsku. W pierwszej połowie lat czterdziestych zrekonstruowano budynek dworca i plac dworcowy: powiększono tereny stacji, a na miejscu starego, wykonanego w duchu radzieckiego konstruktywizmu, postawiono nowy budynek.
Na początku XXI wieku zdecydowano się wyburzyć stary budynek dworca i postawić nowy terminal kolejowy, który został oddany do użytku w 2009 roku.
W 2017 roku w ramach przygotowania infrastruktury kolejowej do Mistrzostw Świata FIFA 2018 zespół stacji przeszedł modernizację. Przeprowadzono przebudowę peronów i kładki dla pieszych. Wybudowano nowy pawilon inspekcyjny.
Obecnie.
Trzypiętrowy dworzec łączy w sobie nowoczesny projekt architektoniczny z klasycznym stylem „pałacowym”. Budynek przystosowany jest dla osób o ograniczonej sprawności ruchowej i wyposażony jest w tablice informacyjne z rozkładami jazdy najbliższych pociągów, przechowalnię bagażu podręcznego i ponadgabarytowego, punkt pierwszej pomocy, kiosk, kawiarnię-bistro, poczekalnie o różnym stopniu komfortu, całodobowe salony pokój dla mamy i dziecka, centrum usług. Łączna powierzchnia stacji kolejowej w Sarańsku to około 3,4 tys. m². Wydajność wynosi 750 tysięcy osób rocznie.
Połączenia.
Przez Sarańsk I codziennie przejeżdża kilkanaście pociągów jadących w różnych kierunkach: do Moskwy, Petersburga, Samary, Orenburga, Adlera, Workuty.
Zgodnie z rozkładem na 2021 r. Przez stację kursują pociągi dalekobieżne:

</doc>
<doc id="5032313" url="https://pl.wikipedia.org/wiki?curid=5032313" title="Viola cuspidifolia">
Viola cuspidifolia

Viola cuspidifolia W.Becker – gatunek roślin z rodziny fiołkowatych ("Violaceae"). Występuje naturalnie w Chinach – w zachodnim Hubei i Hunanie. 
Biologia i ekologia.
Rośnie na łąkach i skarpach. 

</doc>
<doc id="5032318" url="https://pl.wikipedia.org/wiki?curid=5032318" title="Conotrachelus hayesi">
Conotrachelus hayesi

Conotrachelus hayesi – gatunek chrząszcza z rodziny ryjkowcowatych.
Zasięg występowania.
Występuje we wsch. części Ameryki Północnej od Connecticut i Florydy na wsch., po Illinois, Kansas i Luizjanę na zach.
Budowa ciała.
Osiąga 4,4 - 5,1 mm długości.

</doc>
<doc id="5032321" url="https://pl.wikipedia.org/wiki?curid=5032321" title="Lumír Olšovský">
Lumír Olšovský

Lumír Olšovský (ur. 3 lipca 1973 w Hulczynie) – czeski aktor i reżyser.
Życiorys.
Studiował aktorstwo w konserwatorium w Ostrawie. Po ukończeniu nauki w konserwatorium w 1991 roku wyjechał do teatru w Karlowych Warach. W późniejszym okresie występował na scenach teatralnych takich jak "Divadlo za branou II", Teatr Muzyczny w Karlinie ("Hudební divadlo Karlín") i Teatr na Vinohradach ("Divadlo na Vinohradech"). W został obsadzony w roli głównej w musicalu "Kristián".
Występował gościnnie w teatrze na Fidlovačce ("Divadlo na Fidlovačce"), w teatrze Kalich oraz w Teatrze Broadway.
Na swoim koncie ma także role w filmach i serialach telewizyjnych. Prowadzi i reżyseruje programy telewizyjne. Pracuje również w dubbingu.
Jest autorem i reżyserem komedii muzycznej "Den na zkoušku" z Moniką Absolonovą w roli głównej (2005) oraz komedii "Pět v tom" (2010).
W 2008 roku ukończył studia bakalarskie z zakresu reżyserii na Wydziale Teatralnym Akademii Sztuk Scenicznych w Pradze.
Za rolę Cosmo Browna w musicalu "Zpívání v dešti" otrzymał nagrodę Talii ("Cena Thálie", 2001).

</doc>
<doc id="5032322" url="https://pl.wikipedia.org/wiki?curid=5032322" title="Viola davidii">
Viola davidii

Viola davidii Franch. – gatunek roślin z rodziny fiołkowatych ("Violaceae"). Występuje naturalnie w Chinach – w prowincjach Fujian, Guangdong, Hubei, Hunan, Jiangxi, Shaanxi, Syczuan i Zhejiang oraz Tybecie. 
Biologia i ekologia.
Rośnie w lasach, na łąkach, brzegach cieków wodnych i skarpach.

</doc>
<doc id="5032326" url="https://pl.wikipedia.org/wiki?curid=5032326" title="Conotrachelus hicoriae">
Conotrachelus hicoriae

Conotrachelus hicoriae (ang. "Hickory nut curculio") – gatunek chrząszcza z rodziny ryjkowcowatych.
Zasięg występowania.
Występuje we wsch. części USA od New Jersey i Missouri na płn. po Florydę i Teksas na płd.
Biologia i ekologia.
Żeruje w owocach orzesznika jadalnego.

</doc>
<doc id="5032333" url="https://pl.wikipedia.org/wiki?curid=5032333" title="Prezydent Kościoła (mormonizm)">
Prezydent Kościoła (mormonizm)

Prezydent Kościoła – najwyższe stanowisko w Kościele Jezusa Chrystusa Świętych w Dniach Ostatnich.
Według wierzeń świętych w dniach ostatnich stanowi głowę Królestwa Bożego na ziemi. Jest również upoważnionym następcą Josepha Smitha, pierwszego proroka obecnej dyspensacji. W strukturze organizacyjnej Kościoła znajduje się przed Kworum Dwunastu Apostołów oraz Prezydium Siedemdziesięciu. Tworzy, wraz z grupką dobieranych przez siebie doradców, Pierwsze Prezydium – najwyższy organ zarządzający tej wspólnoty religijnej. W mormońskiej doktrynie porównywany do Mojżesza, poprzez swoją rolę w przekazywaniu Bożej woli i w nauczaniu Ewangelii. Zestawiany jednocześnie z apostołem Piotrem, na podstawie mormońskiej interpretacji 16. rozdziału Ewangelii Mateusza. Jako jedyny jest uprawniony do otrzymywania objawień odnoszących się do całego Kościoła. Kieruje również użytkowaniem wszelkich kluczy kapłaństwa, choć dzierży je wszystkie wspólnie z Pierwszym Prezydium oraz Kworum Dwunastu Apostołów. Jako jedyny jest uprawniony do udzielania upoważnienia w sprawie użycia mocy kapłańskiej. Każdy urząd i obrzęd powiązany z kapłaństwem swoją ważność i znaczenie czerpią z tegoż właśnie upoważnienia.
Prezydent wywiera decydujący wpływ na interpretację nauk i doktryny Kościoła. Jego wypowiedzi i oświadczenia w tym zakresie, jak również otrzymywane przezeń objawienia mogą zastępować nauki głoszone uprzednio przez Kościół. Mogą również modyfikować jego doktrynę, choć ma to miejsce stosunkowo rzadko.
Każdy mężczyzna pełniący stanowisko prezydenta został uprzednio wyświęcony na apostoła, posiadał zatem również kapłaństwo Melchizedeka – jeden z dwóch typów kapłaństwa powszechnie występujących w Kościele. Zgodnie z mormońską teologią prezydent uznawany jest za "proroka, widzącego i objawiciela", podobnie jak członkowie kworum oraz zasadniczo wszyscy członkowie Pierwszego Prezydium. Niemniej jako "żyjący prorok" darzony jest przez świętych w dniach ostatnich szczególnym szacunkiem i oddaniem. Nie jest uznawany za nieomylnego i w niektórych przypadkach może wypowiadać się jako osoba prywatna. Ma wszakże natchnioną zdolność do rozpoznawania błędów i prawd – tak w odniesieniu do Kościoła, jak i całego świata. Świętym w dniach ostatnich generalnie zaleca się podążanie za radą proroka i to nawet w kwestiach natury osobistej. Przyjmuje się także, iż prezydent jako wiedziony przez Boga prorok nigdy nie wprowadzi Kościoła na ścieżkę błędu i odstępstwa. Ogromny zakres władzy i odpowiedzialności odnoszony do prezydenta nie oznacza przy tym, przynajmniej w ściśle teologicznym sensie, że jest on głową kierowanego przez siebie Kościoła. Tę pozycję, wedle mormońskich wierzeń, rezerwuje się dla Jezusa Chrystusa. Prezydent Kościoła natomiast, tak jak i inni przywódcy kościelni, uznaje się za jego sługę.
Stanowisko prezydenta wyewoluowało stopniowo w najwcześniejszym okresie istnienia Kościoła, równolegle do zrębów jego ogólnej struktury organizacyjnej. Jednocześnie, podobnie jak wiele instytucji w początkach ruchu świętych w dniach ostatnich, osadzone zostało w objawieniach, które miał kolejno otrzymywać Joseph Smith. Z tego też powodu wspominane jest w pismach świętych należących do mormońskiego kanonu, tak w Naukach i Przymierzach, jak i w Perle Wielkiej Wartości.
Prezydent Kościoła pełni swoją funkcję dożywotnio, bez względu na wiek lub stan zdrowia. Niemniej proces sukcesji prezydenckiej, przebiegający zasadniczo według tradycji ukształtowanej w ciągu pierwszych kilku dekad funkcjonowania Kościoła, kontrolowany jest formalnie przez Kworum Dwunastu Apostołów. Gremium to, spotykając się bezpośrednio po śmierci przywódcy, działa pod wpływem objawienia, zgodnie z doktryną Kościoła. Po wyznaczeniu i zatwierdzeniu kolejnego prezydenta, zawsze przez jednomyślne głosowanie, dobiera on sobie doradców, również podlegających formalnemu wsparciu przez kworum. Tak wyłonione władze, w tym prezydent, zostają formalnie poparte przez członków Kościoła podczas kolejnej półrocznej Konferencji Generalnej. Zgodnie z mormońską tradycją przewodniczący kworum zajmuje pierwszą pozycję w kościelnej linii sukcesji.
Niekiedy określany mianem przewodniczącego wyższego kapłana, w tym też charakterze kontroluje dostęp do "świętego świętych" – pomieszczenia w centralnej części mormońskiej świątyni w Salt Lake City, przeznaczonego przede wszystkim do odprawiania wyższych obrzędów kapłaństwa. Tytuł przewodniczącego wyższego kapłana może dzielić ze swymi doradcami w Pierwszym Prezydium.
Z uwagi na szczególne znaczenie prezydenta w teologii i historii Kościoła można doń znaleźć liczne odniesienia w mormońskiej kulturze. Dziękczynieniami za jego posługę bądź też zachętami do podążania za jego radami wypełnione są liczne hymny zawarte w oficjalnych śpiewnikach używanych przez świętych w dniach ostatnich. W śpiewniku anglojęzycznym znalazły się chociażby "We Listen to a Prophet’s Voice" (1979) pióra Marylou Cunningham Leavitt z muzyką Darwina K. Wolforda czy "Come, Listen to a Prophet’s Voice" pióra Josepha S. Murdocka oraz Bruce'a R. McConkiego z muzyką Josepha J. Daynesa. Poświęcony jest mu także jeden z najpopularniejszych mormońskich hymnów "We Thank Thee, O God, for a Prophet".
Stoi na czele rady dyrektorów Kościelnego Systemu Edukacji oraz, zgodnie z tradycją, rady dyrektorów będącego własnością Kościoła Uniwersytetu Brighama Younga.
Kościołem kieruje z reguły, ze względu na specyfikę procesu sukcesji i zasadę starszeństwa, mężczyzna w podeszłym wieku. Lista siedemnastu mężczyzn piastujących to najwyższe kościelne stanowisko została zamieszczona poniżej.
"Na podstawie materiału źródłowego":
Analogiczne stanowiska istnieją również w innych wyznaniach zaliczanych do ruchu świętych w dniach ostatnich, w tym w Społeczności Chrystusa. Obecne są także w grupach łączonych z mormońskim fundamentalizmem, choćby w Prawdziwym i Żywym Kościele Jezusa Chrystusa Świętych w Dniach Końca.

</doc>
<doc id="5032347" url="https://pl.wikipedia.org/wiki?curid=5032347" title="Bestune E01">
Bestune E01

Bestune E01 – elektryczny samochód osobowy typu crossover klasy średniej produkowany pod chińską marką Bestune od 2020 roku.
Historia i opis modelu.
W sierpniu 2020 roku Bestune przedstawiło swój pierwszy w pełni elektryczny samochód w postaci średniej wielkości crossovera E01. Samochód zyskał futurystyczną stylizację nawiązującą do spalinowych modeli Bestune, z wąskimi i podłużnymi reflektorami oraz lampami, a także wysoko poprowadzoną linią okien.
W kabinie pasażerskiej producent zdecydował się użyć znany już z modeli T77 i T99 system elektronicznego asystenta kierowcy w postaci hologramu 3D umieszczonego na górnej krawędzi deski rozdzielczej.
Deska rozdzielcza złożyła się z dotykowych wyświetlaczy, które poza systemem multimedialnym i funkcjami drogowymi pozwalają także korzystać z klimatyzacji.
Sprzedaż.
Producent rozpoczął zbieranie zamówień na Bestune E01 tuż po premierze, w sierpniu 2019 roku. Samochód trafił do sprzedaży z wyłącznością dla wewnętrznego rynku chińskiego.
Dane techniczne.
Układ elektryczny Bestune E01 tworzy silnik elektryczny o mocy 190 KM, który umożliwia rozwinięcie maksymalnego momentu obrotowego 320 Nm. Dzięki baterii o pojemności 61,34 kWh samochód rozwija maksymalny zasięg na jednym ładowaniu do 450 kilometrów według chińskiej procedury pomiarowej NEDC. 

</doc>
<doc id="5032349" url="https://pl.wikipedia.org/wiki?curid=5032349" title="Viola delavayi">
Viola delavayi

Viola delavayi Franch. – gatunek roślin z rodziny fiołkowatych ("Violaceae"). Występuje endemicznie w Chinach – w prowincjach Kuejczou, Syczuan i Junnan. 
Biologia i ekologia.
Rośnie na łąkach, brzegach cieków wodnych i skarpach. Występuje na wysokości od 1800 do 2800 m n.p.m.

</doc>
<doc id="5032356" url="https://pl.wikipedia.org/wiki?curid=5032356" title="Prostytutki (film 2006)">
Prostytutki (film 2006)

Prostytutki albo Dziwki (ros. "Точка") – rosyjski film dramatyczny z 2006 roku.
Treść.
Treścią filmu jest historia trzech moskiewskich prostytutek. Nina, Ania i Kira pracują dla firmy, która zyskami z prostytucji dzieli się z lokalną milicją. W swojej pracy trafiają na rozmaitych klientów. Każda z dziewczyn ma swoją własną historię i powód, dla którego została prostytutką.

</doc>
<doc id="5032357" url="https://pl.wikipedia.org/wiki?curid=5032357" title="USS Anzio (CG-68)">
USS Anzio (CG-68)

USS Anzio (CG-68) – amerykański krążownik rakietowy typu "Ticonderoga". Dwudziesty drugi okręt tego typu który wszedł do służby w US Navy w 1992 roku. Okrętowi nadano imię dla upamiętnienia stoczonej w 1944 roku bitwy pod Anzio.
Projekt i budowa.
Zamówienie na budowę okrętu zostało złożone 16 kwietnia 1987 roku w stoczni Ingalls Shipbuilding znajdującej się w Pascagoula w stanie Missisipi. Rozpoczęcie budowy nastąpiło 21 sierpnia 1989 roku. Wodowanie okrętu miało miejsce 2 listopada 1990 roku, wejście do służby 2 maja 1992 roku. 
Służba.
Po wejściu do służby pierwszą misją USS „Anzio” było wejście w skład lotniskowcowej grupy uderzeniowej tworzonej przez USS „Dwight D. Eisenhower”, 20 października 1994 roku. W ramach tej misji przez pół roku działał w rejonie Morza Śródziemnego, Zatoki Perskiej i Oceanu Indyjskiego. W tym czasie brał udział m.in. w operacjach Vigilant Warrior i Deny Flight.
Baltops 1997.
Kolejne coroczne ćwiczenia sił morskich NATO Baltops rozpoczęły się 13 czerwca 1997 roku w Gdyni. Poza tradycyjnymi uczestnikami ćwiczeń reprezentującymi państwa sojuszu, wzięły w nich udział państwa aspirujące do tego grona biorące udział w programie Partnerstwo dla Pokoju. Ćwiczenia miały miejsce na wodach pomiędzy Bornholmem a Zatoką Gdańską. Okręty doskonaliły współpracę w ramach przygotowań do działań przyszłych morskich sił pokojowych w tym m.in. egzekwowanie morskiego embarga. Siły amerykańskie reprezentowało pięć okrętów, z czego dwa to krążowniki rakietowe USS „Anzio” i USS „Cape St. George”.
Baltops 2001.
Kolejne 29. ćwiczenia morskie Baltops rozpoczęły się 1 czerwca 2001 roku, od części portowej która miała miejsce w Gdyni. Scenariusz ćwiczeń obejmował działania związane z dostarczaniem pomocy humanitarnej do fikcyjnego państwa wyspiarskiego „Islandia”, zagrożonego od północy przez „Nordlandie”. Zakres ćwiczeń obejmował odpieranie ataku z powietrza, ze strony okrętów podwodnych i nawodnych, a także prowadzenie blokady morskiej „Nordlandii”. US Navy reprezentowana była przez USS „Anzio” i USS „Cape St. George”.
W 2002 roku „Anzio” wziął udział w kolejnej edycji manewrów Baltops na Bałtyku. 
W ramach operacji Iraqi Freedom 23 marca 2003 roku, przebywając we wschodniej części Morza Śródziemnego, okręt odpalił w stronę Irackich celów osiem pocisków manewrujących BGM-109 Tomahawk. Kolejne cztery pociski odpalił 27 marca. W 2005 roku okręt po raz kolejny wziął udział w manewrach Baltops.
Okręt planowano wycofać ze służby w 2013 roku z powodu cięć budżetowych, jednak ostatecznie nie doszło do realizacji tych planów z powodu przeznaczenia środków w budżecie obrony na roku 2013 na bieżącą eksploatację okrętu.
12 stycznia 2016 roku irańskie jednostki Korpusu Strażników Rewolucji Islamskiej zajęły dwa amerykańskie okręty patrolowe wraz z 10-osobową załogą, które wpłynęły na wody irańskie w pobliżu wyspy Farsi. W pobliżu miejsca zdarzenia przebywał USS „Anzio”, który monitorował sytuację i po 15 godzinach przyjął na pokład uwolnionych amerykańskich marynarzy.

</doc>
<doc id="5032360" url="https://pl.wikipedia.org/wiki?curid=5032360" title="Viola duclouxii">
Viola duclouxii

Viola duclouxii W.Becker – gatunek roślin z rodziny fiołkowatych ("Violaceae"). Występuje naturalnie w Chinach – w prowincji Junnan. 
Biologia i ekologia.
Rośnie w lasach, na wysokości od 1600 do 2700 m n.p.m.

</doc>
<doc id="5032361" url="https://pl.wikipedia.org/wiki?curid=5032361" title="Mathieua galanthoides">
Mathieua galanthoides

Mathieua galanthoides – gatunek roślin z monotypowego rodzaju Mathieua z rodziny amarylkowatych. Uznany za wymarły. Występował w Peru.
Morfologia.
Wieloletnie rośliny zielne, wyrastające z podziemnej cebuli. Liście jajowate, wyrastające na długich ogonkach. Kwiaty zebrane po 2–4 w kwiatostan, wyrastający na głąbiku. Okwiat dzwonkowaty, biały, u nasady rurkowaty, silnie rozszerzony u gardzieli. Pręciki krótko zrośnięte. Szyjka słupka zakończona trójklapowym znamieniem. Owoce i nasiono nieznane.

</doc>
<doc id="5032362" url="https://pl.wikipedia.org/wiki?curid=5032362" title="Mathieua">
Mathieua



</doc>
<doc id="5032373" url="https://pl.wikipedia.org/wiki?curid=5032373" title="Roots (album Bonfire)">
Roots (album Bonfire)

Roots – album zespołu Bonfire, wydany 26 lutego 2021 roku nakładem wytwórni AFM Records na CD i LP.
Powstanie.
Z powodu pandemii COVID-19 konieczne było odwołanie trasy koncertowej promującej album "Fistful of Fire". W zamian zespół z inicjatywy Hansa Zillera postanowił nagrać album akustyczny. Aby pozyskać fundusze na ten cel, uruchomiono projekt crowdfundingowy, który obejmował również nagranie dodatkowych piosenek na nowy album.
Podczas procesu tworzenia albumu zmieniono jego typ z akustycznego na „almost unplugged”. Wynikało to z niezadowolenia Zillera, który w efekcie tego postanowił dodać gitary elektryczne. Na albumie znalazły się utwory z całej twórczości Bonfire, począwszy od albumu "Don’t Touch the Light", a skończywszy na "Fistful of Fire". W niektórych piosenkach zastosowano krótkie riffy pochodzące z takich utworów, jak „Sweet Home Alabama”, „Paint It, Black” czy „Stairway to Heaven”. Dodanie tych riffów było pomysłem Zillera, który w ten sposób chciał uhonorować ulubione piosenki swojej młodości. Stąd też powstał tytuł albumu.
Nagrań dokonano latem 2020 roku w Flatliners Recording Studios w Ingolstadt. Gościnnie w nagraniach udział wzięli między innymi współpracujący już z zespołem przy okazji albumu "Fireworks" Martin Ernst, a także żona gitarzysty, Lydia Pané. W ramach promocji albumu nagrano teledyski do piosenek „Love Don't Lie” oraz „American Nights”. Album został wydany na dwóch płytach CD oraz w limitowanej edycji na dwóch płytach winylowych, przy czym edycja limitowana nie zawierała utworów bonusowych.
Odbiór.
Album zajął 68. miejsce na niemieckiej oraz 65. miejsce na szwajcarskiej liście przebojów.

</doc>
<doc id="5032375" url="https://pl.wikipedia.org/wiki?curid=5032375" title="Nikola Dobroslavić">
Nikola Dobroslavić

Nikola Dobroslavić (ur. 2 stycznia 1949 w Slano) – chorwacki polityk, od 2009 żupan żupanii dubrownicko-neretwiańskiej.
Życiorys.
Studiował na uniwersytecie w Zadarze. Jest profesorem filozofii oraz języka angielskiego. Pracował jako kierownik restauracji w hotelach "Admiral" i "Osmine" w Slano, następnie został zastępcą dyrektora w hotelu "Osmine".
Kariera polityczna.
Od 1997 do 2009 roku był burmistrzem gminy Dubrovačko primorje z ramienia Chorwackiej Wspólnoty Demokratycznej"". 2 czerwca 2009 roku został żupanem żupanii dubrownicko-neretwiańskiej. Zastąpił na tym stanowisko Mirę Buconić. Reelekcję uzyskał w 2013 oraz w 2017 roku.
Od 1 lipca 2013 roku jest członkiem Europejskiego Komitetu Regionów, w którym należy do Europejskiej Partii Ludowej i zasiada w Komisji Polityki Spójności Terytorialnej i Budżetu UE (COTER) oraz w Komisji Obywatelstwa, Sprawowania Rządów, Spraw Instytucjonalnych i Zewnętrznych (CIVEX).
W grudniu 2015 roku został prezesem Euroregionu Adriatycko-Jońskiego.
Życie prywatne.
Jest żonaty, ma trójkę dzieci"".

</doc>
<doc id="5032376" url="https://pl.wikipedia.org/wiki?curid=5032376" title="Bestune NAT">
Bestune NAT

Bestune NAT – elektryczny samochód osobowy typu taksówka klasy kompaktowej produkowany pod chińską marką Bestune od 2021 roku.
Historia i opis modelu.
W pierwszych dniach stycznia 2021 roku Bestune przedstawiło kolejny model z gamy w pełni elektrycznych pojazdów w postaci minivana E05. Pojazd zadebiutował podczas wystawy samochodów elektrycznych i elektromobilności w Haikou na południu Chin.
Bestune E05 przyjęło formułę podyktowaną wymaganiami przewozów ludzi zarówno przez korporacje taksówkarskie, jak i konkurencyjne korporacje jak DiDi. Samochód zyskał awangardową sylwetkę z asymetrycznie działającymi drzwiami tylnymi - od strony kierowcy otwierają się one w klasyczny sposób, a od strony pasażera i jednocześnie chodnika - odsuwają się one, udostępniając obszerny tylny rząd siedzeń.
Tuz przed uruchomieniem sprzedaży modelu na rodzimym rynku chińskim, producent zdecydował się dokonać korekty nazwy na Bestune NAT. Trzyliterowy skrót tłumaczony jest jako zestawienie ze sobą wyrazów "Next Automatic Taxi", wyrażając tym samym charakter i przeznaczenie pojazdu.
Sprzedaż.
Bestune NAT powstał jako odpowiedź koncernu FAW Group na identyczną koncepcję elektrycznej taksówki, którą w 2020 roku do użytku wprowadził konkurencyjny BYD poprzez model D1. Podobnie jak on, pojazd nie został przeznaczony do sprzedaży dla prywatnych klientów, powstając na zlecenie korporacji taksówkarskich i przewozowych na terenie Chin.
Dane techniczne.
Układ elektryczny Bestune NAT tworzy silnik elektryczny o mocy 136 KM, a także bateria o pojemności 61,34 kWh. Pojazd rozwija 320 Nm maksymalnego momentu obrotowego, a także jest w stanie przejechać do 450 kilometrów na jednym ładowaniu.

</doc>
<doc id="5032377" url="https://pl.wikipedia.org/wiki?curid=5032377" title="Kazimierz Garbusiński">
Kazimierz Garbusiński

Kazimierz Garbusiński (ur. 25 lutego 1883 w Opatowcu, zm. 28 czerwca 1945 w Krakowie) – polski kompozytor, muzyk, pedagog, organizator życia muzycznego.
Życiorys.
Był czwartym spośród dzieci Jana i Katarzyny z Bujakowskich. W latach 1898–1902 zajmował się kolportażem literatury z Krakowa do zaboru rosyjskiego. Początkowo nauki odbywał pod kierunkiem swojego starszego brata Piotra. W roku 1903 udał się do Warszawy, gdzie był uczniem znanego kompozytora Zygmunt Noskowskiego. W latach 1904–1908 uczęszczał do klasy organowej Konserwatorium Towarzystwa Muzycznego w Krakowie, którego ówczesnym dyrektorem i profesorem był znakomity kompozytor Władysław Żeleński. 26 czerwca 1908 uzyskał dyplom Konserwatorium z wynikiem celującym. Jego talentem zainteresował się wówczas Żeleński, który w dalszym ciągu osobiście uczył go kompozycji. Dodatkowo Garbusiński pobierał nauki kontrapunktywy u innego cenionego dyrygenta i kompozytora Feliksa Nowowiejskiego.
W 1909 rozpoczął działalność pedagogiczną jako nauczyciel w państwowych gimnazjach krakowskich: IX im. Józefa Hoene-Wrońskiego i V im. Jana Kochanowskiego.
Dzięki zdobytej wiedzy i umiejętnościach w 1915 organizuje przy Kolegiacie św. Anny w Krakowie chór mieszany i zostaje organistą. Do objęcia stanowiska dyrektora chóru przyczynił się ówczesny prepozyt kolegiaty ks. dr Józef Caputa, wielki znawca i miłośnik muzyki. Kierowany przez niego chór w 1919 przekształca się w Towarzystwo Oratoryjne, a jego prezesem zostaje Karol Rostworowski.
Garbusiński był też założycielem i dyrektorem chórów „Echo” i „Hasło”. W 1928 Wydział Muzyki Kościelnej Konserwatorium Towarzystwa Muzycznego w Krakowie, oceniając jego zdolności pedagogiczne, powołuje go na stanowisko profesora gry organowej, solfeża i śpiewu chóralnego w tut. Konserwatorium. Jednocześnie w 1929 zostaje członkiem zarządu, założonego w tym samym roku, Związku Chórów Kościelnych Archidiecezji Krakowskiej, nad którym protektorat sprawował metropolita krakowski ks. kard. Adam Stefan Sapieha. W 1939 Walne Zgromadzenie Związku nadało mu godność członka honorowego.
Po jego śmierci kompozytor i krytyk muzyczny Jan Maklakiewicz na łamach „Dziennika Polskiego” z dnia 20 sierpnia 1945 napisał: „Garbusińskiego można zaliczyć do plejady chlubnych pionierów, upowszechniających szeroko naszą muzykę. Nazwisko jego stoi obok takich ludzi jak Maszyński, Niewiadomski, Wallek Walewski, ks. Gieburowski, Nowowiejski, Kozura, Lechoń…”. „Wychował całe pokolenia dobrych muzyków, dyrygentów i wirtuozów organowych: Geiger, Kozak, Kisza, Mastela i wielu innych”. Kazimierz Garbusiński został pochowany na Cmentarzu Rakowickim w Krakowie. 
Rodzina.
W 1909 poślubił Wiktorię Sękara, z którą miał cztery córki: Zofię (1910), Jadwigę (1911) – późniejszą żonę dowódcy ORP Błyskawica Zbigniewa Węglarza, Marię (1914) i Wandę (1920).
Twórczość.
Skomponował około 500 utworów, w większość o treści religijnej – oratoria, msze, misteria pasyjne, utwory organowe, pieśni chóralne, kolędy. Komponował również utwory świeckie. Niektóre utwory, jak "Siedem Słów Chrystusa" czy "Boże Narodzenie", przedstawiane były w teatrach krakowskich Słowackiego czy Bagateli.
Do jego prac pedagogicznych zaliczamy: „Melodie”, oraz podręcznik do nauki śpiewu „Dyktaty Muzyczne”. Utwory Garbusińskiego były wydawane nakładem własnym, przez wydawnictwa krajowe, a także przez B.J. Zalewski Chicago.

</doc>
<doc id="5032379" url="https://pl.wikipedia.org/wiki?curid=5032379" title="Jan Ziembicki">
Jan Ziembicki



</doc>
<doc id="5032384" url="https://pl.wikipedia.org/wiki?curid=5032384" title="Viola fissifolia">
Viola fissifolia

Viola fissifolia Kitag. – gatunek roślin z rodziny fiołkowatych ("Violaceae"). Występuje naturalnie w Mongolii i Chinach – w prowincjach Hebei, Heilongjiang, Jilin i Liaoning oraz regionie autonomicznym Mongolia Wewnętrzna. 
Biologia i ekologia.
Rośnie na łąkach i skarpach. 

</doc>
<doc id="5032392" url="https://pl.wikipedia.org/wiki?curid=5032392" title="Dara Rolins">
Dara Rolins

Dara Rolins, właśc. "Darina Rolincová" (ur. 7 grudnia 1972 w Bratysławie) – słowacka piosenkarka.
Jest absolwentką Państwowego Konserwatorium w Pradze.

</doc>
<doc id="5032402" url="https://pl.wikipedia.org/wiki?curid=5032402" title="Mistrzostwa Świata w Snookerze 2021">
Mistrzostwa Świata w Snookerze 2021

Mistrzostwa Świata w Snookerze 2021 (ang. "2021 Betfred World Snooker Championship") – 84. edycja mistrzostw świata w snookerze, która odbyła się w dniach 17 kwietnia – 3 maja 2021 roku w Crucible Theatre w Sheffield. Był to piętnasty i ostatni turniej rankingowy sezonu 2020/2021.
Obrońcą tytułu mistrzowskiego był Anglik Ronnie O’Sullivan, który odpadł w 2. rundzie turnieju z Anthonym McGillem.
Mistrzem świata został Anglik Mark Selby, który w finale pokonał rodaka Shauna Murphy’ego 18:15.
Zawodnicy.
Zawodnicy rozstawieni.
W turnieju na 1. pozycji rozstawiony został obrońca tytułu Ronnie O’Sullivan. Kolejnych 15 miejsc zostało obsadzonych według kolejności na liście rankingowej na sezon 2020/2021, uwzględniającej wszystkie punkty zdobyte do turnieju Tour Championship 2021 włącznie.
Zawodnicy nierozstawieni.
Poniżsi zawodnicy wywalczyli udział w mistrzostwach dzięki kwalifikacjom.
Breaki stupunktowe fazy głównej turnieju.
W fazie głównej turnieju zostało wbite rekordowe 108 breaków stupunktowych w wykonaniu 22 zawodników. Najwięcej z nich (trzynaście) zbudował Stuart Bingham.
Kwalifikacje.
Format kwalifikacji.
Zawodnicy spoza czołowej szesnastki rankingu światowego oraz zaproszeni amatorzy musieli przejść przez czterorundowe eliminacje, które wyłoniły 16 zawodników zakwalifikowanych do udziału w fazie głównej mistrzostw. Turniej kwalifikacyjny został rozegrany w dniach 5–14 kwietnia 2021 roku w English Institute of Sport w Sheffield.
Format kwalifikacji wygląda następująco:
Breaki stupunktowe kwalifikacji.
W kwalifikacjach łącznie zostało wbite 106 breaków stupunktowe w wykonaniu 50 zawodników. Najwięcej z nich (sześć) wbił Matthew Selt.
Prawa telewizyjne.
Kwalifikacje.
Kwalifikacje można było śledzić w następujących platformach streamingowych:

</doc>
<doc id="5032403" url="https://pl.wikipedia.org/wiki?curid=5032403" title="Labadie Collection">
Labadie Collection

Labadie Collection (pol. Kolekcja Labadiego) – zbiór biblioteczny na Uniwersytecie Michigan będący kolekcją rzadkich pism zebranych przez anarchistę z Detroit – Josepha Labadie. Jest uznawany za jedną z najbardziej kompletnych na świecie kolekcji materiałów dokumentujących historię anarchizmu i innych ruchów radykalnych od XIX wieku do czasów współczesnych.
Historia.
Początki.
Kolekcja stała się częścią Biblioteki Zbiorów Specjalnych (wówczas nazywanej Salą Rzadkich Książek) w 1964. Nazwana jest na cześć indywidualistycznego anarchisty Josepha Labadie. Z pomocą swojej oddanej żony, Sophie, Labadie zebrał i starannie przechował ogromną ilość literatury na temat ruchów społecznych od lat 70. XIX wieku do swojej śmierci w 1933, w tym swoje własne pisma i publikacje. Chociaż oferty wobec tej unikalnej i cennej kolekcji napłynęły z kilku instytucji, w tym z Uniwersytetu Wisconsin, "Jo", jak nazywano Josepha, nalegał, by trafiła ona na Uniwersytet Michigan. Nie tylko chciał, aby była ona bliżej niego, ale także czuł, że konserwatywna instytucja z Michigan potrzebuje ideologicznej równowagi w swoich zbiorach. W liście z 1912 do Johna R. Commonsa z Uniwersytetu Wisconsin, Labadie dziękował mu za próbę pozyskania jego kolekcji i napisał:
Dokładna wielkość jego wkładu nie jest znana, ale pierwszy transport przybył w 1912 w około 20 skrzyniach. Oprócz materiałów powstałych na maszynie drukarskiej Labadie'go i jego obszernej korespondencji, były to książki, broszury, regulaminy, gazety, biuletyny, ogłoszenia, legitymacje członkowskie, fotografie, ulotki i odznaki odzwierciedlające jego działalność w różnych ruchach robotniczych i strajkowych. Chociaż Rada Uczelni łaskawie przyjęła dar, konserwatywna administracja biblioteki nie wiedziała, co zrobić z tym radykalnym zbiorem literatury. Przez wiele lat po złożeniu materiałów w Bibliotece nie zrobiono z nimi zupełnie nic. Potrzebujący badacze otrzymywali klucz i byli odsyłani do zamkniętej skrytki, w której znajdowały się pudła z materiałami niedostępnymi, nieopracowanymi i nieskatalogowanymi. Zbiory zostały skazane na zapomnienie.
Agnes Inglis.
Materiały mogły być całkowicie zapomniane, gdyby nie prominentna działaczka z Detroit, Agnes Inglis, która rozpoczęła badania w Kolekcji Labadiego na początku lat 20. Inglis już wcześniej była zaangażowana w radykalną działalność polityczną, organizując wykłady dla Emmy Goldman, innych anarchistów i IWW, zbierając poparcie dla kwestii pracownicznych i swobód obywatelskich, a także pomagając, a nawet wpłacając kaucję za osoby łamiące prawo poborowe i więźniów politycznych z czasów I wojny światowej. Jej rodzina zredukowała jej finanse do skromnego stypendium, aby nie roztrwoniła spadku na radykalne cele, do czego była skłonna.
Inglis znała się z Jo i Sophie Labadie i wiedziała o ich darowiźnie dla Biblioteki. Po pierwszym spotkaniu z kolekcją górę wziął jej wrodzony instynkt organizatorski i została, by "uporządkować" materiały i wprowadzić trochę ładu do chaosu. Ta decyzja zmieniła jej życie, gdyż pozostała w opiece nad kolekcją przez ponad 20 lat, stając się jej nieoficjalną kuratorką. Inglis poświęciła swój czas, pracując bez jakiegokolwiek wynagrodzenia, z wyjątkiem jednego krótkiego okresu, kiedy otrzymała niewielkie stypendium.
Inglis zmarła 29 stycznia 1952 w wieku 81 lat. Pomimo obietnicy dr Warner Rice, nowego głównego bibliotekarza, że biblioteka będzie nadal poszerzać kolekcję, Inglis nie została zastąpiona przez wiele lat. Kolekcja była zaniedbywana, a co gorsza, niszczona przez pozbawionych nadzoru mecenasów, którzy mieli swobodny dostęp do jej starannie skatalogowanej zawartości. Z powodu tego nadużycia, precyzyjny system Inglis został utracony na zawsze (choć jej karty indeksowe, w większości zapisane odręcznie notatkami i analizami, są nadal w użyciu, złożone w starym katalogu kart).
Edward Weber.
W 1960 Edward Weber, który pracował jako bibliotekarz w dziale nauk społecznych, został przydzielony na pełny etat do kolekcji Labadiego. Weber wpisał się w ducha kolekcji i kontynuował jej tradycję. Wniósł również swoje własne zainteresowania społeczno-polityczne, które obejmowały radykalne poglądy co do wolności seksualnej, wyzwolenia osób homoseksualnych, promocja wolnomyślicielstwa i swobód obywatelskich. Ponieważ nie było jeszcze budżetu na zakup książek, Weber polegał na darowiznach i życzliwych pracownikach biblioteki, którzy "regulowali" konta i wprowadzali do zbiorów literaturę wywrotową. Weber był zdecydowanym krytykiem cenzury i ignorancji, a także płodnym autorem listów, a obszerna korespondencja, którą prowadził przez 40 lat swojej kadencji, sprawiła, że kolekcja stale się powiększała.
W 1964 szef biblioteki uniwersyteckiej, Frederick H. Wagman, zainspirowany pracą Ralpha Ellswortha na Uniwersytecie Iowa, polecił Weberowi, by zaczął zbierać materiały dotyczące zarówno prawicy, jak i lewicy, więc biblioteka trafiła na listy mailingowe niektórych organizacji białych supremacjonistów i ultrakonserwatystów. Weber zaczął poszerzać tematykę kolekcji, aby odzwierciedlić zmieniające się czasy i ruchy. Jego pomysłowość i znajomości zarówno w bibliotece, jak i poza nią, pomogły w sprowadzeniu materiałów, których nie gromadziło wówczas wiele innych instytucji: broszur i plakatów z ruchów studenckich, gejowskich, praw obywatelskich, antywojennych, ruchów wyzwolenia czarnych, meksykanów i kobiet, a także podziemnych gazet, ulotek, przypinek politycznych i innych rzadkości. Dopiero w połowie lat 70. XX wieku kolekcja Labadiego otrzymała wreszcie budżet książkowy. Weber po raz pierwszy w historii kolekcji mógł dokonywać legalnych zakupów.
W 1994 Julie Herrada została zatrudniona jako asystent kuratora i pierwszy przeszkolony archiwista do kolekcji Labadiego. Kiedy Weber odszedł na emeryturę w 2000, Herrada przejęła funkcję kuratora.
Zawartość.
Kolekcja zawiera obecnie ponad 50 000 książek, 8 000 serii (w tym blisko 800 bieżących prenumerat czasopism), nagrania magnetofonowe przemówień, debat, piosenek i historii mówionych, nuty, przypinki, plakaty, fotografie i komiksy. Na stronie internetowej kolekcji można obejrzeć ponad 900 fotografii, przeczytać opisy ponad 100 zbiorów archiwalnych, zapoznać się z listą niektórych materiałów niedrukowanych, obejrzeć wystawy online, a także przejrzeć katalog blisko 9000 kartotek tematycznych, zawierających broszury, ulotki, wycinki i inne efemerydy.
Od czasu jej powstania w 1911 setki osób dokładało się do zbiorów biorąc materiały ze strychów, garaży, piwnic, a nawet w cel więziennych. Oprócz tematyki anarchizmu, w którym kolekcja przoduje, inne tematy obejmują socjalizm, komunizm, prymitywizm, tematykę pracowniczą (zwłaszcza przełom XIX i XX wieku), wolność seksualną (w tym ruch wyzwolenia osób homoseksualnych), wyzwolenie zwierząt, feminizm, ekologię, młodzież i protesty studenckie, cenzurę, ruchy wyzwolenia czarnoskórych, ruchy antywojenne i pacyfistyczne oraz radykalną prawicę. Po aresztowaniu Theodore'a Kaczynskiego, znany również jako Unabomber, oficjalnie wyznaczył Uniwersytet Michigan jako odbiorcę swoich pism, listów i innych dokumentów do kolekcji. Pisma Kaczynskiego, które kolekcja zgodziła się wziąć w 2000, należą do najpopularniejszych archiwów w zbiorach specjalnych Uniwersytetu Michigan.
Katalog online uniwersytetu zawiera zbiory kolekcji. Część zbiorów została zdigitalizowana w celu udostępnienia ich online.

</doc>
<doc id="5032405" url="https://pl.wikipedia.org/wiki?curid=5032405" title="Grupa Pancerno-Motorowa Dowództwa Obrony Warszawy">
Grupa Pancerno-Motorowa Dowództwa Obrony Warszawy

Grupa Pancerno-Motorowa Dowództwa Obrony Warszawy – improwizowany pancerny pododdział broni pancernych Wojska Polskiego w kampanii wrześniowej 1939 roku.
Sformowana w Warszawie w dniu 4 września 1939 roku z pododdziałów pancernych i samochodowych 3 batalionu pancernego w Warszawie, pancernych Centrum Wyszkolenia Broni Pancernej (11 batalionu pancernego) w Modlinie oraz zmotoryzowanych kompanii przeciwpancernych.
Formowanie.
Po sformowaniu pododdziałów przewidzianych planem mobilizacyjnym przez 3 batalion pancerny w Warszawie, z nadwyżek mobilizacyjnych batalionu sformowano 2 września improwizowaną kompanię czołgów lekkich do dyspozycji Naczelnego Wodza. Na dowódcę tej kompanii wyznaczono oficera 3 batalionu pancernego kpt. Stanisława Grąbczewskiego. Wyposażono ją w będące w trakcie prób odbiorczych w Forcie Wola jednowieżowe czołgi lekkie 7 TP w ilości 11 sztuk. Przez następne dwa dni kompletowano wyposażenie kompanii w radiostacje. Na rozkaz Ministra Spraw Wojskowych od 3 września w 3 batalionie pancernym z czołgów lekkich szkolnych dwuwieżowych 7TP utworzono pluton czołgów. Tym samym rozkazem 4 września w Centrum Wyszkolenia Broni Pancernych z nadwyżek centrum, 11 batalionu pancernego (batalionu doświadczalnego) utworzono kompanię czołgów rozpoznawczych TK-3 pod dowództwem kpt. Antoniego Brażuka oraz przesunięto do Warszawy 7 sprawnych czołgów lekkich szkolnych dwuwieżowych 7TP z załogami (w tym jeden egzemplarz „żelazny” jako magazyn części). Z czołgów dwuwieżowych 7TP z Modlina i Warszawy utworzono 2 kompanię czołgów lekkich pod dowództwem kpt. Feliksa Michałkowskiego. 4 września dowódcą broni pancernej Dowództwa Obrony Warszawy został mianowany były dowódca 3 batalionu pancernego mjr Julian Głowacki, a dowódcą Grupy Pancerno-Motorowej mianowano kpt. Bolesława Kowalskiego z CWBPanc. Utworzone ponad etat w 3 batalionie strzelców w Rembertowie, dwie z trzech zmotoryzowanych kompanii przeciwpancernych kal. 37 mm weszły w skład grupy. Ponadto dołączono 3 kolumny samochodów ciężarowych (dwie z rekwizycji), każda po 20 ciężarówek. 6 września do grupy jako dowódców czołgów włączono podchorążych ze Szkoły Podchorążych Broni Pancernej.
Walki w Obronie Warszawy.
Grupa działała jako oddział dyspozycyjny Dowódcy Obrony Warszawy gen. bryg. Waleriana Czumy. Pododdziały brały udział we wszystkich ważniejszych walkach toczonych przez załogę Warszawy w okresie od 6 do 27 września 1939 roku. Od 5–6 września; 1 kczl stacjonowała w Ogrodzie Saskim, 2 kczl w Parku Ujazdowskim, potem w Ogrodzie Krasińskich, a kczrozp. w Parku Łazienkowskim. 6 września w godzinach popołudniowych celem potwierdzenia informacji o przerwaniu frontu Armii „Łódź” na szosę piotrkowską wysłano kompanię czołgów rozpoznawczych OW. Wieczorem kompania osiągnęła Mszczonów i nawiązała kontakt z cofającymi się jednostkami Armii „Łódź”, rano 7 września jeden z plutonów kompanii wysłany na patrol, pod Babskiem starł się ze strażami przednimi niemieckiej 4 Dywizji Pancernej, tracąc w starciu 2 tankietki oraz rannych zostało kilku czołgistów. 7 września kompania powróciła do Warszawy. 1 kompania czołgów lekkich OW 6 września rozpoznawała do rejonu Grójca, jej plutony dotarły do Mogielnicy i Nowego Miasta. Nie nawiązując kontaktu z wrogiem, na noc powróciła do Warszawy. Tego dnia z 2 kompanii czołgów lekkich, I pluton wraz z sekcją motocyklistów pod dowództwem por. Sempolińskiego rozpoznał linię Bugu dotarł do Łochowa. Patrol z podjazdu w Wyszkowie nawiązał kontakt z 1 Dywizją Piechoty Legionów, otrzymując meldunek o sytuacji bojowej. Pluton powrócił 7 września z meldunkiem. 8 września oba plutony czołgów rozpoznawczych TK wraz z motocyklistami rozpoznawały zachodnie przedpole Warszawy. Jeden z plutonów w Raszynie w potyczce stracił dwie tankietki uszkodzone, drugi z plutonów w walce z niemieckimi czołgami między Morami, a Ożarowem utracił zniszczone 2 tankietki i motocykl. 9 września na Ochotę i Wolę natarcie przeprowadziła niemiecka 4 Dywizja Pancerna. Obie kompanie czołgów lekkich około południa zostały skierowane do dyspozycji dowódcy odcinka „Zachód” Obrony Warszawy, celem wzmocnienia obrony. I pluton 1 kczl wspierał obrońców Ochoty w rejonie ulic Białobrzeskiej, Grójeckiej oraz Sękocińskiej. Wraz z piechotą pluton wykonał kontrataki na wdzierającą się niemiecką piechotę i czołgi odzyskując budynki i barykady utracone w wyniku niemieckiego natarcia. Załogi zapasowe 1 kczl likwidowały pozostające na tyłach grupy niemieckiej piechoty. 2 kczl I plutonem dozorowała wylot ul. Żwirki i Wigury, a 2 plutonem wraz z piechotą likwidowała niemieckie czołgi i niemiecką piechotę, w rejonie Kolonii Staszica. Wspólnie z piechotą i artylerią polskich oddziałów na Ochocie zniszczono i unieruchomiono 42 czołgi niemieckiej 4 D Panc. Od tego dnia z grupy została wyłączona 12 zmot. komp. pppanc. przeszła ona do wsparcia pododdziałów piechoty Odcinka „Warszawa-Zachód”. 10 września 2 kczl i pozostałość kczrozp. wycofano do odwodu. 1 kczl tego dnia wsparła obrońców Woli, I pluton wspierał kontratak piechoty polskiej z rejonu cmentarza prawosławnego, do rejonu pętli tramwajowej na obrzeżach, jeden z czołgów został trafiony, a dwóch czołgistów z załogi zostało rannych, kierowca wyprowadził czołg za własne linie. Wieczorem tego dnia pozostała część 1 kczl oraz 13 zmot. komp. ppanc. wraz ze zmotoryzowaną doraźnie piechotą dokonały rozpoznania szosy Warszawa-Leszno w kierunku Puszczy Kampinoskiej. Zaskoczony wróg w rejonie cmentarza w Wawrzyszewie przepuścił czołowe czołgi, pozostałe zniszczyły 3 pojazdy pancerne nieprzyjaciela, wzięły do niewoli oficera i zlikwidowali innego, uwolniono kilkudziesięciu polskich jeńców. W rejonie Nowego Wawrzyszewa doszło do chaotycznego nocnego boju spotkaniowego z niemiecką kompanią czołgów. Dwa polskie czołgi 7TP zostały trafione, ale odprowadzone do naprawy za własne linie. Zdobyte niemieckie czołgi odholowano do miasta. Nad ranem 11 września wycofano 1 kczl na odpoczynek. Wieczorem 11 września obie kompanie czołgów lekkich w związku z planowanym wypadem na Okęcie zgrupowano w Alei Niepodległości. Podobnie jak kompanie czołgów w wypadzie wzięła udział 13 zmot. komp. ppanc. ppor. T. Banaszczyka. Ostatecznie natarcie wyruszyło o godz. 5.00 12 września uderzenie polskiej piechoty z II i IV batalionu 360 pułku piechoty ppłk. Chmury wraz z czołgami 7TP 1 i 2 kompanii czołgów lekkich odrzuciło niemiecki batalion 82 pp z 31 Dywizji Piechoty, zdobyto hangary i koszary 1 pułku lotniczego, zdobyto kolonię Okęcie. Polskie czołgi ok. godz. 6.00 dotarły do szosy Warszawa-Kraków. Kontrakcja niemieckiej 4 D Panc. powstrzymała natarcie polskiego zgrupowania. W 2 kczl uszkodzono czołg dowódcy kompanii, on sam ranny dostał się do niewoli z 1 plutonu spłonęły dwa czołgi z załogami, a następne dwa stracono w walce. Na Paluchu i na Służewcu osłaniały natarcie sił głównych na Okęcie, plutony I, 1 kczl i II, 2 kczl, stoczyły tam walkę z czołgami niemieckiej 4 D Panc. W czasie walk o kompleks toru wyścigów konnych na Służewcu w zniszczonym czołgu poległ dowódca 2 plutonu 2 k czl ppor. Gołębiowski. Ogółem w ataku na Okęcie i Służewiec stracono jako zniszczonych lub ciężko uszkodzonych 7 czołgów 7TP. Na wrogu zdobyto 1 czołg, spalono kilka samochodów ciężarowych i 1 samolot „Storch”. 13 września wszystkie czołgi 7TP jedno i dwuwieżowe zgromadzono w 1 kompanii kpt. Grąbczewskiego. 15 września pluton czołgów lekkich i pluton czołgów rozpoznawczych, celem nawiązania łączności z jednostkami Armii „Poznań” i Armii „Pomorze” patrolowały północne przedpola Warszawy i wyjścia z Puszczy Kampinoskiej. W potyczce uszkodzono jeden czołg niemiecki z podjazdu pancernego biorąc jego załogę do niewoli. Powracający pluton czołgów 7TP został ostrzelany przez polską obronę, a jeden z czołgów wysadziła na minie polska obrona przed barykadą na szosie do Młocin. Od 18 września kompanie kpt. Grąbczewskiego i kpt. Brażuka oraz 13 zmot. kompania ppanc. przydzielono do dyspozycji dowódcy odcinka ppłk. dypl. L. Okulickiego, z którymi wykonał natarcie. Natarcie to miało nawiązać kontakt z Armią „Poznań i „Pomorze”. Pluton por. Sempolińskiego wspierał natarcie I/360 pp w kierunku miejscowości Grot i Nowego Chrzanowa, a pluton por. Kraskowskiego IV/360 pp w kierunku na miejscowość Blizne. Zdobyto Nowe Chrzanowo, pod Bliznem stracono wszystkie czołgi plutonu por. Kraskowskiego w walce z czołgami niemieckiej 1 Dywizji Lekkiej. Poległo kilku czołgistów kilku zostało rannych, wśród nich por. Kraskowski. Po przebiciu się do Warszawy pozostałości jednostek Armii „Poznań”, wśród nich znalazło się kilka czołgów rozpoznawczych TK-3, TKS, które umożliwiły odbudować kompanię kpt. Brażuka. Podczas niemieckiego szturmu na Warszawę 26 września niemiecka piechota wsparta czołgami wdarła się w powstałą lukę w rejonie Dworca Warszawa-Zachodnia. Kontratak kompanii czołgów lekkich powstrzymał niemieckie natarcie i odrzucił je w rejon torów kolejowych za cmentarzem wolskim. Kompania czołgów rozpoznawczych wraz z towarzyszącą piechotą wykonała kontratak w kierunku parowozowni na Czystem, powstrzymując natarcie wroga, jednocześnie z uwagi na ogień zaporowy artylerii nieprzyjaciela zostały uszkodzone wszystkie czołgi TK i ewakuowano je do naprawy. Sprawnych w dniu 27 września pozostało tylko 6 czołgów 7TP, w dniu tym pozostałości grupy przygotowały się do następnego przeciwnatarcia na Woli. Z uwagi na podjęte rozmowy kapitulacyjne do walki pancerniacy już nie weszli. Kompanie przeciwpancerne w zależności od potrzeb wspierały na zagrożonych użyciem broni pancernej wroga odcinkach własną piechotę. Pozostałości Grupy Panc-Mot. Obrony Warszawy skapitulowały wraz z załogą Warszawy i w większości poszły do niewoli.

</doc>
<doc id="5032407" url="https://pl.wikipedia.org/wiki?curid=5032407" title="Sounds from the Verve Hi-Fi">
Sounds from the Verve Hi-Fi

Sounds from the Verve Hi-Fi – album kompilacyjny zrealizowany przez Thievery Corporation na zlecenie wytwórni Verve i wydany w 2002 roku.
Historia albumu.
Album "Sounds from the Verve Hi-Fi" został wydany 29 stycznia 2002 roku w Stanach Zjednoczonych i Europie przez Verve Records jako CD i podwójny LP.
Na potrzeby tej kompilacji Rob Garza i Eric Hilton wydobyli z archiwów legendarnej wytwórni szereg utworów, tworząc kolekcję, która pokazuje rodzaj muzycznej różnorodności, która charakteryzowała jej działalność wydawniczą od lat 60. XX wieku: bossa nova, latin jazz, samba, hard bop i muzyka folkowa. W zbiorze ich ulubionych utworów znaleźli się zarówno prekursorzy acid jazzu, tacy jak Wes Montgomery czy Jackie and Roy jak i artyści mniej znani, jak Kenyon Hopkins, The Jazz Renegades i Wynton Kelly. Prawie połowa utworów ukazała się na CD po raz pierwszy w Ameryce.
Lista utworów.
Zestaw utworów na płycie CD:
Notowania.
16 lutego 2002 roku album doszedł do 43. miejsca na liście Heatseekers Albums tygodnika Billboard.

</doc>
<doc id="5032410" url="https://pl.wikipedia.org/wiki?curid=5032410" title="Celeste Buckingham">
Celeste Buckingham

Celeste Rizvana Buckingham (ur. 3 maja 1995 w Zurychu) – słowacka piosenkarka pochodzenia amerykańsko-szwajcarskiego.
Jest finalistką drugiego sezonu programu Česko Slovenská Superstar. W 2012 roku wydała swój debiutancki album "Don't Look Back" i była nominowana do MTV Europe Music Awards w kategorii Best Czech and Slovak Act. Była jurorem słowacko-czeskiej wersji formatu X Factor. W 2013 roku zdobyła nagrodę OTO jako piosenkarka roku.

</doc>
<doc id="5032411" url="https://pl.wikipedia.org/wiki?curid=5032411" title="Celeste Buckinghamová">
Celeste Buckinghamová



</doc>
<doc id="5032414" url="https://pl.wikipedia.org/wiki?curid=5032414" title="Adrenomedullina">
Adrenomedullina

Adrenomedullina – organiczny związek chemiczny, hormon polipeptydowy wytwarzany w nadnerczach (zarówno w korze, jak i w rdzeniu), tętnicach (w śródbłonku oraz w mięśniówce), a także w mięśniu sercowym. Powoduje rozkurcz naczyń krwionośnych, obniżenie ciśnienia tętniczego, a także zwiększoną diurezę. Wpływa na prawidłowe ukrwienie mózgu, płuc, mięśni i nerek. 

</doc>
<doc id="5032416" url="https://pl.wikipedia.org/wiki?curid=5032416" title="Jan Ziembicki (rotmistrz)">
Jan Ziembicki (rotmistrz)

Jan Gwalbert Edward Ziembicki (ur. 15 października 1896 w Proszowej, zm. 16 marca 1937 we Lwowie) – rotmistrz Wojska Polskiego.
Życiorys.
Urodził się 15 października 1896 we wsi Proszowa, w ówczesnym powiecie tarnopolskim Królestwa Galicji i Lodomerii, w rodzinie Stanisława Ziembickiego h. Półkozic (1852–1919) i Wandy Angelli z d. Demele (1870–1950). Miał siostrę Helenę Rosalię po mężu Radnicką (1898–1980), drugą siostrę (1892–1919) oraz brata Grzegorza (1905–1963). Był harcerzem 7 drużyny przy Sokole-Macierzy we Lwowie.
Podczas I wojny światowej w szeregach 13 kompanii 3 Pułku Piechoty Legionów walczył w Małopolsce Wschodniej. Następnie został wcielony do 5 szwadronu 2 Pułku Ułanów, z którym przeszedł całą kampanię aż do jego rozwiązania w 1918. W wojnie 1918–1921 walczył jako ochotnik Szwadronu Kawalerii Lwowskiej „Wilki”. Po wojnie ukończył Oficerską Szkołę Kawalerii i pełnił służbę m.in. w 5 Pułku Strzelców Konnych w Tarnowie. 27 stycznia 1930 został mianowany rotmistrzem ze starszeństwem z 1 stycznia 1930 i 44. lokatą w korpusie oficerów kawalerii. W październiku 1931 został przeniesiony do Centrum Wyszkolenia Kawalerii w Grudziądzu, później do 6 Pułku Strzelców Konnych w Żółkwi.
Zmarł 16 marca 1937 we Lwowie. Dwa dni później został pochowany na Cmentarzu Obrońców Lwowa.
Był mężem Kazimiery Ziuty z d. Dziedzic (1901–1978).

</doc>
<doc id="5032422" url="https://pl.wikipedia.org/wiki?curid=5032422" title="Tramwaje w Azerbejdżanie">
Tramwaje w Azerbejdżanie

Tramwaje w Azerbejdżanie – systemy komunikacji tramwajowej działające dawniej na terenie Azerbejdżanu.
Charakterystyka.
Najmłodszy system tramwajowy znajdował się w Sumgaicie, natomiast najstarszy w Nachiczewanie. Największy system położony był w Baku. W 1900 r. zlikwidowano system tramwajowy w Nachiczewanie, a w 1976 r. w Gandży. Po przekształceniu Azerskiej SRR w niepodległy Azerbejdżan zamknięto systemy w Sumgaicie (2003 r.) i w Baku (2004 r.).

</doc>
<doc id="5032424" url="https://pl.wikipedia.org/wiki?curid=5032424" title="Mistrzostwa Cypru kategorii A w piłce siatkowej mężczyzn (2020/2021)">
Mistrzostwa Cypru kategorii A w piłce siatkowej mężczyzn (2020/2021)

Mistrzostwa Cypru kategorii A w piłce siatkowej mężczyzn 2020/2021 (oficjalnie "Protatlima OPAP A΄ katigorias andron 2020/2021") – 71. sezon rozgrywek o mistrzostwo Cypru w piłce siatkowej (44. sezon zorganizowany przez Cypryjski Związek Piłki Siatkowej). Zainaugurowany został 16 października 2020 roku.
W mistrzostwach Cypru kategorii A uczestniczyło 9 drużyn. Do rozgrywek dołączyła najlepsza drużyna kategorii B sezonu 2019/2020 – .
Rozgrywki składały się z fazy zasadniczej oraz drugiej fazy, w której drużyny podzielone zostały na dwie grupy. W pierwszej grupie pięć najlepszych zespołów fazy zasadniczej rywalizowało o mistrzostwo Cypru, natomiast w drugiej grupie pozostały drużyny walczyły o utrzymanie.
Po raz piąty mistrzem Cypru została . Drugie miejsce zajął , natomiast trzecie – . Do kategorii B spadły i .
W sezonie 2020/2021 w Pucharze Challenge Cypr reprezentowała .
System rozgrywek.
Mistrzostwa Cypru kategorii A w sezonie 2020/2021 składają się z fazy zasadniczej oraz drugiej fazy.
Faza zasadnicza.
W fazie zasadniczej uczestniczy 9 drużyn. Rozgrywają one ze sobą po dwa spotkania systemem kołowym (każdy z każdym – mecz u siebie i rewanż na wyjeździe). Pięć najlepszych drużyn uzyskuje awans do grupy 1-5 drugiej fazy. Pozostałe drużyny trafiają do grupy 6-9 drugiej fazy.
Druga faza.
Grupa 1-5
W grupie 1-5 drugiej fazy drużyny rozgrywają ze sobą po dwa spotkania systemem kołowym (każdy z każdym – mecz u siebie i rewanż na wyjeździe). Wszystkie mecze rozegrane w fazie zasadniczej wliczane są do tabeli.
Mistrzem Cypru zostaje drużyna, która po rozegraniu wszystkich spotkań zajmuje pierwsze miejsce w tabeli. Pozostałe zespoły kończą rozgrywki na miejscach 2-5 zgodnie z pozycjami w tabeli.
Grupa 6-9
W grupie 6-9 drugiej fazy drużyny rozgrywają ze sobą po dwa spotkania systemem kołowym (każdy z każdym – mecz u siebie i rewanż na wyjeździe). Wszystkie mecze rozegrane w fazie zasadniczej wliczane są do tabeli.
Dwie ostatnie drużyny w tabeli po rozegraniu wszystkich spotkań spadają do niższej ligi (kategorii B).
Drużyny uczestniczące.
Uwagi:

</doc>
<doc id="5032425" url="https://pl.wikipedia.org/wiki?curid=5032425" title="Hirky">
Hirky



</doc>
<doc id="5032431" url="https://pl.wikipedia.org/wiki?curid=5032431" title="AC Mestre">
AC Mestre

AC Mestre (wł. Associazione Calcio Mestre Società Sportiva Dilettantistica) – włoski klub piłkarski, mający siedzibę w mieście Mestre, w północno-wschodniej części kraju, grający od sezonu 2018/19 w rozgrywkach Serie D.
Historia.
Chronologia nazw: 
Klub sportowy US Mestrina został założony w miejscowości Mestre w październiku 1927 roku w wyniku fuzji czterech miejskich klubów AC Mestre, "Mestre FBC" (zał. w kwietniu 1927), "Spes" i "Libertas". W sezonie 1927/28 zespół debiutował w rozgrywkach Terza Divisione Veneto (D4), zdobywając awans do Seconda Divisione. W 1931 zespół awansował do Prima Divisione (D3), która pozostała trzecim poziomem, po wprowadzeniu w 1929 Serie A i Serie B.
Po zakończeniu sezonu 1932/33 klub z powodu problemów finansowych zrezygnował z dalszych rozgrywek i został rozwiązany. W 1934 roku faszystowskie władze miasta przywracają klub pod nazwą AFC Mestre, który startował w Terza Divisione Veneto (D5). W 1935 awansował do Prima Divisione (D4), a w 1938 do Serie C. W 1944 wystąpił w wojennych mistrzostwach Veneto, zajmując piąte miejsce w grupie A.
Po kolejnym przymusowym zawieszeniu mistrzostw spowodowanych przez II wojnę światową, w 1945 roku klub przywrócił nazwę US Mestrina i został zakwalifikowany do Serie C Alta Italia. Sezon 1946/47 rozpoczął w rozgrywkach Serie B, ale nie utrzymał się w niej i spadł z powrotem do Serie C. W 1952 roku został zdegradowany do IV Serie (D4), a w 1955 wrócił do "Serie C". W 1968 spadł do Serie D, a w 1974 ponownie wrócił do "Serie C", ale tylko na rok. W 1978 po kolejnej reorganizacji systemu lig klub został zakwalifikowany do Serie C2 (D4). W 1980 roku klub zmienił nazwę na AC Mestre. W 1982 otrzymał promocję do "Serie C1", a rok później został zdegradowany do "Serie C2".
W 1987 klub został kupiony przez Maurizio Zampariniego, byłego prezydenta Calcio Venezia S.r.l., który "połączył" oba kluby: tak powstał klub piłkarski o nazwie "Venezia-Mestre". Dwa lata później nazwa "Mestre" znikła z nazwy klubu. Klub sportowy z Mestre został następnie wchłonięty przez klub z Wenecji w 1990 roku, uwalniając tym samym nazwę "Mestre" w Federacji.
W 1991 roku klub "US La Malcontenta", który akurat zdobył awans z Promozione Veneto do Eccellenza Veneto (D6), przyjął nazwę US Malcontenta-Mestrina. W 1993 klub zmienił nazwę na Mestre Calcio. W 1995 zespół awansował do Campionato Nazionale Dilettanti, a w 1996 do "Serie C2". Po zakończeniu sezonu 2002/03 klub został zdegradowany do "Serie D", ale potem ogłosił upadłość z powodu trudności finansowych.
W 2003 klub został reaktywowany z nazwą AS Mestre i startował w rozgrywkach Terza Categoria Veneto (D10). W 2004 otrzymał promocję do Seconda Categoria Veneto, zmieniając nazwę na AC Mestre ASD. W 2005 zdobył awans do Prima Categoria Veneto, ale po fuzji z "AC Martellago" z nazwą AC Mestre awansował do ligi wspólnika - Promozione Veneto (D7). w 2007 spadł na rok do "Prima Categoria Veneto". W 2010 ponownie spadł do "Prima Categoria Veneto". W 2015 został promowany do "Promozione Veneto", ale następnie przeprowadzono kilka reorganizacji. Klub z Mestre przeniósł się do Spinea i zmienił nazwę na "ASD FC Spinea 1966"; w tym samym czasie FC Union Pro przeniósł swoją siedzibę do Mestre i zmienił nazwę na SSD AC Mestre; inny klub z Mestre "Mestrina 1929" (ex "Edo Mestre") przeniósł się do Mogliano Veneto i zmienił nazwę na "FC Union Pro".
Sezon 2015/16 zespół z Mestre rozpoczął w "Serie D", aby w 2017 awansować do "Serie C", po czym nazwa klubu została zmieniona na AC Mestre S.r.l. 24 lipca 2018 roku klub zwolnił swoich profesjonalnych zawodników i dobrowolnie został zdegradowany o dwie klasy z "Serie C" do "Eccellenza Veneto", przyjmując nazwę AC Mestre SSD. W 2018 zespół awansował do "Serie D".
Barwy klubowe, strój.
Klub ma barwy pomarańczowo-czarne. Zawodnicy swoje domowe spotkania zazwyczaj grają w pomarańczowych koszulkach, czarnych spodenkach oraz pomarańczowych getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2020).
Struktura klubu.
Stadion.
Klub piłkarski rozgrywa swoje mecze domowe na Stadio Francesco Baracca w mieście Mestre o pojemności 2 tys. widzów.

</doc>
<doc id="5032433" url="https://pl.wikipedia.org/wiki?curid=5032433" title="Pavel Bobek">
Pavel Bobek

Pavel Bobek (ur. 16 września 1937 w Pradze, zm. 20 listopada 2013 tamże) – czeski architekt i piosenkarz, zaliczany do czołowych postaci czeskiej muzyki popularnej.

</doc>
<doc id="5032435" url="https://pl.wikipedia.org/wiki?curid=5032435" title="Indica Watson">
Indica Watson

Indica Elizabeth Watson (ur. 20 stycznia 2010 w Londynie) – brytyjska aktorka dziecięca.
Kariera.
Watson po raz pierwszy wystąpiła w filmie krótkometrażowym w Londynie, gdy miała pięć lat. W sześciominutowym filmie Who Are You ?, w którym udział wzięła irlandzka aktorka Fiona O'Shaughnessy.
Od tego momentu była przesłuchiwana do drugiego serialu telewizyjnego - The Missing i została obsadzona w roli Lucy. Seria została po raz pierwszy pokazana w Wielkiej Brytanii w październiku 2016 roku i odniosła duży sukces. 
Jej następną rolą była rola w popularnym dramacie kryminalnym Sherlock z Benedictem Cumberbatchem i Martinem Freemanem. Wcieliła się w młodą Eurus Holmes (jako "Little Eurus"), młodszą siostrę Sherlocka, zdobywając uznanie za swój występ w Daily Express.
Spędziła trzy miesiące na planie thrilleru szpiegowskiego Deep State w Maroku i południowej Anglii, z udziałem brytyjskiego aktora Marka Stronga w reżyserii Roberta Connolly'ego i Matthew Parkhilla. Ośmioczęściowa seria została wydana w kwietniu 2018 roku.
Pierwszy występ Indici Watson w roli głównej miał miejsce w finansowanym przez BFI psychologicznym horrorze Martyrs Lane, napisanym i wyreżyserowanym przez Ruth Platt. Wkrótce potem zagrała drugą główną rolę w niezależnym filmie krótkometrażowym Nurtured.
W kwietniu 2019 roku ogłoszono, że Watson została obsadzona u boku Jima Broadbenta, Sally Hawkins, Kristen Wiig, Toby'ego Jonesa i Maggie Smith w A Boy Called Christmas, pełnometrażowej adaptacji uznanej powieści Matta Haiga o pochodzeniu Świętego Mikołaja. 
W październiku 2019 wystąpiła na scenie z legendarną punkową grupą The Damned w London Palladium na A Night Of A Thousand Vampires. 
W listopadzie 2019 roku wystąpiła jako Charlotte Day w miniserialu BBC Gold Digger z Julią Ormond i Benem Barnesem.
Watson została obsadzona w filmie Marjane Satrapi Radioactive jako młoda Irene Curie wraz z Rosamund Pike, Anyą Taylor-Joy i Samem Rileyem, który pierwotnie miał wejść do kin wiosną 2020 roku, został wydany w Prime Video. Watson otrzymała szczególne pochwały za swoją rolę od London Evening Standard. 

</doc>
<doc id="5032437" url="https://pl.wikipedia.org/wiki?curid=5032437" title="Grodziska Hala Sportowa">
Grodziska Hala Sportowa



</doc>
<doc id="5032441" url="https://pl.wikipedia.org/wiki?curid=5032441" title="Róbert Jakab">
Róbert Jakab

Róbert Jakab (ur. 23 lipca 1976 w Nitrze) – słowacki aktor i komik. W 1998 roku został laureatem nagród DOSKY jako objawienie sezonu (za udział w sztuce "Na koho to slovo padne").

</doc>
<doc id="5032443" url="https://pl.wikipedia.org/wiki?curid=5032443" title="Hordijiwka">
Hordijiwka



</doc>
<doc id="5032445" url="https://pl.wikipedia.org/wiki?curid=5032445" title="Kosmos 127">
Kosmos 127

Kosmos 127 (ros. Космос 127) – radziecki satelita rozpoznawczy. Dwudziesty statek typu Zenit-4, należący do programu Zenit, który znalazł się na orbicie. Misja satelity rozpoczęła się w sierpniu 1966 roku. Konstrukcja satelity została oparta na załogowych kapsułach Wostok.
Budowa i działanie.
 Optyczne satelity wywiadowcze serii "Zenit 4" zostały zbudowane w oparciu o doświadczenia wyniesione z budowy serii satelitów "Zenit 2", które z kolei bazowały na załogowym statku Wostok. Satelity serii "Zenit 4" w porównaniu do statków wcześniejszej generacji, zostały wyposażone w kamerę o wyższej rozdzielczości, Ftor 4, która charakteryzowała się ogniskową 3 m. Po około tygodniowym pobycie na orbicie od statku oddzielała się kapsuła z filmem fotograficznym, która następnie lądowała w wyznaczonym miejscu na spadochronie.
Misja.
Misja satelity rozpoczęła się 8 sierpnia 1966 roku, kiedy rakieta Woschod 11A57 wyniosła z kosmodromu Bajkonur satelitę Kosmos 127 na niską orbitę okołoziemską. Po znalezieniu się na orbicie satelita otrzymał oznaczenie COSPAR 1966-071A. Była to dwudziesta zakończona sukcesem misja satelity z serii "Zenit 4".
Po zakończeniu misji satelita spłonął w górnych warstwach atmosfery 16 sierpnia 1966 roku.

</doc>
<doc id="5032448" url="https://pl.wikipedia.org/wiki?curid=5032448" title="Wojna i ja">
Wojna i ja

Wojna i ja (org. "Der Krieg und ich") – serial fabularno-dokumentalny z 2019 roku. Serial ukazuje historie grupy dzieci z różnych krajów w czasie II wojny światowej. W serialu wykorzystano m.in. archiwalne materiały z lat 40. XX wieku, które stanowią tło dla sytuacji bohaterów.

</doc>
<doc id="5032450" url="https://pl.wikipedia.org/wiki?curid=5032450" title="Józef Rzepka (1913–1951)">
Józef Rzepka (1913–1951)



</doc>
<doc id="5032454" url="https://pl.wikipedia.org/wiki?curid=5032454" title="Zuzana Mauréry">
Zuzana Mauréry

Zuzana Mauréry (ur. 23 września 1968 w Bratysławie) – słowacka aktorka i piosenkarka. Pięciokrotna kandydatka do krajowych nagród filmowych i dwukrotna zdobywczyni nagrody Slnko v sieti w głównej kategorii aktorek, jest członkiem rzeczywistym Słowackiej Akademii Filmowo-Telewizyjnej.

</doc>
<doc id="5032455" url="https://pl.wikipedia.org/wiki?curid=5032455" title="Kościół Świętych Apostołów Szymona i Judy Tadeusza w Nidku">
Kościół Świętych Apostołów Szymona i Judy Tadeusza w Nidku



</doc>
<doc id="5032459" url="https://pl.wikipedia.org/wiki?curid=5032459" title="Kristína Svarinská">
Kristína Svarinská

Kristína Svarinská (ur. 14 maja 1989 w Bratysławie) – słowacka aktorka. Zagrała główną rolę w filmie "Lóve" (2011).

</doc>
<doc id="5032462" url="https://pl.wikipedia.org/wiki?curid=5032462" title="Rina Zaripova">
Rina Zaripova

Rina Zaripova z domu Ağumova, tat. Rina Bayan qızı Zarifova, ros. Ри́на Бая́новна Зари́пова (Агýмова) (ur. 12 marca 1941 w , zm. 10 stycznia 2008 w Kazaniu) – tatarska dziennikarka, nauczycielka, tłumaczka.
W latach 1973–2002 kierowała działem listów w gazecie „Tatarstan yäşläre” („”). Pisała głównie o sprawach dotyczących moralności, wychowania, rodziny itp.
Życiorys.
Młodość.
Urodziła się w rodzinie nauczycielskiej Mäsrüry Zarifulliny i Fätxelbayana Ağumova jako jedno z ośmiorga rodzeństwa. Jako że rodzina ze strony jej ojca należała do dziedzicznych mułłów, ze względu na politykę komunistycznych władz, jej rodzina musiała często się przeprowadzać, m.in. do Meñnär oraz Käzkäy. Dwóch jej stryjów oraz babcię represjonowano i rozstrzelano w latach 1930–1937. Ojciec uczestniczył w wojnie z Niemcami. Po wojnie rodzina przeniosła się do Yaña Älem, gdzie Zaripova ukończyła dwie klasy szkoły podstawowej. Następnie rodzina przenosiła się do wsi İske Soltanğol, Şärip oraz Yuğarı Gäräy. Zaripova ukończyła 10-letnią edukację szkolną w ostatniej z nich. W 1960 dostała się na Wydział Filologii Rosyjsko-Tatarskiej w Instytucie Elabuga Kazańskiego Uniwersytetu Państwowego. Studia ukończyła w 1965. Nauczała następnie literatury rosyjskiej i języka w szkołach w Tatar Saralanı (1964–1967) i Keçe Yılğa (1967–1968).
„Tatarstan yäşläre”.
W 1968 przeprowadziła się z rodziną do Kazania. 20 lutego 1969 rozpoczęła pracę w gazecie „Tatarstan yäşläre” („”). Początkowo była asystentką kierownika Sufiya Achmetova i tłumaczką w dziale listów. Po przejściu Achmetova na emeryturę w 1970, działem kierowali kolejno: Farit Khakimzyanov, Galiya Raimova, Farit Galiyev. W 1973 została kierowniczką tegoż działu. Zajmowała to stanowisko do 2002. Zaripova udzielała się także w sekcji „Serdäş” („Powiernica”), którą poznała poprzez swoich uczniów z wioski Tatar Saralanı. Czytelnicy gazety dzielili się w niej swoimi pytaniami celem uzyskania wsparcia ze strony gazety i czytelników w sprawach dotyczących moralności, wychowania, rodziny itp. W dziale „Şimbä” („sobota”) przedstawiano wybitne osobistości Tatarskiej ASRR, publikowano na prośby czytelników piosenki z zapisem nutowym znanych kompozytorów. Jako że czytelnicy regularnie prosili o piosenki , Zaripova często się z nią spotykała, co z czasem zaowocowało przyjaźnią między nimi. W 1982 Tatarskie Wydawnictwo Książkowe opublikowało książkę Zaripovej „Ğailä cılısı” („Ciepło rodzinne”). Składały się na nią artykuły oparte na listach czytelników z poszczególnych lat. Książka przedstawia szereg problemów społecznych, które są blisko związane z kwestią rodziny. Każdy rozdział kończył się konkluzją autorki.
Późniejsze lata.
Po przejściu na emeryturę publikowała w takich czasopismach jak „Tatar ile” (), „Watanım Tatarstan” (), „Şähri Qazan” (), „Mäğrifät” (), „İdel” ().
W 2003 kanał telewizyjny „Yaña Ğasır” („Nowe Stulecie”) wyemitował odcinek programu „Adäm belän Xäwa” („Adam i Ewa”) poświęcony rodzinie Zaripovów.
Po zdiagnozowaniu zmian nowotworowych przeszła dwie operacje. Zmarła 10 stycznia 2008. Została pochowana na , na mamadyszkim trakcie.
Życie prywatne.
W 1967 wyszła za Zahita Sadrislama ulı Zarifova, który był nauczycielem i inżynierem w Kazańskiej Państwowej Politechnice Badawczej. Mieli czwórkę dzieci.
Publikacje.
Książki
Artykuły

</doc>
<doc id="5032464" url="https://pl.wikipedia.org/wiki?curid=5032464" title="Gra pojedyncza mężczyzn w tenisie ziemnym na Letnich Igrzyskach Olimpijskich 1996">
Gra pojedyncza mężczyzn w tenisie ziemnym na Letnich Igrzyskach Olimpijskich 1996

Turniej gry pojedynczej mężczyzn w tenisie ziemnym na XXVI Letnich Igrzyskach Olimpijskich w Atlancie odbył się pomiędzy 23 lipca a 3 sierpnia na kortach NSW Tennis Centre, na nawierzchni twardej.

</doc>
<doc id="5032483" url="https://pl.wikipedia.org/wiki?curid=5032483" title="Fortunate Son (utwór)">
Fortunate Son (utwór)



</doc>
<doc id="5032490" url="https://pl.wikipedia.org/wiki?curid=5032490" title="Albuminoidy">
Albuminoidy



</doc>
<doc id="5032492" url="https://pl.wikipedia.org/wiki?curid=5032492" title="Złotak czerwonawy">
Złotak czerwonawy



</doc>
<doc id="5032501" url="https://pl.wikipedia.org/wiki?curid=5032501" title="Front Środkowy">
Front Środkowy



</doc>
<doc id="5032505" url="https://pl.wikipedia.org/wiki?curid=5032505" title="Oblężenie Tuły">
Oblężenie Tuły

Oblężenie Tuły, () – decydujące starcie zbrojne mające miejsce w 1607 roku pod Tułą, stoczone w czasie antyfeudalnego powstania chłopskiego dowodzonego przez Iwana Bołotnikowa.
Straty ponoszone w prowadzonych walkach (pomimo kilku zwycięstw odniesionych nad wojskami carskimi) osłabiły siły Bołotnikowa, dlatego zdecydował o wyruszeniu powstańców w kierunku Tuły, aby połączyć się z wojskami "carewicza" Piotra (Ilja Gorczakow). To spowodowało, że wojska dowodzone przez cara Wasyla Szujskiego również wyruszyły na Tułę i rozpoczęły jej oblężenie. Pomimo chorób i głodu powstańcy nie ulegli atakom wojsk Szujskiego. Oblężenie trwało około czterech miesięcy, a o kapitulacji twierdzy zadecydowało zbudowanie tamy na rzece Upa i zalanie Tuły. W czasie pertraktacji ustalono, że powstańcy po złożeniu broni będą mogli odejść wolno a przywódcy nie zostaną ukarani. Car Wasyl Szujski nie dotrzymał jednak złożonej obietnicy, wielu powstańców zostało zabitych, wśród nich i obaj przywódcy. Ilja Gorczakow poniósł śmierć w Moskwie, a Iwan Bołotnikow w Kargopolu, gdzie po oślepieniu został utopiony w przerębli.

</doc>
<doc id="5032527" url="https://pl.wikipedia.org/wiki?curid=5032527" title="Złociec">
Złociec



</doc>
<doc id="5032530" url="https://pl.wikipedia.org/wiki?curid=5032530" title="Leon Sikorski">
Leon Sikorski

Leon Sikorski (ur. 1828 w Krotoszynie, zm. 1908 w Kielcach) – cywilny naczelnik powiatu sieradzkiego w powstaniu styczniowym, lekarz, polski działacz społeczny i filantrop, ziemianin.
Ukończył gimnazjum w Poznaniu, studia medyczne odbywał w Krakowie i Wiedniu. W 1855 osiadł w Królestwie jako lekarz praktykujący. Praktykę lekarską prowadził początkowo w Zduńskiej Woli, następnie w Łodzi.
W 1863 w chwili wybuchu powstania styczniowego został powołany na członka Rządu Narodowego i cywilnego naczelnika powiatu sieradzkiego.
Leon Sikorski pełnił ponadto funkcję wiceprezesa Towarzystwa Lekarskiego w Łodzi. Poza pracą zawodową udzielał się czynnie społecznie i filantropijnie.

</doc>
<doc id="5032535" url="https://pl.wikipedia.org/wiki?curid=5032535" title="Pożar Archiwum Urzędu Miasta Krakowa">
Pożar Archiwum Urzędu Miasta Krakowa

Pożar Archiwum Urzędu Miasta Krakowa – pożar w Krakowie w lutym 2021 roku.
Pożar zniszczył &gt;95% zasobu archiwalnego Urzędu Miasta Kraków. Dokumentacja była zgromadzona w niedługo przed pożarem oddanym specjalizowanym budynku przy ul. Na Załęczu 2. Spaleniu uległo 20 kilometrów bieżących akt, czyli szacunkowo 150-200 milionów utraconych dokumentów. To największa strata polskiej dokumentacji od czasu pożarów związanych z II wojną światową.
Archiwum.
Archiwum mieściło się w nowym budynku zaprojektowanym dla tego celu, oddanym do użytkowania wiosną 2018 r. Urzędnicy odebrali technicznie budynek, jednak doszło do fałszerstwa, prokuratura oskarżyła grupę odpowiedzialną za dopuszczenie do użytkowania. Do nowego budynku przemieszczono dokumentację z opuszczanego archiwum przy ul. Dobrego Pasterza, łącznie ok. 20 kilometrów bieżących akt. Docelowo w trzech halach archiwum Na Załęczu przewidziano miejsce dla 35 km bież. papierowych dokumentów.
Zasób Archiwum Urzędu Miasta Krakowa miał dokumentację archiwalną komórek organizacyjnych Urzędu Miasta Kraków, w tym zlikwidowanych. Zbiór obejmował Domowe Księgi Meldunkowe, Karty Rejestru Mieszkańców, kartoteki ewidencyjno-dowodowe, Koperty Dowodów Osobistych Mieszkańców Miasta Kraków, dokumentacja Miejskiej Rady Narodowej Miasta Kraków, Prezydium Rady Narodowej Miasta Kraków, Rady Narodowej Miasta Kraków oraz Urzędu Miasta Kraków. Dokumentacja obejmowała także Prezydium Powiatowej Rady Narodowej w Krakowie z lat 1952–1975 oraz Prezydium Rady Narodowej z czterech zlikwidowanych dzielnic Krakowa.
Spalone dokumenty nie miały kopii cyfrowej, pracownicy samorządowi UM Kraków, w tym również Prezydent Miasta Kraków Jacek Majchrowski, kłamiąc w wywiadach dziennikarzom mówili, że częściowa digitalizacja miała miejsce. Po wniosku onet.pl o odpowiedź, Miasto Kraków odpowiedziało: "Urząd (Miasta Kraków) nie ma obowiązku digitalizowania dokumentów i jej nie wykonywał". Z tej samej odpowiedzi mieszkańcy dowiedzieli się, że tylko najnowsze dokumenty będzie można odtworzyć na podstawie istniejących w innych miejscach kopii.
Przebieg pożaru.
Pożar wybuchł wieczorem 6 lutego 2021 roku bezpośrednio w pomieszczeniach z dokumentami archiwalnymi. Specjalistyczna instalacja przeciwpożarowa powiadomiła o pożarze Państ. Straż Pożarną, a wg rzecznika UM Kr. zadziałał też system gaśniczy żelowo-proszkowy. Jednak nie ugasił pożaru, w sprawie trwa śledztwo. Media badając sprawę nie potwierdziły narracji rzecznika Urzędu Miasta Kraków o "żelowo-proszkowym systemie gaśniczym" i informują, że w halach archiwum zamontowany był aerozolowy środek gaśniczy.
Przybyli na miejsce strażacy podjęli akcję gaśniczą, niestety pożaru nie udało się opanować i objął on całą kubaturę dwóch hal, w których przechowywane były archiwalia. Akcja gaśnicza była prowadzona w bardzo trudnych warunkach, ze względu na konstrukcję budynku (brak okien, żelbetowe ściany, jedne niewielkie drzwi wejściowe), niespełniający funkcji system przeciwpożarowy.
W trakcie prowadzenia akcji gaśniczej, by podawać wodę i środek gaśniczy w miejsce pożaru trzeba było burzyć żelbetowe ściany archiwum. Konstrukcja bardzo utrudniała ratowanie cennej dokumentacji. Pożar stłumiono 10 lutego 2021 roku, po czym go dogaszano. Akcję gaśniczą zakończono po 12 dniach. W akcji gaśniczej uczestniczyło łącznie 689 strażaków, zużyto 60 tys. metrów sześciennych wody, 2 tys. litrów środka pianotwórczego i 4 tony proszku gaśniczego. Przepadły cenne dokumenty zapisujące funkcjonowanie Miasta Kraków, zachowały się m.in. dawne dowody osobiste dotyczące pisarza Stanisława Lema i piosenkarza Marka Grechuty.
Pogorzelisko po ukończeniu akcji gaśniczej zostało przekazane pracownikom miejskim, natomiast Powiatowy Inspektor Nadzoru Budowlanego w Krakowie wszczął postępowanie w sprawie katastrofy budowlanej.
Przyczyny, śledztwo.
Przyczyny pożaru po dwóch latach nadal nie są znane.
Pod nadzorem Prokuratury Rejonowej Kraków – Nowa Huta, 9 lutego 2021 roku zostało wszczęte śledztwo "w sprawie umyślnego sprowadzenia zdarzenia w postaci pożaru zagrażającego mieniu w wielkich rozmiarach w postaci budynku Archiwum Miejskiego UMK, o bliżej nieustalonej wartości strat". Według śledczych przyczyną pożaru mógł być błąd urządzeń, błąd człowieka lub celowe podpalanie.
Prokuratura prowadząc postępowanie stwierdziła, że wielu czynów nie można ukarać, bo od zaprojektowania i oddania budynku się przedawniły. Pozostałe czyny są karalne, kilka osób jest podejrzanych.
Konsekwencje.
Hale, w których trwał pożar, zostały w ciągu kilku miesięcy rozebrane. Wydobyto ok. 900 metrów bieżących archiwaliów, co stanowi maks. 5-7% zasobu, z czego większość – 800 metrów bieżących – zdeponowanych jest w wielu specjalnych mroźniach, w których oczekują na konserwację. Specjaliści z Archiwum Państwowego w Katowicach przeprowadzili liofilizację zamokniętych i zamrożonych dokumentów dotyczących krakowian.
24 lutego 2021 roku Radny Miasta Kraków Łukasz Gibała zwrócił się do Prezydenta Miasta Kraków z wnioskiem o udzielenie informacji, dlaczego zgodził się na odstępstwa w ochronie przeciwpożarowej w wydawanym pozwoleniu na budowę archiwum oraz ile jest jeszcze innych takich miejskich budynków, które powstawały w ostatnim czasie, gdzie zamiast spełnienia podstawowych wymogów przeciwpożarowych zastosowano rozwiązania zastępcze. Radny Miasta Kraków działał celem wszczęcia kontroli miejskich i wojewódzkich inwestycji w nadwiślańskim mieście, które mają pozwolenia, a których budowa się nie rozpoczęła.

</doc>
<doc id="5032546" url="https://pl.wikipedia.org/wiki?curid=5032546" title="V liga polska w piłce siatkowej kobiet">
V liga polska w piłce siatkowej kobiet

V liga polska w piłce siatkowej kobiet jest szóstą w hierarchii, ostatnią ligą - po PLS (TAURON Lidze), I lidze, II lidze, III lidze i IV lidze - klasą żeńskich ligowych rozgrywek siatkarskich w Polsce. Rywalizacja w niej toczy się - co sezon, systemem ligowym - o awans do IV ligi, a za jej prowadzenie odpowiadają Wojewódzkie Związki Piłki Siatkowej. Rozgrywki na tym szczeblu aktualnie są prowadzone tylko w województwie śląskim. Jest to najniższy poziom ligowy istniejący w Polsce.

</doc>
<doc id="5032559" url="https://pl.wikipedia.org/wiki?curid=5032559" title="Dawstwo komórek jajowych">
Dawstwo komórek jajowych

Dawstwo komórek jajowych to proces, w którym kobieta przekazuje swoje komórki jajowe, aby umożliwić innej kobiecie zajście w ciążę w ramach leczenia bezpłodności lub do badań biomedycznych. Niezapłodnione jaja można zamrażać i przechowywać w bankach biomedycznych do późniejszego wykorzystania.
Dawstwo komórek jajowych po raz pierwszy zostało opisane w literaturze medycznej w 1983 roku. Metoda jest wykorzystywana m.in. w przypadkach takich jak zespół przedwczesnego wygaśnięcia czynności jajników, dysgenezja gonad, wielokrotne niepowodzenia leczenia metodą pozaustrojowego zapłodnienia, choroby dziedziczne oraz, czasami, naturalna menopauza.
Według badań z 2020 r., dla kobiet po menopauzie, proces ten ma 38% szansę na doprowadzenie do udanej ciąży.
Kontrowersyjne jest zjawisko odpłatnego dawstwa.
Polskie Towarzystwo Ginekologiczne uznało dawstwo komórek jajowych za dopuszczalną procedurę.

</doc>
<doc id="5032560" url="https://pl.wikipedia.org/wiki?curid=5032560" title="Izabella Greczanik-Filipp">
Izabella Greczanik-Filipp

Izabella Greczanik-Filipp (ur. 29 kwietnia 1939 w Wilnie, zm. 23 kwietnia 2007 w Gdyni) – polska dziennikarka, autorka reportaży dokumentujących Grudzień '70, współautorka Encyklopedii Gdyni.
Życiorys.
Była córką Marii i Edmunda, aresztowanych w 1944 roku przez NKWD i wywiezionych na Syberię, gdzie w sowieckich łagrach spędzili 11 lat. Dzięki zabiegom zaprzyjaźnionego z ojcem Wacława i jego siostry Władysławy Kieljotisów sześcioletnia Izabella przyjechała do Polski. Kieljotisowie opiekowali się nią do powrotu rodziców. Po zdaniu matury w I Liceum Ogólnokształcącym w Bydgoszczy rozpoczęła studia humanistyczne na Uniwersytecie Mikołaja Kopernika w Toruniu. Kontynuowała je w Wyższej Szkole Pedagogicznej w Gdańsku, uzyskując dyplom w 1961 roku. Po ukończeniu studiów pracowała w Stoczni Gdańskiej, gdzie przez rok była jej rzecznikiem prasowym. W 1964 roku zatrudniona została w redakcji „Głosu Wybrzeża”. Przepracowała tam 18 lat najpierw jako publicystka w dziale ekonomiczno-morskim, a następnie kierowała działem kultury. Jako członek redakcji „Głosu Wybrzeża” poruszała problemy związane między innymi sprawami budownictwa i inwestycji (cykl o odbudowie Głównego Miasta) oraz ochrony zabytków (batalia publicystyczna o uratowanie wartowni nr 1 na Westerplatte). Po wprowadzeniu stanu wojennego, podczas weryfikacji dziennikarzy I. Greczanik-Filipp straciła prawa wykonywania swojego zawodu. W latach 80. wespół z mężem Piotrem Filippem oraz grupą pozbawionych pracy inżynierów z Centrum Techniki Okrętowej redagowała podziemne pismo „Nasz Czas”. Periodyk drukowany był co miesiąc w nakładzie pięciu tysięcy egzemplarzy, kolportowany był w zakładach pracy na terenie Gdyni. W 1989 roku należała do zespołu redakcyjnego „Tygodnika Wyborczego”, a następnie „Tygodnika Gdańskiego”, będącego przekształceniem wymienionej gazety. Po rozwiązaniu czasopisma zatrudniona została w 1992 w redakcji „Dziennika Bałtyckiego” jako kierowniczka oddziału gdyńskiego. Funkcję tę pełniła do przejścia na emeryturę w 1994 roku. Zasłynęła jako autorka i współautorka publikacji związanych z Gdynią. Była matką chrzestną wyprodukowanego przez Stocznię Gdynia angielskiego trawlera „Boston York”. Izabella Greczanik-Filipp pochowana została w Gdańsku na cmentarzu Srebrzysko (rejon I, groby rodzinne C-60). Jej pogrzeb odbył się dwa dni przed ukończeniem sześćdziesiątych ósmych urodzin.

</doc>
<doc id="5032569" url="https://pl.wikipedia.org/wiki?curid=5032569" title="Ilieni">
Ilieni



</doc>
<doc id="5032570" url="https://pl.wikipedia.org/wiki?curid=5032570" title="Incești">
Incești



</doc>
<doc id="5032572" url="https://pl.wikipedia.org/wiki?curid=5032572" title="Isakowo">
Isakowo



</doc>
<doc id="5032575" url="https://pl.wikipedia.org/wiki?curid=5032575" title="Izvor">
Izvor



</doc>
<doc id="5032581" url="https://pl.wikipedia.org/wiki?curid=5032581" title="Ojrzyński">
Ojrzyński



</doc>
<doc id="5032582" url="https://pl.wikipedia.org/wiki?curid=5032582" title="Ocnița (okręg Bistrița-Năsăud)">
Ocnița (okręg Bistrița-Năsăud)

Ocnița – wieś w Rumunii, w okręgu Bistrița-Năsăud, w gminie Teaca. W 2011 roku liczyła 960 mieszkańców.

</doc>
<doc id="5032584" url="https://pl.wikipedia.org/wiki?curid=5032584" title="Jabłuniwka">
Jabłuniwka



</doc>
<doc id="5032587" url="https://pl.wikipedia.org/wiki?curid=5032587" title="Pinticu">
Pinticu

Pinticu – wieś w Rumunii, w okręgu Bistrița-Năsăud, w gminie Teaca. W 2011 roku liczyła 760 mieszkańców.

</doc>
<doc id="5032589" url="https://pl.wikipedia.org/wiki?curid=5032589" title="Viile Tecii">
Viile Tecii

Viile Tecii – wieś w Rumunii, w okręgu Bistrița-Năsăud, w gminie Teaca. W 2011 roku liczyła 1125 mieszkańców.

</doc>
<doc id="5032590" url="https://pl.wikipedia.org/wiki?curid=5032590" title="Telciu (gmina)">
Telciu (gmina)

Telciu – gmina w Rumunii, w okręgu Bistrița-Năsăud. Obejmuje miejscowości Bichigiu, Fiad, Telcișor i Telciu. W 2011 roku liczyła 5798 mieszkańców. 

</doc>
<doc id="5032593" url="https://pl.wikipedia.org/wiki?curid=5032593" title="Telciu">
Telciu

Telciu – wieś w Rumunii, w okręgu Bistrița-Năsăud, w gminie Telciu. W 2011 roku liczyła 3598 mieszkańców.

</doc>
<doc id="5032594" url="https://pl.wikipedia.org/wiki?curid=5032594" title="Niżni Pośredni Wierszyk">
Niżni Pośredni Wierszyk

Niżni Pośredni Wierszyk () – odcinek grani Pośredniego Wierszyka w słowackiej części Tatr Wysokich pomiędzy Wyżnią (ok. 2080 m) i Niżnią Przybylińska Przełęczą (ok. 1905 m). W najwyższym punkcie osiąga wysokość około 2100 m. Nazwa pochodzi od Pośredniego Wierszyka, tego zaś od słowa "wierch". Nazwy poszczególnych formacji w Pośrednim Wierszyku opublikował Andrzej Skłodowski w numerze 1 czasopisma "Taternik" w 1973 r.
Ma długość około 800 m. Na południe, do dna Doliny Hlińskiej, opada stokiem o wysokości około 220 m w lewej części (patrząc od dołu) i 400 m w prawej części. Cała górna część tego stoku jest trawiasta i równomiernie nachylona. Poniżej wysokości około 1800 m stok staje się bardziej stromy, piarżysty i poprzecinany wieloma trawiastymi rynnami, pomiędzy którymi są skalne ścianki o wysokości poniżej 10 m. Niektóre, mniej strome miejsca stoku zarastają kosodrzewiną. Na północ, do dna Doliny Ciemnosmreczyńskiej, z Niżniego Pośredniego Wierszyka opada stok o wysokości do 300 m, przy podstawie mający szerokość do 900 m. Po obydwu stronach ograniczają go żebra będące najbardziej stromymi fragmentami całego stoku. Cała środkowa część stoku jest piarżysto-trawiasta, w najniższej części podcięta ściankami o wysokości do kilkudziesięciu metrów. W górnej, piarżystej części wyróżnia się stroma i gładka płyta – jest to jedyna płyta na tym stoku.
Na Niżnim Pośrednim Wierszyk pierwsi bywali koziarze, rejon ten był ulubionym miejscem polowań na kozice zakopiańskich koziarzy. Potem bywali tutaj pierwsi tatrzańscy turyści. Pierwsze przejście zimowe: Jerzy Hajdukiewicz, Zbigniew Hegerle, Jan Staszel w kwietniu 1949 r.. Drogi wspinaczkowe:

</doc>
<doc id="5032596" url="https://pl.wikipedia.org/wiki?curid=5032596" title="Bichigiu">
Bichigiu

Bichigiu – wieś w Rumunii, w okręgu Bistrița-Năsăud, w gminie Telciu. W 2011 roku liczyła 786 mieszkańców.

</doc>
<doc id="5032599" url="https://pl.wikipedia.org/wiki?curid=5032599" title="Fiad (okręg Bistrița-Năsăud)">
Fiad (okręg Bistrița-Năsăud)

Fiad – wieś w Rumunii, w okręgu Bistrița-Năsăud, w gminie Telciu. W 2011 roku liczyła 225 mieszkańców.

</doc>
<doc id="5032600" url="https://pl.wikipedia.org/wiki?curid=5032600" title="Telcișor">
Telcișor

Telcișor – wieś w Rumunii, w okręgu Bistrița-Năsăud, w gminie Telciu. W 2011 roku liczyła 1189 mieszkańców.

</doc>
<doc id="5032601" url="https://pl.wikipedia.org/wiki?curid=5032601" title="Tiha Bârgăului (gmina)">
Tiha Bârgăului (gmina)

Tiha Bârgăului – gmina w Rumunii, w okręgu Bistrița-Năsăud. Obejmuje miejscowości Ciosa, Mureșenii Bârgăului, Piatra Fântânele, Tiha Bârgăului i Tureac. W 2011 roku liczyła 5722 mieszkańców. 

</doc>
<doc id="5032603" url="https://pl.wikipedia.org/wiki?curid=5032603" title="Tiha Bârgăului">
Tiha Bârgăului

Tiha Bârgăului – wieś w Rumunii, w okręgu Bistrița-Năsăud, w gminie Tiha Bârgăului. W 2011 roku liczyła 1435 mieszkańców.

</doc>
<doc id="5032604" url="https://pl.wikipedia.org/wiki?curid=5032604" title="Ciosa (Rumunia)">
Ciosa (Rumunia)

Ciosa – wieś w Rumunii, w okręgu Bistrița-Năsăud, w gminie Tiha Bârgăului. W 2011 roku liczyła 142 mieszkańców.

</doc>
<doc id="5032605" url="https://pl.wikipedia.org/wiki?curid=5032605" title="Mureșenii Bârgăului">
Mureșenii Bârgăului

Mureșenii Bârgăului – wieś w Rumunii, w okręgu Bistrița-Năsăud, w gminie Tiha Bârgăului. W 2011 roku liczyła 1575 mieszkańców.

</doc>
<doc id="5032606" url="https://pl.wikipedia.org/wiki?curid=5032606" title="Piatra Fântânele">
Piatra Fântânele

Piatra Fântânele – wieś w Rumunii, w okręgu Bistrița-Năsăud, w gminie Tiha Bârgăului. W 2011 roku liczyła 217 mieszkańców.

</doc>
<doc id="5032607" url="https://pl.wikipedia.org/wiki?curid=5032607" title="Krzysztof Motacki">
Krzysztof Motacki

Krzysztof Motacki (ur. 2 listopada 1961 w Przasnyszu) – generał dywizji Sił Zbrojnych Rzeczypospolitej Polskiej w stanie spoczynku, doktor nauk społecznych, dowódca Wielonarodowej Dywizji Północny – Wschód.
Życiorys.
Absolwent Wyższej Szkoły Oficerskiej Wojsk Zmechanizowanych we Wrocławiu (1984) oraz Akademii Obrony Narodowej w Warszawie (1994). Ukończył również Podyplomowe Studium Zarządzania i Marketingu na Politechnice Gdańskiej, Podyplomowe Studia Operacyjno – Strategiczne, Podyplomowe Studium Polityki Obronnej w Akademii Obrony Narodowej oraz wiele specjalistycznych kursów w Polsce i za granicą.
Po ukończeniu Wyższej Szkoły Oficerskiej Wojsk Zmechanizowanych pełnił kolejno funkcje dowódcy plutonu, oficera sztabu, dowódcy kompanii i wreszcie zastępcy dowódcy 14 Batalionu Rozpoznawczego w Giżycku, a następnie, w latach 1991 – 1992, zastępcy komendanta Ośrodka Szkolenia Specjalistów Rozpoznania Ogólnowojskowego. Po ukończeniu Akademii Obrony Narodowej objął stanowisko szefa S2 w 4 Brygadzie Kawalerii Pancernej w Orzyszu. W latach 1995 – 1996 był oficerem operacyjnym w Polskim Kontyngencie Wojskowym w Libanie.
Po powrocie z Libanu służył na wielu stanowiskach w 15 Brygadzie Zmechanizowanej w Giżycku, m.in. jako szef sztabu – zastępca dowódcy i zastępca dowódcy. W tym czasie generał dywizji Krzysztof Motacki był również zastępcą dowódcy, a następnie dowódcą Polskiego Kontyngentu Wojskowego w Bośni i Hercegowinie (1999 – 2000) oraz szefem G-7 w Wielonarodowej Dywizji Centrum – Południe w Iraku (2004 – 2005).
W 2006 roku generał dywizji Krzysztof Motacki został wyznaczony na stanowisko szefa sztabu w 1 Dywizji Zmechanizowanej w Legionowie. W 2007 roku ponownie znalazł się w Iraku jako szef sztabu Wielonarodowej Dywizji Centrum – Południe. Następnie służył na stanowisku szefa oddziału w Dowództwie Wojsk Lądowych w Warszawie.
W latach 2009 – 2012 dowodził 2 Brygadą Zmechanizowaną w Budowie. W tym czasie był też zastępcą dowódcy ds. koalicji regionu wschodniego w Islamskiej Republice Afganistanu (2010 – 2011). W latach 2012 – 2013 był szefem sztabu – zastępcą dowódcy 12 Dywizji Zmechanizowanej w Szczecinie. W latach 2013 – 2015 generał dywizji Krzysztof Motacki służył w Zarządzie Planowania Operacyjnego P3 w Sztabie Generalnym jako zastępca szefa zarządu a następnie jako szef zarządu. W latach 2015 – 2017 był szefem Zarządu Planowania Użycia Sił Zbrojnych i Szkolenia P3/P7 w Sztabie Generalnym.
W 2017 roku generał dywizji Krzysztof Motacki został wyznaczony na stanowisko dowódcy Wielonarodowej Dywizji Północny – Wschód w Elblągu. Podczas swojej służby generał Motacki formował już, będąc szefem sztabu 15 Brygady Zmechanizowanej i pełniąc obowiązki jej dowódcy, giżycką brygadę w nowej strukturze, włączając w jej skład pododdziały 4 Brygady Kawalerii Pancernej z Orzysza. W 2015 roku odpowiadał również za sformowanie obecnego Zarządu Planowania Użycia Sił Zbrojnych i Szkolenia P3/P7 Sztabu Generalnego WP. Doświadczenia te pomogły w tworzeniu Dowództwa Wielonarodowej Dywizji Północny – Wschód. Z końcem czerwca 2017 roku dowództwo osiągnęło Wstępną Gotowość Operacyjną. Kolejne miesiące były przygotowaniami do certyfikacji (CREVAL – Combat Readiness Evaluation), która miała ocenić zdolność dowództwa do realizacji zadań. Przygotowanie i działanie dowództwa oceniała komisja organizowana przez Allied Land Command (LANDCOM) znajdującego się w Izmirze w Turcji. 6 grudnia 2018 roku dowództwo osiągnęło Pełną Gotowość Operacyjną. Tego samego dnia generał brygady Krzysztof Motacki został awansowany na stopień generała dywizji. Z dniem 2 listopada 2021 zakończył zawodową służbę wojskową i przeszedł w stan spoczynku.

</doc>
<doc id="5032608" url="https://pl.wikipedia.org/wiki?curid=5032608" title="Tureac">
Tureac

Tureac – wieś w Rumunii, w okręgu Bistrița-Năsăud, w gminie Tiha Bârgăului. W 2011 roku liczyła 2353 mieszkańców.

</doc>
<doc id="5032609" url="https://pl.wikipedia.org/wiki?curid=5032609" title="Uriu (gmina)">
Uriu (gmina)

Uriu – gmina w Rumunii, w okręgu Bistrița-Năsăud. Obejmuje miejscowości Cristeștii Ciceului, Hășmașu Ciceului, Ilișua i Uriu. W 2011 roku liczyła 3208 mieszkańców. 

</doc>
<doc id="5032610" url="https://pl.wikipedia.org/wiki?curid=5032610" title="Michał Jan Nepomucen Leski">
Michał Jan Nepomucen Leski

Michał Jan Nepomucen Leski herbu własnego-Gończy – wicewojewoda malborski w latach 1744-1759, chorąży malborski w latach 1744-1759, podczaszy inflancki w latach 1733-1744.
Jako poseł na sejm konwokacyjny 1733 roku z województwa chełmińskiego był członkiem konfederacji generalnej zawiązanej 27 kwietnia 1733 roku na tym sejmie. Jako deputat podpisał "pacta conventa" Augusta III Sasa w 1733 roku.

</doc>
<doc id="5032612" url="https://pl.wikipedia.org/wiki?curid=5032612" title="Robert Czechowski">
Robert Czechowski

Robert Czechowski (ur. 26 marca 1960 w Jarosławiu) – polski aktor filmowy i teatralny, reżyser i pedagog.
Życiorys.
Ukończył Wydział Reżyserii Dramatu PWST im. Ludwika Solskiego w Krakowie (1993) i Wydział Aktorski PWST w Krakowie – Wydział Zamiejscowy we Wrocławiu (1983). Studiował także na Wydziale Filozofii Papieskiej Akademii Teologicznej w Krakowie.
Pracował jako aktor m.in. w Teatrze Współczesnym we Wrocławiu oraz Teatrze Polskim we Wrocławiu.
Jako reżyser zrealizował ponad 50 przedstawień teatralnych. Wyreżyserował ponad 60 programów telewizyjnych w Ośrodku TVP Wrocław. Wieloletni pedagog PWST we Wrocławiu na Wydziale Aktorskim oraz Lalkarskim. Współzałożyciel Teatru Osobowego we Wrocławiu, gdzie zrealizował między innymi „Biesiadę” według Gombrowicza, oraz Młodzieżowej Akademii artystycznej. Wykładowca Uniwersytetu Zielonogórskiego na Wydziale Animacji Kultury. W latach 2001–2007 pełnił funkcje dyrektora naczelnego i artystycznego w Teatrze im. Wojciecha Bogusławskiego w Kaliszu. Od 2007 roku pełni funkcję dyrektora w Lubuskim Teatrze w Zielonej Górze. Jako reżyser realizował spektakle w Polsce oraz za granicą – m.in. w Anglii w Londynie, Niemczech w Chemnitz ("La Strada" w roku 2019, "Caligula" w roku 2016 oraz "Leonce i Lena" w 2013 roku) i Zittau ("Biesiada u hrabiny Kotłubaj" w 2011 roku).

</doc>
<doc id="5032615" url="https://pl.wikipedia.org/wiki?curid=5032615" title="Uriu">
Uriu

Uriu () – wieś w Rumunii, w okręgu Bistrița-Năsăud, w gminie Uriu. W 2011 roku liczyła 1260 mieszkańców.

</doc>
<doc id="5032617" url="https://pl.wikipedia.org/wiki?curid=5032617" title="Hășmașu Ciceului">
Hășmașu Ciceului

Hășmașu Ciceului – wieś w Rumunii, w okręgu Bistrița-Năsăud, w gminie Uriu. W 2011 roku liczyła 257 mieszkańców.

</doc>
<doc id="5032618" url="https://pl.wikipedia.org/wiki?curid=5032618" title="Cristeștii Ciceului">
Cristeștii Ciceului

Cristeștii Ciceului – wieś w Rumunii, w okręgu Bistrița-Năsăud, w gminie Uriu. W 2011 roku liczyła 1057 mieszkańców.

</doc>
<doc id="5032624" url="https://pl.wikipedia.org/wiki?curid=5032624" title="Willa „Wersal”">
Willa „Wersal”

Willa „Wersal” – jedno z czterech więzień i aresztów funkcjonujących w czasie okupacji niemieckiej na terenie Buska-Zdroju. Było zlokalizowane w dolnej części al. Mickiewicza, w pobliżu willi „Trzy Róże”. W okresie okupacji niemieckiej budynek stał się miejscem kaźni mieszkańców Kreishauptmannschaft Busko.
Historia.
W okresie przedwojennym w willi „Wersal” mieścił się internat i bursa Gimnazjum i Liceum im. Marszałka Józefa Piłsudskiego w Busku-Zdroju. 
Okres II wojny światowej.
Niemieckie władze okupacyjne jesienią 1939 r. zorganizowały w budynku siedzibę żandarmerii (Gendarmerie), stał się on też miejscem kaźni mieszkańców Kreishauptmannschaft Busko.
Aresztowanych więziono w dwóch pomieszczeniach. Średnio przebywało w nich od kilku do 30 osób. Pomieszczenia pozbawiono prycz oraz mebli. Większość więźniów spała na betonowej podłodze. Jedynym sprzętem sanitarnym były dwa kubły na nieczystości, które rzadko opróżniano. Policjant granatowy, będący klucznikiem aresztu powiatowego – Wiktor Kieroń raz dziennie dostarczał więźniom jedzenie. Zupę rozdzielano pod nadzorem żandarmów.
W willi „Wersal” przesłuchiwania odbywały się codziennie, najczęściej w godzinach nocnych. Przeprowadzali je żandarmi oraz funkcjonariusze Sonderdienstu. W przesłuchaniach najczęściej brali udział żandarmi: Schwenke i Weichbrodt. Odbywały się na piętrze w przeznaczonym na ten cel pokoju. W pomieszczeniu stała szafa, która zawierała przyrządy do bicia: kije, baty, pręty druciane, pałki gumowe. Przesłuchiwanych wiązano w tzw. huśtawkę oraz szczuto psami. Niemcy zagłuszali odgłosy tortur grając na harmonii. Osoby przetrzymywane w willi dr. Byrkowskiego niejednokrotnie doprowadzano na przesłuchania do willi „Wersal”.
Torturom w willi „Wersal” poddawano między innymi Witolda Woźniaka, którego aresztowano w marcu 1943 r. w Smogorzowie. Po trzech tygodniach wysłano go transportem do III Rzeszy, z którego udało mu się zbiec. 
W drugiej połowie października 1943 r. w willi „Wersal” osadzono członkinie Obwodu Busko Armii Krajowej – Zofię Dytkowską oraz Helenę Żurkiewicz. Poddawano je rozległym torturom: „ręce, nogi połamane, pogryzione przez psy, ciało powyrywane”. Po kilku dniach rozstrzelano je na cmentarzu żydowskim w Busku-Zdroju. 
W kwietniu 1944 r. w willi „Wersal” osadzono również mieszkańców Radzanowa, trzech braci Dzik – Józefa, Zygmunta oraz Krzysztofa. Byli zaangażowani w działalność Obwodu Busko AK. Z willi „Wersal” przeniesiono ich do budynku więzienia przy ul. Kościelnej w Busku-Zdroju. Następnie przetransportowano ich do więzienia w Kielcach, skąd trafili do KL Gross-Rosen. Wszyscy bracia przeżyli wojnę.
Więźniowie w willi „Wersal” przebywali od kilku dni do kilku tygodni. Osoby przeznaczone do osadzenia w niemieckich obozach koncentracyjnych przewożono do więzień w Pińczowie lub w Kielcach (tereny Kreishauptmannschaft Busko były pozbawione linii kolejowych) lub rozstrzeliwano na terenie Lasów: Wełeckiego, Winiarskiego oraz Widuchowskiego. Przekazywano ich również do dyspozycji Urzędu Pracy (Arbeitsamtu). Część więźniów zwolniono, pod groźbą rozstrzelania nakazano im nie ujawniać warunków panujących w willi „Wersal”.
Niejednokrotnie w willi „Wersal” zdarzały się przypadki zakatowania więźniów. Zbrodnie popełniano również na ludności żydowskiej. W 1942 r. lub w 1943 r. jeden z żandarmów wyprowadził na podwórze chłopca żydowskiego w wieku 15-16 lat, którego rozstrzelał. Przed budynkiem willi „Wersal” rozstrzelano również Żyda:
Po wojnie.
Obecnie na terenie dawnej willi „Wersal” znajduje się budynek mieszkalny. Brak jest współczesnych upamiętnień zbrodni dokonywanych na jego terenie w czasie okupacji niemieckiej. System więziennictwa na terenie Kreishauptmannschaft Busko jest jednym z przedmiotem badań dr Karoliny Trzeskowskiej-Kubasik w ramach projektu pt. „Terror okupacyjny na ziemiach polskich w latach 1939-1945” zainaugurowanego przez Instytut Pamięci Narodowej.

</doc>
<doc id="5032625" url="https://pl.wikipedia.org/wiki?curid=5032625" title="Francisco S. Carvajal">
Francisco S. Carvajal



</doc>
<doc id="5032626" url="https://pl.wikipedia.org/wiki?curid=5032626" title="Ilișua (okręg Bistrița-Năsăud)">
Ilișua (okręg Bistrița-Năsăud)

Ilișua – wieś w Rumunii, w okręgu Bistrița-Năsăud, w gminie Uriu. W 2011 roku liczyła 634 mieszkańców.

</doc>
<doc id="5032629" url="https://pl.wikipedia.org/wiki?curid=5032629" title="Urmeniș (gmina)">
Urmeniș (gmina)

Urmeniș – gmina w Rumunii, w okręgu Bistrița-Năsăud. Obejmuje miejscowości Câmp, Coșeriu, Delureni, Fânațe, Podenii, Scoabe, Șopteriu, Urmeniș, Valea i Valea Mare. W 2011 roku liczyła 1949 mieszkańców. 

</doc>
<doc id="5032632" url="https://pl.wikipedia.org/wiki?curid=5032632" title="Niżnia Przybylińska Przełęcz">
Niżnia Przybylińska Przełęcz

Niżnia Przybylińska Przełęcz (, ok. 1905 m) – przełęcz w grani Pośredniego Wierszyka w słowackiej części Tatr Wysokich. Znajduje się pomiędzy Niżnim Pośrednim Wierszykiem na wschodzie a Przybylińską Czubą (1926 m) na zachodzie. Na południe, do Doliny Hlińskiej, opada z przełęczy niezbyt stroma i trawiasta depresja. Na północ z przełęczy opada również trawiasta i szeroka depresja, w dolnej części rozszerzająca się i przekształcająca w piarżysko nad środkową częścią Niżniego Stawu Ciemnosmreczyńskiego. 
Nazwa przełęczy pochodzi od miejscowości Przybylina. Nazwy obiektów w Pośrednim Wierszyku po raz pierwszy opublikował Andrzej Skłodowski w numerze 1 czasopisma "Taternik", przedtem jedynym nazwanym tu obiektem był Palec.
Pośredni Wierszyk jest wyłączony z ruchu turystycznego, mogą na nim natomiast uprawiać wspinaczkę taternicy. Na Niżnią Przybylińską Przełęcz można wyjść granią Pośredniego Wierszyka, oraz dwoma drogami wspinaczkowymi:

</doc>
<doc id="5032633" url="https://pl.wikipedia.org/wiki?curid=5032633" title="Urmeniș (okręg Bistrița-Năsăud)">
Urmeniș (okręg Bistrița-Năsăud)

Urmeniș – wieś w Rumunii, w okręgu Bistrița-Năsăud, w gminie Urmeniș. W 2011 roku liczyła 830 mieszkańców.

</doc>
<doc id="5032634" url="https://pl.wikipedia.org/wiki?curid=5032634" title="Câmp (okręg Bistrița-Năsăud)">
Câmp (okręg Bistrița-Năsăud)

Câmp – wieś w Rumunii, w okręgu Bistrița-Năsăud, w gminie Urmeniș. W 2011 roku liczyła 128 mieszkańców.

</doc>
<doc id="5032636" url="https://pl.wikipedia.org/wiki?curid=5032636" title="Coșeriu">
Coșeriu

Coșeriu – wieś w Rumunii, w okręgu Bistrița-Năsăud, w gminie Urmeniș. W 2011 roku liczyła 80 mieszkańców.

</doc>
<doc id="5032637" url="https://pl.wikipedia.org/wiki?curid=5032637" title="Delureni (okręg Bistrița-Năsăud)">
Delureni (okręg Bistrița-Năsăud)

Delureni – wieś w Rumunii, w okręgu Bistrița-Năsăud, w gminie Urmeniș. W 2011 roku liczyła 207 mieszkańców.

</doc>
<doc id="5032639" url="https://pl.wikipedia.org/wiki?curid=5032639" title="Jaworiwka">
Jaworiwka



</doc>
<doc id="5032640" url="https://pl.wikipedia.org/wiki?curid=5032640" title="Fânațe (okręg Bistrița-Năsăud)">
Fânațe (okręg Bistrița-Năsăud)

Fânațe – wieś w Rumunii, w okręgu Bistrița-Năsăud, w gminie Urmeniș. W 2011 roku liczyła 187 mieszkańców.

</doc>
<doc id="5032642" url="https://pl.wikipedia.org/wiki?curid=5032642" title="Podenii">
Podenii

Podenii – wieś w Rumunii, w okręgu Bistrița-Năsăud, w gminie Urmeniș. W 2011 roku liczyła 20 mieszkańców.

</doc>
<doc id="5032643" url="https://pl.wikipedia.org/wiki?curid=5032643" title="Scoabe">
Scoabe

Scoabe – wieś w Rumunii, w okręgu Bistrița-Năsăud, w gminie Urmeniș. W 2011 roku liczyła 42 mieszkańców.

</doc>
<doc id="5032644" url="https://pl.wikipedia.org/wiki?curid=5032644" title="Șopteriu">
Șopteriu

Șopteriu – wieś w Rumunii, w okręgu Bistrița-Năsăud, w gminie Urmeniș. W 2011 roku liczyła 385 mieszkańców.

</doc>
<doc id="5032650" url="https://pl.wikipedia.org/wiki?curid=5032650" title="Valea (okręg Bistrița-Năsăud)">
Valea (okręg Bistrița-Năsăud)

Valea – wieś w Rumunii, w okręgu Bistrița-Năsăud, w gminie Urmeniș. W 2011 roku liczyła 28 mieszkańców.

</doc>
<doc id="5032651" url="https://pl.wikipedia.org/wiki?curid=5032651" title="Jużnyj">
Jużnyj



</doc>
<doc id="5032652" url="https://pl.wikipedia.org/wiki?curid=5032652" title="Valea Mare (gmina Urmeniș)">
Valea Mare (gmina Urmeniș)

Valea Mare – wieś w Rumunii, w okręgu Bistrița-Năsăud, w gminie Urmeniș. W 2011 roku liczyła 42 mieszkańców.

</doc>
<doc id="5032656" url="https://pl.wikipedia.org/wiki?curid=5032656" title="Zagra (gmina)">
Zagra (gmina)

Zagra – gmina w Rumunii, w okręgu Bistrița-Năsăud. Obejmuje miejscowości Alunișul, Perișor, Poienile Zagrei, Suplai i Zagra. W 2011 roku liczyła 3527 mieszkańców. 

</doc>
<doc id="5032662" url="https://pl.wikipedia.org/wiki?curid=5032662" title="N-word">
N-word



</doc>
<doc id="5032665" url="https://pl.wikipedia.org/wiki?curid=5032665" title="Zagra (Rumunia)">
Zagra (Rumunia)

Zagra – wieś w Rumunii, w okręgu Bistrița-Năsăud, w gminie Zagra. W 2011 roku liczyła 1100 mieszkańców.

</doc>
<doc id="5032668" url="https://pl.wikipedia.org/wiki?curid=5032668" title="Kozino">
Kozino



</doc>
<doc id="5032669" url="https://pl.wikipedia.org/wiki?curid=5032669" title="Alunișul (okręg Bistrița-Năsăud)">
Alunișul (okręg Bistrița-Năsăud)

Alunișul – wieś w Rumunii, w okręgu Bistrița-Năsăud, w gminie Zagra. W 2011 roku liczyła 256 mieszkańców.

</doc>
<doc id="5032670" url="https://pl.wikipedia.org/wiki?curid=5032670" title="Perișor (okręg Bistrița-Năsăud)">
Perișor (okręg Bistrița-Năsăud)

Perișor – wieś w Rumunii, w okręgu Bistrița-Năsăud, w gminie Zagra. W 2011 roku liczyła 515 mieszkańców.

</doc>
<doc id="5032671" url="https://pl.wikipedia.org/wiki?curid=5032671" title="Poienile Zagrei">
Poienile Zagrei

Poienile Zagrei – wieś w Rumunii, w okręgu Bistrița-Năsăud, w gminie Zagra. W 2011 roku liczyła 976 mieszkańców.

</doc>
<doc id="5032674" url="https://pl.wikipedia.org/wiki?curid=5032674" title="Suplai">
Suplai

Suplai – wieś w Rumunii, w okręgu Bistrița-Năsăud, w gminie Zagra. W 2011 roku liczyła 976 mieszkańców.

</doc>
<doc id="5032675" url="https://pl.wikipedia.org/wiki?curid=5032675" title="JS de Kasba Tadla">
JS de Kasba Tadla

Jeunesse Sportive de Kasba Tadla lub Jeunesse Sportive de Kasbah Tadla – marokański klub piłkarski z siedzibą w Kasba Tadla. W sezonie 2018/2019 gra w GNF 2.
Opis.
Klub powstał w 1946 roku. W sezonie 2009/2010 drużyna wygrała GNF 2, a w sezonie 2014/2015 awansowali po raz drugi w historii do GNF 1, lecz nie wygrali niższego poziomu ligowego. Drużyna gra na Stade Municipal, który mieści 3000 widzów. Trenerem jest El Houssaine Ouchla, który pełni tę funkcję od 1 lipca 2017 roku.

</doc>
<doc id="5032678" url="https://pl.wikipedia.org/wiki?curid=5032678" title="Jeunesse Sportive de Kasba Tadla">
Jeunesse Sportive de Kasba Tadla



</doc>
<doc id="5032680" url="https://pl.wikipedia.org/wiki?curid=5032680" title="Przybylińska Czuba">
Przybylińska Czuba

Przybylińska Czuba () – najdalej na zachód wysunięte wzniesienie w Pośrednim Wierszyku w słowackich Tatrach Wysokich, od Niżniego Pośredniego Wierszyka oddzielone Niżnią Przybylińską Przełęczą. Nazwa wzniesienia pochodzi od miejscowości Przybylina, której mieszkańcy dawniej wypasali owce w tych okolicach. Nazwy obiektów w Pośrednim Wierszyku po raz pierwszy opublikował Andrzej Skłodowski w numerze 1 czasopisma "Taternik", przedtem jedynym nazwanym tu obiektem był Palec.
Południowo-zachodni stok Przybylińskiej Czuby (od strony Doliny Hlińskiej) jest częściowo trawiasty, częściowo zarośnięty kosodrzewiną. Na północ, w okolice progu Doliny Ciemnosmreczyńskiej, opadają z wzniesienia częściowo skaliste, częściowo trawiaste ścianki o wysokości do kilkudziesięciu metrów. Na północny zachód od Przybylińskiej Czuby Grzbiet Pośredniego Wierszyka od Przybylińskiej Czuby stopniowo opada. Na wysokości około 1780 m rozgałęzia się na dwa ramiona obejmujące stromą depresję. W dolnej partii obydwu ramion znajdują się częściowo pionowe filary. Na ich półeczkach rosną limby i kosodrzewina. Najniższy punkt Pośredniego Grzbietu znajduje się na wschód od Ciemnosmreczyńskiej Młaki. na wysokości około 1580 m. Deniwelacja Piarżystej Czuby wynosi więc około 340 m.

</doc>
<doc id="5032682" url="https://pl.wikipedia.org/wiki?curid=5032682" title="Jeunesse Sportive de Kasbah Tadla">
Jeunesse Sportive de Kasbah Tadla



</doc>
<doc id="5032683" url="https://pl.wikipedia.org/wiki?curid=5032683" title="Emily Overend Lorimer">
Emily Overend Lorimer

Emily Martha Overend Lorimer (ur. 10 sierpnia 1881 w Dublinie, zm. 10 czerwca 1949 w Hatfield, Hertfordshire) – brytyjska germanistka, tłumaczka i dziennikarka irlandzkiego pochodzenia. W latach 20., 30. i 40. XX w. poprzez publikacje utworów własnych i tłumaczeń uczestniczyła w brytyjskich dyskusjach politycznych na temat ideologii nazistowskiej. Natomiast owocem pobytu w latach 1935–1936 wraz z mężem Davidem Lorimerem w księstwie Hunzy na północno-zachodniej granicy Indii Brytyjskich były artykuły prasowe oraz książka o Hunzakuts, które przyczyniły się do powstania mitu o szczęśliwych i długowiecznych mieszkańcach Hunzy.
Życiorys.
Urodziła się 10 sierpnia 1881 r. jako córka Thomasa George’a Overenda, adwokata i sędziego sądu okręgowego, i jego żony Hannah (z domu Kingsbury). Miała troje rodzeństwa: młodszą siostrę i dwóch starszych braci, cała rodzina należała do Kościoła metodystów. Po ukończeniu w 1904 r. studiów filologicznych (Modern Languages) na Trinity College w Dublinie, kontynuowała edukację w oksfordzkim Somerville College. Po dłuższym pobycie na uniwersytecie w Monachium powróciła do Somerville, by w latach 1907–1910 prowadzić tam zajęcia dla studentów z filologii germańskiej. Wśród wykładowców w Oksfordzie poznała Hildę Lorimer, a przez nią jej młodszego brata Davida, wówczas oficera brytyjskiej armii indyjskiej (British Indian Army), którego poślubiła 22 grudnia 1910 r. w kościele Christ Church (Leeson Park) w Dublinie. Po wyjściu za mąż zrezygnowała z pracy na uczelni, by towarzyszyć mężowi stacjonującemu w różnych miejscach w Azji Środkowej i na Bliskim Wschodzie i pracującemu jako dyplomata i urzędnik rządu kolonialnego Indii Brytyjskich. Podczas pobytu w Kermanie, w południowym Iranie, w latach 1912–1914, gdzie jej mąż był konsulem, wspierała jego rosnące zainteresowania lingwistyczne, m.in. przy zbieraniu materiałów dotyczących dialektu kermani. W 1915 r. kierowała misją Czerwonego Krzyża w Egipcie. W latach 1916–1917 pracowała w redakcji wydawanego przez Brytyjczyków pisma „Basrah Times” w Basrze. Kiedy w 1917 r. jej mąż za zasługi w pełnieniu służby w Indian Expeditionary Force w Mezopotamii został kawalerem Orderu Imperium Brytyjskiego (CIE), Emily Lorimer przyznano IV klasę tego samego odznaczenia (OBE). Okres pobytu w Gilgit, gdzie David Lorimer w latach 1920–1924 pełnił obowiązki Political Oficer, zaowocował dla nich obojga wielkim dorobkiem poznawczym i pisarskim. W 1924 r. Lorimerowie powrócili do Wlk. Brytanii i zamieszkali w Welwyn Garden City w hrabstwie Hertfordshire na północ od Londynu, a już sam pomysł osiedlenia się na stałe w jednym z pierwszych angielskich miast ogrodów traktowali jako swego rodzaju opowiedzenie się po stronie powojennej nowoczesności. W latach 1930. Emily Lorimer była bardzo aktywna jako tłumacz (z niemieckiego, niderlandzkiego i francuskiego), jako komentator bieżącej polityki europejskiej, w szczególności przestrzegając przez niebezpieczeństwami ideologii szerzonej przez Adolfa Hitlera, i jako pisarka. Podczas podróży dużo fotografowała, jej prace złożone są we wspólnym archiwum Lorimerów „Lorimer Collection” przy wydziale School of Oriental and African Studies Uniwersytetu Londyńskiego.
Tło i znaczenie "Language" "Hunting in the Karakoram".
Napisana potocznym językiem i adresowana do szerokiej publiczności opowieść o „łowach językoznawczych w Karakorum” zdaje relację z 15-miesięcznego pobytu małżeństwa Lorimerów w księstwie Hunzy od wiosny 1934 r. do jesieni 1935 r. Uwaga autorki skupiona była na opisywaniu nade wszystko codziennego życia Buruszów – najliczniejszej grupy mieszkańców Hunzy – ich pracy, obyczajów i standardów życia społecznego i rodzinnego, także trybu życia, sposobu odżywiania się i bezpośredniego otoczenia. Przedstawiony jednak przez nią obraz jest subiektywny, a wedle wiedzy zarówno współczesnych jej podróżników (jak np. R.C.F. Schomberga), jak i najnowszych badań wręcz fałszywy. Znawca Hunzy, niemiecki antropolog i geograf Hermann Kreutzmann obszernie opisuje realia, w jakich powstawała opowieść Emily Lorimer. Lorimerowie mieszkali w Aliabadzie, w bliskim sąsiedztwie stolicy Hunzy Baltitu i pozostawali w bardzo przyjacielskich relacjach z władcą Hunzy Nazimem Chanem, toteż jego portret jest stosownie wygładzony. Wyidealizowany, daleki od twardej rzeczywistości jest też portret samych Hunzakuts, których Lorimer przedstawia jako szczęśliwych, zdrowych, zadowolonych z życia i w takim stanie dożywających późnej starości. Zarówno publikowane przez nią od 1936 r. artykuły (pod takimi np. tytułami jak „Civilisation without shops”, „Bleak Hunza laughs at hardship”, „An unspoiled people”), jak i jej książka z 1939 r. stały się podstawą narastającego od początku lat 50. XX w. mitu o długowieczności, zdrowej i radosnej, mieszkających w Hunzie Buruszów. O tym, jak nierzetelne było postrzeganie przez nią realiów Doliny Hunzy świadczy także deprecjonujący sposób, w jaki pisała o Nagarkuts – mieszkańcach księstwa Nagir, które znajdowało się dokładnie na przeciwległym brzegu rzeki Hunzy, a którzy w stylu życia i formach uprawiania rolnictwa nie różnili się od Hunzakuts. Powstały w wyniku opisów Emily Lorimer (a i Schomberga, choć jego pisma nie były tak powszechnie dostępne) negatywny stereotyp mieszkańców Nagiru utrzymywał się przez dekady. Idea sprzyjającego zdrowiu sposobu odżywiania się Buruszów, będąca produktem wyobrażeń Emily Lorimer, a nie faktów, została podchwycona przez Ralpha Birchera, syna producenta musli i lekarza promującego opartą na naturalnych produktach dietę M. Bircher-Bennera, w książce "Hunsa. Das Volk, das keine Krankheit kennt" (1942). Bircher włączył w jej treść niezaznaczone jako takie fragmenty z tekstu Emily Lorimer, co wciągnęło Davida Lorimera już po śmierci jego żony w niemiłą dysputę, zakończoną zadośćuczynieniem na rzecz Lorimera. On sam nigdy nie podzielał entuzjazmu żony, a wrzawę powstającą wokół Hunzakuts nazywał „Hunza humbug” – bzdurą o Hunzie.
Zaangażowanie polityczne pism dotyczących nazizmu.
Tłumaczenie "Das dritte Reich".
Według analiz własnych brytyjskiego badacza Dana Stone’a i innych cytowanych przez niego historyków idei politycznych w Europie lat 20. i 30. XX w. w Wlk. Brytanii nie zdawano sobie w pełni sprawy z destruktywnego potencjału treści książki A. Hitlera "Mein Kampf" (wyd. 1925-1927), a Emily Overend Lorimer należała do nielicznego grona komentatorów politycznych, którzy usiłowali wpłynąć na zmianę tej postawy. Jej percepcja ideologii głoszonej przez Hitlera przeszła od pozytywnego zainteresowania i sympatii na samym początku lat 30. (odczuwanych zresztą przez wiele wybitnych postaci brytyjskiego establishmentu i władzy) po narastające obawy po dojściu Hitlera do władzy aż po radykalną postawę antyfaszystowską od początku II wojny światowej. Dzieliła się przemyśleniami w artykułach publikowanych w dziennikach i magazynach, a następnie we wstępie do wydanego w 1934 r. tłumaczenia skróconej wersji dzieła niemieckiego kulturoznawcy Arthura Moellera van den Brucka "Das Dritte Reich" (wyd. 1923), który to utwór w znacznym stopniu (nie tylko przez ukucie sformułowania „Trzecia Rzesza”) przyczynił się do wytworzenia w Niemczech atmosfery intelektualnej i emocjonalnej sprzyjających szerzeniu się ideologii narodowego socjalizmu. Obok tego tłumaczenia dokonanego przez Emily Lorimer ukazało się w Wlk. Brytanii kilka innych podobnych w wydźwięku utworów, „które, co warto podkreślić, wskazywały na możliwe konsekwencje nazizmu dla pokoju w Europie w sposób znaczniej bardziej kategoryczny niż ówczesny brytyjski rząd (a i opozycja) były gotowe brać pod rozwagę”. Wobec ugodowego stanowiska rządowego (polityki appeasementu) tym głębszym rozczarowaniem dla Emily Lorimer było ukazanie się na rynku brytyjskim w 1933 r. angielskiego tłumaczenia "Mein Kampf" (w wydawnictwie Hurst &amp; Blackett), ponieważ "My Struggle" nie zawierała nawet połowy oryginalnego tekstu i pomijała całe fragmenty opisujące plany i ambicje Hitlera w kwestiach polityki zagranicznej. Jej zdaniem ta okrojona wersja (przy czym zarówno tłumacz, E.T.S. Dugdale, jak i wydawnictwo mieli w tym względzie argumenty na swoje usprawiedliwienie) nie wystarczała, by dostatecznie dobrze wyjaśnić podstawy ruchu nazistowskiego i mentalność jego przywódcy.
"What Hitler Wants".
Z zamiarem możliwie przekonującego wyjaśnienia zawartości dzieła Hitlera w formie przystępnej dla brytyjskiego odbiorcy ("in an accessible fashion for English readers") wydała Emily Lorimer w styczniu 1939 r. tom komentarzy historycznych "What Hitler Wants". Powstanie "Mein Kampf" analizowała jednak tylko pierwsza część jej książki, druga poświęcona była omówieniu utworu Alfreda Ernsta Rosenberga, jednego z naczelnych ideologów NSDP, "Der Mythus des 20. Jahrhunderts", a trzecia omawiała aktualną niemiecką politykę wewnętrzną i zagraniczną, na przykładach pokazując realizację idei wyłożonych w "Mein Kampf". W powszechnym odbiorze traktowano książkę Lorimer jako substytut lektury tekstu Hitlera, na ogół została dobrze przyjęta i szeroko czytana. Kiedy w marcu 1939 r. ukazało się tłumaczenie pełnego tekstu "Mein Kampf", niektóre głosy krytyczne określiły "What Hitler Wants" jako już zbyteczne ("superfluous"), ale Emily Lorimer wykazała poprzez zestawienie tekstów przekładu i oryginału, że nowe tłumaczenie jest kolejną próbą oszczędzenia brytyjskiemu czytelnikowi wglądu w prawdziwą treść książki Hitlera. Ponadto obok złej jakości i nierzetelności samego tłumaczenia oraz poczynionych skrótów oburzało ją, że zarówno autor, jak i tłumacz, James Murphy (który jako zatrudniony przez nazistowskie Ministerstwo Propagandy w latach 1934–1938 opracowywał angielskojęzyczne wersje mów Hitlera), otrzymają wyjątkowo wysokie honoraria. Jej reakcja wpisywała się w szersze nastroje nieufności niektórych brytyjskich intelektualistów co do prawdziwych intencji politycznych brytyjskiego rządu pod wodzą Neville’a Chamberlaina.
"What the German Needs".
Zaostrzające się z czasem poglądy Emily Lorimer na temat zagrożenia, jakim był wzrost potęgi Niemiec, zbliżyły ją do Roberta Vansittarta, radykalnego przeciwnika appeasementu i zwolennika twardej polityki wobec Trzeciej Rzeszy, przekonanego, że pokój w Europie może zapewnić tylko przemienienie Niemiec w zacofany kraj rolniczy. Wstępując na początku wojny do stworzonej i prowadzonej przez Vansittarta organizacji Never Again Association, Emily Lorimer jednoznacznie określiła swoją postawę jako antynazistowską, jeśli nie nawet antyniemiecką. Dowodem tego była wydana w 1942 r. książka "What the German Needs", w której przedstawiwszy fragmenty nowszej historii Niemiec i cytując obficie z aktualnej nazistowskiej propagandy, rysowała plan „re-edukacji” Niemców w taki sposób, by po wymarciu pokolenia, któremu znane był gest „Heil Hitler”, młodsi Niemcy mogli na nowo wpasować się w pokojową i cywilizowaną Europę. Tony niechęci wobec Niemców pojawiły się zresztą, jak wykazują analizy Javeda Majeeda, w korespondencji Lorimer już po I wojnie światowej.
The "Mein Kampf" Ramp.
Takim poglądom, a i wielostronnej krytyce dotychczasowych przekładów tekstu Hitlera, dawała Emily Lorimer wyraz również w rozległej korespondencji do osób prywatnych i do brytyjskiego ministerstwa propagandy. Tekstem mającym ujawnić niechwalebne poczynania prawicowych, prohitlerowskich wydawnictw w Wlk. Brytanii i takich ludzi pióra jak James Murphy i Arthur Bryant czy wydawca Walter Hutchinson (w którego przypadku ataki Lorimer okazały się niesłuszne), był list otwarty (typed memorandum) z 1941 r. zatytułowany „The "Mein Kampf" Ramp”. Obok konserwatywnej postawy antyfaszystowskiej (conservative anti-fascism) analizujący jej pisma polityczne Dan Stone wspomina także o jej śladowym, acz nie nietypowym dla jej czasów antysemityzmie (a residual antisemitism that was typical of the time) oraz przychylnym spojrzeniu na eugenikę (favourably inclined towards eugenics). W sumie jednak D. Stone wskazuje na odwagę i przenikliwość Emily Lorimer, która jako jeden z pierwszych komentatorów politycznych wykazywała fałszywość obranej przez brytyjski rząd polityki appeasementu wobec nazistowskich Niemiec.

</doc>
<doc id="5032684" url="https://pl.wikipedia.org/wiki?curid=5032684" title="JS de Kasbah Tadla">
JS de Kasbah Tadla



</doc>
<doc id="5032687" url="https://pl.wikipedia.org/wiki?curid=5032687" title="Kasba Tadla (klub piłki nożnej)">
Kasba Tadla (klub piłki nożnej)



</doc>
<doc id="5032688" url="https://pl.wikipedia.org/wiki?curid=5032688" title="Kasba Tadla">
Kasba Tadla



</doc>
<doc id="5032702" url="https://pl.wikipedia.org/wiki?curid=5032702" title="Kropywna">
Kropywna



</doc>
<doc id="5032706" url="https://pl.wikipedia.org/wiki?curid=5032706" title="Jan Fellerer">
Jan Fellerer

Jan Fellerer (ur. 1968 r. w Monachium) – niemiecki lingwista oraz filolog.
Życiorys.
Urodził się w Monachium w 1968 roku. W 1995 ukończył studia na kierunku filologia słowiańska Uniwersytetu Wiedeńskiego (Universität Wien). Doktorat obronił na Uniwersytecie w Bazylei (Universität Basel) w 1999 roku. Jest zaangażowany w liczne akademickie i pozaakademickie inicjatywy mające na celu promocję badań nad językami Europy Środkowo-Wschodniej w Wielkiej Brytanii, np. CEELBAS, BASEES, Instytut Kultury Polskiej w Londynie.
Dydaktyka.
Po kilku latach pracy na Uniwersytecie w Bazylei, gdzie obronił swoją pracę doktorską, objął stanowisko wykładowcy na Uniwersytecie Oksfordzkim (University of Oxford), w Wolfson College, na Wydziale Lingwistyki, Filologii i Fonetyki oraz Wydziale Mediewistyki i Neofilologii (Faculty of Medieval and Modern Languages). Naucza przedmiotów takich jak język polski, historia języków polskiego, ukraińskiego i czeskiego, gramatyka opisowa i analiza współczesnego języka polskiego, literatura polska, Praska Szkoła Lingwistyczna, filologia porównawcza języków słowiańskich. W 2011 pracował w Center for Urban History we Lwowie.
Nauka.
Jego zainteresowania akademickie związane są z lingwistyką i ogólnie pojętą filologią polską, czeską oraz ukraińską ze specjalnym naciskiem na okres współczesny, od późnego wieku XVIII aż po dzień dzisiejszy. Jego publikacje skupiają się na składni języków słowiańskich, językowych aspektach historii Polski, Czech i Ukrainy, analizie dyskursu, kontakcie językowym oraz socjolingwistyce historycznej. Jest autorem książki o wielojęzyczności w XIX-wiecznej Galicji oraz pracy zbiorowej o dyskursach oporu w późnym okresie monarchii Habsburskiej. Jan Fellerer został głównym badaczem projektu finansowanego przez Arts &amp; Humanities Research Council, poświęconego subkulturom w środkowo-wschodniej Europie. W 2017 otrzymał stypendium naukowe Leverhulme.

</doc>
<doc id="5032714" url="https://pl.wikipedia.org/wiki?curid=5032714" title="Atid (gmina)">
Atid (gmina)

Atid – gmina w Rumunii, w okręgu Harghita. Obejmuje miejscowości Atid, Crișeni, Cușmed, Inlăceni i Șiclod. W 2011 roku liczyła 2705 mieszkańców. 

</doc>
<doc id="5032716" url="https://pl.wikipedia.org/wiki?curid=5032716" title="Atid">
Atid

Atid () – wieś w Rumunii, w okręgu Harghita, w gminie Atid. W 2011 roku liczyła 1228 mieszkańców.

</doc>
<doc id="5032720" url="https://pl.wikipedia.org/wiki?curid=5032720" title="Anna Leszczyńska (Sprawiedliwa wśród Narodów Świata)">
Anna Leszczyńska (Sprawiedliwa wśród Narodów Świata)



</doc>
<doc id="5032722" url="https://pl.wikipedia.org/wiki?curid=5032722" title="Crișeni (okręg Harghita)">
Crișeni (okręg Harghita)

Crișeni () – wieś w Rumunii, w okręgu Harghita, w gminie Atid. W 2011 roku liczyła 674 mieszkańców.

</doc>
<doc id="5032723" url="https://pl.wikipedia.org/wiki?curid=5032723" title="Cușmed">
Cușmed

Cușmed () – wieś w Rumunii, w okręgu Harghita, w gminie Atid. W 2011 roku liczyła 420 mieszkańców.

</doc>
<doc id="5032724" url="https://pl.wikipedia.org/wiki?curid=5032724" title="Bolesław Leszczyński (Sprawiedliwy wśród Narodów Świata)">
Bolesław Leszczyński (Sprawiedliwy wśród Narodów Świata)



</doc>
<doc id="5032725" url="https://pl.wikipedia.org/wiki?curid=5032725" title="Koprowa Kopa">
Koprowa Kopa

Koprowa Kopa lub Ramię Koprowego (, 2312 m) – wzniesienie w grani głównej odnogi Krywania w słowackich Tatrach Wysokich. Znajduje się pomiędzy Wyżnią Koprową Przełęczą (2148 m) a Koprowym Wierchem (2366 m), od którego oddziela go Koprowa Przehyba (2305 m). Ku południowemu wschodowi (od strony Doliny Hińczowej), opada z niego niezbyt stroma grzęda. W jej prawej (patrząc od dołu) części znajduje się duża, piarżysto-trawiasta depresja, którą zygzakami prowadzi szlak turystyczny na Wyżnią Koprową Przełęcz. Z wierzchołka Koprowej Kopy do Doliny Hińczowej opada wschodni filar. Tworzy on ograniczenie dla głębokiego i bardzo stromego żlebu opadającego z Hińczowej Przehyby.
Przez Koprowe Ramię wśród granitowych odłamków skalnych prowadzi z Wyżniej Koprowej Przełęczy czerwony szlak turystyczny na Koprowy Wierch. Z przełęczy tej Koprowy Wierch jest niewidoczny, gdyż przesłania go właśnie Koprowa Kopa.
Turystyka i taternictwo.
Środkową częścią wschodniej ściany Koprowej Kopy prowadzi droga wspinaczkowa. Trudność III, na jednym odcinku IV w skali tatrzańskiej. Czas przejścia 2 godz., kruszyzna.

</doc>
<doc id="5032738" url="https://pl.wikipedia.org/wiki?curid=5032738" title="Encyklopedia nauk pomocniczych historii">
Encyklopedia nauk pomocniczych historii

Encyklopedia nauk pomocniczych historii – jednotomowa, specjalistyczna, polska encyklopedia historyczna wydana w 1924 roku w Warszawie.
Opis.
Geneza tej publikacji sięga wykładów prof. Władysława Semkowicza i pierwotnie stanowiła skrypt dla studentów historii. Publikacja poświęcona została pomocniczym naukom historii, takim jak genealogia, sfragistyka, heraldyka, numizmatyka itp. Wydana została pierwotnie w Warszawie w 1924 roku. Drugie wydanie w wersji drukowanej oraz jako e-book opublikowano w 2011 roku w Krakowie. Książka jako oddzielny dodatek zawiera również mapy.

</doc>
<doc id="5032740" url="https://pl.wikipedia.org/wiki?curid=5032740" title="Viola forrestiana">
Viola forrestiana

Viola forrestiana W.Becker – gatunek roślin z rodziny fiołkowatych ("Violaceae"). Występuje naturalnie w Chinach – w prowincji Syczuan oraz południowo-wschodnim Tybecie. 
Biologia i ekologia.
Rośnie w na łąkach, brzegach cieków wodnych i skarpach. Występuje na wysokości od 2200 do 3700 m n.p.m.

</doc>
<doc id="5032741" url="https://pl.wikipedia.org/wiki?curid=5032741" title="B́">
B́

B́ – litera zmodyfikowanego alfabetu łacińskiego. Występowała w sugerowanym przez Jana Kochanowskiego zapisie, dla języka średniopolskiego, która oznaczała dźwięk zmiękczonego b. Oznacza spalatalizowaną spółgłoskę zwartą dwuwargową dźwięczną [].

</doc>
<doc id="5032745" url="https://pl.wikipedia.org/wiki?curid=5032745" title="Inlăceni">
Inlăceni

Inlăceni () – wieś w Rumunii, w okręgu Harghita, w gminie Atid. W 2011 roku liczyła 152 mieszkańców.

</doc>
<doc id="5032748" url="https://pl.wikipedia.org/wiki?curid=5032748" title="Șiclod">
Șiclod

Șiclod () – wieś w Rumunii, w okręgu Harghita, w gminie Atid. W 2011 roku liczyła 231 mieszkańców.

</doc>
<doc id="5032750" url="https://pl.wikipedia.org/wiki?curid=5032750" title="Avrămești (gmina w okręgu Harghita)">
Avrămești (gmina w okręgu Harghita)

Avrămești – gmina w Rumunii, w okręgu Harghita. Obejmuje miejscowości Andreeni, Avrămești, Cechești, Firtănuș, Goagiu, Laz-Firtănuș, Laz-Șoimuș i Medișoru Mic. W 2011 roku liczyła 2465 mieszkańców. 

</doc>
<doc id="5032753" url="https://pl.wikipedia.org/wiki?curid=5032753" title="Avrămești (okręg Harghita)">
Avrămești (okręg Harghita)

Avrămești () – wieś w Rumunii, w okręgu Harghita, w gminie Avrămești. W 2011 roku liczyła 826 mieszkańców.

</doc>
<doc id="5032759" url="https://pl.wikipedia.org/wiki?curid=5032759" title="Tropem Wilczym">
Tropem Wilczym

Tropem Wilczym – impreza plenerowa (biegowa), największy liczebnie bieg pamięci w Polsce. Upamiętnia żołnierzy polskiego podziemia antykomunistycznego i antysowieckiego, które działało w latach 1944–1963 w przedwojennych granicach Polski.
Nazwa.
Nazwę biegu wywiedziono od fragmentu wiersza "Wilki" autorstwa Zbigniewa Herberta, który poświęcony był żołnierzom niezłomnym: "Ponieważ żyli prawem wilka"
"Historia o nich głucho milczy"
"Pozostał po nich w białym śniegu"
"Żółtawy mocz i ślad ich wilczy"
Charakterystyka i historia.
Ostatni żołnierz podziemnego wojska antykomunistycznego, Józef Franczak, ps. „"Lalek"” zginął walcząc podczas obławy w Majdanie Kozic Górnych 21 października 1963. Na podstawie tej daty ustalono dystans biegu na 1963 metry. 1 marca 2011 w dniu 1 marca ustanowiono święto narodowe, Narodowy Dzień Pamięci „Żołnierzy Wyklętych”. 
W 2013 z inicjatywy pasjonatów biegania zorganizowano imprezę sportową „"Tropem Wilczym. Bieg Pamięci Żołnierzy Wyklętych"”. Survivalowa wówczas impreza zgromadziła zaledwie pięćdziesięciu uczestników na trasie przy Jeziorze Zegrzyńskim. W 2014 członkowie Fundacji Wolność i Demokracja rozpropagowali inicjatywę i przenieśli bieg do Parku Skaryszewskiego w Warszawie, co zaowocowało udziałem 1500 biegaczy. Od 2015 bieg ma charakter ogólnopolski i odbywa się w różnych miejscach Polski, a także poza jej granicami. Od tej daty jest wpisany w kalendarz polskich wydarzeń biegowych. 
W 2020 w imprezie udział wzięło ponad 75.000 uczestników z 370 miast polskich i zagranicznych (Chicago, Christchurch, Herdorf, Keysborough, Londyn, Nowy Jork, Penrose Park, Wiedeń, Wilno), a także z zagranicznych misji wojskowych (Afganistan, Bośnia i Hercegowina, Irak, Kosowo, Łotwa, Republika Środkowoafrykańska, Rumunia).

</doc>
<doc id="5032766" url="https://pl.wikipedia.org/wiki?curid=5032766" title="Karl Brunner von Wattenwyl">
Karl Brunner von Wattenwyl

Karl Brunner von Wattenwyl (ur. 13 czerwca 1823 w Bernie, zm. 24 sierpnia 1914) – szwajcarski fizyk, geolog i entomolog, specjalizujący się w szeroko rozumianych prostoskrzydłych.
Życiorys.
Karl urodził się 13 czerwca 1823 roku w szwajcarskim Bernie. Jego ojcem był Karl Brunner, profesor chemii i farmacji, w latach 1836–1837 rektor Uniwersytetu Berneńskiego, matką zaś Klara Charlotte Otth, córka urzędnika miejskiego. Karl Brunner von Wattenwyl studiował fizykę i geologię, najpierw na Uniwersytecie Genewskim, a od 1843 roku w Berlinie. W 1846 roku doktoryzował się w Berlinie. W 1847 roku na uniwersytecie w Bernie uzyskał habilitację w dziedzinie fizyki, a w 1849 roku uzyskał tam tytuł profesora.
W 1851 roku zajął się wprowadzeniem na terenie Szwajcarii sieci telegraficznej. Początkowo pracował pod kierownictwem Carla Augusta von Steinheila, po czym sam objął stanowisko kierownicze. W 1852 roku odegrał kluczową rolę w międzynarodowych negocjacjach dotyczących regulacji przebiegu rzeki Ren. Od 1857 roku zajmował się organizacją sieci telegraficznej w Austrii. W 1865 roku z jego inicjatywy odbyła się w Paryżu pierwsza międzynarodowa konferencja telegraficzna. W związku ze swoją pracą na stałe przeprowadził się do Wiednia, gdzie w 1872 roku został doradcą w Ministerstwie Handlu. Brał także udział we wprowadzeniu telegrafu w Grecji i Turcji. Zmarł 24 sierpnia 1914 roku w Austrii, według jednych źródeł w Wiedniu, według innych w Kirchdorf an der Krems.
Jego żoną była Emilie Elise Karoline, córka oficera Karla Antona von Wattenwyla. Miał z nią jedną córkę i trzech synów.
Praca naukowa.
Na wczesnym etapie kariery naukowej Karl Brunner von Wattenwyl publikował liczne prace z dziedziny chemii, fizyki, geologii, glacjologii i meteorologii. Już po przeprowadzce do Wiednia zainteresował się owadami prostoskrzydłymi, które wówczas szerzej definiowane obejmowały przedstawicieli współcześnie rozumianych rzędów prostoskrzydłych, karaczanów, straszyków i modliszek. Pierwsza jego publikacja na ich temat ukazała się w 1861 roku. Były to "Orthopterologische Studien. Beiträge zu Darwin’s Theorie über die Entstehung der Arten" (Studia Ortopterologiczne. Wkład do teorii Darwina o pochodzeniu gatunków). W 1865 roku w swym "Nouveau Systeme des Blattaires" wprowadził nową klasyfikację karaczanów, która stała się podstawą dla systemów późniejszych autorów. W publikacjach z 1878 roku wprowadził podział prostoskrzydłych długoczułkowych na rodziny oraz opublikował monografię rodziny długoskrzydlakowatych. W 1882 roku wydał najobszerniejsze swe dzieło, "Prodromus der europäischen Orthopteren", które Malcolm Burr określił encyklopedią europejskich prostoskrzydłych. W 1888 roku ukazała się monografia Stenopelmatidae i Gryllacrididae pióra Brunnera von Wattenwyla, a w 1890 roku monografia Proscopidae. W 1891 roku opublikował obszerne "Additamenta zur Monographie der Phaneropteriden". Dzięki możliwości przebadania kolekcji birmańskich prostoskrzydłych zgromadzonej przez Leonarda Feę wydał w 1893 roku "Révision du système des Orthoptères..." Zawarta tam klasyfikacja prostoskrzydłych posłużyła za podstawę późniejszym autorom. W 1897 roku opublikowano w językach niemieckim i angielskim jego ogólnoentomologiczną pracę o ubarwieniu owadów ("Observations on the Colours of Insects"). W latach 1906–1908 ukazała się w trzech tomach napisana wspólnie z Josefem Redtenbacherem monografia "Die Insektenfamilie der Phasmiden" poświęcona straszykom.
Brunner von Wattenwyl opisał setki nowych dla nauki taksonów. Jego wiedeńska kolekcja prostoskrzydłych była swego czasu największą na świecie, obejmując m.in. tysiące okazów typowych. Na jego cześć nazwano liczne nowe taksony, w tym rodzaje "Brunnerella", "Brunnergryllacris", "Brunneria", "Brunneriana", "Bruntridactylus", "Wattenwylia", "Wattenwyliella", "Wattenwylscopia". W 1893 roku wyróżniony został członkostwem honorowym Entomological Society of London.
Odznaczenia.
Karl Brunner von Wattenwyl otrzymał liczne odznaczenia. Był komandorem orderów Albrechta i Medżydów, wielkim oficerem Orderu Maurycego i Łazarza, kawalerem orderów: Czerwonego Orła, św. Anny, św. Stanisława, Żelaznej Korony, Lwa Zeryngeńskiego i Zbawiciela.

</doc>
<doc id="5032772" url="https://pl.wikipedia.org/wiki?curid=5032772" title="Carl Brunner von Wattenwyl">
Carl Brunner von Wattenwyl



</doc>
<doc id="5032774" url="https://pl.wikipedia.org/wiki?curid=5032774" title="Powiat Ama (Aichi)">
Powiat Ama (Aichi)

 – powiat w Japonii, w prefekturze Aichi. W 2020 roku liczył mieszkańców.

</doc>
<doc id="5032775" url="https://pl.wikipedia.org/wiki?curid=5032775" title="Powiat Ama">
Powiat Ama

Powiat Ama:
Powiaty o tej samej nazwie, ale czytane inaczej:

</doc>
<doc id="5032778" url="https://pl.wikipedia.org/wiki?curid=5032778" title="Elżbieta Fryderyka Zofia z Brandeburg-Bayreuth">
Elżbieta Fryderyka Zofia z Brandeburg-Bayreuth

Elżbieta Fryderyka Zofia Hohenzollern (; ur. 30 sierpnia 1732, zm. 6 kwietnia 1780) – księżniczka Bayreuth i późniejsza księżna Wirtembergii.
Życiorys.
Urodziła się w Bayreuth jako jedyne dziecko margrabiny Wilhelminy Pruskiej i jej męża, margrabiego . Zaręczona została księciu Wirtembergii, Karolowi Eugeniuszowi w 1744 i poślubiła go 26 września 1748 roku. Ich ślub w Operze Margrabiów w Bayreuth zapamiętany został jako jedna z najwspanialszych uroczystości w historii tego miejsca.
Ich małżeństwo nie było szczęśliwe, m.in. ze względu na niewierność księcia i brak męskiego potomka. Elżbieta urodziła córkę, która jednak zmarła 12 marca 1751 roku, niedługo po swoich pierwszych urodzinach. Karol Eugeniusz wielokrotnie upokorzył swoją żonę, m.in. bezpodstawnie aresztując jej przyjaciółkę, i kiedy księżna pojechała do Bayreuth w odwiedziny do rodziców, nie udało mu się namówić jej na powrót do Wirtembergii. Od tamtego czasu para żyła w separacji.
Elżbieta urządziła swój własny dwór w zamku w Donndorf, który odnowiła i rozbudowała, nadając mu nazwę Fantaisie, pod którą znany jest dzisiaj. Księżna otaczała się kulturą i była osobistą przyjaciółką Woltera, którego poznała poprzez swoją matkę. Znana była ze swojej urody – Casanova opisał ją jako "najpiękniejszą księżniczkę w Niemczech".

</doc>
<doc id="5032785" url="https://pl.wikipedia.org/wiki?curid=5032785" title="Viola gan-chouenensis">
Viola gan-chouenensis

Viola gan-chouenensis W.Becker – gatunek roślin z rodziny fiołkowatych ("Violaceae"). Występuje endemicznie w Chinach – w prowincjach Kuejczou, Syczuan i Junnan. 
Biologia i ekologia.
Rośnie na łąkach i skarpach. Występuje na wysokości od 400 do 1800 m n.p.m.

</doc>
<doc id="5032793" url="https://pl.wikipedia.org/wiki?curid=5032793" title="Stefania Rogozińska-Dzik">
Stefania Rogozińska-Dzik

Stefania Rogozińska-Dzik (ur. 7 lipca 2001) – polska tenisistka, mistrzyni Polski w grze pojedynczej z 2019 roku.
Kariera tenisowa.
Kariera juniorska.
W 2015 reprezentacja Polski z Rogozińską-Dzik w składzie triumfowała w halowych mistrzostwach Europy do lat 14. Rogozińska-Dzik brała udział w dwóch meczach deblowych – jeden, startując z Mają Chwalińską w parze, wygrała, a drugi, w którym jej partnerką była Iga Świątek, przegrała. W letniej edycji tych zawodów Polki z Rogozińską-Dzik w składzie zdobyły brązowe medale.
W 2016 była członkinią reprezentacji, która triumfowała w rozgrywkach Junior Fed Cup.
Kariera zawodowa.
W 2019 roku zwyciężyła w mistrzostwach Polski w tenisie ziemnym w grze pojedynczej. W finale pokonała Anastasiję Szoszynę 3:6, 6:1, 6:4.

</doc>
<doc id="5032798" url="https://pl.wikipedia.org/wiki?curid=5032798" title="Stefania Rogozińska Dzik">
Stefania Rogozińska Dzik



</doc>
<doc id="5032812" url="https://pl.wikipedia.org/wiki?curid=5032812" title="Potsdam Pirschheide">
Potsdam Pirschheide

Potsdam Pirschheide () – stacja kolejowa w Poczdamie, w kraju związkowym Brandenburgia, w Niemczech. Była głównym dworcem Poczdamu od 1961 do 1993 roku, a po stacji Port lotniczy Berlin-Schönefeld najważniejszą stacją zewnętrznej obwodnicy Berlina.
Chociaż stacja kolejowa znajduje się daleko od centrum miasta, na skraju Pirschheide w południowo-zachodniej części obszaru miejskiego, w czasach swojej świetności jako główna stacja kolejowa mogła pochwalić się dużą liczbą pasażerów i często osiągała ograniczenia przepustowości. Jednak wraz ze zjednoczeniem stacja szybko straciła na znaczeniu i została prawie całkowicie zamknięta, z wyjątkiem toru peronowego w dolnej części stacji.
Zachowane budynki stacji objęte są ochroną zabytków. Według DB Station&amp;Service ma kategorię 6.
Historia.
Przed powstaniem.
Sytuacja w ruchu kolejowym w Berlinie Zachodnim i wokół niego stała się bardziej skomplikowana dla Deutsche Reichsbahn (DR) w NRD ze względu na czteromocowy status byłej stolicy rzeszy i pogłębiający się podział między Berlinem a Niemcami. Aby rozwiązać ten problem, zaplanowano obwodnicę, która powinna zapewnić połączenie północno-zachodniego, zachodniego i południowo-zachodniego obszaru Berlina z obecną stolicą NRD, Berlinem (wschód), z pominięciem Berlina Zachodniego. Duże części nowego pierścienia zewnętrznego ukończono do 1954, a 30 września 1956 oddano do użytku ostatni odcinek pierścienia Golm - Saarmund, przecinający jezioro Templin na skraju Poczdamu.
Budowa i uruchomienie.
Stacja na skrzyżowaniu zewnętrznej obwodnicy Berlina z liniami kolejowymi z Potsdam Stadt (obecnie Potsdam Hauptbahnhof) - Seddin Güterbahnhof / Seddin - Michendorf i obwodnica Berlina z odgałęzieniem do linii Werder - Brandenburgia została zbudowana w latach 1956/57 a 18 stycznia 1958 oficjalnie zainaugurowany pod nazwą Potsdam Süd. Znajduje się w Pirschheide, około 0,8 km od południowego krańca zabudowy miejskiej i 3 km od centrum miasta.
Stacja została zaprojektowana przez biuro projektowe Deutsche Reichsbahn. Wolfgang Dreßler i Walter Mempel są wymieniani jako architekci. Konstrukcja została zaprojektowana jako stacja wieżowa na skrzyżowaniu dwóch linii kolejowych i miała peron z dwoma torami w dolnej części stacji oraz dwa perony centralne z czterema torami w górnej części i dwoma torami przelotowymi (bardzo ciężki) ruch towarowy. Wszystkie platformy były połączone ze sobą schodami i tunelami. Większy budynek stacji został zbudowany w typowym stylu architektonicznym końca lat pięćdziesiątych. Z jego hali tunel prowadził na dolną platformę i kolejny tunel do schodów na górne platformy. Oprócz punktu sprzedaży biletów w budynku znajdowały się typowe dworcowe obiekty handlowe i gastronomiczne oraz pomieszczenia dla pracowników kolei.
Znaczenie w NRD.
W dniu 2 października 1960 stacja została przemianowana na "Potsdam Hauptbahnhof". Stary dworzec kolejowy w Poczdamie, który znajdował się bliżej centrum miasta, nosił nazwę "Potsdam Stadt" i do 1990 roku był używany tylko do lokalnego transportu pociągami z silnikiem Diesla po wybudowaniu muru berlińskiego. Obsługiwano tu cały ruch dalekobieżny w Poczdamie, a także pociągi międzystrefowe Akwizgran / Kolonia - Görlitz i Rostock - Monachium). Szybki ruch lokalny do Berlina (Wschód), który był obsługiwany początkowo przez ciemnozielone, później czerwono-beżowe pociągi piętrowe, stał się znany pod nieoficjalną nazwą Sputnik. Tory górne były często przeciążone, dlatego pociągi nierzadko czekały na torze otwartym. Lokalne pociągi kursowały z dolnego peronu do Babelsberg przez Poczdam i w kierunku Wildlife Park lub Beelitz - Jüterbog.
Nowa linia tramwaju poczdamskiego wraz z pętlą na przedpolu stacji została uruchomiona 11 stycznia 1958 roku. Ponadto wybudowano dworzec autobusowy, postój taksówek, stację benzynową oraz miejsca parkingowe dla rowerów.
Konsekwencje zjednoczenia z 1990 roku.
Po zjednoczeniu stacja straciła na znaczeniu, ponieważ ruch pasażerski na dalekie odległości był ponownie prowadzony przez Berlin Stadtbahn zamiast zewnętrznej obwodnicy Berlina. Od 1991 roku żadne pociągi dalekobieżne nie zatrzymywały się na stacji, która w 1993 roku została przemianowana na Potsdam Pirschheide. Dworzec Potsdam Stadt został przywrócony do swojej pierwotnej funkcji jako główny dworzec w mieście i został przemianowany na Potsdam Hauptbahnhof w 1999 roku. Stacja Pirschheide początkowo pozostawała ważna w ruchu regionalnym. Oprócz pociągów Sputnik do Werder (Havel) i lotniska Berlin-Schönefeld-Berlin-Karlshorst, pociągi godzinowe kursowały do 1994 r. Na zachodniej obwodnicy zewnętrznej do Falkenhagen lub czasami na ciągłej trasie Oranienburg-Ludwigsfelde. W połowie lat 90. podjęto krótką próbę utworzenia regionalnej linii ekspresowej z Poczdamu do Finsterwalde i Cottbus. Pomimo bezpośredniego tramwaju w Pirschheide, linia ta nie odniosła sukcesu i została przerwana w 1997 roku. Z dolnej części stacji co dwie godziny kursowały pociągi w kierunku Beelitz - Jüterbog lub Potsdam Stadt. Kasy na dworcu zostały zamknięte w 1994 roku z powodu braku popytu, sklepy jeszcze wcześniej.
W 1998 roku bezpośrednia linia do Schönefeld otrzymała nową trasę i od tego czasu działa przez dolną część stacji, połączenie do Jüterbog zostało pominięte. Jedna para pociągów ze Strausberg do Golm pozostawała na górnych torach do 1999 roku. Ta część stacji jest zamknięta od 1999 roku. Działają tylko dwie ścieżki przelotowe.
Rozwój po zamknięciu górnych platform.
Po latach zamknięć obiekt stał się stacją kolejową-widmo, porzuconą i popadła w ruinę. Dzikie zarośla na peronach, roztrzaskane szyby zamkniętych klatek schodowych i zabite deskami poczekalnie charakteryzują obraz, wszystkie ściany są pomalowane graffiti, tylko dach peronu jest nadal nienaruszony. Tory na peronach „stacji górnej” oraz wszystkie przyłącza zwrotnic zostały zdemontowane. Nadal istnieją tylko dwa główne tory. Stare tablice informacyjne z czechosłowackiej produkcji na górnych platformach nadal są obecne, nawet jeśli nie są już funkcjonalne i bez okien. Od czasu elektryfikacji toru dolnego w 1999 funkcjonuje tylko jeden tor (tor 1, poprzedni tor 7). Sygnały wyjściowe z przejazdu są zaciemnione, ale działają. Kurs został ustalony, ale nadal istnieje.
Dolna platforma jest wykorzystywana przez ruch regionalny. Od 1998 do 2011 roku linia RB 22 kursowała tam z Poczdamu przez Caputh do Schönefeld, a regionalna linia kolejowa RB 23 z Poczdamu do Michendorf zatrzymała się w Pirschheide od grudnia 2011 roku. Od tego czasu linia RB 22 ponownie kursuje przez zewnętrzny pierścień Berlina, ale bez zatrzymywania się przez obiekty dawnej górnej części stacji w Pirschheide.
W bezpośrednim sąsiedztwie dworca kolejowego znajduje się Sparkassen-Akademie, kilka hoteli oraz okoliczne tereny rekreacyjne Templiner See i Pirschheide, które są interesujące dla jednodniowych wycieczkowiczów. Ponowne uruchomienie górnych platform jest badane od 2008 w celu połączenia linii RB 22 i RB 23, a tym samym umożliwienia opcji przesiadki z Caputh i Michendorf w kierunku Schönefeld (lotnisko BER). Ponadto nastąpiłoby wówczas przejście z RB 22 do ruchu autobusowego i tramwajowego do Poczdamu i Werder. W 2017 roku przeprowadzono prace rozbiórkowe na dachach górnego peronu.
Obie części stacji mają zostać całkowicie odnowione i zmodernizowane odpowiednio do 2021 i 2022 roku. Nie ma już oddawać do użytku starych peronów w górnej części stacji, ale na istniejących torach przelotowych mają powstać perony. Prace mają się rozpocząć najwcześniej w 2020. W sąsiedztwie dworca rozważana jest także zabudowa nowego kwartału miejskiego z kilkuset nowymi mieszkaniami.
Budynek dworca.
Budynek dworca z 1958 roku został zamknięty na przełomie 2006/07. Od tamtej pory na dolny peron można się dostać bezpośrednio z placu przed stacją przez dawny peron 8 oraz z mostu na południowym końcu peronu. Tunel od górnej stacji do budynku recepcji został rozebrany w 2012 roku. Zablokowano również schody z górnej do dolnej stacji kolejowej. Kręgielnia znajdująca się w budynku pozostała otwarta. Pozostałe części budynku popadły w ruinę. Wprowadzone już plany rozbiórki przeciwstawiały się architekturze w funkcjonalnym stylu architektonicznym końca lat pięćdziesiątych, która jest notowana od 2013 roku i która uzasadniałaby konserwację w przypadku nowego użytkowania.
W 2012 roku przedsiębiorca z Werder (Havel) nabył budynek stacji. Pierwotnie planował wykorzystać witrynę w swojej firmie. Po pojawieniu się innego rozwiązania na terenie firmy, planował wykorzystać budynek jako centrum kultury. W budynku pozostanie kręgielnia. W następnym roku do listy zabytków kraju związkowego Brandenburgia dodano stację Potsdam-Pirschheide z utwardzonym dziedzińcem. Wiosną 2017 r. W dawnym holu wejściowym budynku otwarto miejsce imprezy "Pirschheide".
Połączenia.
Stacja jest obsługiwana tylko przez pociąg regionalny linii 23 (dolna część stacji), RB 22 przebiega przez dawną górną część stacji bez zatrzymywania się.
Przed dworcem zatrzymują się tramwaje 91 i 98 oraz autobus 695 przewoźnika poczdamskiego, a także autobusy naziemne 580, 631 i nocne N31.

</doc>
<doc id="5032828" url="https://pl.wikipedia.org/wiki?curid=5032828" title="Kropywnia">
Kropywnia



</doc>
<doc id="5032829" url="https://pl.wikipedia.org/wiki?curid=5032829" title="Wiktor Osuch">
Wiktor Osuch

Wiktor Osuch (ur. 30 czerwca 1969, zm. 29 stycznia 2021) – polski geograf, dr hab.
Życiorys.
W 1994 r. ukończył studia geograficzne w Wyższej Szkole Pedagogicznej im. Komisji Edukacji Narodowej w Krakowie, w 2000 r. obronił rozprawę doktorską pt. "Skuteczność praktycznego kształcenia nauczycieli geografii w czasie studiów", przygotowaną pod kierunkiem prof. Sławomira Piskorza. W 2012 r. uzyskał stopień doktora habilitowanego. Był zatrudniony na stanowisku profesora uczelni w Instytucie Geografii Uniwersytetu Pedagogicznego im. Komisji Edukacji Narodowej w Krakowie.
Był geografem społeczno-ekonomicznym i zarazem dydaktykiem geografii, któremu sprawa kształcenia nauczycieli geografii i rozwijania myślenia geograficznego uczniów była bardzo bliska. Był autorem licznych prac naukowych z zakresu edukacji geograficznej, szczególnie kompetencji nauczycieli geografii, interesował się także problematyką mniejszości narodowych i etnicznych oraz edukacji w zakresie przedsiębiorczości. Uczestniczył w realizacji wielu międzynarodowych projektów badawczo-edukacyjnych. Był autorem nie tylko publikacji naukowych, ale także programów nauczania, podręczników szkolnych i poradników metodycznych dla nauczycieli.
Był profesorem nadzwyczajnym w Instytucie Geografii, wieloletnim wicedyrektorem Instytutu Geografii, opiekunem Studenckiego Koła Naukowego Geografów Uniwersytetu Pedagogicznego oraz prodziekanem na Wydziale Geograficznym i Biologicznym Uniwersytetu Pedagogicznego im. Komisji Edukacji Narodowej w Krakowie, a także Zastępcą Przewodniczącego Rady Dyscypliny Geografia Społeczno-Ekonomiczna i Gospodarka Przestrzenna. 
Był także Członkiem Komisji Edukacji Geograficznej Polskiego Towarzystwa Geograficznego. Od 1996 r. był zaangażowany w organizację Olimpiady Geograficznej w okręgu krakowskim. W 2014 r. był współorganizatorem Międzynarodowej Olimpiady Geograficznej ze strony Uniwersytetu Pedagogicznego w Krakowie. W ostatnich latach pełnił funkcję Przewodniczącego Komitetu Okręgowego Olimpiady Geograficznej w Krakowie, będąc jednocześnie członkiem Komitetu Głównego. 
Był odznaczony Brązowym Krzyżem Zasługi, Medalem Komisji Edukacji Narodowej oraz licznymi wyróżnieniami uczelnianymi. Odznaczony został także Złotą Odznaką Polskiego Towarzystwa Geograficznego.
Zmarł 29 stycznia 2021. Został pochowany na cmentarzu Batowickim w Krakowie (kw. CXLIV-wsch. II-1).

</doc>
<doc id="5032830" url="https://pl.wikipedia.org/wiki?curid=5032830" title="Viola grandisepala">
Viola grandisepala

Viola grandisepala W.Becker – gatunek roślin z rodziny fiołkowatych ("Violaceae"). Występuje endemicznie w Chinach – w prowincjach Syczuan i Junnan. 
Biologia i ekologia.
Rośnie na łąkach i skarpach. Występuje na wysokości od 1900 do 3000 m n.p.m.

</doc>
<doc id="5032840" url="https://pl.wikipedia.org/wiki?curid=5032840" title="Natalia Budzyńska">
Natalia Budzyńska

Natalia Budzyńska (z domu Trzebińska; ur. 1968) – polska kulturoznawczyni i pisarka biografistyczna, publicystka Przewodnika Katolickiego.
Informacje osobiste.
Wychowywała się w Poznaniu. Jako nastolatka związała się z subkulturą punk i zaangażowała się w akcje zielonego anarchizmu i feminizmu. Ukończyła kulturoznawstwo na Uniwersytecie im. Adama Mickiewicza w Poznaniu. Swojego przyszłego męża, Tomasza Budzyńskiego, poznała na festiwalu muzyki niezależnej Eko Czad w Wągrowcu w 1991, na którym występował ze swoim zespołem Armia. Następnie zamieszkali w Warszawie, a potem w Poznaniu. W tym czasie nastąpił jej powrót do Kościoła, nie oznaczało to jednak w jej przypadku zerwania ze środowiskiem kultury alternatywnej. W 1996 urodziła córkę Ninę, a w 1999 syna Stanisława.
Tomasz Budzyński kilkakrotnie w tekstach swoich wierszy i piosenek użył imienia Natalia. Piosenka „Tygrysy już śpią” z albumu Taniec szkieletów jest jej poświęcona.
Kariera publicystyczna i literacka.
Jest jedną z autorek artykułów zebranych do pierwszego numeru Frondy, w którym opisała ruch Straight edge. Później również publikowała w tym piśmie Jest stałą autorką Przewodnika Katolickiego. Między 2002 a 2021 ukazało się w nim kilkaset jej artykułów. Wiele z nich dotyczy kultury i sztuki, a także religii, są to m.in. recenzje. Zgodnie z profilem pisma są to czasem teksty dotyczące kultury katolickiej, ale również związanej z innymi wyznaniami chrześcijańskimi, a także niezwiązanej z religią. Porusza również tematy kultury żydowskiej i antysemityzmu, pedofilii w Kościele wykorzystywania, także seksualnego, zakonnic. Niektóre zaś dotyczą wprost religii, np. ekumenizmu czy neokatechumenatu. W swoich artykułach nie ogranicza się do wątków kulturowych i religijnych. Krytykuje eksploatację środowiska podważanie medycyny opartej na dowodach, takie jak homeopatia czy teorie spiskowe dotyczące pandemii COVID-19.
W swoich książkach biograficznych często porusza kontrowersyjne wątki. Taka okazała się biografia Marianny Kolbe, matki Maksymiliana Kolbego, która z tego względu stała się niechętnie widziana w Niepokalanowie. Sama Budzyńska podkreśla, że opisuje wątki pomijane przez wcześniejszych biografów Maksymiliana Kolbego czy Adama Chmielowskiego. Biografia kuzyna jej dziadka, Alfreda Trzebińskiego, jest jednym z nielicznych przykładów publikacji, w których z perspektywy potomków poruszana jest kwestia udziału Polaków w zbrodniach nazistowskich.

</doc>
<doc id="5032842" url="https://pl.wikipedia.org/wiki?curid=5032842" title="Sautoir">
Sautoir

 (fr. wymowa ) – typ bardzo długiego naszyjnika zakończonego zawieszką lub chwostem albo bardzo długiego łańcuszka z wbudowanymi w równych odstępach, powtarzającymi się dekoracjami.
Historia i współczesność.
Ten rodzaj naszyjnika był szczególnie popularny w latach dwudziestych XX wieku, aczkolwiek naszyjniki spełniające kryteria współczesnego "sautoir" były spotykane już we wcześniejszych okresach historii. Na początku XX wieku zdecydowanie najbardziej popularnymi naszyjnikami tego typu były tkane lub skręcane sznury pereł zakończone chwostem, tym niemniej w okresie art déco istniała szeroka gama wzorów.
Ten rodzaj naszyjników spopularyzowała Coco Chanel, która często nosiła "sautoir" z pereł z chwostem lub inne modele "sautoir" w formie łańcucha, zakończone np. dużym medalionem. Dom mody Chanel w dalszym ciągu projektuje i sprzedaje naszyjniki "sautoir", oddając w ten sposób hołd legendarnej projektantce mody.
W odmienionej formie, bez chwostów i zawieszek, "sautoir" był również jedną z najbardziej charakterystycznych ozdób jubilerskich z końca lat 60. i początku lat 70. XX wieku, gdy hippisi nawlekali koraliki czy muszelki na długie nici, a jubilerzy zaczęli oferować w sprzedaży drogocenne odpowiedniki tych naszyjników, czyli bardzo długie łańcuszki z wkomponowanymi w nie w równych odstępach dekoracjami. Przykładem mogą być naszyjniki „Alhambra” firmy Van Cleef &amp; Arpels, z czterolistną koniczyną jako powtarzającym się elementem ozdobnym, które po raz pierwszy pojawiły się w sprzedaży w 1968 roku.
Właścicielką imponującego platynowego "sautoir" z 52-karatowym birmańskim szafirem, dodatkowo inkrustowanym mniejszymi szafirami i brylantami, firmy jubilerskiej Bulgari, była Elizabeth Taylor. Aktorka otrzymała naszyjnik od męża Richarda Burtona na 40. urodziny w 1972 roku. W 2011 roku na aukcji "sautoir" został odkupiony przez Bulgari do kolekcji reprezentującej dziedzictwo firmy.
Moda na naszyjniki "sautoir" powróciła wraz z modą na sukienki z odkrytymi plecami.
Opis.
Nazwa naszyjnika pochodzi z języka francuskiego. "Sautoir" oznacza bardzo długi naszyjnik, sięgający do talii lub nawet poniżej. Mógł być on wykonany z pereł lub korali albo w formie łańcucha. U dołu był zakończony ozdobną zawieszką z pojedynczego dużego kamienia, frędzlami albo chwostem. Mógł być noszony na różne sposoby, nie zawsze z przodu.
Francuski naszyjnik "sautoir" ma nieco ponad 120 cm długości, często jednak bywa krótszy (od 70 do 90 cm). "Sautoir" mógł też mieć formę sznura, bez zapięcia, który okręcało się wokół szyi lub zawiązywało na nim węzeł. W takim przypadku końce zwieńczone były zwykle chwostami.
Sposoby noszenia.
Naszyjnik "sautoir" pozwala na różnorodne wykorzystanie go do ozdoby ubioru. Może być zakładany tak do dziennej, jak i wieczorowej kreacji.
W przypadku sukni z odkrytymi plecami tradycyjnie "sautoir" był noszony na ramionach i przerzucony do tyłu, aby zwisał na środku gołych pleców, sięgając do ich połowy.
Można go dwu- lub trzykrotnie okręcić dookoła szyi albo nosić łącznie z naszyjnikiem-obrożą w tym samym stylu. Długi "sautoir" bywa też łączony z dwoma krótszymi naszyjnikami w tym samym stylu, ale o różnej długości, krótkim i średnio długim, tworząc całość, tzw. "sautoir" a la "parure".
Innym sposobem wykorzystania naszyjnika "sautoir" było kilkakrotne okręcenie go dookoła nadgarstka, co imitowało bransoletkę. Można było również wpiąć go we włosy jako ozdobę fryzury. Naszyjniki "sautoir" w postaci długich sznurów bez zapięcia były zaś wielokrotnie okręcane wokół szyi, a ich końce wolno zwisały po obu jej stronach.
Długi "sautoir" mógł zostać przypięty broszką po jednej stronie sukni w formie opadającej linii albo zostać wetknięty za pasek spódnicy.
Czasami "sautoir" wykorzystywano do zawieszenia zegarka kieszonkowego, małej damskiej torebeczki lub miniaturowej lornetki. Często te dodatki były stylistycznie dopasowane do naszyjnika.

</doc>
<doc id="5032857" url="https://pl.wikipedia.org/wiki?curid=5032857" title="Dwór w Skarboszewie">
Dwór w Skarboszewie

Dwór w Skarboszewie – dwór zlokalizowany we wsi Skarboszewo (województwo wielkopolskie, powiat słupecki).
Historia.
Dobra były początkowo własnością Pawła syna Przedpełki, który podarował je przybyłym z Łekna cystersom. Darowiznę potwierdził Mieszko III Stary. W 1282 wieś przeszła w ręce arcybiskupa poznańskiego w zamian za Ratyń. W 1881 właścicielką majątku była Niemka, Hermine Elisabeth Leonhardi, ale udało się wykupić go z jej rąk przez Polaków i w 1909 należał do Bartłomieja Koszarka. W 1926 dobra liczyły 124 hektary. 
Architektura.
Dwór powstał w początku XX wieku. Jest obiektem parterowym, krytym dachem naczółkowym, z wejściem (ganek z balkonem wsparty na czterech filarach) umieszczonym na osi. Wystawka ponad gankiem zwieńczona jest szczytem w ośli grzbiet. Na frontowej elewacji umieszczona jest data zbudowania dworu (1913) oraz inicjały fundatora, Bernarda Koszarka.
Obiekt pełni obecnie funkcje oświatowe.

</doc>
<doc id="5032861" url="https://pl.wikipedia.org/wiki?curid=5032861" title="Techeetah">
Techeetah

Techeetah (od sezonu 2018/2019 DS Techeetah Formula E Team) – chiński zespół wyścigowy, startujący w Formule E od sezonu 2016/2017. Właścicielem zespołu jest chińska spółka China Media Capital.
Historia.
Formuła E.
2016/2017.
Zespół wszedł do stawki Formuły E po tym, kiedy ekipa Team Aguri postanowiła wycofać się z serii po zakończeniu sezonu 2015/2016. Kierowcami zespołu zostali Jean-Éric Vergne, ściągnięty z ekipy DS Virgin Racing i Ma Qinghua, który uczestniczył w kilku wyścigach Formuły E dla japońskiego zespołu. Ekipa jeździła na napędzie Renault. Po trzech wyścigach, chiński kierowca został zastąpiony przez Estebana Gutiérreza. Po ePrix Paryża Meksykanin przeniósł się do serii IndyCar, a jego miejsce zajął rodak Vergne’a, Stéphane Sarrazin.
Debiutancki sezon był dobry, szczególnie w jego drugiej połowie. Zespół zanotował siedem miejsc na podium, w tym pięć zdobytych przez Vergne’a, włącznie ze zwycięstwem w drugim wyścigu w Montrealu. W klasyfikacji zespołowej, Techeetah uplasował się na piątej pozycji z liczbą 156 punktów.
2017/2018.
Ekipa przystąpiła do kolejnego sezonu z nowym drugim kierowcą. Nowym partnerem zespołowym Vergne’a został André Lotterer. Techeetah było jedynym zespołem klienckim w mistrzostwach. Jean-Éric Vergne wygrał cztery wyścigi, raz był drugi i trzeci, ponadto zdobywał punkty w każdym wyścigu. Zdobyte przez Francuza 198 punktów dało mu tytuł mistrzowski, z przewagą 54 punktów nad Lucasem Di Grassim, natomiast André Lotterer dwa razy stanął na podium, w Santiago i Rzymie i został sklasyfikowany na ósmej pozycji z 64 punktami. Zespół ostatecznie został wicemistrzem w klasyfikacji zespołowej, ulegając ekipie Audi Sport ABT Schaeffler o zaledwie dwa punkty.
2018/2019.
Przed rozpoczęciem sezonu, zespół został fabryczną ekipą DS Automobiles, które dotychczas wspierało ekipę Virgin Racing. Skład kierowców pozostał bez zmian. Jean-Éric Vergne wygrał trzy wyścigi i ponownie zdobył tytuł mistrzowski, stając się pierwszym kierowcą Formuły E, który dwukrotnie sięgał po mistrzostwo, ponadto czyniąc to drugi raz z rzędu. André Lotterer dwa razy zajął drugie miejsce i w klasyfikacji kierowców znalazł się na ósmym miejscu. Zespół po raz pierwszy sięgnął także po tytuł w rywalizacji zespołowej, zdobywając 222 punkty, o dziewiętnaście punktów więcej od Audi.
2019/2020.
Po zakończeniu sezonu, André Lotterer opuścił zespół i przeniósł się do Porsche. Nowym kierowcą Techeetah został António Félix da Costa, do tej pory jeżdżący dla ekipy BMW i Andretti Autosport. Portugalczyk spisywał się znacznie lepiej od kolegi zespołowego, wygrywając trzy wyścigi i trzykrotnie zajmując drugą pozycję, tym samym zdobywając tytuł mistrzowski. Vergne wygrał jeden wyścig i dwukrotnie stanął na najniższym stopniu podium, ostatecznie znajdując się na trzeciej pozycji w klasyfikacji kierowców. Zespół po raz drugi sięgnął po tytuł w rywalizacji zespołowej, zdobywając 244 punkty, o 77 więcej od ekipy Nissan e.dams.
2020/2021.
W sezonie 2020/2021 zachowano skład kierowców. W sumie kierowcy zespołu wygrali dwa wyścigi – Vergne wygrał w pierwszym wyścigu w Rzymie, natomiast da Costa był najlepszy w Monako. Ponadto Portugalczyk wywalczył jeszcze dwa trzecie miejsca, natomiast Francuz raz dojechał do mety na drugiej pozycji. W klasyfikacji konstruktorów, Techeetah zajęło trzecie miejsce, przegrywając z Mercedesem i Jaguarem, natomiast ponownie najlepszym kierowcą ekipy był António Félix da Costa, który z 86 punktami wywalczył ósme miejsce, natomiast dwie pozycje niżej uplasował się Jean-Éric Vergne, gromadząc 80 punktów.
Jaguar I-Pace eTrophy.
Techeetah stało się pierwszym zespołem Formuły E, który dołączył do serii towarzyszącej Jaguar I-Pace eTrophy, wystawiając samochód dla Stefana Rzadzinskiego. Zespół startował pod nazwą TWR Techeetah i startował w klasie Pro. Zespół zawarł porozumienie z Ryanem Walkinshawem, synem Toma Walkinshawa, w celu przywrócenia marki TWR do sportów motorowych.
Podczas pierwszej rundy użyto zwykłego białego malowania, a w następnym wyścigu użyto biało-fioletowego malowania, nawiązującego do malowania stosowanego przez Tom Walkinshaw Racing w Mistrzostw Świata Samochodów Sportowych, kiedy głównym sponsorem stajni była marka papierosów Silk Cut. Umowa kanadyjskiego kierowcy dobiegła końca przed wyścigiem w Berlinie, gdzie zastąpił go Adam Carroll, jednak przed rundą w Nowym Jorku zespół zakończył starty. Najlepszym wynikiem zespołu w tej serii było drugie miejsce, zdobyte przez Rzadzinskiego w Paryżu. Przez większość sezonu, chiński zespół znajdował się za innymi zespołami rywalizującymi w tej samej klasie, których kierowcy regularnie rywalizowali o zwycięstwa. Był to również jedyny zespół w klasie Pro, który nie wygrał wyścigu w sezonie.

</doc>
<doc id="5032872" url="https://pl.wikipedia.org/wiki?curid=5032872" title="Dubriwka">
Dubriwka

Dubriwka (ukr. Дубрівка) – wieś na Ukrainie w rejonie dubieńskim obwodu rówieńskiego.
Znajduje się przy drodze międzynarodowej M06 Kijów - Czop.
Pod koniec XIX w. kolonia Jabłonówka, w powiecie dubieńskim, w gminie z siedzibą w Dubnie, oddalonym około 7 km. Wówczas w miejscowości było 12 domów.

</doc>
<doc id="5032877" url="https://pl.wikipedia.org/wiki?curid=5032877" title="Best of ’98">
Best of ’98

Best of ’98 – siódmy album niemieckiej piosenkarki C.C. Catch wydany w październiku 1998 roku przez Hansa Records. Płyta jest w sporej części składanką wydanych już wcześniej nagrań artystki, zawierając jedynie 6 nowych pozycji: 2 megamixy utworów artystki i po 2 nowe aranżacje ("New Vocal Version", "Rap Version") jednych z największych przebojów wokalistki z lat 80 („I Can Lose My Heart Tonight” oraz „Soul Survivor”). Za produkcję albumu odpowiedzialni byli ponownie Dieter Bohlen i Luis Rodríguez. Płytę promowały trzy single: „C.C. Catch Megamix ’98”, „Soul Survivor ’98” i „I Can Lose My Heart Tonight ’99”.
Album nie odniósł komercyjnych sukcesów w Niemczech, osiągając jedynie 76. miejsce na niemieckiej liście sprzedaży, natomiast w Polsce w niecały rok po wydaniu uzyskał status złotej płyty.

</doc>
<doc id="5032885" url="https://pl.wikipedia.org/wiki?curid=5032885" title="Bitwa o Mozyrz i Kalenkowicze">
Bitwa o Mozyrz i Kalenkowicze

Bitwa o Mozyrz i Kalenkowicze – faza wstępna operacji kijowskiej; walki Grupy Poleskiej toczone z Armią Czerwoną w czasie ofensywy wiosennej wojsk polskich w okresie wojny polsko-bolszewickiej.
Geneza.
Zimą 1919/1920 na froncie polsko-sowieckim odnotowywano tylko działania lokalne. Linia frontu była rozciągnięta od środkowej Dźwiny, wzdłuż Berezyny, Uborci, Słucza, po Dniestr. Zastój w działaniach wojennych obie strony wykorzystywały na przygotowanie się do decydujących rozstrzygnięć militarnych planowanych na wiosnę i lato 1920 
Jeszcze jesienią 1919 ówczesny dowódca 9 Dywizji Piechoty płk Władysław Sikorski zaproponował uderzenie na Mozyrz i Kalinkowicze. Jego zdaniem opanowanie tych miejscowości przerwałoby linię kolejową Piotrogród–Orsza–Żłobin–Kalinkowicze–Żmerynka, która łączyła trzy fronty sowieckie: Północny (estoński i łotewski), Zachodni (polski) i Południowy (skierowany przeciw Denikinowi), a wojskom polskim umożliwiłoby wyjście z błot poleskich i umocnienie się na suchym terenie „półwyspu” mozyrskiego. Do tej koncepcji wrócono na początku roku 1920. Naczelny Wódz Józef Piłsudski wydał 26 lutego 1920 rozkaz skierowany do dowódcy Grupy Poleskiej płk. Władysława Sikorskiego uderzenia na Mozyrz i Kalinkowicze. 
Przed bitwą.
Grupa Poleska w składzie 9 Dywizja Piechoty, 2 Brygada Jazdy, 32 pułk piechoty i flotylla rzeczna na Prypeci zgrupowana była na ponad stukilometrowym odcinku frontu po obu stronach Prypeci między 4 Dywizją Piechoty, a 14 Wielkopolską Dywizją Piechoty. Na południe od Prypeci stała XVIII Brygada Piechoty płk. Stanisława Springwalda, a na północ, wzdłuż Ptyczy, XVII Brygada Piechoty płk. Mieczysława Rysia-Trojanowskiego. Dalej na północy stanowiska nad Ptyczą zajmowała 2 Brygada Jazdy płk. Zdzisława Kosteckiego. 
Celem operacji było nie odrzucenie, ale okrążenie i zniszczenie sił przeciwnika, a także rozdzielenie sił sowieckich działających w obszarze północnym, od sił skupionych na obszarze południowym. Generał Sikorski swoje rozszerzył o tyle, że postanowił opanować cały odcinek kolei od Kalenkowicz do Szaciłek nad Berezyną.
Plan operacji zakładał działanie trzech zgrupowań taktycznych. 
Na centrum ugrupowania miała działać wzmocniona XVII Brygada Piechoty, która uderzeniem czołowym miała związać oddziały sowieckiej 57 Dywizji Strzelców na linii rzeki Tremla, a jednocześnie wykonać obejście ich lewego skrzydła w celu opanowania węzła kolejowego Kalenkowicze oraz mostów i portu na Prypeci w Mozyrzu. W tym celu płk Trojanowski utworzył dwie grupy. Grupa kpt. Bronisława Wielkopolanina-Nowakowskiego (etatowy dowódca III/35 pp) w składzie III/32 pułku piechoty i III/35 pułku piechoty, dwa szwadrony jazdy tatarskiej i 3 bateria 9 pap miała obejść Kalenkowicze od północy i uderzyć na nie od północnego wschodu. Grupa kpt. Leona Grota (Etatowy dowódca I/35 pp) w składzie I i II batalion 35 pułku piechoty, pluton jazdy, pluton artylerii, pluton saperów i pociąg pancerny „Piłsudczyk" nacierała od zachodu, wzdłuż toru kolejowego.
Na prawo od XVII BP działała XVIII Brygada Piechoty. Miała ona wiązać walką oddziały 47 Dywizji Strzelców na południe od Prypeci. Wydzielona z brygady grupa ppłk. Władysława Grabowskiego działać miała dwiema kolumnami: zasadnicza w składzie I i II batalion 22 pp, dwie kompanie III/22 pp, 4 bateria 7 pap miała atakować Mozyrz od południowego zachodu; druga pod dowództwem mjr. Feliksa Jaworskiego w składzie III/15 pułku piechoty, IV dywizjon strzelców wołyńskich, 2 bateria 9 pap uderzała na Jelsk–Barbarów. Skrzydło brygady zabezpieczała grupa kpt. P. Stefańskiego w sile dwóch kompanii 22 pułku piechoty nacierająca na Kuźmicze. 
Na lewym skrzydle zgrupowania uderzeniowego nacierać miała 2 Brygada Jazdy wzmocniona I i II batalionem 15 pułku piechoty ugrupowana na linii rzeki Ptycz. Jej zdaniem było sforsowanie Ptyczy, opanowanie rejonu Domanowieże–Ozarycze i przecięcie połączenia kolejowego Kalenkowicze-Żłobin w rejonie stacji kolejowej Chołodniki oraz wyjście głębokim zagonem na linię kolejową Kalinkowicze-Rzeczyca–Homel.
Jednocześnie z manewrem na Mozyrz i Kalinkowicze, na prawym skrzydle Grupy Poleskiej, 4 Dywizja Piechoty organizowała wypad na Owrucz. Miał on odwrócić uwagę sowieckiego dowództwa od działań wojsk gen. Sikorskiego.
Walki o Mozyrz i Kalenkowicze.
Naprzeciw wojsk Grupy Poleskiej stała sowiecka 139 i 141 Brygada Strzelców. W ich składzie walczyły oddziały marynarzy, komunistów węgierskich i jeńców byłej armii austro-węgierskiej. W sumie liczyły one około 4100 ludzi, 24 działa, 81 ckm-ów i 6 pociągów pancernych. Do dyspozycji dowódcy sowieckiej 12 Armii była też rozmieszczona w rejonie Rzeczycy odwodowa 57 Dywizja Strzelców. 
O świcie 4 marca ruszyło natarcie wojsk Grupy Poleskiej. Grupa ppłk. Władysława Grabowskiego przerwała front, zajęła Mieleszkowicze i wzięła do niewoli cześć żołnierzy I/421 ps. Jazda mjr. Jaworskiego rozbiła w Koczyszczach II batalion 421 ps, a towarzyszący jej III/15 pp nocą z 4 na 5 marca we wsi Wiszenki rozproszył dwa bataliony 507 pułku strzelców. I/34 pp z grupy mjr. Aleksandra Łuczyńskiego stoczył trzygodzinną walkę z oddziałem marynarzy broniącym Skryhałowskiej Słobody i zmusił go do odwrotu. Jedynie słaba grupa kpt. Stefańskiego została zatrzymana pod Kuźmiczami.
5 marca grupa kpt. Bronisława Wielkopolanina-Nowakowskiego, nie napotykając nieprzyjaciela na trasie marszu, podeszła do Kalenkowicz i uderzyła na wyładowujące się oddziały 508 pułku strzelców, który przybył zluzować oddziały 47 DS. Mimo zaskoczenia, czerwonoarmiści podjęli walkę. Około 17.45 przybyły im z pomocą dwa pociągi pancerne, a strzelcy podjęli próbę kontrataku. Po jego odparciu do ataku ruszył III/35 pp. Do 19.30 większość transportów i oba pociągi pancerne zmuszono do wycofania się w stronę Rzeczycy. Trzeci, improwizowany pociąg pancerny został obezwładniony i zdobyty przez Polaków. W rękach sowietów pozostał jednak główny budynek stacyjny. Około 20.30 od strony Mozyrza nadjechał sowiecki pociąg wiozący oddział marynarzy. Wysłane rosyjskie patrole wpadły w ręce Polaków, a ich zbyt długa nieobecność spowodowała, ze sowieccy żołnierze opuścili pociąg i pieszo wycofali się na wschód. Podobnie postąpiła obsada kolejnego pociągu. O świcie zajęto główny budynek stacji, a polskie patrole przyprowadziły około 500 jeńców z 416, 417 i 508 pułku strzelców.
5 marca sukcesy odnosiła także grupa kpt. Leona Grota. Toczyła ona walki z pododdziałami 416 pułku strzelców spychając go na wschód, a w dniu następnym, w Kalenkowiczach, nawiązała łączność taktyczna z oddziałami kpt. Bronisława Nowakowskiego. 
W tym czasie grupa ppłk. Grabowskiego z XVIII BP odrzuciła słabe oddziały sowieckie, a idący na jej czele I batalion 22 pułku piechoty wdarł się do Mozyrza, uchwycił most na Prypeci i okrążył kwaterujący w mieście sztab brygady z 47 DS. Po krótkim oporze oficerowie sztabu brygady poddali się.
Około 17.00, z orkiestrą na czele, weszła do Mozyrza pozostała część grupy ppłk. Grabowskiego. Kilka godzin później przybyły też oddziały grupy mjr. Narbutta-Łuczyńskiego.
Tego samego dnia grupa mjr. Jaworskiego opanowała Jelsk i Barbarów, a do rana 6 marca Grupa Poleska osiągnęła nakazaną rubież.
Wyjątek stanowiły Szaciłki, które to wolno posuwająca się 2 Brygada Jazdy zdobyła dopiero wieczorem i tam nawiązała współdziałanie z 56 pułkiem piechoty 14 DP.
W kolejnych dniach 2 Brygada Jazdy z powodzeniem walczyła pod Hłybowem i Noricą, a 9 Dywizja Piechoty zajęła Jakimowską Słobodę.
Bilans walk.
Uderzenie na Mozyrz i Kalenkowicze zakończyło się pełnym sukcesem Grupy Poleskiej pomimo zdrady polskich planów przez dezerterów z 35 pułku piechoty. Sowieci stracili ważny węzeł kolejowy i możliwość bezkolizyjnego przerzutu wojsk z białoruskiego na ukraiński teatr działań wojennych i odwrotnie. Wysunięta na wschód Grupa Poleska stanowiła stałe zagrożenie dla bardzo ważnego dla Sowietów węzła homelskiego. Zdobyte uzbrojenie i środki materiałowe umożliwiły znaczne wzmocnienie polskiej Flotylli Pińskiej i ułatwiły zaopatrzenie oddziałów gen. Władysława Sikorskiego. Przejęcie znacznej ilości taboru kolejowego, częściowo rozwiązało trudności transportowe strony polskiej. Utrzymanie obu tych miejscowości ułatwiło w maju wojskom polskim wyprowadzenie natarcia na Rzeczycę.
W walkach Grupa Poleska utraciła około 60 poległych i rannych. Wzięto do niewoli ponad 800 jeńców, zdobyto 14 dział, pociąg pancerny, kilkadziesiąt ckm-ów, dwa składy amunicji, 21 lokomotyw, 890 wagonów, trzy statki opancerzone, 23 statki zwykłe i warsztaty okrętowe.

</doc>
<doc id="5032887" url="https://pl.wikipedia.org/wiki?curid=5032887" title="Dayao">
Dayao



</doc>
<doc id="5032888" url="https://pl.wikipedia.org/wiki?curid=5032888" title="Produkcja ciągła">
Produkcja ciągła



</doc>
<doc id="5032889" url="https://pl.wikipedia.org/wiki?curid=5032889" title="Daoyao">
Daoyao



</doc>
<doc id="5032890" url="https://pl.wikipedia.org/wiki?curid=5032890" title="Czerdakły">
Czerdakły

Czerdakły (dawniej "Pokrowskoje") – osiedle typu miejskiego w Rosji, w obwodzie uljanowskim. W 2010 roku liczyło 11 440 mieszkańców.
Miasto położone jest 35 km od Uljanowska, w pobliżu jeziora Wielikoje. Przez Czerdakły przebiega kujbyszewska linia kolejowa i autostrada P178 (Sarańsk – Uljanowsk).

</doc>
<doc id="5032892" url="https://pl.wikipedia.org/wiki?curid=5032892" title="Douchi">
Douchi

Douchi (mand. 豆豉, pinyin: "dòuchǐ") – sfermentowana czarna fasola, chiński pikantny dodatek do dań wywodzący się z kuchni syczuańskiej, obecnie używany na całym świecie do dań kuchni azjatyckich.
Ziarna najpierw zaszczepia odpowiednim gatunkiem pleśni ("Aspergillus, np. Aspergillus egypticus" do wytwarzania koji) lub bakterii (głównie Tajwan), soli, gotuje na parze, schładza, a następnie pozostawia do sfermentowania i przesuszenia. Podczas procesu (około sześć miesięcy) rozkładane jest białko z ziaren, które łączy się z sodem z soli, tworząc naturalnie glutaminian sodu. Potrawa ma bardzo starą proweniencję. W latach 70. XX wieku archeolodzy odnaleźli ślady douchi w zapieczętowanym chińskim grobowcu z 165 r. p.n.e., co czyni dodatek najstarszym znanym produktem strączkowym na świecie.
Obecnie w restauracjach serwuje się m.in. dim sum z małych kawałków żeberek wieprzowych gotowanych są na parze z douchi. W przeciętnym chińskim gospodarstwie domowym douchi nakłada się łyżką na rybę, a następnie delikatnie gotuje na parze z małą ilością imbiru i czosnku. W amerykańsko-chińskich restauracjach douchi jest smażone z kurczakiem i papryką, natomiast w tajwańskich i hongkońskich wrzuca się je do gorącego woka ze świeżymi małżami, winem i odrobiną chili. W południowych prowincjach Chin douchi wytwarza się na dużą skalę w domach.
Proces przygotowania douchi jest podobny do sporządzania pasty miso, jednak w przypadku douchi ziarna pozostają całe - nie są zgniatane.

</doc>
<doc id="5032894" url="https://pl.wikipedia.org/wiki?curid=5032894" title="Irina Abielska">
Irina Abielska



</doc>
<doc id="5032898" url="https://pl.wikipedia.org/wiki?curid=5032898" title="Olga Akimowa">
Olga Akimowa



</doc>
<doc id="5032901" url="https://pl.wikipedia.org/wiki?curid=5032901" title="Krutiec">
Krutiec



</doc>
<doc id="5032906" url="https://pl.wikipedia.org/wiki?curid=5032906" title="Lazuri">
Lazuri



</doc>
<doc id="5032907" url="https://pl.wikipedia.org/wiki?curid=5032907" title="Chen Shih-hsin">
Chen Shih-hsin

Chen Shih-hsin (chiń. 陳詩欣; ur. 16 listopada 1978) – tajwańska zawodniczka taekwondo, mistrzyni olimpijska z Aten (2004), mistrzyni igrzysk azjatyckich (2002). Zdobywczyni pierwszego złotego medalu olimpijskiego dla Chińskiego Tajpej.
W 2004 roku uczestniczyła w igrzyskach olimpijskich w Atenach. W kategorii do 49 kg zdobyła złoty medal olimpijski. Została tym samym pierwszą mistrzynią olimpijską startującą w barwach Chińskiego Tajpej.
W 2003 roku wzięła udział w mistrzostwach świata, odpadła w 1/8 finału w kategorii do 47 kg. W 2002 roku zdobyła złoty medal igrzysk azjatyckich w tej samej kategorii wagowej. 

</doc>
<doc id="5032910" url="https://pl.wikipedia.org/wiki?curid=5032910" title="Prostytutki (film)">
Prostytutki (film)



</doc>
<doc id="5032920" url="https://pl.wikipedia.org/wiki?curid=5032920" title="Livezile">
Livezile



</doc>
<doc id="5032923" url="https://pl.wikipedia.org/wiki?curid=5032923" title="Lunca Mureșului">
Lunca Mureșului



</doc>
<doc id="5032927" url="https://pl.wikipedia.org/wiki?curid=5032927" title="Puchar Interkontynentalny w Lekkoatletyce 2018">
Puchar Interkontynentalny w Lekkoatletyce 2018

3. Puchar Interkontynentalny w Lekkoatletyce – zawody lekkoatletyczne, które odbyły się w dniach 8-9 września 2018 roku na Stadionie miejskim w Ostrawie. Rywalizację wygrała drużyna Ameryki.
Zasady.
W zawodach wystartowały 4 drużyny: Afryka, Ameryka, Azja wraz z Oceanią oraz Europa. Każdy z zespołów wystawił do poszczególnych konkurencji po dwóch zawodników. Zawodnicy otrzymywali punkty indywidualne w zależności od zajętej pozycji (8 pkt za 1. miejsce, 7 pkt za 2., itd. aż do 1 pkt za 8. miejsce). Na podstawie punktów indywidualnych zdobytych przez zawodników danej drużyny w każdej konkurencji, przyznawane były punkty do klasyfikacji drużynowej (8 pkt za 1. miejsce, 6 pkt za 2., 4 pkt za 3. oraz 2 pkt za 4.). Kapitanowie każdej z drużyn mieli do wykorzystania dwa "jokery" każdego dnia, po jednym w konkurencjach męskich i żeńskich, które w wypadku wygrania danej konkurencji podwajały zdobycz punktową.
Kapitanowie.
Kapitanami poszczególnych drużyn byli:
Program.
"Opracowano na podstawie materiału źródłowego":
Rezultaty.
Źródło: "World Athletics".
Klasyfikacja drużynowa.
Źródło:

</doc>
<doc id="5032928" url="https://pl.wikipedia.org/wiki?curid=5032928" title="Lupșa">
Lupșa



</doc>
<doc id="5032949" url="https://pl.wikipedia.org/wiki?curid=5032949" title="Adejoke Tugbiyele">
Adejoke Tugbiyele

Adejoke Tugbiyele (ur. 1977 w Nowym Jorku) – nigeryjsko-amerykańska artystka wizualna i aktywistka feministyczna, LGBT oraz queer. W swojej twórczości zajmuje się głównie społecznie zaangażowanym rzeźbiarstwem, filmem i performansem, a jej prace dotyczą praw człowieka, kobiet oraz mniejszości seksualnych a także duchowości. Odwołuje się do tradycji ludu Joruba, z którego wywodzą się jej przodkowie.
Życiorys.
Tugbiyele urodziła się na Brooklynie, a w wieku trzech lat przeprowadziła się do nigeryjskiego Lagos. Do Nowego Jorku wróciła by studiować architekturę w prestiżowej High School of Art and Design. Odbyła staż w The Central Park Conservancy, organizacji zarządzającej nowojorskim Central Parkiem, a następnie studiowała sztukę w manhattańskiej Cooper Union. W 2002 uzyskała tytuł licencjata (Bachelor of Science, BS) z architektury w New Jersey School of Architecture w ramach New Jersey Institute of Technology (obecnie Hillier College of Architecture and Design). W 2013 uzyskała tytuł magistra (Masters of Fine Art, MFA) w zakresie rzeźby w Maryland Institute College of Art w Baltimore.
Jest kobietą queer oraz feministką, jednak swoją tożsamość seksualną ujawniła dopiero jako dojrzała osoba, po rozwodzie, co nie spotkało się z dobrym przyjęciem w jej rodzinie. Artystka wspomina, że przebywając w Nigerii w 2013 ukrywała się ze względu na represje wobec osób nieheteronormatywnych i ze względów bezpieczeństwa po wprowadzeniu homofobicznej ustawy ("Same-Sex Marriage Prohibition Act") skróciła swój pobyt. Swojego publicznego coming outu dokonała na antenie CNN, podczas gdy w tym samym czasie w Nigerii mogła grozić jej kara 14 lat pozbawienia wolności.
Jako aktywistka działa na rzecz społeczności LGBT, zwłaszcza w Nigerii, współpracując z Arise Entertainment 360, CNN International, The Huffington Post czy PEN America. Jest członkinią rady Nigerian Women’s Health and Equal Rights (WHER) Initiative, organizacji zajmującej się prawami nieheteroseksualnych kobiet w Nigerii.
Mieszkała i pracowała w New Haven w stanie Connecticut, w Nowym Jorku oraz w Johannesburgu.
Wywodzi się z ludu Joruba, a jej przodkowie zamieszkiwali nigeryjskie Igbajo, znane jako „Cytadela odważnych”, zlokalizowane w stanie Osun i historycznie będące częścią Królestwa Oyo.
Twórczość.
Tugbiyele jest artystką multimedialną, znaną przede wszystkim jako rzeźbiarka, performerka i twórczyni filmów. Tworzy także prace tekstylne, malarskie czy rysunki. W swoich pracach podejmuje problematykę mniejszości seksualnych, praw kobiet i praw człowieka, łącząc duchowość z zaangażowaniem społeczno-politycznym. Tematyka i forma jej prac stanowią nawiązanie do kosmologii i estetyki ludu Joruba – w pracach rzeźbiarskich wykorzystuje głównie materiały naturalne, takie jak plecione maty, miotły, tkaniny, drewno czy sznury, a w performansach nawiązuje do nigeryjskiego dziedzictwa kulturowego.
Praca twórcza i zaangażowanie społeczno-polityczne są dla niej nierozerwalnie związane. W swoich wczesnych pracach eksplorowała przede wszystkim problematykę płci oraz tożsamości kobiet w Nigerii. W późniejszych pracach zwróciła się ku zagadnieniom seksualności, poprzez swoją twórczość uwidaczniając doświadczenia osób z grup mniejszościowych.
Wśród swoich inspiracji wymienia osoby, które brały odpowiedzialność za swoje społeczności, jak rzeźbiarz El Anatsui, Fela Kuti, Ai Weiwei czy Kara Walker. Wpłynęła na twórczość nieheteronormatywnych artystów i artystek w Afryce, jako pionierkę wskazują ją m.in. Zanele Muholi czy Rotimi Fani-Kayode.
Jej prace znajdują się w wielu kolekcjach muzealnych, m.in. Daimler Contemporary w Berlinie, w nowojorskich The Brooklyn Museum, Leslie-Lohman Museum of Art oraz Museum of Arts and Design, Newark Museum, National Museum of African Art (Smithsonian Institution), a także kolekcjach banku Credit Suisse, Sugar Hill Capital Partners, AMREF Health Africa, AIR Serenbe, Sakhile&amp;Me Art Gallery we Frankfurcie i Benesere Wellness Center w Summit.
Wybrane wystawy zbiorowe.
2010
2011
2013
2014
2015
2016
2017
2018
2019
2020

</doc>
<doc id="5032954" url="https://pl.wikipedia.org/wiki?curid=5032954" title="Audyt podatkowy">
Audyt podatkowy

Audyt podatkowy – usługa ukierunkowana na wewnętrzną weryfikację zgodności rozliczeń wykonywanych przez podatnika z obowiązującym aktualnie prawem, wykonywana przez samego podatnika, lub przez zewnętrzny, wynajęty w celu przeprowadzenia audytu podmiot. Przebieg audytu polega na całościowej analizie dokumentacji źródłowej wraz z przeglądem procedur wykorzystywanych przez podatnika w trakcie jego działalności. Rezultatem audytu jest raport końcowy, na który składa się opis wszelkich wykazanych nieprawidłowości wraz z podsumowaniem ustaleń oraz złożenia korekt deklaracji podatkowych za okres poddany audytowi. Jego celem jest wykrycie ewentualnych nieprawidłowości rozliczeń podatkowych podmiotu oraz legalne ich usunięcie. 
Zakres audytu podatkowego.
Zbiór oraz analiza dokumentacji źródłowej przedsiębiorstwa zawiera: 
Do przeprowadzenia audytu podatkowego wykorzystuje się wszelkie instrumenty odnoszące się do zagadnień stanowiących przedmiot audytu, polegając na dokumentacji poświadczającej faktyczne zajście zdarzeń, które doprowadziły do powstania zobowiązania podatkowego lub do modyfikacji ich zakresu. Rezultatem identyfikacji wszelkich zaniechań jest uniknięcie odpowiedzialności skarbowo-podatkowej podmiotu oraz wypracowanie mechanizmów pozwalających na uniknięcie powstawania uchybień w przyszłości.

</doc>
<doc id="5032957" url="https://pl.wikipedia.org/wiki?curid=5032957" title="Nasunięcie Glarus">
Nasunięcie Glarus

Nasunięcie Glarus (niem. "Glarner Überschiebung") – nasunięcie w Alpach Glarneńskich na terenie północno-wschodniej Szwajcarii.
Obszar, na którym doszło do nasunięcia, dokumentujący proces formowania się gór w wyniku zderzenia kontynentalnych płyt tektonicznych, został wpisany w 2008 roku na listę światowego dziedzictwa UNESCO pod nazwą "Szwajcarska arena tektoniczna Sardona".
Geografia.
Nasunięcie Glarus jest jednym z największych nasunięć na świecie (odwróconych uskoków, nachylonych pod bardzo małym kątem), gdzie poziome przemieszczanie mas skalnych miało miejsce na dystansie ponad 50 km. Znajduje się w Alpach Glarneńskich na terenie północno-wschodniej Szwajcarii (pod względem administracyjnym nasunięcie Glarus przebiega przez kantony St. Gallen, Glarus i Gryzonii). Nasunięcie wznosi się z ok. 600 m n.p.m. w dolinie Surselva na wysokość ponad 3000 m n.p.m. na szczytach Hausstock, Vorab, Piz Segnas i Ringelspitz.
Przemieszczanie poziome mas skalnych miało miejsce względem bardzo słabo nachylonej powierzchni nieciągłości (powierzchni nasunięcia) w kierunku północnym i północno-zachodnim. Do przemieszczenia doszło w okresie oligocenu i miocenu.
Nasunięcie Glarus oddziela strefę płaszczowinową helwecką od wewnętrznej strefy płaszczowinowej). Zaznacza się wyraźną poziomą linią biegnącą w poprzek stromych zboczy skalnych, oddzielającą położone wyżej, starsze wiekiem, ciemne, szaro-zielone lub fioletowo-czerwone skały Grupy Verrucano od położonych niżej, młodszych, jaśniejszych wapieni i skał fliszu. Wiek skał Grupy Verrucano szacowany jest na 250–300 milionów lat, wapieni na 100–150 milionów lat a skał fliszu na 35–50 milionów lat. W niektórych miejscach różnica wieku skał na przestrzeni kilku centymetrów wynosi ponad 200 milionów lat. 
Historia badań geologicznych.
Obszar, na którym doszło do nasunięcia, dokumentujący proces formowania się gór w wyniku zderzenia kontynentalnych płyt tektonicznych, został wpisany w 2008 roku na listę światowego dziedzictwa UNESCO, a polska nazwa wpisu według Polskiego Komitetu ds. UNESCO to "Szwajcarska arena tektoniczna Sardona". Wpis obejmuje górzysty teren o powierzchni 328,5 km², z siedmioma szczytami o wysokości powyżej 3000 m n.p.m. i doskonałą ekspozycją skał nasunięcia.
Wyjątkowy geologiczny charakter obszaru przyciągał tu geologów od XVIII w. i region stał się jednym z najważniejszych geologicznych stanowisk badawczych. Geneza nasunięcie Glarus doczekała się wielu teorii. 
Pierwszym badaczem nasunięcia był szwajcarski uczony i polityk Hans Conrad Escher von der Linth (1767–1823), który w 1897 roku zwrócił uwagę na specyficzne ułożenie skał w Alpch Glarneńskich – wbrew ówcześnie przyjętej teorii, że wapienie mezozoiczne leżą nad skałami Grupy Verrucano. Jego obserwacjom zaprzeczał niemiecki geolog Leopold von Buch (1774–1853). 
Syn von der Lintha, geolog Arnold Escher von der Linth (1807–1872) potwierdził młodszy wiek niżej położonych skał i w połowie XIX w. pisał o „kolosalnym nasunięciu”. Jego obserwacje potwierdził brytyjski geolog Roderick Murchison (1792–1871). Jednak sam Escher von der Linth zaczął wątpić w swoje tłumaczenia, wysuwając teorię podwójnego fałdowania, która pogwałcała prawa geometrii i mechaniki. Zwolennikiem tej teorii był m.in. student von der Lintha Albert Heim (1849–1937), któremu udało się przekonać do niej ówczesnych geologów. 
W 1884 roku francuski badacz Marcel Bertrand (1847–1907) wydal krotka rozprawę, w której opowiedział się za bardziej prawdopodobną teorią nasunięcia. Jednak jego publikacja przeszła raczej niezauważona. Dopiero w 1892 roku austriacki badacz, specjalizujący się w geologii Alp Eduard Suess (1831–1914) przyznał rację Bertrandowi, lecz Heim pozostawał nieprzekonany. Wobec kolejnych prac Hansa Schardta (1858–1931), Maurice’a Lugeona (1870–1953) i Pierre’a Termiera (1859–1930), Heim zaakceptował teorię nasunięcia w 1903 roku. 
W pierwszej połowie XX w. przeprowadzono intensywne badania nasunięcia, które jest szczególnie dobrze widoczne w miejscu nazywanym „Lochsite” w dolinie Sernftal koło Glarus Süd. Nauczyciel rysunku Jakob Oberholzer (1862–1939) sporządził dokładne mapy geologiczne regionu i w 1933 roku wydał "Geologie der Glarneralpen" ze szczegółowymi opisami. Syn Alberta Heima, geolog Arnold Heim (1882–1965) wydał pracę monograficzną o grupie Churfirsten-Mattstogg z modelem analizy stratygraficznej i osadowej. 
W latach 60. XX w. chiński geolog Kenneth Hsu (ur. 1929) przeprowadził analizę procesów nasunięcia. Fenomen nasunięcia Glarus pomogła wytłumaczyć teoria płyt tektonicznych. W latach 70. i 80. Adrian Pfiffner zbadał przemieszczenia wzdłuż uskoków i mechanizmy deformacji wapieni w „Lochsite”. Stefan M. Schmid (ur. 1943) na podstawie wapieni w „Lochsite” przeprowadził analizy mechanizmów deformacji w mylonitach w trakcie procesów tektonicznych. Martin Frey (1940–2000) badał związek między ruchami tektonicznymi a metamorfizmem niskiego stopnia.

</doc>
<doc id="5032989" url="https://pl.wikipedia.org/wiki?curid=5032989" title="Coachella Valley">
Coachella Valley

Coachella Valley – dolina w USA, w stanie Kalifornia o długości 72 km oraz szerokości około 25 km.
Coachella Valley jest sztucznie nawadniana.
W Coachella Valley uprawia się palmy daktylowe, owoce cytrusowe oraz bawełnę.

</doc>
<doc id="5032991" url="https://pl.wikipedia.org/wiki?curid=5032991" title="Maria Aszerówna">
Maria Aszerówna

Maria Aszerówna, pseud. Asten (ur. 31 sierpnia 1892 w Warszawie, zm. 7 czerwca 1981 tamże) – polska literatka, tłumaczka, działaczka społeczna i polityczna, dziennikarka.
Życiorys.
Była aktywną działaczką Polskiej Partii Socjalistycznej. W czasie I wojny światowej pełniła ważne funkcje z ramienia Pogotowia Bojowego PPS. Swoją działalność kontynuowała w okresie międzywojennym, przez kilka lat była sekretarzem Warszawskiego Wydziału Kobiecego PPS. Wygłaszała referaty na zebraniach, np. 29 sierpnia 1929 wygłosiła odczyt "Wrażenia z podróży do Ameryki Południowej" dla Warszawskiego Wydziału Kobiecego PPS.
W czasie II wojny światowej była ukrywana przez Antoninę i Jana Żabińskich na terenie warszawskiego ZOO.
Dzięki Stanisławowi Tołwińskiemu, dyrektorowi Społecznego Przedsiębiorstwa Budowlanego, znalazła zatrudnienie w częściowo zakamuflowanej Pracowni Architektoniczno-Urbanistycznej przy ul. Krasińskiego na Żoliborzu, w której prócz niej pracowali m.in. Szymon Syrkus wraz z żoną Heleną. Po wojnie mieszkała przy ul Koszykowej 14/6 w mieszkaniu Ludwika Cohna. Prócz niej i Cohna mieszkał tam też adwokat Adam Nagórski. Każdy z tej trójki miał swój pokój, przyjaźnili się ze sobą, wspólnie utrzymywali gosposię.
Po wojnie pisała m.in. dla „Skarpy Warszawskiej”.
Zmarła 7 czerwca 1981 w Warszawie i została pochowana na cmentarzu Powązkowskim (kwatera 72-3-9,10).
Twórczość translatorska.
Była tłumaczką z języków: niemieckiego, francuskiego i rosyjskiego. Z tego pierwszego tłumaczyła pod pseudonimem Asten. Przełożyła m.in.:

</doc>
<doc id="5032992" url="https://pl.wikipedia.org/wiki?curid=5032992" title="Maria Aszer">
Maria Aszer



</doc>
<doc id="5032995" url="https://pl.wikipedia.org/wiki?curid=5032995" title="Türkgücü Monachium">
Türkgücü Monachium

Türkgücü Monachium – niemiecki klub piłkarski z siedzibą w Monachium.
Klub turecki w Monachium powstał w 2009 r. w wyniku połączenia Türkischer SV 1975 Monachium i SV Türkgücü-Ataspor Monachium. Wcześniej, bo w 2001 r. nastąpiła zmiana nazwy klubu z Türkischer SV 1975 na SV Türk Gücü München. Türk Gücü był zespołem trzeciej ligi w drugiej połowie lat 80. i na początku lat 90. XX wieku. Wówczas klub aspirował do awansu do drugiej Bundesligi, ale nie udało mu się tego osiągnąć.
Türkgücu awansował do 3. Ligi w 2020 roku i rozegrał swoje mecze u siebie na Stadionie an der Grünwalder Straße w. W sezonie 2020–21 drużyna rozgrywa mecze u siebie na Olympiastadion München i na Stadion an der Grünwalder Straße, dzieląc ten ostatni stadion z trzecioligowym TSV 1860 Monachium.
Historia.
SV Türk Gücü.
Klub został założony w listopadzie 1975 r. w Monachium przez dwóch tureckich imigrantów: Alaattina Candara i Ömera İlciktaya i występował pod nazwą SV Türk Gücü München. Pierwotnie drużyna piłkarska grała na najniższych szczeblach amatorskich w Monachium, co zmieniło się w 1983 r., kiedy zmieniono model biznesowy klubu. Klub uznał Bezirksportanlage am Krehlebogen za stałą siedzibę i założył oddział młodzieżowy.
Türk Gücü wygrał wiele spotkań, których kulminacją było zwycięstwo 3:1 nad VfR Neuburg, przed widownią 3000 osób, co zapewniło klubowi wejście do czwartej ligi Landesliga Bayern-Süd.
Po awansie do Landesligi, Türk Gücü wzmocnił swoją drużynę zawodnikami spoza Turcji, a pod wodzą trenera Petera Grossera klub wywalczył awans do Bayernligi w 1988 r., z przyszłymi profesjonalistami, takimi jak Gerry Hillringhaus i Thomas Kristl. Türk Gücü odniósł sukces w najwyższej lidze piłkarskiej Bawarii, zajmując szóste miejsce w pierwszym sezonie i przyciągnął aż 12 000 widzów w meczach z TSV 1860 Monachium. Klub był w stanie przyciągnąć do 1000 kibiców, którzy podróżowali z drużyną na mecze wyjazdowe. We wrześniu 1989 r. w meczu przeciwko MTV Ingolstadt bramkarz Gerald Hillringhaus zdobył bramkę miesiąca.
W 1989 r. klub zajął siódme miejsce w lidze, a w 1991 r. zajął 12. miejsce, a w 1992 r. spadł z ligi po porażce 4:3 w rzutach karnych w meczu o utrzymanie w lidze z SC 08 Bamberg.
Poparcie dla zespołu stale spadało, a jednym z powodów była duża liczba nie-tureckich zawodników w klubie, co wpłynęło na identyfikację miejscowej ludności tureckiej z klubem. Drugim był rozwój telewizji satelitarnej. Możliwość oglądania na żywo tureckich gigantów Beşiktaş, Galatasaray i Fenerbahçe na żywo w telewizji znacznie zmniejszyła liczbę Turków zainteresowanych oglądaniem trzecioligowego lub czwartoligowego klubu, a co za tym idzie, zmniejszyły się środki finansowe klubu. Niemniej jednak znaczenie klubu w bawarskiej piłce nożnej zostało uznane w książce z okazji pięćdziesiątej rocznicy Bawarskiego Związku Piłki Nożnej.
Po sezonie 1995/96 Türk Gücü był przedostatni i spadł do piątej ligi niemieckiej piłki nożnej. Klub ponownie zbliżył się do awansu w 1998 roku, kiedy zajął drugie miejsce w swojej lidze, ale przegrał z 1. FC Nürnberg Amateure w pierwszej rundzie baraży.
Dni świetności Türka Gücü definitywnie dobiegły końca, a w 2001 r. klub został rozwiązany, ponieważ stał się niewypłacalny.
Türkischer SV.
Zawodnicy z Türk Gücü utworzyli nowy klub o nazwie Türkischer SV 1975 München. Nowy zespół nie rywalizował w Lidze Krajowej w latach 2001–2002, zajmując przedostatnie miejsce, a za nim został tylko SV Lohhof, inny klub, który dopiero niedawno grał na znacznie wyższym poziomie. Zespół spędził trzy sezony w szóstej lidze Bezirksoberliga Oberbayern, po czym kolejny spadek w 2005 r. sprowadził go do poziomu Bezirksligi. Drużyna grała we wschodniej grupie tej ligi, Bezirksliga Oberbayern-Ost, ale ponownie w niższej tabeli z kolejnym spadkiem w 2008 roku, sezon ATA Spor München wszedł do ligi i zajął piąte miejsce.
Türkischer SV spędził ostatni sezon przed fuzją 2008–09 w dziewiątej lidze Kreisliga München 3, gdzie osiągnął jedyne jednocyfrowe miejsce w lidze w swoim ósmym sezonie istnienia.
ATA Spor.
ATA Spor München powstała w 1981 roku. W przeciwieństwie do Türk Gücü, ATA Spor nigdy nie wspiął się na wyżyny bawarskiej amatorskiej piłki nożnej i awans z ósmej ligi Kreisligi, a następnie dwa sezony w Bezirkslidze tuż przed fuzją były najbardziej udanym okresem klubu.
SV Türkgücü-Ataspor.
19 maja 2009 r. ATA Spor i Türkischer SV połączyły się, tworząc SV Türkgücü-Ataspor, starając się połączyć siły obu klubów i stworzyć silną stronę na wschodnich przedmieściach Monachium. Nowy klub liczył około 500 osób. Nowy klub zajął miejsce ATA Spor w Bezirksliga Oberbayern-Nord, gdzie zajął ósme miejsce w 2010 i dziesiąte w 2011, daleko od czasów świetności starego klubu Türk Gücü. W 2013 roku klub zajął drugie miejsce i dzięki rundzie awansów uzyskał awans do Landesligi Bayern-Südost. W 2019 roku klub zajął pierwsze miejsce w Bayernliga Süd i zdobył awans do czwartej ligi - Regionalligi Bayern.
Türkgücü München.
Po awansie klub zdecydował się skrócić nazwę do Türkgücü München. Sezon 2019/20 okazał się równie owocny dla drużyny z Monachium - po 23 kolejkach prowadzili w tabeli i awansowali do 3. Bundesligi, w związku z przedwczesnym zakończeniem rozgrywek. Premierowy sezon na trzecim szczeblu zakończyli na 13. pozycji. Po 31. kolejce sezonu 2021/22, klub wycofał się z 3. Bundesligi. Było to spowodowane problemami finansowymi klubu.
Zawodnicy.
Obecny skład.
"Stan na 4 lutego 2021"
Osiągnięcia.
Wyróżnienia klubu:
Ostatnie sezony.
Ostatnie wyniki sezonu po sezonie klubu i jego poprzedników:

</doc>
<doc id="5032996" url="https://pl.wikipedia.org/wiki?curid=5032996" title="Damanawiczy (obwód homelski)">
Damanawiczy (obwód homelski)

Damanawiczy (; , "Domanowiczi") – agromiasteczko na Białorusi, w obwodzie homelskim, w rejonie kalinkowickim, siedziba administracyjna sielsowietu Damanawiczy. W 2009 roku liczyło 656 mieszkańców.

</doc>
<doc id="5033007" url="https://pl.wikipedia.org/wiki?curid=5033007" title="Puchar Interkontynentalny w Lekkoatletyce 2018 – bieg na 100 m mężczyzn">
Puchar Interkontynentalny w Lekkoatletyce 2018 – bieg na 100 m mężczyzn

Bieg na 100 metrów mężczyzn – jedna z konkurencji biegowych rozgrywana w ramach lekkoatletycznyego pucharu interkontynentalnego na Stadionie miejskim w Ostrawie-Witkowicach.
Terminarz.
Źródło: "worldathletics.org".
Rekordy.
Tabela prezentuje rekord świata, rekord pucharu interkontynentalnego, rekordy kontynentów oraz najlepszy wynik na listach światowych w sezonie 2018 przed rozpoczęciem mistrzostw.
Rezultaty.
Źródło: "worldathletics.org".
Klasyfikacja drużynowa.
Źródło:

</doc>
<doc id="5033010" url="https://pl.wikipedia.org/wiki?curid=5033010" title="Colhué Huapí">
Colhué Huapí

Colhué Huapí (hiszp. "Lago Colhué Huapí") – jezioro polodowcowe w południowej Argentynie, w prowincji Chubut, na Wyżynie Patagońskiej.

</doc>
<doc id="5033014" url="https://pl.wikipedia.org/wiki?curid=5033014" title="Le Samyn 2021">
Le Samyn 2021

Le Samyn 2021 – 53. edycja wyścigu kolarskiego Le Samyn, która odbyła się 2 marca 2021 na liczącej ponad 205 kilometrów trasie z Quaregnon do Dour. Impreza kategorii 1.1 była częścią UCI Europe Tour 2021.

</doc>
<doc id="5033019" url="https://pl.wikipedia.org/wiki?curid=5033019" title="Le Samyn 2020">
Le Samyn 2020

Le Samyn 2020 – 52. edycja wyścigu kolarskiego Le Samyn, która odbyła się 3 marca 2020 na liczącej blisko 202 kilometry trasie z Quaregnon do Dour. Impreza kategorii 1.1 była częścią UCI Europe Tour 2020.
Lista startowa.
Legenda: DNF – nie ukończył etapu, OTL – przekroczył limit czasu, DNS – nie wystartował do etapu, DSQ – zdyskwalifikowany.

</doc>
<doc id="5033020" url="https://pl.wikipedia.org/wiki?curid=5033020" title="Jake Graf">
Jake Graf

Jake Graf – angielski aktor, scenarzysta, reżyser i działacz na rzecz praw osób transpłciowych. Graf specjalizuje się w krótkometrażowych filmach o tematyce problemów osób transpłciowych, które przedstawiają doświadczenia osób queer oraz trans szerszemu gronu odbiorców. Wiele filmów Grafa podkreśla codzienne przeżycia transpłciowych mężczyzn.
Wczesne życie.
Jake Graf urodził się w Londynie. Według siebie samego od najmłodszych lat otwarcie wyrażał to, że był chłopcem, mimo wychowania i traktowania jako dziewczynka. Czując, że brakuje mu części które mieli inni chłopcy, w dzieciństwie był odizolowany i samotny. W okresie dojrzewania nauczył się te uczucia ukrywać.
Kariera.
Pierwszym dziełem Grafa w branży był scenariusz opisujący jego doświadczenia związane z tranzycją w płeć męską. Filmy krótkometrażowe, takie jak "X-WHY" (2011), "Brace" (2015) i "Chance" (2015) dały reżyserowi sposób na otwarcie się na swoją tożsamość płciową, wyjaśniając proces i doświadczenie bycia osobą transpłciową.
Graf i jego żona są działaczami na rzecz praw osób transpłciowych.
Nagrody i wyróżnienia.
Graf został pierwszym transpłciowym reżyserem, który pojawił się na okładkach czterech magazynów, włączając w to QX. Napisał on również artykuł dla Cosmopolitan "17 things you should never say to a trans person" ("17 rzeczy, których nigdy nie powinieneś mówić osobie trans"), po czym wystąpił w paru swoich filmach krótkometrażowych. W 2015 został zaproszony do Białego Domu, aby wziąć udział w wywiadzie z prezydentem Barackiem Obamą. W 2016, Graf został przedstawiony w Magazynie "G Zone," Tureckim "LGBT Magazine" oraz został oficjalną twarzą "FTM Magazine" przed rozpoczęciem tranzycji w wieku 28 lat. Ten proces był inspiracją jego pierwszego krótkometrażowego filmu z 2011 roku, "X-Why".
W 2015, Graf był jedną z 101 osób nominowanych do Rainbow Award, przyznawanej wybitnym osobom LGBT+ w Wielkiej Brytanii. Nominacja jest wyrazem uznania dla pracy Grafa w podnoszeniu świadomości o transpłciowości i queer poprzez filmy.
Życie prywatne.
Graf zaczął tranzycję w wieku 28 lat. Wraz z żoną, Hannah Winterbourne, ogłosili w 2017 po oświadczynach w Nowym Jorku zaręczyny.
Hannah Winterbourne jest inżynierką w brytyjskiej armii, oraz najwyżej postawioną transpłciową oficerką. Para wyraziła chęć posiadania dziecka, które miałoby być urodzone poprzez surogację.
Dziecko Grafa i Winterbourne urodziło się przez surogatkę (używającą zamrożonych przed tranzycją jajeczek Grafa) 16 kwietnia 2020.
Filmografia.
Filmy krótkometrażowe.
"Brace" (2015).
"Brace" to krótkometrażowy film o tematyce transpłciowości napisany przez Jake'a Grafa. Film skupia się na relacji Adama (Jake Graf) oraz Rocky'ego (Harry Rundle). W trakcie filmu mężczyźni się w sobie zakochują. Adam ma sekret, ale boi się czy jego partner go kiedykolwiek zaakceptuje. Z filmu jasno wynika, że obaj chcą być akceptowani w społeczeństwie, ale najpierw muszą zaakceptować sami siebie. Film był określany jako "ulubiony film festiwali queerowych".
Brace jest luźno oparte na doświadczeniach Grafa dotyczących tranzycji. Według Grafa nazwa "Brace" nawiązuje do relacji między głównymi bohaterami, którą opisuje jako „para, związek”, ale także nawiązuje do motywu filmu, jakim jest np. przygotowanie się na wpływ niespodziewanych wiadomości ("to brace oneself" - przygotować się na coś). Tytuł odnosi się również do rodzaju wsparcia, które służy wzmocnieniu konstrukcji ("brace" jako klamra, tężnik).
"Chance" (2015).
Protagonista Trevor zaczyna odczuwać, że jego życie nie ma znaczenia po śmierci jego żony. Zaczyna czuć się bardzo samotny, dopóki nie spotyka kogoś, kto boryka się z takimi samymi problemami – zaczynają przeżywać swoje życie na nowo.
Chance zostało wyreżyserowane przez Grafa i było pokazane na 35 różnych festiwalach filmowych.
"Dusk" (2017).
Dusk to 15-minutowy film o mężczyźnie urodzonym w kobiecym ciele w latach 50, który przez nacisk społeczeństwa w tamtych czasach, przez całe życie żyje w ciele kobiety. Graf przy produkcji tego filmu zainspirował się e-mailem, który dostał od transpłciowej kobiety, która podzieliła się swoimi przeżyciami z 70 lat życia jako gej.

</doc>
<doc id="5033024" url="https://pl.wikipedia.org/wiki?curid=5033024" title="Jérémy Guillemenot">
Jérémy Guillemenot

Jérémy Bruno Guillemenot (ur. 6 stycznia 1998 w Genewie) – szwajcarski piłkarz występujący na pozycji napastnika w szwajcarskim klubie FC Sankt Gallen oraz w reprezentacji Szwajcarii U-21.
Kariera klubowa.
Servette FC.
W 2008 dołączył do akademii Servette FC. Zadebiutował 22 maja 2015 w meczu Swiss Challenge League przeciwko FC Schaffhausen (1:2). 1 lipca 2015 został na stałe przesunięty do pierwszego zespołu. Po zakończeniu sezonu 2014/15 na drugim miejscu jego zespół nie otrzymał licencji na grę w Swiss Challenge League i został zdegradowany do trzeciego poziomu rozgrywkowego. Pierwszą bramkę zdobył 8 sierpnia 2015 w meczu Swiss Promotion League przeciwko FC Sankt Gallen U-21 (0:2). W sezonie 2015/16 jego zespół zajął pierwsze miejsce w tabeli i awansował do wyższej ligi.
FC Barcelona B.
1 lipca 2016 podpisał kontrakt z klubem FC Barcelona B. Zadebiutował 11 września 2016 w meczu Segunda División B przeciwko CD Alcoyano (3:2), w którym zdobył swoją pierwszą bramkę.
CE Sabadell FC.
1 września 2017 został wysłany na wypożyczenie do drużyny CE Sabadell FC. Zadebiutował 10 września 2017 w meczu Segunda División B przeciwko CF Badalona (0:0). Pierwszą bramkę zdobył 6 stycznia 2018 w meczu ligowym przeciwko Elche CF (0:1).
Rapid Wiedeń.
25 lipca 2018 przeszedł do zespołu Rapidu Wiedeń. Zadebiutował 9 sierpnia 2018 w meczu kwalifikacji do Ligi Europy przeciwko Slovanowi Bratysława (2:1). W Bundeslidze zadebiutował 12 sierpnia 2018 w meczu przeciwko Wolfsberger AC (0:0).
FC Sankt Gallen.
30 stycznia 2019 podpisał kontrakt z klubem FC Sankt Gallen. Zadebiutował 16 lutego 2019 w meczu Swiss Super League przeciwko FC Thun (1:3). Pierwszą bramkę zdobył 3 marca 2019 w meczu ligowym przeciwko Neuchâtel Xamax (3:0). W sezonie 2019/20 jego zespół zajął drugie miejsce w tabeli zdobywając wicemistrzostwo Szwajcarii. 
Kariera reprezentacyjna.
Szwajcaria U-16.
W 2013 roku otrzymał powołanie do reprezentacji Szwajcarii U-16. Zadebiutował 5 września 2013 w meczu towarzyskim przeciwko reprezentacji Hiszpanii U-16 (4:2), w którym zdobył swoją pierwszą bramkę.
Szwajcaria U-17.
W 2014 roku otrzymał powołanie do reprezentacji Szwajcarii U-17. Zadebiutował 19 sierpnia 2014 w meczu towarzyskim przeciwko reprezentacji Niemiec U-17 (0:3), w którym zdobył swoją pierwszą bramkę.
Szwajcaria U-18.
W 2015 roku otrzymał powołanie do reprezentacji Szwajcarii U-18. Zadebiutował 22 września 2015 w meczu towarzyskim przeciwko reprezentacji Danii U-18 (2:1). Pierwszą bramkę zdobył 24 września 2015 w meczu towarzyskim przeciwko reprezentacji Danii U-18 (4:3).
Szwajcaria U-19.
W 2015 roku otrzymał powołanie do reprezentacji Szwajcarii U-19. Zadebiutował 12 listopada 2015 w meczu eliminacji do Mistrzostw Europy U-19 2016 przeciwko reprezentacji Andory U-19 (1:0). Pierwszą bramkę zdobył 1 września 2016 w meczu towarzyskim przeciwko reprezentacji Słowacji U-19 (1:3).
Szwajcaria U-20.
W 2017 roku otrzymał powołanie do reprezentacji Szwajcarii U-20. Zadebiutował 5 października 2017 w meczu U20 Elite League przeciwko reprezentacji Portugalii U-20 (1:1).
Szwajcaria U-21.
W 2018 roku otrzymał powołanie do reprezentacji Szwajcarii U-21. Zadebiutował 7 września 2018 w meczu eliminacji do Mistrzostw Europy U-21 2019 przeciwko reprezentacji Bośni i Hercegowiny U-21 (3:0). Pierwszą bramkę zdobył 22 marca 2019 w meczu towarzyskim przeciwko reprezentacji Chorwacji U-21 (4:1).
Życie prywatne.
Guillemenot urodził się w Genewie, w Szwajcarii. Jego ojciec jest Francuzem, a matka Portugalką.

</doc>
<doc id="5033027" url="https://pl.wikipedia.org/wiki?curid=5033027" title="Kim So-hui">
Kim So-hui

Kim So-hui (kor. 김소희; ur. 29 stycznia 1994 w Jecheon) – południowokoreańska zawodniczka taekwondo, mistrzyni olimpijska z Rio de Janeiro (2016), dwukrotna mistrzyni świata, mistrzyni igrzysk azjatyckich i medalistka uniwersjady.
W 2016 roku uczestniczyła w igrzyskach olimpijskich w Rio de Janeiro. W kategorii do 49 kg zdobyła złoty medal olimpijski. W 2010 roku wzięła również udział w igrzyskach olimpijskich młodzieży, w tej samej kategorii wagowej zajmując dziewiąte miejsce.
W 2011 i 2013 roku zdobyła złote medale mistrzostw świata w taekwondo w kategorii do 46 kg. Ponadto w 2014 roku zdobyła złoty medal igrzysk azjatyckich, a w 2012 roku brązowy medal mistrzostw Azji w tej samej kategorii wagowej. W 2015 roku wywalczyła ponadto brązowy medal w zawodach drużynowych rozegranych na uniwersjadzie.

</doc>
<doc id="5033039" url="https://pl.wikipedia.org/wiki?curid=5033039" title="Puchar Interkontynentalny w Lekkoatletyce 2018 – bieg na 200 m mężczyzn">
Puchar Interkontynentalny w Lekkoatletyce 2018 – bieg na 200 m mężczyzn

Bieg na 200 metrów mężczyzn – jedna z konkurencji biegowych rozgrywana w ramach lekkoatletycznyego pucharu interkontynentalnego na Stadionie miejskim w Ostrawie-Witkowicach.
Terminarz.
Źródło: "worldathletics.org".
Rekordy.
Tabela prezentuje rekord świata, rekord pucharu interkontynentalnego, rekordy kontynentów oraz najlepszy wynik na listach światowych w sezonie 2018 przed rozpoczęciem mistrzostw.
Rezultaty.
Źródło: "worldathletics.org".
Klasyfikacja drużynowa.
Źródło:

</doc>
<doc id="5033042" url="https://pl.wikipedia.org/wiki?curid=5033042" title="Edyta Bielska">
Edyta Bielska

Edyta Bielska (ur. 17 czerwca 2001) – polska lekkoatletka specjalizująca się w wielobojach.
Brązowa medalistka w pięcioboju lekkoatletycznym w hali (Toruń 2021, Toruń 2022 i Toruń 2023). Brązowa medalistka w siedmioboju lekkoatletycznym (Warszawa 2022). Także mistrzyni Polski juniorów i wielokrotna medalistka mistrzostw Polski wieloboistek w juniorskich kategoriach wiekowych.

</doc>
<doc id="5033045" url="https://pl.wikipedia.org/wiki?curid=5033045" title="Józef Bonoldi">
Józef Bonoldi

Józef Achilles Bonoldi (ur. 1821 w Barcelonie, zm. 1871 w Paryżu) – włoski śpiewak operowy, nauczyciel śpiewu osiadły w Wilnie.
Życiorys.
Urodził się w 1821 w Barcelonie jako syn Klaudiusza włoskiego śpiewaka i jego żony Marianny z d. Perretti. W 1842 przybył do Wilna gdzie osiedlił się na stałe. 
Nauczał śpiewu i był przyjacielem Stanisława Moniuszki. Z jego inicjatywy doszła do skutku 1 stycznia 1828 premiera "Halki" w Wilnie, w której był wykonawcą partii Jontka. Był świetnym wykonawcą pieśni Moniuszki. Dokonał tłumaczenie libretta "Halki" na język włoski i z tym tłumaczeniem została wystawiona w 1905 w Mediolanie.
Ożenił się z Leokadią Bagniewską i miał dwoje dzieci, córki Stanisławę i Kazimierę.
Był mocno zaangażowany w przygotowanie Powstania Styczniowego i po jego wybuchu został zmuszony do wyjazdu za granicę. Zamieszkał we Francji i brał czynny udział w Komunie Paryskiej. 
Zginął w 1871 rozstrzelany przez wojska rządowe.

</doc>
<doc id="5033046" url="https://pl.wikipedia.org/wiki?curid=5033046" title="Wymazana (powieść)">
Wymazana (powieść)



</doc>
<doc id="5033048" url="https://pl.wikipedia.org/wiki?curid=5033048" title="IG Field">
IG Field

IG Field (do 2019 roku Investors Group Field) – stadion sportowy w Winnipeg, w Kanadzie. Został otwarty 26 maja 2013 roku. Może pomieścić 33 422 widzów. Swoje spotkania rozgrywają na nim zawodnicy drużyn futbolu kanadyjskiego Winnipeg Blue Bombers, Manitoba Bisons i Winnipeg Rifles, a także piłkarze klubu Valour FC.
Wzdłuż boiska obiekt posiada piętrowe trybuny z luksusowymi lożami i charakterystycznym, falistym zadaszeniem. Pojemność stadionu może być powiększona do 40 000 widzów.
Historia.
Pierwsze plany i koncepcje budowy nowego stadionu w Winnipeg pojawiły się w 2007 roku. W 2009 roku zdecydowano, że obiekt powstanie w pobliżu kampusu Uniwersytetu Manitoby, tuż obok stadionu uniwersyteckiego. 20 maja 2010 roku dokonano symbolicznej ceremonii otwarcia placu budowy. Obiekt miał być gotowy w 2012 roku, ale prace się przedłużyły i pierwsze wydarzenie – spotkanie religijne z udziałem 14 000 osób – odbyło się na nim 26 maja 2013 roku.
Nowy obiekt zastąpił stary Canad Inns Stadium (rozebrany w 2013 roku), z którego przeniosła się drużyna futbolu kanadyjskiego Winnipeg Blue Bombers (uczestnik CFL) oraz juniorski zespół Winnipeg Rifles (uczestnik CJFL). Jednym z gospodarzy nowej areny została także drużyna futbolu kanadyjskiego uniwersyteckiego klubu sportowego Manitoba Bisons (uczestnik U Sports football). Winnipeg Blue Bombers rozegrali na stadionie pierwszy test-mecz 12 czerwca 2013 roku przeciwko Toronto Argonauts (6:24), a pierwszy mecz ligowy 27 czerwca 2013 roku przeciwko Montreal Alouettes (33:38). Od 2019 roku na stadionie swoje spotkania rozgrywają także piłkarze klubu Valour FC, uczestnika nowo utworzonej CPL.
W czerwcu 2015 roku stadion był jedną z aren piłkarskich Mistrzostw Świata kobiet. Rozegrano na nim siedem spotkań fazy grupowej tego turnieju. 29 listopada 2015 roku na obiekcie rozegrano mecz o Puchar Greya (Edmonton Eskimos – Ottawa Redblacks 26:20). Na stadionie odbywają się również inne zawody sportowe, jak mecze futbolu amerykańskiego czy hokeja na lodzie, a także imprezy pozasportowe (np. koncerty – na arenie wystąpili m.in. Paul McCartney, Ed Sheeran, Beyoncé, Jay-Z, One Direction, Icona Pop, AC/DC, Fall Out Boy i Guns N’ Roses).
Od otwarcia stadionu jego sponsorem tytularnym było przedsiębiorstwo Investors Group zajmujące się doradztwem finansowym (stąd obiekt zwał się Investors Group Field). Po zmianie nazwy przedsiębiorstwa na IG Wealth Management, w 2019 roku zmieniono nazwę stadionu na IG Field.

</doc>
<doc id="5033049" url="https://pl.wikipedia.org/wiki?curid=5033049" title="Investors Group Field">
Investors Group Field



</doc>
<doc id="5033058" url="https://pl.wikipedia.org/wiki?curid=5033058" title="Puchar Interkontynentalny w Lekkoatletyce 2018 – bieg na 400 m mężczyzn">
Puchar Interkontynentalny w Lekkoatletyce 2018 – bieg na 400 m mężczyzn

Bieg na 400 metrów mężczyzn – jedna z konkurencji biegowych rozgrywana w ramach lekkoatletycznyego pucharu interkontynentalnego na Stadionie miejskim w Ostrawie-Witkowicach.
Terminarz.
Źródło: "worldathletics.org".
Rekordy.
Tabela prezentuje rekord świata, rekord pucharu interkontynentalnego, rekordy kontynentów oraz najlepszy wynik na listach światowych w sezonie 2018 przed rozpoczęciem mistrzostw.
Rezultaty.
Źródło: "worldathletics.org".
Klasyfikacja drużynowa.
Źródło:

</doc>
<doc id="5033060" url="https://pl.wikipedia.org/wiki?curid=5033060" title="Lwowski Klub Szermierczy">
Lwowski Klub Szermierczy

Lwowski Klub Szermierczy – polski klub sportowy istniejący we Lwowie w latach 1920–1939. 
Historia klubu.
W Polsce przedrozbiorowej, nauczanie szermierki było rozpowszechnione w akademiach rycerskich zakładanych przez magnatów (np. Radziwiłłów, Sanguszków, Sapiehów) oraz w kolegiach jezuickich i pijarskich. W roku 1749 w kolegium jezuickim we Lwowie byli zatrudniani metrowie, czyli nauczyciele fechtunku. W okresie zaborów w latach 1817-1844, w ramach zajęć z wychowania fizycznego nauczanie szermierki realizowano na uniwersytecie we Lwowie. Szermierka była również umieszczona w statucie Towarzystwa Gimnastycznego "Sokół", założonego w 1867 r. we Lwowie. Stanowiła integralną część wychowania fizycznego gniazd sokolich rozsianych na terenie zaboru austriackiego. Sekcje szermiercze zakładali także studenci Uniwersytetu Lwowskiego. Pierwsze Kółka Szermierzy powołano we Lwowie w 1878 r., w ramach Czytelni Akademickiej. Pierwszy polski klub szermierczy założono 20 marca 1886 r. we Lwowie pod nazwą Towarzystwo Szermierzy. Po odzyskaniu niepodległości w 1918 r. środowisko lwowskie wiodło prym w reaktywowaniu i tworzeniu nowych klubów i związków sportowych (Pogoń, Czarni). Jednym z pierwszych był Lwowski Klub Szermierczy utworzony z początkiem 1920 r. w wyniku zjednoczenia Oddziału Szermierczego "Sokoła-Macierzy" z Towarzystwem Szermierzy. W dniu 28 maja 1922 r. w salach Lwowskiego Klubu Szermierczego odbyło się założycielskie Walne Zgromadzenie Polskiego Związku Szermierczego. Lwowski Klub Szermierczy wyszkolił wielu wybitnych szermierzy dwudziestolecia międzywojennego, mistrzów Polski i mistrzów olimpijskich. Klub przestał działać we wrześniu 1939 r. w związku z wybuchem II Wojny Światowej i zajęciem Lwowa przez Sowietów. Klub nigdy nie odrodził się, gdyż Lwów po wojnie pozostał w granicach byłego ZSRR, a obecnie znajduje się terytorium Ukrainy. 

</doc>
<doc id="5033061" url="https://pl.wikipedia.org/wiki?curid=5033061" title="Beniowa">
Beniowa



</doc>
<doc id="5033068" url="https://pl.wikipedia.org/wiki?curid=5033068" title="Marie-Jeanne L'Héritier de Villandon">
Marie-Jeanne L'Héritier de Villandon



</doc>
<doc id="5033070" url="https://pl.wikipedia.org/wiki?curid=5033070" title="ϴ́">
ϴ́

Theta z akutem (majuskuła: ϴ́; minuskuła: θ́) – diakrytyzowana litera alfabetu łacińskiego powstała z dodania akutu po prawej stronie thety. W XVII wieku Jana Kochanowski zaproponował jej użycie w zapisie dla języka średniopolskiego, do oznaczenia dźwięku dź, jako spółgłoska zwarto-szczelinowa dziąsłowo-podniebienna dźwięczna [].

</doc>
<doc id="5033076" url="https://pl.wikipedia.org/wiki?curid=5033076" title="ϴ̇">
ϴ̇



</doc>
<doc id="5033080" url="https://pl.wikipedia.org/wiki?curid=5033080" title="Mândra">
Mândra



</doc>
<doc id="5033084" url="https://pl.wikipedia.org/wiki?curid=5033084" title="Dayao (rodzaj)">
Dayao (rodzaj)

Dayao – rodzaj chrząszczy z rodziny kusakowatych i podrodziny marników. Występuje endemicznie w południowych Chinach.
Taksonomia.
Rodzaj ten wprowadzili w 2011 roku Yin Ziwei, Li Lizhen i Zhao Meijun na łamach "ZooKeys". Należą do niego dwa opisane gatunki:
Nazwa rodzajowa wywodzi się od gór Dayao w prowincji Kuangsi, w których to odłowiono materiał typowy gatunku typowego. Rodzaj ten klasyfikowany jest w obrębie podplemienia Tyrina w kompleksie rodzajów "Pselaphodes", do którego zalicza się również rodzaje "Indophodes", "Labomimus", "Lasinus", "Linan", "Nomuraius", "Paralasinus", "Pselaphodes", "Taiwanophodes".
Morfologia.
Chrząszcze te osiągają od 2,81 do 2,99 mm długości i od 1,06 do 1,1 mm szerokości ciała. Ubarwienie mają rudobrązowe. Głowa i przedplecze są delikatnie punktowane. Głowa ma przód wyciągnięty w długi i wąski ryjek o szczątkowo rozwiniętych wzgórkach czułkowych. Ciemię zaopatrzone jest w pośrodkowe żeberko i leżącą po jego bokach parę małych, łysych dołeczków. Czoło pozbawione jest dołków. Policzki mają boczne kolce. Czułki buduje jedenaście członów, z których trzy ostatnie formują buławkę. Głaszczki szczękowe mają trzy ostatnie człony wydłużone, szypułkowate, zaopatrzone w boczne wyrostki o porośniętych szczecinkami wierzchołkach; ponadto człon ostatni tych głaszczków ma wierzchołkowy stożek. Przedplecze wyposażone jest w nagi dołek przednasadowy środkowy oraz porośnięte szczecinkami dołki przednasadowe boczne, pozbawione jest natomiast bruzdy przednasadowej. Pokrywy mają dwie pary dołków nasadowych. Śródpiersie (mezowentryt) ma dołek środkowy i dołki boczne, natomiast na zapiersiu (metawentrycie) brak dołka środkowego. Tylna krawędź zapiersia jest pośrodku płytko wcięta. Odnóża mają niezmodyfikowane człony stóp. Czwarty tergit odwłoka jest najdłuższy, dłuższy niż tergity od piątego do siódmego razem wzięte, zaopatrzony w parę dołków nasadowo-bocznych połączonych głęboką bruzdą, natomiast pozbawiony dołka nasadowo-środkowego. Genitalia samców mają symetryczne paramery i asymetryczny płat środkowy edeagusa.
Ekologia i występowanie.
Owady te są endemitami południowej części Chin. Znane są tylko z Syczuanu i Kuangsi. Zasiedlają ściółkę w lasach mieszanych. Spotykane są w terenie górzystym, na rzędnych od 1200 do 2200 m n.p.m.

</doc>
<doc id="5033085" url="https://pl.wikipedia.org/wiki?curid=5033085" title="Nicole Pasquier">
Nicole Pasquier

Nicole Pasquier (ur. 19 listopada 1930 w Lyonie, zm. 9 października 1999 tamże) – francuska polityczka Partii Republikańskiej.
Działalność polityczna.
W okresie od 10 stycznia 1978 do 13 maja 1981 była sekretarzem stanu ds. zatrudnienia kobiet w drugim i trzecim rządzie Barre’a.

</doc>
<doc id="5033086" url="https://pl.wikipedia.org/wiki?curid=5033086" title="66 Armia (ZSRR)">
66 Armia (ZSRR)

66 Armia () – związek operacyjny Armii Czerwonej z okresu II wojny światowej.
Historia.
Armię utworzono 27 sierpnia 1942 r. na bazie 8 Armii Rezerwowej w odwodzie Naczelnego Dowództwa.
30 sierpnia 1942 r. armia została włączona w skład Frontu Stalingradzkiego, a następnie w dniu 30 września 1942 r. w skład Frontu Dońskiego. W składzie tych frontów wzięła udział w bitwie Stalingradzkiej, początkowo prowadząc działania obronne na północ od Stalingradu. W okresie od września do października przeprowadziła szereg kontruderzeń mających na celu powstrzymanie natarcia wojsk niemieckich, które dotarły do Wołgi na północ od Stalingradu.
W czasie radzieckiej kontrofensywy pod Stalingradem początkowo walczyła w obronie, a 24 listopada 1942 roku rozpoczęła ofensywę mającą za zadanie okrążenie wojsk niemieckich w Stalingradzie. Po dotarciu do miejscowości Rynok nawiązała kontakt z oddziałami 62 Armii Frontu Stalingradzkiego, co oznaczało zamknięcie okrążenia wojsk niemieckich w Stalingradzie.
Następnie brała udział w blokowaniu okrążonych wojsk niemieckich w Stalingradzie. W styczniu 1943 roku wzięła udział w działaniach przeciwko okrążonym wojskom niemieckim, aż do ich kapitulacji.
Po kapitulacji wojsk niemieckich pozostała w Stalingradzie i 6 lutego weszła w skład grupy armijnej gen. por. Trubnikowa odwodu Naczelnego Dowództwa.
13 marca 1943 roku została włączona w skład Frontu Rezerwowego, a 15 kwietnia 1943 roku została podporządkowana Stepowemu Okręgowi Wojskowemu.
5 maja 1943 roku armia za zasługi w czasie bitwy stalingradzkiej została przemianowana w 5 Gwardyjską Armię.

</doc>
<doc id="5033090" url="https://pl.wikipedia.org/wiki?curid=5033090" title="Mistrzostwa Włoch w piłce nożnej">
Mistrzostwa Włoch w piłce nożnej



</doc>
<doc id="5033094" url="https://pl.wikipedia.org/wiki?curid=5033094" title="Puchar Interkontynentalny w Lekkoatletyce 2018 – bieg na 800 m mężczyzn">
Puchar Interkontynentalny w Lekkoatletyce 2018 – bieg na 800 m mężczyzn

Bieg na 800 metrów mężczyzn – jedna z konkurencji biegowych rozgrywana w ramach lekkoatletycznyego pucharu interkontynentalnego na Stadionie miejskim w Ostrawie-Witkowicach.
Terminarz.
Źródło: "worldathletics.org".
Rekordy.
Tabela prezentuje rekord świata, rekord pucharu interkontynentalnego, rekordy kontynentów oraz najlepszy wynik na listach światowych w sezonie 2018 przed rozpoczęciem mistrzostw.
Rezultaty.
Źródło: "worldathletics.org".
Klasyfikacja drużynowa.
Źródło:

</doc>
<doc id="5033096" url="https://pl.wikipedia.org/wiki?curid=5033096" title="Chicowka">
Chicowka

Chicowka () – wieś (ros. деревня, trb. dieriewnia) w zachodniej Rosji, w osiedlu wiejskim Szatałowskoje rejonu poczinkowskiego w obwodzie smoleńskim.
Geografia.
Miejscowość położona jest nad rzekami Chmara i Swiecza, przy drodze federalnej R120 (Orzeł – Briańsk – Smoleńsk – Witebsk) i drodze regionalnej 66A-2 (Chicowka – granica z Białorusią), 5 km od centrum administracyjnego osiedla wiejskiego (Szatałowo), 5,5 km od centrum administracyjnego rejonu (Poczinok) i stacji kolejowej tamże, 51 km od Smoleńska.
Historia.
W czasie II wojny światowej od lipca 1941 roku wieś była okupowana przez hitlerowców. Wyzwolenie nastąpiło we wrześniu 1943 roku.
Demografia.
W 2010 r. miejscowość zamieszkiwało 150 osób.

</doc>
<doc id="5033099" url="https://pl.wikipedia.org/wiki?curid=5033099" title="Morărești">
Morărești



</doc>
<doc id="5033104" url="https://pl.wikipedia.org/wiki?curid=5033104" title="Anatolij Tozik">
Anatolij Tozik

Anatolij Afanasjewicz Tozik (; , "Anatolij Afanasjewicz Tozik"; ur. 13 marca 1949, w obwodzie homelskim) – białoruski pracownik aparatu bezpieczeństwa i dyplomata, w latach 2000–2006 przewodniczący Komitetu Kontroli Państwowej Białorusi, w latach 2006–2010 ambasador Białorusi w Chińskiej Republice Ludowej, od 2010 roku zastępca premiera Białorusi.
Życiorys.
Urodził się 13 marca 1949 roku na Polesiu, w obwodzie homelskim Białoruskiej SRR, ZSRR. Ukończył szkołę ze złotym medalem, w 1971 roku – studia z wyróżnieniem na Wydziale Historii Białoruskiego Uniwersytetu Państwowego im. Lenina. Następnie ukończył aspiranturę
na tym samym wydziale. Wykładał na uniwersytecie, posiada tytuł profesora oraz stopień wojskowy pułkownika. Specjalizował się w zagadnieniach doktryn bezpieczeństwa narodowego, posiada jawnie opublikowane monografie.
Od 1979 roku pracował w organach bezpieczeństwa. Był zastępcą kierownika Instytutu Bezpieczeństwa Narodowego Białorusi (dawniej: Wyższych Kursów KGB ZSRR), następnie przeszedł do aparatu Rady Bezpieczeństwa Białorusi. Od 24 lipca 2000 roku pełnił funkcję przewodniczącego Komitetu Kontroli Państwowej Białorusi. 13 kwietnia 2006 roku został ambasadorem Białorusi w Chińskiej Republice Ludowej. W tym okresie otrzymał od Alaksandra Łukaszenki oficjalną naganę "za brak kontroli nad ścisłym wykonywaniem poleceń Głowy Państwa". 28 grudnia 2010 roku został zdymisjonowany ze stanowiska ambasadora i mianowany zastępcą premiera Białorusi.
Życie prywatne.
Anatolij Tozik jest żonaty. Jego żona jest historyczką i pracuje w archiwum, córka jest finansistką.

</doc>
<doc id="5033106" url="https://pl.wikipedia.org/wiki?curid=5033106" title="Murgești">
Murgești



</doc>
<doc id="5033114" url="https://pl.wikipedia.org/wiki?curid=5033114" title="Necșești">
Necșești



</doc>
<doc id="5033115" url="https://pl.wikipedia.org/wiki?curid=5033115" title="Yamishibai">
Yamishibai

Yamishibai znane również jako Yami shibai to japoński serial animowany wzorowany na kamishibai. 
Główną rolę, rolę kamishibaiyi, odgrywa Kanji Tsuda.

</doc>
<doc id="5033118" url="https://pl.wikipedia.org/wiki?curid=5033118" title="Mistrzostwa Świata w Narciarstwie Dowolnym i Snowboardingu 2021 – gigant równoległy mężczyzn">
Mistrzostwa Świata w Narciarstwie Dowolnym i Snowboardingu 2021 – gigant równoległy mężczyzn

Rywalizacja mężczyzn w gigancie równoległym podczas mistrzostw świata w Rogli została rozegrana na trasie o nazwie Jasa. Kwalifikacje rozegrano 1 marca o 9:00, z kolei biegi finałowe tego samego dnia o 14:00. Złoty medal wywalczył reprezentant Rosyjskiej Federacji Narciarskiej Dmitrij Łoginow, który w dużym finale pokonał Rolanda Fischnallera. W małym finale triumfował Andriej Sobolew, zdobywając tym samym brązowy medal.
Finały.
"Opracowano na podstawie materiału źródłowego": 

</doc>
<doc id="5033120" url="https://pl.wikipedia.org/wiki?curid=5033120" title="Pod woj sobak">
Pod woj sobak

Pod woj sobak (ros. "Под вой собак") – siódmy album studyjny białoruskiego zespołu punk rockowego Daj Darogu!, wydany 22 października 2020 roku. Płyta zawiera 18 utworów, w tym wszystkie piosenki opublikowane przez zespół jako single od wydania poprzedniego albumu (niektóre z nich w nowych aranżacjach). Zespół podejmuje na niej zarówno typową dla siebie tematykę społeczną z nutą ironii czy satyry, ale także wyraźnie opowiada się przeciwko reżimowi Alaksandra Łukaszenki i krytykuje jego przedstawicieli. Album miał początkowo nosić nazwę "Niet na was mientow", ale pod wpływem wydarzeń po wyborach prezydenckich na Białorusi w sierpniu 2020 roku muzycy uznali ją za nieodpowiednią.

</doc>
<doc id="5033122" url="https://pl.wikipedia.org/wiki?curid=5033122" title="Armata przeciwlotnicza Lendera">
Armata przeciwlotnicza Lendera



</doc>
<doc id="5033130" url="https://pl.wikipedia.org/wiki?curid=5033130" title="Nicorești">
Nicorești



</doc>
<doc id="5033134" url="https://pl.wikipedia.org/wiki?curid=5033134" title="Borszczewka (rejon poczinkowski)">
Borszczewka (rejon poczinkowski)

Borszczewka () – wieś (ros. деревня, trb. dieriewnia) w zachodniej Rosji, na osiedlu wiejskim Stodoliszczenskoje w rejonie poczinkowskim (obwód smoleński).
Geografia.
Miejscowość położona jest nad rzeką Pietrowka, 1 km od drogi federalnej R120 (Orzeł – Briańsk – Smoleńsk – Witebsk), przy drodze regionalnej 66K-33 (Borszczewka – Szumiaczi), 9,5 km od centrum administracyjnego osiedla wiejskiego (Stodoliszcze), 37,5 km od centrum administracyjnego rejonu (Poczinok), 86,5 km od Smoleńska, 20,5 km do najbliższej stacji kolejowej (Rosławl).
Demografia.
W 2010 r. miejscowość zamieszkiwały 22 osoby.

</doc>
<doc id="5033136" url="https://pl.wikipedia.org/wiki?curid=5033136" title="Anna Brzezińska (ujednoznacznienie)">
Anna Brzezińska (ujednoznacznienie)



</doc>
<doc id="5033140" url="https://pl.wikipedia.org/wiki?curid=5033140" title="Ohaba">
Ohaba



</doc>
<doc id="5033142" url="https://pl.wikipedia.org/wiki?curid=5033142" title="Anatol Tozik">
Anatol Tozik



</doc>
<doc id="5033145" url="https://pl.wikipedia.org/wiki?curid=5033145" title="Ormeniș">
Ormeniș



</doc>
<doc id="5033146" url="https://pl.wikipedia.org/wiki?curid=5033146" title="Saint Kitts i Nevis na Mistrzostwach Świata w Lekkoatletyce 2019">
Saint Kitts i Nevis na Mistrzostwach Świata w Lekkoatletyce 2019

Saint Kitts i Nevis na Mistrzostwach Świata w Lekkoatletyce 2019 – reprezentacja Saint Kitts i Nevis podczas mistrzostw świata w Doha liczyła tylko jednego zawodnika.

</doc>
<doc id="5033148" url="https://pl.wikipedia.org/wiki?curid=5033148" title="Periș">
Periș



</doc>
<doc id="5033152" url="https://pl.wikipedia.org/wiki?curid=5033152" title="Kevin Geniets">
Kevin Geniets

Kevin Geniets (ur. 9 stycznia 1997 w Esch-sur-Alzette) – luksemburski kolarz szosowy.
Osiągnięcia.
Opracowano na podstawie:

</doc>
<doc id="5033153" url="https://pl.wikipedia.org/wiki?curid=5033153" title="Mołodawo Persze">
Mołodawo Persze

Mołodawo Persze () – wieś na Ukrainie, w obwodzie rówieńskim, w rejonie dubieńskim. W 2001 roku liczyła 335 mieszkańców.

</doc>
<doc id="5033155" url="https://pl.wikipedia.org/wiki?curid=5033155" title="Mołodawo Druhe">
Mołodawo Druhe

Mołodawo Druhe () – wieś na Ukrainie, w obwodzie rówieńskim, w rejonie dubieńskim. W 2001 roku liczyła 308 mieszkańców.

</doc>
<doc id="5033157" url="https://pl.wikipedia.org/wiki?curid=5033157" title="Weronika Falkowska">
Weronika Falkowska

Weronika Falkowska (ur. 17 czerwca 2000 w Warszawie) – polska tenisistka, trzykrotna mistrzyni Polski w grze podwójnej.
Kariera tenisowa.
W 2018 roku, startując w parze z Anastasiją Szoszyną, zwyciężyła w mistrzostwach Polski, w finale pokonując Aleksandrę Buczyńską oraz Paulinę Czarnik 6:4, 2:6, 11–9. Rok później w parze z Martyną Kubką obroniła tytuł, pokonując w finale Anastasiję Szoszynę oraz Darię Kuczer 6:0, 6:2. Ponownie mistrzynią kraju w deblu została w 2021 roku, kiedy wspólnie z Katarzyną Kawą wygrały w ostatnim spotkaniu z Paulą Kanią-Choduń i Martyną Kubką 7:5, 6:0.

</doc>
<doc id="5033158" url="https://pl.wikipedia.org/wiki?curid=5033158" title="Mołodawo Tretie">
Mołodawo Tretie

Mołodawo Tretie () – wieś na Ukrainie, w obwodzie rówieńskim, w rejonie dubieńskim. W 2001 roku liczyła 431 mieszkańców.

</doc>
<doc id="5033160" url="https://pl.wikipedia.org/wiki?curid=5033160" title="Dayao pengzhongi">
Dayao pengzhongi

Dayao pengzhongi – gatunek chrząszcza z rodziny kusakowatych i podrodziny marników. Występuje endemicznie w południowych Chinach.
Taksonomia.
Gatunek ten opisali po raz pierwszy w 2011 roku Yin Ziwei, Li Lizhen i Zhao Meijun na łamach "ZooKeys". Opisu dokonano na podstawie czterech okazów odłowionych w tym samym roku w górach Dayao w regionie Kuangsi. Epitet gatunkowy nadano na cześć Peng Zhonga, który odłowił holotyp.
Morfologia.
Chrząszcz ten osiąga od 2,81 do 2,99 mm długości i od 1,07 do 1,1 mm szerokości ciała. Ubarwienie ma rudobrązowe. Głowa i przedplecze są delikatnie punktowane. Przód głowy wykształcony w ryjek nadaje jej zarys wydłużonego trójkąta o stępionych kątach. Wyłupiaste oczy złożone buduje około 30–35 omatidiów. Ciemię zaopatrzone jest w pośrodkowe żeberko i leżącą po jego bokach parę małych, łysych dołeczków. Czoło pozbawione jest dołków. Czułki buduje jedenaście członów, z których trzy ostatnie formują buławkę. U samca dziewiąty ich człon jest w nasadowej ⅓ trochę bocznie rozszerzony, podczas gdy u samicy pozbawiony jest jakichkolwiek modyfikacji. Przedplecze jest tak szerokie jak długie i ma w przedniej części kępki długich, złocistych, skierowanych ku tyłowi szczecinek. Pokrywy są szersze niż dłuższe, mają dwie pary dołków nasadowych i pozbawione są listewek. Zapiersie ma długi i z tyłu zakrzywiony wyrostek, który jest jednak znacznie mniejszy niż u pokrewnego "D. emeiensis". Odnóża mają niezmodyfikowane człony stóp. Odwłok jest szerszy niż dłuższy. Czwarty tergit odwłoka jest najdłuższy, zaopatrzony w parę dołków nasadowo-bocznych połączonych głęboką bruzdą oraz w żeberka dyskalne sięgające 2/5 jego długości. Genitalia samca mają edeagus o długości około 0,5 mm, asymetrycznym płacie środkowym i wyraźnie węższych niż u "D. emeiensis" paramerach.
Występowanie.
Owad ten jest endemitem południowej części Chin, znanym tylko z miejsca typowego w powiecie Jinxiu w regionie Kuangsi. Spotykany był w terenie górzystym, na rzędnych od 1200 do 1400 m n.p.m..

</doc>
<doc id="5033163" url="https://pl.wikipedia.org/wiki?curid=5033163" title="Alena Mihulová">
Alena Mihulová

Alena Mihulová (ur. 4 maja 1965 w Brnie) – czechosłowacka, a potem czeska aktorka filmowa, telewizyjna i teatralna.
Życiorys.
W wieku siedemnastu lat wzięła udział w castingu do filmu "Siostrzyczki" (czes. "Sestřičky") (1983) w reżyserii Karela Kachyňy. Dostała rolę początkującej pielęgniarki Marii u boku Jiřiny Jiráskovej. Na planie filmowym poznała o czterdzieści lat starszego Kachyňę, swojego przyszłego męża. Znajomość przypieczętowali ślubem po dziesięciu latach tajemnicy. Z tego związku narodziła się córka Karolina. 
Kolejną dużą rolą była Alena w "Soczystej opowieści" (czes. Džusový román) w reżyserii Fera Feniča.
Alena zagrała w kilku filmach męża, m.in. w filmie "Krowa" (czes. "Kráva") (1992), który jest uważany za jeden z lepszych ich wspólnych filmów (nagrodzony m.in. na Festiwalu Filmowym w Pilznie). Odtwarzała tam rolę Róży – wiejskiej dziewczyny o złej opinii.
Jej karierę zakłóciła poważna choroba Karela Kachyňy. Przez kilka ostatnich lat jego życia Alena opiekowała się umierającym mężem. Po jego śmierci (2004) wpadła w problemy psychiczne, związane także z chorobą alkoholową. Gdy kilka lat po śmierci reżysera aktorka pojawiła się w telewizyjnym dokumencie "13. komnata" wywołała szok swoim wyglądem, a także wyznaniem dotyczącym alkoholizmu.
Dzięki pomocy m.in. Jana Hrušínskiego i Jiřiny Jiráskovej zaczęła grać, najpierw w teatrze, a następnie wróciła do filmu. 
Triumfem okazała się główna rola w czesko-słowackim filmie Slávka Horáka "Opieka domowa" (czes. "Domácí péče") z 2015 – filmie, który został zgłoszony jako czeski kandydat do nagrody Amerykańskiej Akademii Filmowej, odniósł zwycięstwo na Międzynarodowym Festiwalu Filmowym w Karlowych Warach i zdobył czeską nagrodę krytyków. Aktorka za rolę Vlasty otrzymała Czeskiego Lwa, nagrodę indywidualną dla najlepszej aktorki w Karlowych Warach oraz czeską nagrodę krytyków. Jej rola została również nagrodzona na Nyskim Festiwalu Filmowym.
W kolejnym roku zagrała Marię Moravcovą w filmie "Operacja Anthropoid" opowiadającym o zamachu na Reinharda Heydricha.
Zagrała w kilkunastu czeskich serialach telewizyjnych, m.in. w kontynuacji czechosłowackiego serialu "Szpital na peryferiach". Regularnie pojawia się też w filmach, m.in. w "Kobiecie z lodu" (czes. "Bába z ledu", 2017). 
W amerykańskim filmie "Azyl" (ang. "The Zookeeper's Wife", 2017) zagrała niewielką rolę Marii Aszerówny, polskiej Żydówki ukrywającej się przy pomocy Antoniny i Jana Żabińskich w warszawskim zoo.

</doc>
<doc id="5033166" url="https://pl.wikipedia.org/wiki?curid=5033166" title="TR2 (tramwaj)">
TR2 (tramwaj)

TR2 – typ przegubowego, dwuczłonowego, wyskopodłogowego wagonu tramwajowego, produkowanego w latach 1994–1995 w zakładach Rīgas Vagonbūves Rūpnīca w Rydze na Łotwie.
Konstrukcja.
TR2 to dwuczłonowy, jednokierunkowy, wysokopodłogowy wagon tramwajowy o dwóch członach złączonych przegubem. Konstrukcyjnie wywodzi się od tramwaju TR1. Przedni człon opiera się na jednym wózku, a tylny na dwóch. Z prawej strony nadwozia umieszczono czworo dwuskrzydłowych drzwi. Z przodu tramwaju zamontowano dwa okrągłe reflektory. Cechą charakterystyczną było ryflowane poszycie prawej i lewej strony nadwozia. Wagon zasilany był z sieci trakcyjnej za pośrednictwem pantografu typu pałąkowego.
Eksploatacja.
Obydwa tramwaje TR2 dostarczono w latach 1995–1996 do Rygi, gdzie otrzymały numery taborowe 902 i 903. W 1997 r. wagon nr 902 sprzedano do Baku. W Baku pantograf pałąkowy zdemontowano, a zamiast niego założono dwa inne pantografy: na przednim członie nożycowy, a na tylnym lirę. W 1999 r. tramwaj nie kursował i był odstawiony w zajezdni. Wagon nr 903 przekazano w 1997 r. do Odessy. Tam kursował on do 1999 r., a rok później został odesłany do moskiewskiego zakładu MŁRZ, który miał rozpocząć produkcję seryjną. W 2011 r. wagon został jednak zezłomowany.

</doc>
<doc id="5033167" url="https://pl.wikipedia.org/wiki?curid=5033167" title="Jonas Vingegaard">
Jonas Vingegaard

Jonas Vingegaard Rasmussen (ur. 10 grudnia 1996 w Hillerslev) – duński kolarz szosowy.
Osiągnięcia.
Opracowano na podstawie:

</doc>
<doc id="5033168" url="https://pl.wikipedia.org/wiki?curid=5033168" title="Mistrzostwa Świata w Narciarstwie Dowolnym i Snowboardingu 2021 – gigant równoległy kobiet">
Mistrzostwa Świata w Narciarstwie Dowolnym i Snowboardingu 2021 – gigant równoległy kobiet

Rywalizacja kobiet w gigancie równoległym podczas mistrzostw świata w Rogli została rozegrana na trasie o nazwie Jasa. Kwalifikacje rozegrano 1 marca o 9:00, z kolei biegi finałowe tego samego dnia o 14:00. Złoty medal wywalczyła reprezentantka Niemiec Selina Jörg, która w dużym finale pokonała Sofiję Nadyrszynę. W małym finale triumfowała Julia Dujmovits, zdobywając tym samym brązowy medal.
Finały.
"Opracowano na podstawie materiału źródłowego": 

</doc>
<doc id="5033173" url="https://pl.wikipedia.org/wiki?curid=5033173" title="Ernst Rosenqvist">
Ernst Rosenqvist

Ernst Edward Rosenqvist (ur. 24 sierpnia 1869 w Helsinkach, zm. 27 maja 1932 w Kuopio) – fiński strzelec, medalista olimpijski.
Wystąpił na Letnich Igrzyskach Olimpijskich 1912 w dwóch konkurencjach. Indywidualnie osiągnął 14. miejsce w rundzie pojedynczej do sylwetki jelenia. W zawodach drużynowych zdobył wraz z kolegami z reprezentacji brązowy medal, osiągając najsłabszy rezultat wśród fińskich strzelców (skład zespołu: Axel Londen, Ernst Rosenqvist, Nestori Toivonen, Iivo Väänänen).

</doc>
<doc id="5033174" url="https://pl.wikipedia.org/wiki?curid=5033174" title="Kowale (sielsowiet Słoboda)">
Kowale (sielsowiet Słoboda)

Kowale – dawny majątek. Tereny na których leżał znajdują się obecnie na Białorusi, w obwodzie mińskim, w rejonie miadzielskim, w sielsowiecie Słoboda.
Historia.
W czasach zaborów w gminie Żośna, w powiecie wilejskim, w guberni wileńskiej Imperium Rosyjskiego.
W latach 1921–1945 majątek leżał w Polsce, w województwie wileńskim, w powiecie duniłowickim, od 1926 w powiecie postawskim, w gminie Żośno.
Według Powszechnego Spisu Ludności z 1921 roku zamieszkiwało tu 36 osób, 30 było wyznania rzymskokatolickiego a 6 prawosławnego. Jednocześnie 31 mieszkańców zadeklarowało polską przynależność narodową a 5 białoruską. Było tu 5 budynków mieszkalnych. W 1931 w 3 domach zamieszkiwało 25 osób.
Wierni należeli do parafii rzymskokatolickiej w Wesołusze i prawosławnej w Żośnie. Miejscowość podlegała pod Sąd Grodzki w Miadziole i Okręgowy w Wilnie; właściwy urząd pocztowy mieścił się w Słobodzie Żośniańskiej.

</doc>
<doc id="5033175" url="https://pl.wikipedia.org/wiki?curid=5033175" title="Jerzy Wawrzyniec Girdzimont Szymkowicz">
Jerzy Wawrzyniec Girdzimont Szymkowicz

Jerzy Wawrzyniec Girdzimont Szymkowicz herbu Kościesza (zm. przed 24 maja 1710 roku) – pisarz skarbowy litewski, starosta trabski i jakuński.
Poseł sejmiku powiatu oszmiańskiego na sejm konwokacyjny 1696 roku.
Bibliografia.
 

</doc>
<doc id="5033176" url="https://pl.wikipedia.org/wiki?curid=5033176" title="Iivo Väänänen">
Iivo Väänänen

Iivar „Iivo” Väänänen (ur. 17 września 1887 w Kuopion maalaiskunta, zm. 13 kwietnia 1959 tamże) – fiński strzelec, medalista olimpijski.
Wystąpił na Letnich Igrzyskach Olimpijskich 1912 w dwóch konkurencjach. Indywidualnie osiągnął 22. miejsce w rundzie pojedynczej do sylwetki jelenia. W zawodach drużynowych zdobył wraz z kolegami z reprezentacji brązowy medal, osiągając drugi rezultat wśród fińskich strzelców (skład zespołu: Axel Londen, Ernst Rosenqvist, Nestori Toivonen, Iivo Väänänen).

</doc>
<doc id="5033177" url="https://pl.wikipedia.org/wiki?curid=5033177" title="Peștera">
Peștera



</doc>
<doc id="5033181" url="https://pl.wikipedia.org/wiki?curid=5033181" title="Kowale (leśniczówka)">
Kowale (leśniczówka)

Kowale – dawna leśniczówka. Tereny na których leżała znajdują się obecnie na Białorusi, w obwodzie mińskim, w rejonie miadzielskim, w sielsowiecie Słoboda.
Historia.
W czasach zaborów w gminie Żośna, w powiecie wilejskim, w guberni wileńskiej Imperium Rosyjskiego.
W latach 1921–1945 leśniczówka leżała w Polsce, w województwie wileńskim, w powiecie duniłowickim, od 1926 w powiecie postawskim, w gminie Żośno.
W 1931 w 1 domu zamieszkiwało 5 osób.
Wierni należeli do parafii rzymskokatolickiej w Wesołusze. Miejscowość podlegała pod Sąd Grodzki w Miadziole i Okręgowy w Wilnie; właściwy urząd pocztowy mieścił się w Słobodzie Żośniańskiej.

</doc>
<doc id="5033182" url="https://pl.wikipedia.org/wiki?curid=5033182" title="Rejon monastyrszczyński">
Rejon monastyrszczyński



</doc>
<doc id="5033183" url="https://pl.wikipedia.org/wiki?curid=5033183" title="Col de la Givrine">
Col de la Givrine

Col de la Givrine (czasem również "Col de Saint-Cergue"; 1228, lub 1229 m n.p.m.) - przełęcz w szwajcarskich górach Jura, w kantonie Vaud. Najwyższy punkt drogi trawersującej przełęcz znajduje się na wysokości 1232 m n.p.m.
Położenie.
Leży w południowej części łańcucha Jury, w jej najbardziej wewnętrznym pasmie, w którym wznoszą się najwyższe szczyty tych gór. Od południa dominuje nad przełęczą wyniosły masyw wysokiego szczytu La Dôle, natomiast od północy pierwszym wybitniejszym wzniesieniem jest Le Noirmont.
Przełęcz znajduje się dokładnie na zachód od położonej nad Jeziorem Genewskim miejscowości Rolle i prawie dokładnie na północ od Genewy, 2 km na wschód od granicy państwowej szwajcarsko-francuskiej.
Ukształtowanie.
Przełęcz, usytuowana w miejscu, w którym grzbiet przybiera postać nieznacznie sfałdowanego plateau, ma formę szerokiego siodła. Stoki wschodnie obniżają się bardzo łagodnie ku płytkiej, bezwodnej dolinie, schodzącej w kierunku Saint-Cergue, a następnie długo opadają w stronę ogromnego obniżenia Jeziora Genewskiego. Stoki zachodnie obniżają się znacznie szybciej ku wysoko położonej, śródgórskiej dolinie rzeki Orbe, która tu, na wysokości przełęczy, ma swoje źródła.
Znaczenie komunikacyjne.
Przez przełęcz wiódł stary szlak komunikacyjny, uczęszczany od średniowiecza, łączący wschodnią Francję (Burgundię, Franche-Comté) z basenem Jeziora Genewskiego i prowadzący dalej przez Genewę do Włoch. Tereny te należały wówczas do potężnego opactwa z Saint-Claude. W 1299 roku Humbert de Thoire-Villars otrzymał ziemię od ówczesnego opata Saint-Claude, Étienne I de Saint-Cergues, na budowę zamku chroniącego przejście do Saint-Cergue. Po utrwaleniu się reformacji i włączeniu ziem obecnego kantonu Vaud do Berna (1536) napięcia graniczne między Bernem a Franche-Comté częściowo utrudniły ruch na szlaku przez przełęcz Givrine. Nowa droga, biegnąca przez Col de la Faucille i Gex wprost do Genewy, planowana już od XVIII wieku, a poprowadzona ostatecznie na początku wieku XIX, obniżyła znaczenie trasy przez Col de la Givrine do rangi regionalnego przejścia, używanego głównie do transportu drewna (budowlanego i opałowego) z jurajskich lasów do Genewy. Droga przez przełęcz została przełożona w latach 1763-1769 na mniej stromą trasę (ta droga, brukowana, nadal widoczna jest we fragmentach), która była używana do czasu budowy w latach 1828-1852 obecnie używanej szosy.
W 1917 r. przez przełęcz poprowadzono wąskotorową linię kolejową NStCM Nyon – Saint-Cergue - La Cure, przedłużoną następnie do francuskiego Morez. Obecnie pociagi jeżdżą nią tylko do stacji La Cure na granicy szwajcarsko-francuskiej.
Znaczenie turystyczne.
Przełęcz odgrywa znaczną rolę w ruchu turystycznym pomiędzy miejscowościami południowej części basenu Jeziora Genewskiego oraz wewnątrzjurajską doliną Joux. Zimą rejon przełęczy posiada zwykle grubą i trwałą pokrywę śniegową. Z tego powodu i z racji ukształtowania terenu jest licznie odwiedzany przez amatorów narciarstwa biegowego i turystycznego oraz wędrówek na rakietach śnieżnych.
W lipcu 2012 roku odbyły się tu zawody mistrzostw świata w biegach na orientację.

</doc>
<doc id="5033188" url="https://pl.wikipedia.org/wiki?curid=5033188" title="Johanne Krebs">
Johanne Krebs

Johanne Cathrine Krebs (ur. 21 kwietnia 1848 w Byrum, zm. 1 kwietnia 1924 w Kopenhadze) – duńska malarka, działaczka na rzecz praw kobiet. Zaangażowana w założenie żeńskiego wydziału na Królewskiej Duńskiej Akademii Sztuk.
Życiorys.
Urodziła się 21 kwietnia 1848 roku w Byrum. Jej ojciec przyjaźnił się z malarzami P.C. Skovgaardem oraz Johanem Thomasem Lundbye, na cześć którego nadano jej imię Johanne. W latach 1869 i 1871 pobierała lekcje malarstwa u Skovgaarda, po czym w latach 1875–1877 rozwijała talent w Monachium, które oferowało kobietom szerszy dostęp do edukacji. W latach 1880–1881 uczyła się w Tegneskolen for Kvinder, szkole rysunku założonej w 1875 przez kobiece stowarzyszenie Dansk Kvindesamfund. Zadebiutowała w 1880 roku na dorocznej wystawie Charlottenborgs Forårsudstilling, w której wzięła udział łącznie osiem razy. W 1891 roku współzałożyła zrzeszenie artystów Den frie Udstilling (pol. „wolna wystawa”), które powstało w reakcji na cenzurę Charlottenborgs Forårsudstilling. Do końca życia brała udział w wystawach zrzeszenia.
Zaangażowana w walkę o prawa malarek, Krebs była jedną z głównych osób forsujących dopuszczenie kobiet do studiów na Królewskiej Duńskiej Akademii Sztuk. Otwarcie mówiła, iż prywatne i drogie szkoły dla kobiet, których poziom nie dorównywał zajęciom na akademii, nie mogą stanowić jej zastępstwa. Swoje argumenty przedstawiła w 1888 roku w serii artykułów dla „Politiken”, wypowiadała się także na łamach „Tilskueren” i „Kvinden og Samfundet”. W publicznej debacie, która wywiązała się na łamach „Politiken” i „Morgenbladet”, pozycji akademii bronił architekt Vilhelm Klein. W obliczu pogłębiającej się krytyki ze strony Krebs, w październiku 1888 roku otworzono Kunstakademiets Kunstskole for Kvinder – wydział akademii dla kobiet. Krebs pełniła tam funkcję inspektora aż do czasu połączenia wydziału z męską częścią akademii w 1908 roku. W 1893 roku, na łamach „Kvinden og Samfundet”, zajęła się kwestią oczekiwań społecznych wobec kobiet zajmujących się sztuką. Tego samego roku współorganizowała udział artystek na Wystawie Światowej w Chicago.
Specjalizowała się w realistycznych portretach oddających głębię psychologiczną modela, często malując działaczki na rzecz praw kobiet, zaprzyjaźnione artystki czy członków rodziny. Pod koniec życia, podczas letnich pobytów w Dalum, zaczęła malować pejzaże, kwiaty i wnętrza. Zmiana w doborze tematów dzieł spotkała się z falą krytyki.
Zmarła 1 kwietnia 1924 roku w Kopenhadze.

</doc>
<doc id="5033192" url="https://pl.wikipedia.org/wiki?curid=5033192" title="Osiedle wiejskie aleksandrowskie">
Osiedle wiejskie aleksandrowskie

Aleksandrowskoje () – jednostka administracyjna (osiedle wiejskie) wchodząca w skład rejonu monastyrszczińskiego w оbwodzie smoleńskim w Rosji.
Centrum administracyjnym osiedla wiejskiego jest dieriewnia Słoboda.
Geografia.
Powierzchnia osiedla wiejskiego wynosi 205,40 km², a jego główną rzeką jest Wichra.
Historia.
Osiedle powstało na mocy uchwały obwodu smoleńskiego z 2 grudnia 2004 r., z późniejszymi zmianami – uchwała z dnia 28 maja 2015 roku.
Demografia.
W 2020 roku osiedle wiejskie zamieszkiwało 770 osób.
Miejscowości.
W skład jednostki administracyjnej wchodzi 23 miejscowości (wyłącznie dieriewnie): Burchowo, Dosugowo, Jegorje, Kotowo, Łobkowo, Majskoje, Małyszewo, Masłowo, Michiejkowo, Nogiszkino, Noskowo-1, Noskowo-2, Nowaja Bołobowszczina, Nowoje sieło, Nowo-Wnukowo, Osinowka, Putiatino, Skrieplewo, Słoboda, Staraja Bołobowszczina, Tufla, Zalkowo, Zastupowo.

</doc>
<doc id="5033193" url="https://pl.wikipedia.org/wiki?curid=5033193" title="Bitwa o Mozyrz (1920)">
Bitwa o Mozyrz (1920)



</doc>
<doc id="5033197" url="https://pl.wikipedia.org/wiki?curid=5033197" title="Osiedle wiejskie barsukowskie">
Osiedle wiejskie barsukowskie

Barsukowskoje () – jednostka administracyjna (osiedle wiejskie) wchodząca w skład rejonu monastyrszczińskiego w оbwodzie smoleńskim w Rosji.
Centrum administracyjnym osiedla wiejskiego jest dieriewnia Barsuki.
Geografia.
Powierzchnia osiedla wiejskiego wynosi 145,88 km².
Historia.
Osiedle powstało na mocy uchwały obwodu smoleńskiego z 2 grudnia 2004 r., z późniejszymi zmianami – uchwała z dnia 28 maja 2015 roku.
Demografia.
W 2020 roku osiedle wiejskie zamieszkiwało 600 osób.
Miejscowości.
W skład jednostki administracyjnej wchodzi 19 miejscowości, w tym jedno osiedle (Turkowskogo Torfopriedprijatija) i 18 dieriewni.

</doc>
<doc id="5033198" url="https://pl.wikipedia.org/wiki?curid=5033198" title="Gogolewskoje">
Gogolewskoje

Gogolewskoje () – jednostka administracyjna (osiedle wiejskie) wchodząca w skład rejonu monastyrszczińskiego w оbwodzie smoleńskim w Rosji.
Centrum administracyjnym osiedla wiejskiego jest dieriewnia Gogolewka.
Geografia.
Powierzchnia osiedla wiejskiego wynosi 180,41 km².
Historia.
Osiedle powstało na mocy uchwały obwodu smoleńskiego z 2 grudnia 2004 r., z późniejszymi zmianami – uchwała z dnia 28 maja 2015 roku.
Demografia.
W 2020 roku osiedle wiejskie zamieszkiwały 953 osoby.
Miejscowości.
W skład jednostki administracyjnej wchodzi 38 miejscowości (wyłącznie dieriewnie): Aleksandrowka, Bagriecy, Baranowka, Baczenki, Borowiec, Dubrowka, Dudino, Faszczewka, Griwy, Gogolewka, Jermakowka, Kaśki, Kodrino, Kosmacz, Lagino, Lisowa Buda, Lubawiczi, Łyza, Molawica, Nowo-Mackowo, Płatkowo, Polewiczewa Buda, Posochla, Skoblanka, Sliwino, Sławnowiczi, Smoły, Staro-Mackowo, Staryj Rochowiec, Staryszowka, Swirkowiec, Szelegowka, Toczna, Wiepri, Wojnino, Żelezniak-1, Żelezniak-2, Żukowo.

</doc>
<doc id="5033199" url="https://pl.wikipedia.org/wiki?curid=5033199" title="Bokinicze">
Bokinicze

Bokinicze (; ) – wieś na Białorusi, w obwodzie brzeskim, w rejonie pińskim, w sielsowiecie Soszno, nad Bobrykiem i przy drodze magistralnej M10.
Dawniej wieś i majątek ziemski. W dwudziestoleciu międzywojennym leżały w Polsce, w województwie poleskim, w powiecie pińskim, w gminie Pohost Zahorodzki. Po II wojnie światowej w granicach Związku Sowieckiego. Od 1991 w niepodległej Białorusi.

</doc>
<doc id="5033201" url="https://pl.wikipedia.org/wiki?curid=5033201" title="Nowomichajłowskoje (osiedle wiejskie w obwodzie smoleńskim)">
Nowomichajłowskoje (osiedle wiejskie w obwodzie smoleńskim)

Nowomichajłowskoje () – jednostka administracyjna (osiedle wiejskie) wchodząca w skład rejonu monastyrszczińskiego w оbwodzie smoleńskim w Rosji.
Centrum administracyjnym osiedla wiejskiego jest dieriewnia Nowomichajłowskoje.
Geografia.
Powierzchnia osiedla wiejskiego wynosi 86,74 km², a jego głównymi rzekami są Wichra i Mołochowka.
Historia.
Osiedle powstało na mocy uchwały obwodu smoleńskiego z 2 grudnia 2004 r., z późniejszymi zmianami – uchwała z dnia 28 maja 2015 roku.
Demografia.
W 2020 roku osiedle wiejskie zamieszkiwało 711 osób.
Miejscowości.
W skład jednostki administracyjnej wchodzi 18 miejscowości (wyłącznie dieriewnie): Biernosieczi, Bolszyje Ostrogi, Bosijany, Chodniewo, Cholejewo, Dienisowka, Domanowo, Gorodiec, Karabanowszczina, Kisłoje, Kołodino, Małyje Ostrogi, Michajłowka, Nowomichajłowskoje, Pieriepieczino, Potapowo, Szewierdino, Waczkowo.

</doc>
<doc id="5033203" url="https://pl.wikipedia.org/wiki?curid=5033203" title="Osiedle wiejskie sobolewskie">
Osiedle wiejskie sobolewskie

Sobolewskoje () – jednostka administracyjna (osiedle wiejskie) wchodząca w skład rejonu monastyrszczińskiego w оbwodzie smoleńskim w Rosji.
Centrum administracyjnym osiedla wiejskiego jest dieriewnia Sobolewo.
Geografia.
Powierzchnia osiedla wiejskiego wynosi 207,30 km², a jego głównymi rzekami są Wichra i Upokoj.
Historia.
Osiedle powstało na mocy uchwały obwodu smoleńskiego z 2 grudnia 2004 r., z późniejszymi zmianami – uchwała z dnia 28 maja 2015 roku.
Demografia.
W 2020 roku osiedle wiejskie zamieszkiwało 1116 osób.
Miejscowości.
W skład jednostki administracyjnej wchodzi 50 miejscowości, w tym 1 sieło (Oktiabrskoje), 1 osiedle (Kirpicznogo Zawoda) i 48 dieriewni: Aleksandrowskoje, Ariefino, Bieriezniaki, Buda, Chłamowo, Cykunowka, Czepielewo, Diemjankowo, Dieńgubowka, Dieńgubowka Piesocznia, Dmyniczi, Gładyszy, Gorodok, Graczewo, Grigorjewo, Jurowo, Kapustino, Kożyno, Koptiewo, Korowino, Krapiwna, Krapiwna, Kuzniecowo, Lewkowo, Łyndy, Makarowo, Maksimowskoje, Maniuki, Moszczinowo, Nowoje Szantałowo, Okrutowo, Pietraczenki, Prowalenoje, Pustosieły, Rawienstwo, Romanowskoje, Skrieplewo, Słoboda, Sobolewo, Stanisławkowo, Staroje Szantałowo, Stiegrimowo, Sumarokowo, Suszkowo, Tonkowidowo, Wasiljewo, Wołkowo, Żygałowka.

</doc>
<doc id="5033207" url="https://pl.wikipedia.org/wiki?curid=5033207" title="Tatarskoje (obwód smoleński)">
Tatarskoje (obwód smoleński)

Tatarskoje () – jednostka administracyjna (osiedle wiejskie) wchodząca w skład rejonu monastyrszczińskiego w оbwodzie smoleńskim w Rosji.
Centrum administracyjnym osiedla wiejskiego jest wieś (ros. деревня, trb. dieriewnia) Tatarsk.
Geografia.
Powierzchnia osiedla wiejskiego wynosi 234,40 km², a jego głównymi rzekami są Wichra i Gorodnia.
Historia.
Osiedle powstało na mocy uchwały obwodu smoleńskiego z 2 grudnia 2004 r., z późniejszymi zmianami – uchwała z dnia 28 maja 2015 roku.
Demografia.
W 2020 roku osiedle wiejskie zamieszkiwało 1041 osób.
Miejscowości.
W skład jednostki administracyjnej wchodzi 53 miejscowości (wyłącznie dieriewnie): Andrusowo, Bochoto, Bolszyje Durawki, Bolszyje Staryszy, Chołm, Chotylewka, Chotiany, Dobrosielje, Griszyno, Kadino, Kamany, Kisłowiczi, Kolesniki, Krasatinka, Krasnaja Rajewka, Krietowo, Kriwieli, Krupiec, Kurowszczina, Małyje Durawki, Małyj Raj, Mignowiczi, Moksajewo, Naziemki, Obidowka, Oktiabrskoje, Piepielewka, Połom, Połom, Puzyriewo, Purygino, Rajewka, Siemorża, Słoboda, Słoboda, Słoboda, Sosonnik, Staraja, Starokadino, Swiekrowszczina, Szyszkowo, Tancy, Tarasowo, Tatarsk, Tichanowka, Tiszkowka, Turiemsk, Wieriewna, Wieriezuby, Wnukowo, Wysokoje, Zubowszczina, Żukowo.

</doc>
<doc id="5033209" url="https://pl.wikipedia.org/wiki?curid=5033209" title="Osiedle miejskie monastyrszczyńskie">
Osiedle miejskie monastyrszczyńskie

Monastyrszczinskoje () – jednostka administracyjna (osiedle miejskie) wchodząca w skład rejonu monastyrszczinskiego w оbwodzie smoleńskim w Rosji.
Centrum administracyjnym osiedla miejskiego jest osiedle typu miejskiego dieriewnia Monastyrszczina.
Geografia.
Powierzchnia osiedla miejskiego wynosi 10,51 km², a jego głównymi rzekami są Wichra i Gorodnia.
Historia.
Osiedle powstało na mocy uchwały obwodu smoleńskiego z 2 grudnia 2004 r., z późniejszymi zmianami – uchwała z dnia 28 maja 2015 roku.
Demografia.
W 2020 roku osiedle miejskie zamieszkiwało 3500 osób.
Miejscowości.
W skład jednostki administracyjnej wchodzi tylko 1 miejscowość (Monastyrszczina).

</doc>
<doc id="5033210" url="https://pl.wikipedia.org/wiki?curid=5033210" title="Gaetano Gifuni">
Gaetano Gifuni

Gaetano Gifuni (ur. 25 czerwca 1932 w Lucerze, zm. 18 sierpnia 2018 w Rzymie) – włoski prawnik i urzędnik państwowy, w 1987 minister bez teki, w latach 1992–2006 sekretarz generalny administracji prezydenckiej.
Życiorys.
Ukończył studia prawnicze, pracował w organizacji pracodawców Confindustria, a w 1959 dołączył do administracji Senatu. Od 1975 do 1992 pełnił funkcję sekretarza generalnego tej izby. W międzyczasie od kwietnia do lipca 1987 sprawował urząd ministra bez teki do spraw kontaktów z parlamentem w szóstym rządzie Amintore Fanfaniego. W latach 1992–2006 był sekretarzem generalnym administracji prezydenckiej, gdy urząd prezydenta sprawowali kolejno Oscar Luigi Scalfaro i Carlo Azeglio Ciampi.
Był objęty postępowaniem karnym, w 2013 został skazany pierwszej instancji za nadużycie władzy i defraudację, a także uniewinniony od popełnienia innych zarzucanych mu czynów. Postępowanie to zakończyło się ostatecznie w 2015: Gaetano Gifuni został uniewinniony od zarzutu nadużycia władzy, a w przypadku zarzutu defraudacji stwierdzono przedawnienie karalności.
Był ojcem aktora Fabrizia Gifuniego. Odznaczony m.in. Orderem Zasługi Republiki Włoskiej I klasy (1975).

</doc>
<doc id="5033212" url="https://pl.wikipedia.org/wiki?curid=5033212" title="Monastyrszczinskoje">
Monastyrszczinskoje



</doc>
<doc id="5033214" url="https://pl.wikipedia.org/wiki?curid=5033214" title="FC Valdagno">
FC Valdagno

FC Valdagno (wł. Società Sportiva Dilettantistica Football Club Valdagno) – włoski klub piłkarski, mający siedzibę w mieście Valdagno, w północno-wschodniej części kraju, grający od sezonu 2019/20 w rozgrywkach Prima Categoria Veneto.
Historia.
Chronologia nazw:
Klub sportowy US Pasubio został założony w miejscowości Valdagno w 1926 roku w wyniku tworzenia sekcji piłkarskiej (wielosportowy klub powstał w 1907 z inicjatywy Domenico Cocco). W sezonie 1927/28 zespół debiutował w rozgrywkach Terza Divisione Veneto (D4), zdobywając awans do Seconda Divisione. W 1928 zmienił nazwę na AC Valdagno, a w 1933 do Dopolavoro Aziendale Marzotto. W 1934 zespół awansował do Prima Divisione (D3), która pozostała trzecim poziomem, po wprowadzeniu w 1929 Serie A i Serie B. W 1936 klub został promowany do Serie C. W 1944 wystąpił w wojennych mistrzostwach Veneto, zajmując czwarte miejsce w grupie B.
Po kolejnym przymusowym zawieszeniu mistrzostw spowodowanych przez II wojnę światową, w 1945 roku klub został zakwalifikowany do Serie C Alta Italia, a w 1946 przyjął nazwę AC Marzotto. W 1951 zdobył awans do Serie B, w której grał przez 10 lat, spadając z do "Serie C" w roku 1961. W 1970 został zdegradowany do Serie D (D4), przyjmując nazwę AC Valdagno. W 1972 spadł do Promozione Veneto, a w 1973 do Prima Categoria Veneto (D6). W 1978 po kolejnej reorganizacji systemu lig klub został zakwalifikowany do "Promozione " (D6). W 1979 otrzymał promocję do "Serie D", która w 1981 roku zmieniła nazwę na "Campionato Interregionale". W 1989 awansował do "Serie C2", a po 3 latach został zdegradowany do Campionato Nazionale Dilettanti (D5), a w 1994 wrócił do "Serie C2". W 1997 klub znów spadł do "Campionato Nazionale Dilettanti", a potem połączył się z AC Thiene, przenosząc się do Thiene, po czym nazwa klubu została zmieniona na AC ThieneValdagno. Klub z Valdagno zaprzestał działalności.
W 2005 klub został reaktywowany z nazwą ACD Nuova Valdagno i startował w rozgrywkach Promozione Veneto (D7). w 2009 na rok awansował do Eccellenza Veneto. Po zakończeniu sezonu 2011/12 zajął pierwsze miejsce w grupie A "Promozione Veneto" i zdobył promocję do "Eccellenza Veneto". Następnie klub połączył się z "ACD Trissino", który występował w "Serie D" i zmienił nazwę na ACD Trissino-Valdagno. Po zakończeniu sezonu 2016/17 klub zajął 12.miejsce w grupie C "Serie D", ale potem zrezygnował z dalszych występów i ogłosił upadłość.
Wkrótce klub odrodził się jako "SSD ValdagnoVicenza Calcio" i po wykupieniu tytułu sportowego od "ASD Leodari Vicenza SBF" rozpoczął występy w "Eccellenza Veneto" (D5). W 2018 zespół spadł do "Promozione Veneto", po czym nazwa klubu została zmieniona na SSD FC Valdagno. W następnym roku został zdegradowany do "Prima Categoria Veneto" (D7).
Barwy klubowe, strój.
Klub ma barwy biało-błękitne. Zawodnicy swoje domowe spotkania zazwyczaj grają w pasiastych pionowo biało-błękitnych koszulkach, błękitnych spodenkach oraz błękitnych getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2020).
Struktura klubu.
Stadion.
Klub piłkarski rozgrywa swoje mecze domowe na Stadio dei Fiori w mieście Valdagno o pojemności 6 tys. widzów.

</doc>
<doc id="5033216" url="https://pl.wikipedia.org/wiki?curid=5033216" title="Iivar Väänänen">
Iivar Väänänen



</doc>
<doc id="5033218" url="https://pl.wikipedia.org/wiki?curid=5033218" title="Programowanie">
Programowanie



</doc>
<doc id="5033220" url="https://pl.wikipedia.org/wiki?curid=5033220" title="AC Nuova Valdagno">
AC Nuova Valdagno



</doc>
<doc id="5033224" url="https://pl.wikipedia.org/wiki?curid=5033224" title="AC Marzotto Valdagno">
AC Marzotto Valdagno



</doc>
<doc id="5033226" url="https://pl.wikipedia.org/wiki?curid=5033226" title="AC Valdagno">
AC Valdagno



</doc>
<doc id="5033232" url="https://pl.wikipedia.org/wiki?curid=5033232" title="Cesare Liverziani">
Cesare Liverziani

Cesare Liverziani – włoski strzelec, medalista Olimpiady Letniej 1906.
Wziął udział w 6 konkurencjach podczas Olimpiady Letniej 1906. Jedyny medal zdobył w pistolecie pojedynkowym z 20 m, w którym zajął 2. miejsce. Lepszy od Włocha okazał się wyłącznie Léon Moreaux.
Brał udział w mistrzostwach świata w 1905 roku. W pistolecie dowolnym z 50 m drużynowo zajął 4. miejsce, osiągając jednak najsłabszy rezultat wśród włoskich strzelców (411 pkt.). W zawodach strzeleckich startował jeszcze w latach 20. XX wieku.

</doc>
<doc id="5033233" url="https://pl.wikipedia.org/wiki?curid=5033233" title="Mother Earth">
Mother Earth



</doc>
<doc id="5033237" url="https://pl.wikipedia.org/wiki?curid=5033237" title="Szczepienia przeciw COVID-19 na Ukrainie">
Szczepienia przeciw COVID-19 na Ukrainie

Szczepienia przeciw COVID-19 na Ukrainie – masowa akcja szczepienia dorosłej populacji Ukrainy przeciwko COVID-19 podczas światowej pandemii tej choroby.
Ukraina rozpoczęła kampanię szczepień 24 lutego 2021 roku, pierwszą osobą był lekarz z miasta Czerkasy pracujący na oddziale „covidowym” w obwodowym szpitalu. Pierwszą partię (500 tys. dawek) szczepionki AstraZeneca otrzymano z Instytutu Serum w Indiach. Szczepionki zostały dostarczone do obwodów: kijowskiego, żytomierskiego, czerkaskiego, czernihowskiego i winnickiego.
Pierwsi szczepionkę otrzymali pracownicy medyczni.
Do 28 lutego podano w kraju łącznie 3141 szczepionek.
1 marca szczepionkę przyjął minister zdrowia Ukrainy Maksym Stepanow.
2 marca szczepionkę przyjął prezydent Ukrainy Wołodymyr Zełenski.
9 marca Ukraina zatwierdziła szczepionkę CoronaVac produkcji chińskiego koncernu Sinovac Biotech. To trzeci preparat przeciwko koronawirusowi zarejestrowany w tym kraju. Umowa opiewa na zakup 1,9 mln dawek.
6 kwietnia Ukraina podpisała kontrakt z amerykańskim producentem leków Pfizer na dostarczenie 10 milionów szczepionek Tozinameran przeciw SARS-CoV-2.
18 kwietnia rozpoczęto program szczepienia w domach opieki, dla osób starszych i pracowników tych instytucji, szczepienia odbyły się po dostarczenia 117 tys. szczepionek firmy Pfizer w ramach programu COVAX.
29 maja ruszyły pierwsze dwa punkty szczepień powszechnych (w Kijowie i we Lwowie). Preparat CoronVac otrzymują osoby, które wcześniej zgłosiły chęć szczepienia przez specjalną aplikację.
6 września liczba zaszczepionych co najmniej pierwszą dawką szczepionki osiągnęła 15 % całości populacji kraju.
5 listopada liczba zaszczepionych co najmniej pierwszą dawką szczepionki osiągnęła 30 % całości populacji kraju.
16 grudnia rozpoczęto podawanie III dawki szczepionki.

</doc>
<doc id="5033242" url="https://pl.wikipedia.org/wiki?curid=5033242" title="Vulcan Centaur">
Vulcan Centaur

Vulcan Centaur – dwustopniowa ciężka rakieta nośna rozwijana przez amerykańską spółkę United Launch Alliance. Pierwszy człon rakiety korzysta z silników rakietowych BE-4 produkowanych przez firmę Blue Origin. Drugi stopień bazuje na konstrukcji z rakiety Atlas V. Do rakiety może być dołączone do 6 dopalaczy na paliwo stałe.
Docelowo ma zastąpić rakiety Atlas V i Delta IV w ramach programu National Security Space Launch. Pierwszy lot rakiety planowany jest na czwarty kwartał 2021 roku, celem jest wysłanie lądownika księżycowego Peregrine zbudowanego przez firmę Astrobotic Technology.

</doc>
<doc id="5033247" url="https://pl.wikipedia.org/wiki?curid=5033247" title="Brzętka">
Brzętka

Brzętka ("Phaedranassa" ) – rodzaj roślin z rodziny amarylkowatych, obejmujący 10 gatunków, występujących endemicznie w Kolumbii, Ekwadorze i Kostaryce. Rośliny znane są z pojedynczych stanowisk, gdzie tworzą duże populacje. Zasiedlają pobocza dróg i tereny ruderalne na wysokości powyżej 2000 m n.p.m.
Zagrożenie i ochrona.
Niektóre gatunki brzętki obejmuje Czerwona księga gatunków zagrożonych IUCN. "P. brevifolia", "P. glauciflora", "P. tunguraguae" i "P. viridifolia" są uznane za gatunki zagrożone wyginięciem, a "P. cinerea" i "P. schizantha" za narażone na wyginięcie.

</doc>
<doc id="5033252" url="https://pl.wikipedia.org/wiki?curid=5033252" title="Rząd Bettina Craxiego">
Rząd Bettina Craxiego



</doc>
<doc id="5033253" url="https://pl.wikipedia.org/wiki?curid=5033253" title="Władysław Szymański (muzyk)">
Władysław Szymański (muzyk)

Władysław Mieczysław Szymański (ur. 1955) – polski organista, kompozytor, teoretyk muzyki, nauczyciel akademicki, profesor sztuk muzycznych, od 2016 roku rektor Akademii Muzycznej im. Karola Szymanowskiego w Katowicach.
Życiorys.
W latach 1975–78 studiował muzykologię w Katolickim Uniwersytecie Lubelskim. Kształcił się następnie w Akademii Muzycznej w Katowicach, gdzie w 1983 roku ukończył studia w klasie organów prof. Juliana Gembalskiego oraz na Wydziale Teorii Muzyki, a później także Podyplomowe Studium dla kapelmistrzów orkiestr dętych. Od roku 1985 jest wykładowcą tej uczelni. W latach 2008–2016 był dziekanem Wydziału Wokalno-Instrumentalnego, a od września 2016 r. pełni funkcję rektora.
Jest autorem utworów organowych, kameralnych oraz wokalno-instrumentalnych. Dwukrotnie otrzymał wyróżnienia na konkursach kompozytorskich: w 1983 roku za "Toccatę na dwa fortepiany" i w 1985 roku za "Hymn na organy".
Uczestniczył w mistrzowskich kursach gry organowej u F. Peetersa w Belgii i w Austrii. Jako koncertujący organista występował, poza Polską, w Austrii, Czechach, Belgii, Danii, Finlandii, Hiszpanii, Holandii, Niemczech, Norwegii, Słowacji, Szwajcarii, Szwecji, Włoszech. Od 1979 roku jest organistą bazyliki św. Wojciecha w Mikołowie. Nagrał trzy płyty CD na zabytkowych XIX-wiecznych organach z tej świątyni. Jest jednym z inicjatorów oraz dyrektorem artystycznym międzynarodowego festiwalu "Mikołowskie Dni Muzyki", odbywającego się cyklicznie od 1991 roku.

</doc>
<doc id="5033255" url="https://pl.wikipedia.org/wiki?curid=5033255" title="Rząd Amintore Fanfaniego">
Rząd Amintore Fanfaniego



</doc>
<doc id="5033257" url="https://pl.wikipedia.org/wiki?curid=5033257" title="Rząd Romana Prodiego">
Rząd Romana Prodiego



</doc>
<doc id="5033261" url="https://pl.wikipedia.org/wiki?curid=5033261" title="Rząd Giulia Andreottiego">
Rząd Giulia Andreottiego



</doc>
<doc id="5033265" url="https://pl.wikipedia.org/wiki?curid=5033265" title="Rząd Giovanniego Spadoliniego">
Rząd Giovanniego Spadoliniego



</doc>
<doc id="5033266" url="https://pl.wikipedia.org/wiki?curid=5033266" title="Rząd Francesca Cossigy">
Rząd Francesca Cossigy



</doc>
<doc id="5033269" url="https://pl.wikipedia.org/wiki?curid=5033269" title="Rząd Alda Moro">
Rząd Alda Moro



</doc>
<doc id="5033270" url="https://pl.wikipedia.org/wiki?curid=5033270" title="Rząd Mariana Rumora">
Rząd Mariana Rumora



</doc>
<doc id="5033271" url="https://pl.wikipedia.org/wiki?curid=5033271" title="Rząd Giovaniego Leone">
Rząd Giovaniego Leone



</doc>
<doc id="5033273" url="https://pl.wikipedia.org/wiki?curid=5033273" title="Ewangeliarz mołdawski">
Ewangeliarz mołdawski

Ewangeliarz mołdawski (cs. "Evangelie") – XVII-wieczny manuskrypt spisany w języku cerkiewnosłowiańskim, obecnie przechowywany w zbiorach Biblioteki Narodowej w Warszawie.
Historia.
Manuskrypt został wykonany na zlecenie metropolity mołdawskiego Anastazego. Księga spisana została w 1614 przez mnicha Teofila z monastyru Voroneț, zaś w 1617 ozdobiona przez artystę Stefana z Suczawy (o czym informuje obszerna notka na stronie 707). Rękopis został podarowany przez Anastazego monasterowi w Krechowie, a następnie znalazł się w monasterze Dragomirna. W 1653 został zrabowany przez Kozaków, a po pięciu latach odkupiony powrócił do monasteru. W nieznanych okolicznościach trafił do Biblioteki Uniwersytetu Lwowskiego. W 1977 został odkryty w zasobach Biblioteki Narodowej w Warszawie podczas opracowywania tzw. zbiorów zabezpieczonych.
Ewangeliarz przechowywany jest obecnie w Bibliotece Narodowej pod sygnaturą stałą Rps 12690 IV (dawniej pod akcesyjną Rps akc. 10778). Stanowi czołowy w polskich zbiorach przykład iluminatorstwa mołdawskiego, którego rozkwit przypadł na XVII wiek.
Opis.
Kodeks, spisany na pergaminie, ma wymiary 36×25 cm. Składa się z 308 kart. Dolne rogi pierwszych 20 kart są zniszczone. Według pierwotnej paginacji brakuje stron 363–462.
Rękopis zawiera tzw. "Tetraewangelię", czyli tekst czterech Ewangelii. Na początku kodeksu umieszczony jest wstęp arcybiskupa bułgarskiego Teofilakta oraz spis rozdziałów, zaś na końcu znajduje się kalendarz świąt ruchomych i stałych oraz wskazówki dotyczące czytań ewangelijnych.
Na zdobienia manuskryptu składa się:
Iluminacje wykonane zostały farbami kryjącymi z przewagą czerwieni. Do zdobień wykorzystano sproszkowane złoto (w tytułach, inicjałach, oznaczeniach kolumn, na marginesach).
Pierwotna oprawa nie zachowała się – obecna, składająca się z deski i aksamitu, pochodzi z 2. połowy XVII lub z XVIII wieku.

</doc>
<doc id="5033275" url="https://pl.wikipedia.org/wiki?curid=5033275" title="Rząd Antonia Segniego">
Rząd Antonia Segniego



</doc>
<doc id="5033278" url="https://pl.wikipedia.org/wiki?curid=5033278" title="Rząd Alcide De Gasperiego">
Rząd Alcide De Gasperiego



</doc>
<doc id="5033286" url="https://pl.wikipedia.org/wiki?curid=5033286" title="Classic de l'Ardèche 2021">
Classic de l'Ardèche 2021



</doc>
<doc id="5033287" url="https://pl.wikipedia.org/wiki?curid=5033287" title="Classic de l'Ardèche">
Classic de l'Ardèche



</doc>
<doc id="5033289" url="https://pl.wikipedia.org/wiki?curid=5033289" title="Classic de l'Ardèche 2020">
Classic de l'Ardèche 2020



</doc>
<doc id="5033291" url="https://pl.wikipedia.org/wiki?curid=5033291" title="Giro dell'Appennino">
Giro dell'Appennino



</doc>
<doc id="5033292" url="https://pl.wikipedia.org/wiki?curid=5033292" title="Tour de l'Eurométropole">
Tour de l'Eurométropole



</doc>
<doc id="5033294" url="https://pl.wikipedia.org/wiki?curid=5033294" title="Štěpán Zavřel">
Štěpán Zavřel

Štěpán Zavřel (ur. 26 grudnia 1932 w Pradze, zm. 25 lutego 1999 w Rugolo) – czeski ilustrator, malarz, filmowiec, twórca książek dla dzieci, pomysłodawca Międzynarodowej Wystawy Ilustracji Książki Dziecięcej i założyciel Międzynarodowej Szkoły Ilustracji w Sàrmede.
Życiorys.
Dzieciństwo i młodość spędził w Czechosłowacji. Po maturze podjął pracę w studiu filmowym specjalizującym się w filmach animowanych Bratři v triku, którym kierował wówczas Jiři Trnka. Jednocześnie rozpoczął naukę na Wydziale Kinematografii w Pradze. W 1959 roku Zavřel opuścił ojczyznę i trafił do obozu dla uchodźców w Trieście, a później do Rzymu, gdzie w tym samym roku rozpoczął studia na Akademii Sztuk Pięknych (Accademia di Belle Arti di Roma). Wkrótce przeniósł się do Niemiec, gdzie kontynuował studia w monachijskiej Kunstakademie na Wydziale Scenografii i Projektowania Kostiumów. Od 1965 do 1968 roku przebywał w Londynie, gdzie był reżyserem filmów animowanych w Richard Williams Studio.
W 1968 roku osiadł na stałe w Rugolo (Sàrmede) – wiosce położonej w regionie Wenecja Euganejska we Włoszech. Kupił opuszczony dom, który z czasem stał się centrum życia artystycznego dla wielu twórców z całego świata. W 1973 roku założył w Zurychu wraz z Otakarem Bozejovsky'm von Ravenoff wydawnictwo Bohem Press, w którym do śmierci pełnił funkcję dyrektora artystycznego.
W 1983 roku zainicjował powstanie Międzynarodowej Wystawy Ilustracji Książki Dziecięcej. W 1988 roku założył Międzynarodową Szkołę Ilustracji, która działa do dziś. Jej wykładowcami są znani twórcy literatury dziecięcej, wśród nich między innymi polscy ilustratorzy: Joanna Concejo i Józef Wilkoń.
Zavřel prezentował swoje prace w wielu muzeach i galeriach na całym świecie, między innymi w Norwegii, Szwajcarii, Afryce Południowej, Stanach Zjednoczonych, Ameryce Centralnej i Hiszpanii. W Polsce jego książki ukazują się staraniem Wydawnictwa Tatarak w ramach projektu „Ja, Europejczyk” (Kreatywna Europa). W 2022 za serię "Ja, Europejczyk" oficyna otrzymała Nagrodę Literacką im. Leopolda Staffa.

</doc>
<doc id="5033295" url="https://pl.wikipedia.org/wiki?curid=5033295" title="Elitedivision siatkarzy">
Elitedivision siatkarzy



</doc>
<doc id="5033296" url="https://pl.wikipedia.org/wiki?curid=5033296" title="Plai">
Plai



</doc>
<doc id="5033298" url="https://pl.wikipedia.org/wiki?curid=5033298" title="Ukraine NOW">
Ukraine NOW



</doc>
<doc id="5033300" url="https://pl.wikipedia.org/wiki?curid=5033300" title="Jan Lanckoroński">
Jan Lanckoroński



</doc>
<doc id="5033303" url="https://pl.wikipedia.org/wiki?curid=5033303" title="Plagiolirion horsmannii">
Plagiolirion horsmannii

Plagiolirion horsmannii – gatunek krytycznie zagrożonej wyginięciem rośliny z monotypowego rodzaju Plagiolirion z rodziny amarylkowatych, występujący endemicznie w departamencie Valle del Cauca w Kolumbii. Do ponownego odkrycia w 1989 r. uznawany był za gatunek wymarły.

</doc>
<doc id="5033305" url="https://pl.wikipedia.org/wiki?curid=5033305" title="VolleyLigaen (2020/2021)">
VolleyLigaen (2020/2021)

VolleyLigaen 2020/2021 – 59. sezon rozgrywek o mistrzostwo Danii w piłce siatkowej zorganizowany przez Volleyball Danmark. Zainaugurowany został 1 października 2020 roku i trwał do 18 kwietnia 2021 roku.
W VolleyLigaen uczestniczyło 9 drużyn. Po zakończeniu sezonu 2019/2020 klub wycofał się z najwyższej klasy rozgrywkowej.
Rozgrywki składały się z fazy zasadniczej, fazy play-off oraz fazy play-down. W fazie zasadniczej drużyny rozgrywały między sobą po dwa spotkania systemem kołowym. W fazie play-off uczestniczyło 8 najlepszych drużyn fazy zasadniczej. Faza play-off składała się z ćwierćfinałów, półfinałów, meczów o 3. miejsce oraz finałów.
Po raz dziewiąty mistrzem Danii został klub , który w finale fazy play-off pokonał . Trzecie miejsce zajął . MVP rozgrywek wybrany został Kanadyjczyk Irvan Brar.
W sezonie 2020/2021 żaden duński klub nie występował w europejskich pucharach.
System rozgrywek.
Mistrzostwa Danii w sezonie 2020/2021 składają się z fazy zasadniczej, fazy play-off oraz fazy play-down.
Faza zasadnicza.
W fazie zasadniczej uczestniczy 9 drużyn. Rozgrywają one ze sobą po dwa spotkania systemem kołowym (każdy z każdym – mecz u siebie i rewanż na wyjeździe). Osiem najlepszych drużyn uzyskuje awans do fazy play-off, drużyna z 9. miejsca trafia natomiast bezpośrednio do fazy play-down.
Faza play-off.
Ćwierćfinały
W ćwierćfinałach fazy play-off uczestniczy osiem najlepszych zespołów fazy zasadniczej. Pary ćwierćfinałowe tworzone są według klucza: 1-8; 2-7; 3-6; 4-5. Rywalizacja toczy się do dwóch wygranych spotkań ze zmianą gospodarza po każdym meczu. Gospodarzem pierwszego spotkania jest zespół, który w fazie zasadniczej zajął wyższe miejsce w tabeli.
Przegrani w parach trafiają do fazy play-down i grają o miejsca 5-9.
Półfinały
W półfinałach fazy play-off uczestniczą wygrani w parach ćwierćfinałowych. Pary półfinałowe powstają na podstawie miejsc z fazy zasadniczej, tj. pierwszą parę tworzą drużyna, która w fazie zasadniczej zajęła najwyższe miejsce spośród drużyn uczestniczących w półfinałach oraz ta, która zajęła najniższe miejsce, drugą parę – dwa pozostałe zespoły. Rywalizacja toczy się do trzech wygranych meczów ze zmianą gospodarza po każdym meczu. Gospodarzem pierwszego spotkania jest zespół, który w fazie zasadniczej zajął wyższe miejsce w tabeli.
Zwycięzcy w poszczególnych parach uzyskują awans do finału, natomiast przegrani rywalizują o 3. miejsce.
Mecze o 3. miejsce
O brązowy medal grają przegrani w parach półfinałowych. Rywalizacja toczy się do dwóch wygranych meczów ze zmianą gospodarza po każdym meczu. Gospodarzem pierwszego spotkania jest zespół, który w fazie zasadniczej zajął wyższe miejsce w tabeli. 
Finały
O tytuł mistrzowski grają zwycięzcy w parach półfinałowych. Rywalizacja toczy się do trzech wygranych meczów ze zmianą gospodarza po każdym meczu. Gospodarzem pierwszego spotkania jest zespół, który w fazie zasadniczej zajął wyższe miejsce w tabeli.
Faza play-down.
W fazie play-down uczestniczą czterej przegrani w ćwierćfinałach fazy play-off oraz drużyna, która w fazie zasadniczej zajęła 9. miejsce. Zespoły rozgrywają między sobą po dwa spotkania systemem kołowym (każdy z każdym – mecz u siebie i rewanż na wyjeździe). Drużyny po rozegraniu wszystkich spotkań klasyfikowane są na miejscach 5-9 w zależności od pozycji zajętej w tabeli fazy play-down.
Żadna drużyna nie spada do niższej ligi.
Drużyna sezonu.
Drużyna sezonu wybierana była przez członków poszczególnych drużyn. Po jednym głosie mieli kapitan oraz trener zespołów grających w VolleyLigaen.

</doc>
<doc id="5033312" url="https://pl.wikipedia.org/wiki?curid=5033312" title="Stettiner Straßen-Eisenbahn-Gesellschaft">
Stettiner Straßen-Eisenbahn-Gesellschaft

Stettiner Straßen-Eisenbahn-Gesellschaft (SSEG, Towarzystwo Szczecińskich Kolei Ulicznych) – nieistniejące szczecińskie przedsiębiorstwo transportowe, które w latach 1879–1937 zajmowało się obsługą linii tramwajowych i autobusowych na terenie miasta.
Historia.
Era tramwajów konnych.
25 marca 1879 na walnym zgromadzeniu powołano do życia przedsiębiorstwo Stettiner Straßen-Eisenbahn-Gesellschaft wraz z pierwszą radą nadzorczą. Na stanowisko pierwszych dyrektorów powołano Christiana Grote i Alberta Klitzinga. 22 sierpnia tego samego roku zorganizowano inauguracyjny przejazd tramwajem od zajezdni Westend do Elysium, a dzień później na tej trasie otwarto pierwszą linię tramwajów konnych o długości 5,03 km. Drugą zajezdnię tramwajową, Züllchow, wzniesioną równoległe z pierwszą i przypisano do linii Frauendorf – Odertor. W latach 1885–1886 powstała jeszcze zajezdnia Oberwiek dla linii Cap Cherie – Dampfschiffsbollwerk. W 1896 r. SSEG podpisało z firmą AEG umowę na elektryfikację systemu tramwajowego. Rok później zlikwidowano zajezdnię Züllchow.
W 1897 r. kursowały trzy linie tramwaju konnego:
W 1898 r. powstała zajezdnia Frauendorf (po 1945 r. Golęcin).
Era tramwajów elektrycznych.
Proces elektryfikacji linii tramwajowych zakończono w 1900 r. W latach 1912–1913 wzniesiono zajezdnię Nemitz (po 1945 r. Niemierzyn).
W 1912 r. przedsiębiorstwo obsługiwało linie:
W 1926 r. SSEG zakupiło działkę przy Altdammer Straße z zamiarem wybudowania na niej warsztatów tramwajowych; planu nie zrealizowano z powodu zbyt wysokich kosztów budowy.
Pod koniec 1930 r. przedsiębiorstwo obsługiwało linie:
W 1934 r. oddano do użytku zajezdnię West (po 1945 r. Pogodno). 31 lipca 1937 r. Stettiner Straßen-Eisenbahn-Gesellschaft połączono ze Stettiner Elektrizitätswerke i utworzono spółkę z ograniczoną odpowiedzialnością Stettiner Stadtwerke.

</doc>
<doc id="5033315" url="https://pl.wikipedia.org/wiki?curid=5033315" title="L'Avion">
L'Avion



</doc>
<doc id="5033317" url="https://pl.wikipedia.org/wiki?curid=5033317" title="HOP!">
HOP!



</doc>
<doc id="5033319" url="https://pl.wikipedia.org/wiki?curid=5033319" title="Algeldrat">
Algeldrat



</doc>
<doc id="5033320" url="https://pl.wikipedia.org/wiki?curid=5033320" title="Port lotniczy L'Esperance">
Port lotniczy L'Esperance



</doc>
<doc id="5033322" url="https://pl.wikipedia.org/wiki?curid=5033322" title="Port lotniczy Ajaccio-Campo dell'Oro">
Port lotniczy Ajaccio-Campo dell'Oro



</doc>
<doc id="5033325" url="https://pl.wikipedia.org/wiki?curid=5033325" title="Joseph Labadie">
Joseph Labadie

Charles Joseph Antoine Labadie (ur. 18 kwietnia 1850 w Paw Paw, zm. 7 października 1933 w Detroit) – amerykański związkowiec, polityk, działacz społeczny i anarchistyczny, drukarz, wydawca, eseista i poeta.
Biografia.
Wczesne lata.
Jo Labadie urodził się 18 kwietnia 1850 w Paw Paw jako syn Anthony'ego i Euphrosyne Labadie, potomków siedemnastowiecznych francuskich imigrantów z rodziny Labadie, którzy osiedlili się po obu stronach rzeki Detroit. Jego prababcia byłą córką wodza Indian Potawatomi. Dorastał w południowym Michigan, gdzie jego ojciec służył jako tłumacz między jezuickimi misjonarzami a Indianami. Jego jedyną formalną edukacją było kilkumiesięczne uczęszczanie do szkoły parafialnej. 
Labadie rozpoczął pięcioletnią pracę jako wędrowny drukarz, a następnie osiadł w Detroit jako drukarz Detroit Post and Tribune. W 1877 ożenił się z pierwszą kuzynką, Sophie Elizabeth Archambeau. Ich dziećmi były Laura, Charlotte i Laurance, również wybitny anarchistyczny eseista. Rodzina była również zaangażowana w przemysł filmowy i rozrywkowy w rejonie Detroit. 
Aktywizm.
Labadie w wieku 27 lat wstąpił do nowo powstałej Socjalistycznej Partii Pracy w Detroit i wkrótce zaczął rozdawać socjalistyczne ulotki na rogach ulic. Jako drukarz był również członkiem Detroit's Typographical Union 18 i jednym z dwóch delegatów związku na zjazd International Typographical Union w Detroit w 1878.
W 1878 Labadie zorganizował pierwsze zgromadzenie Rycerzy Pracy w Detroit i bez powodzenia kandydował na burmistrza z ramienia partii Greenback-Labor. W 1880 został pierwszym przewodniczącym Detroit Trades Council, a następnie wydawał kolejne gazety pracownicze i pisał artykuły dla krajowej prasy pracowniczej, w tym dla „Detroit Times”, „Advance and Labor Leaf”, „Labor Review”, „The Socialist” i „Lansing Sentinel”, które były podziwiane za ich szczerość. Jego felieton "Cranky Notions" publikowano wielokrotnie.
W 1883 Labadie został indywidualistycznym anarchistą. Blisko związał się z Benjaminem Tuckerem, głównym reprezentantem tej doktryny w kraju, i często pisywał do jego magazynu „Liberty”. Labadie wierzył, że bez ucisku ze strony państwa ludzie wybraliby życie z „wielkimi prawami natury (…) bez okradania bliźnich poprzez odsetki, zyski, czynsze i podatki”. Popierał lokalną współpracę publiczną i był orędownikiem kontroli społeczności nad wodociągami, ulicami i liniami kolejowymi. Skrytykował również kapitalizm i powiedział, że „miał on już swoje dni” i „musi odejść”. Chociaż Labadie nie popierał zbrojnego anarchizmu męczenników z Haymarket, walczył o ułaskawienie oskarżonych, ponieważ nie wierzył, że byli oni jedynymi sprawcami przemocy. Zerwał z Rycerzami Pracy, gdy ich krajowy przywódca, Terence V. Powderly, całkowicie wyparł się obrońców.
W 1888 Labadie zorganizował Michigan Federation of Labor, został jej pierwszym przewodniczącym i zawarł niepewny sojusz z Samuelem Gompersem. W wieku pięćdziesięciu lat zaczął pisać wiersze i wydawać artystyczne, ręcznie robione książeczki. W 1908 miejski inspektor pocztowy odmówił przyjęcia jego poczty, ponieważ była ona opatrzona naklejkami z anarchistycznymi cytatami. Miesiąc później Zarząd Wodny w Detroit, gdzie Labadie pracował jako urzędnik, zwolnił go ze stanowiska za przejawianie anarchistycznych sympatii. W obu przypadkach, urzędnicy państwowi zostali zmuszeni do wycofania się w obliczu masowych protestów społecznych wspierających Labadiego, dobrze znanego mieszkańcom Detroit jako „Łagodny Anarchista” (ang. „The Gentle Anarchist”).
Zbiór biblioteczny.
Około 1910, w wieku 60 lat, Labadie rozpoczął przygotowania do konserwacji ogromnego zbioru broszur, gazet i korespondencji, który zgromadził na strychu swojego domu. O kolekcję chętnie zabiegał Uniwersytet Wisconsin, jedno z najważniejszych repozytoriów materiałów dotyczących historii pracy i socjalizmu w Stanach Zjednoczonych, ale Labadie odrzucił ofertę 500 dolarów za zbiór. Próby nabycia zbioru podjęły również biblioteki Uniwersytetu Johnsa Hopkinsa w Baltimore oraz Michigan State University. 
Labadie starał się, aby materiały pozostały jak najbliżej jego rodzinnego Detroit i skontaktował się z Uniwersytetem Michigan w Ann Arbor. Uniwersytet nieznacznie wykazywał zainteresowanie kolekcją, ale w końcu wysłano pośrednika. Raport o kolekcji Labadie'go był negatywny, został odrzucony jako „wielki stos szpargałów”. Labadie pozostał jednak wytrwały i w końcu przekonał dziewięciu mieszkańców Detroit, w tym kilku biznesmenów, do przekazania po 100 dolarów na zakup kolekcji, która następnie została przekazana uniwersytetowi. 
W 1912 dwadzieścia skrzyń materiałów zostało przeniesionych ze strychu Labadie'go do Ann Arbor, tworząc podstawę słynnej Kolekcji Labadie'go. W późniejszych latach Labadie zabiegał o dary do kolekcji od przyjaciół i znajomych, a w 1926 sam przekazał bibliotece kolejne setki pozycji. Następnie Agnes Inglis skatalogowała i uporządkowała kolekcję
Śmierć.
Joseph Labadie zmarł 7 października 1933 w Detroit w wieku 83 lat. Zdecydowaną większość rękopisów i efemeryd, które nabył za życia, przekazał do zbiorów Biblioteki Uniwersytetu Michigan, co uważał za swoje główne dziedzictwo.

</doc>
<doc id="5033326" url="https://pl.wikipedia.org/wiki?curid=5033326" title="Port lotniczy Perpignan - Rivesaltes">
Port lotniczy Perpignan - Rivesaltes



</doc>
<doc id="5033329" url="https://pl.wikipedia.org/wiki?curid=5033329" title="Port lotniczy Quimper - Cornouaille">
Port lotniczy Quimper - Cornouaille



</doc>
<doc id="5033331" url="https://pl.wikipedia.org/wiki?curid=5033331" title="Port lotniczy Saint-Brieuc - Armor">
Port lotniczy Saint-Brieuc - Armor



</doc>
<doc id="5033334" url="https://pl.wikipedia.org/wiki?curid=5033334" title="Port lotniczy Faa'a">
Port lotniczy Faa'a



</doc>
<doc id="5033336" url="https://pl.wikipedia.org/wiki?curid=5033336" title="Port lotniczy Huahine - Fare">
Port lotniczy Huahine - Fare



</doc>
<doc id="5033337" url="https://pl.wikipedia.org/wiki?curid=5033337" title="Port lotniczy Île Art -Waala">
Port lotniczy Île Art -Waala



</doc>
<doc id="5033338" url="https://pl.wikipedia.org/wiki?curid=5033338" title="Port lotniczy Poum - Malabou">
Port lotniczy Poum - Malabou



</doc>
<doc id="5033339" url="https://pl.wikipedia.org/wiki?curid=5033339" title="Le Noirmont (szczyt)">
Le Noirmont (szczyt)

Le Noirmont (1567 , 1567,4 lub 1568 m n.p.m.) – szczyt w południowo-zachodniej części gór Jura, w Szwajcarii.
Nazwa.
"Noir Mont" to po francusku "Czarna Góra". Nazwę nadali masywowi mieszkańcy położonej na zachód od niego miejscowości Les Rousses, zapewne ze względu na prawie całkowite zalesienie widocznych dla nich jego stoków.
Położenie.
Znajduje się w południowej części tych gór, w ich najbardziej wewnętrznym systemie grzbietów, ciągnących się po wschodniej stronie doliny rzeki Orbe. Jego dość rozległa wierzchowina wznosi się bezpośrednio na północ od przełęczy Givrine, dominując od południowego wschodu nad jeziorem Rousses. Administracyjnie szczyt leży w granicach gminy Arzier-Le Muids.
Le Noirmont leży w głównym europejskim dziale wodnym między Oceanem Atlantyckim a Morzem Śródziemnym. Drobne strumienie (często okresowe), spływające z południowo-wschodnich zboczy Noirmont, są dopływami Promenthouse i Asse, które wpadają do Jeziora Genewskiego, pozostającego w dorzeczu Rodanu. Z kolei z północno-zachodnich zboczy masywu inne strumienie zasilają jezioro Rousses, przez które płynie Orbe, dopływ rzeki Aare, znajdującej się w dorzeczu Renu.
Tektonika, geologia.
Le Noirmont stanowi przykład małego wzniesienia antyklinalnego. Należy do antyklinalnego łańcucha ciągnącego się z południowego zachodu na północny wschód, w którym (ok. 20 km dalej na północny wschód) wznosi się najwyższy szwajcarski szczyt Jury – Mont Tendre.
Le Noirmont zbudowany jest głównie z wapieni pochodzącymi z górnej jury (Malm) i kredy, rozdzielanych kilkoma poziomami margli. W szczególności grzbiety i górne partie masywu są zbudowane z sublitograficznych i marglistych wapieni, zaliczanych do piętra kimerydu i liczących sobie ok. 155 mln lat.
Charakterystyka.
Szczyt i większość masywu znajdują się w granicach Szwajcarii, natomiast północno-zachodnie podnóża, schodzące ku dolinie rzeki Orbe, przepływającej tu przez jezioro Les Rousses, należą już do Francji. Sam szczyt dominuje od wschodu nad francuską wsią Les Rousses.
Wierzchołek w formie kamienistego kopca, na nim prosty, metalowy krzyż, tuż pod nim drogowskaz turystyczny. Ok. 430 m na południowy zachód od niego niższy wierzchołek (1547 m n.p.m.) z kamiennym obeliskiem i górną stacją wyciągu narciarskiego. Ok. 800 m na północ od wierzchołka wzniesienie zwane "Noirmont-des-Français" (1547 m n.p.m.) również z krzyżem.
Ku południowemu wschodowi stoki Noirmont opadają bardzo łagodnie w kierunku miejscowości Saint-Cergue i Arzier, przyjmując formę nachylonego płaskowyżu, na którym niewysokie wzniesienia rozdzielane są płytkimi, bezodpływowymi, czasem podmokłymi obniżeniami krasowymi. Największa z takich ślepych dolin (Creux de Croue, 700 na 400 m, dno: 1360-1370 m n.p.m.), zabagniona, leży ok. 1,6 km na północny wschód od szczytu. Stoki te są w części pokryte lasami, w części – łąkami, wykorzystywanymi jako górskie pastwiska. Znajdują się na nich liczne osady pasterskie, najwyższa – L'Arzière (1444 m n.p.m.) - niespełna 500 m na południowy wschód od wierzchołka.
Ku północnemu zachodowi masyw Noirmont opada dość stromym, 400-metrowej wysokości stokiem ku dolinie Orbe. Stok ten, ciągnący się na przestrzeni blisko 3 km, nazywany "Côte de Noirmont", aż po poziomicę ok. 1200 m n.p.m. (licząc od góry) jest prawie w całości zalesiony. Wyjątek stanowią przecinki, którymi poprowadzono kolej linową oraz narciarskie trasy zjazdowe. Najwyżej poprowadzony wyciąg ma górną stację na kocie 1547 m n.p.m., na południowy zachód od głównego wierzchołka Noirmont.
Turystyka.
Szczyt jest często odwiedzany, choć nie leży na trasie ani dalekobieżnego szlaku GR5 ani widokowego Balcon du Léman. Odwiedzają go turyści wędrujący wzdłuż linii grzbietów Jury jak i uczestnicy jednodniowych wycieczek. Ci drudzy korzystają z łatwego dojazdu koleją do stacji La Givrine lub La Cure albo samochodem na Col de la Givrine, skąd na szczyt jest od 1,5 do 2 h łatwego marszu. Zimą często odwiedzają go turyści na nartach lub rakietach śnieżnych. Widoki ze szczytu (i wielu innych miejsc masywu) są bardzo rozległe. Szczególnie zwraca uwage widok na północny zachód, na jezioro Rousses i ciągnący się za nim ciemny wał Mont Risoux.

</doc>
<doc id="5033340" url="https://pl.wikipedia.org/wiki?curid=5033340" title="Port lotniczy Regina">
Port lotniczy Regina



</doc>
<doc id="5033344" url="https://pl.wikipedia.org/wiki?curid=5033344" title="PNOS Ożarów Mazowiecki">
PNOS Ożarów Mazowiecki



</doc>
<doc id="5033345" url="https://pl.wikipedia.org/wiki?curid=5033345" title="Władysław Szymański (ujednoznacznienie)">
Władysław Szymański (ujednoznacznienie)



</doc>
<doc id="5033350" url="https://pl.wikipedia.org/wiki?curid=5033350" title="Ewa Maria Pracht">
Ewa Maria Pracht



</doc>
<doc id="5033352" url="https://pl.wikipedia.org/wiki?curid=5033352" title="Carlos López (meksykański piłkarz)">
Carlos López (meksykański piłkarz)



</doc>
<doc id="5033354" url="https://pl.wikipedia.org/wiki?curid=5033354" title="Bartłomiej Dąbrowski">
Bartłomiej Dąbrowski

Bartłomiej Dąbrowski (ur. 20 sierpnia 1972) – polski tenisista, wielokrotny mistrz Polski, reprezentant kraju w Pucharze Davisa.
Jego bratem jest dziennikarz Maciej Dąbrowski.
Kariera tenisowa.
Podczas swojej kariery zwyciężył w dwóch deblowych turniejach rangi ATP Challenger Tour. Ponadto wygrał osiem singlowych oraz sześć deblowych turniejów rangi ITF.
Sześciokrotnie zdobył mistrzostwo Polski w grze pojedynczej w latach: 1991, 1993, 1996, 1997, 2003 oraz 2005. Ponadto trzykrotnie zwyciężał w tym turnieju w grze podwójnej – dwukrotnie wraz z Tomaszem Iwańskim (1991, 1992), a raz z Bernardem Kaczorowskim (1997). W 1992 roku, startując w parze z Katarzyną Teodorowicz, uzyskał tytuł mistrza Polski w grze mieszanej.
W rankingu gry pojedynczej najwyżej był na 211. miejscu (17 lipca 1995), a w klasyfikacji gry podwójnej na 295. pozycji (8 marca 2004).
Reprezentując Polskę w rozgrywkach Pucharu Davisa, rozegrał 47 spotkań w grze pojedynczej oraz 15 w grze podwójnej.
Po zakończeniu kariery trenował m.in. Martę Domachowską.

</doc>
<doc id="5033360" url="https://pl.wikipedia.org/wiki?curid=5033360" title="Bahá'u'lláh">
Bahá'u'lláh



</doc>
<doc id="5033362" url="https://pl.wikipedia.org/wiki?curid=5033362" title="Sanktuarium Bahá'u'lláha">
Sanktuarium Bahá'u'lláha



</doc>
<doc id="5033363" url="https://pl.wikipedia.org/wiki?curid=5033363" title="Mírzá Muhammad `Alí">
Mírzá Muhammad `Alí



</doc>
<doc id="5033365" url="https://pl.wikipedia.org/wiki?curid=5033365" title="Michel De Bay">
Michel De Bay



</doc>
<doc id="5033369" url="https://pl.wikipedia.org/wiki?curid=5033369" title="Isma'il I">
Isma'il I



</doc>
<doc id="5033370" url="https://pl.wikipedia.org/wiki?curid=5033370" title="Isma'il II">
Isma'il II



</doc>
<doc id="5033371" url="https://pl.wikipedia.org/wiki?curid=5033371" title="Mo'ezzi">
Mo'ezzi



</doc>
<doc id="5033373" url="https://pl.wikipedia.org/wiki?curid=5033373" title="Kamil Ja'fari">
Kamil Ja'fari



</doc>
<doc id="5033377" url="https://pl.wikipedia.org/wiki?curid=5033377" title="Janusz Zygadlewicz">
Janusz Zygadlewicz

Janusz Zygadlewicz (ur. 20 maja 1931 w Warszawie, zm. 14 marca 1987) – polski projektant wzornictwa przemysłowego, scenograf, inżynier architekt.
Formy projektowanych przez Janusza Zygadlewicza przedmiotów i jego realizacje plastyczne miały znaczący wpływ na estetykę Polski przełomu lat 60/70.
Życiorys.
Janusz Zygadlewicz rozpoczął studia architektoniczne w 1951 roku w poznańskiej Wyższej Szkole Inżynierskiej. W następnym roku kontynuował edukację na Politechnice Gdańskiej by w latach 1953–1955 zakończyć studia na Politechnice Warszawskiej. W tym okresie zetknął się z Jerzym Sołtanem, twórcą Zakładów Artystyczno-Badawczych (ZAB) ASP, za pośrednictwem których w późniejszym okresie realizował wiele zamówień dla różnych gałęzi przemysłu. Jednak pierwszą pracę podjął rok po dyplomie jako konsultant ds. plastycznych w Biurze Konstrukcyjnym Przemysłu Motoryzacyjnego (BKPMot.).
Na fali „odwilży październikowej” w polskim przemyśle pojawiły się koncepcje produkcji mikrosamochodów, które mogłyby być najtańszym sposobem motoryzacji społeczeństwa kraju odbudowującego się po wojnie. W latach 1956–1958 nad takim pomysłem pracował BKPMot. Zygadlewicz był autorem stylizacji dwóch wersji nadwozia powstałego w wyniku tych prac samochodu Smyk. Pojazd charakteryzował się tym, że jedynymi drzwiami do kabiny była otwierająca się w dół jej ściana przednia. Były to pierwsze krajowe nadwozia samonośne, skonstruowane przez inż. Andrzeja Zgliczyńskiego. Model B30 z 1957 roku był wykonany z blachy nadwoziowej, B31 (1958) – z laminatu epoksydowo-szklanego. Po wykonaniu 4 prototypów i 20 pojazdów serii próbnej pierwszego modelu oraz prototypu z nadwoziem laminatowym produkcji planowanej w Szczecińskiej Fabryce Motocykli zaniechano na rzecz mieleckiego Mikrusa. Również dla tego samochodu Zygadlewicz zaproponował jeszcze w 1957 roku swoją stylizację nadwozia, które miało być wykonywane z laminatu. Mimo rozmów podjętych z WSK Mielec w 1959 projekt pozostał w formie szkicowej z powodu przerwania produkcji Mikrusa w 1960 roku. Podobny los spotkał kolejne studia nadwoziowe Zygadlewicza z okresu pracy w BKPMot.: nową stylizację Warszawy, sportowe nadwozie dla Syreny, stylizację trzeciej generacji Moskwicza zaprojektowaną z Olgierdem Karolem Rutkowskim w ZAB ASP (1958) i prezentowaną na Wystawie Przemysłowej w Moskwie w 1959 roku oraz studium samochodu Zeta (1958). Pojazd ten był odpowiedzią na dyskutowaną wówczas ideę masowej produkcji niewielkiego samochodu rodzinnego w kooperacji między państwami bloku wschodniego. Auto o stylistyce odpowiadającej propozycji nadwozia dla Mikrusa, rozstawie osi wynoszącym 2,25 m i długości – 3,9 m miało być wyjątkowo niskie (1,28 m), co zapewniałoby niewielki opór powietrza aerodynamicznie ukształtowanej bryły nadwozia i ekonomiczne zużycie paliwa. Projektant zaplanował tylne umieszczenie silnika w układzie boxer i przedni bagażnik z dopasowanym do jego kształtu kompletem trzech walizek.
Zygadlewicz był też autorem formy mikrosamochodu DOD, którego ideę społecznego wytwarzania promował w 1959 roku magazyn młodzieżowy Dookoła Świata. Dwuosobowe, napędzane silnikiem motocyklowym auto miało być budowane według zunifikowanej dokumentacji przez "kluby konstruktorów", młodzieżowe grupy w szkołach i przedsiębiorstwach. Samochód skonstruował Zbigniew de Mezer, wykładowca w warszawskiej zawodowej szkole samochodowej przy ul. Hożej. Do nadania mu formy namówił Zygadlewicza Stefan Bratkowski, dziennikarz magazynu i współautor pomysłu, piszący już wcześniej o utalentowanym młodym designerze. Społeczna inicjatywa spotkała się z wielkim zainteresowaniem czytelników. Jednak zdecydowanie negatywna reakcja władz doprowadziła to do kryzysu w redakcji czasopisma i wygaszenia przedsięwzięcia. W 1959 roku Zygadlewicz zakończył pracę w BKPMot., co na dekadę przerwało jego aktywność dizajnerską w branży samochodowej. Jeszcze trzy lata kontynuował podjętą rok wcześniej aktywność publicystyczną w tygodniku Motor, dotyczącą trendów w projektowaniu form samochodów. Fascynacja ideą zaprojektowania samochodu przyszłości nie opuszczała go jednak przez cały okres aktywności twórczej.
Równolegle do projektowania form przemysłowych Zygadlewicz zajmował się grafiką użytkową i scenografią. Od 1957 roku wyłonionym w konkursie stworzonym przez niego logotypem posługuje się Spółdzielnia Pracy „Skala”. Często współpracując z żoną Teresą Zygadlewicz, scenografem telewizyjnym, oraz z reżyserem Jerzym Gruzą był w latach 1958–1972 regularnym autorem i współautorem scenografii Teatru Telewizji oraz Teatru Sensacji „Kobra”. Tworząc kostiumy i dekoracje telewizyjne współpracował także w tym czasie m.in. z Ireną Dziedzic, Olgą Lipińską, Barbarą Borys-Damięcką i Stefanem Szlachtyczem. W 1965 roku był twórcą scenografii do 5 pierwszych spektakli TV "Stawki większej niż życie" w reżyserii Janusza Morgensterna i Andrzeja Konica. W latach 60. z Teresą Zygadlewicz był scenografem Międzynarodowego Festiwalu Piosenki w Sopocie. Na początku dekady w ZAB ASP projektant opracował grafikę i kolorystykę szybowców SZD-19 Zefir, SZD-20 Wampir 2 i SZD-24 Foka Szybowcowego Zakładu Doświadczalnego w Bielsku-Białej.
W 1962 roku Zygadlewicz rozpoczął trwającą do końca dekady współpracę z Zakładami Radiowymi Unitra-Diora. Był autorem form radioodbiorników, m.in. Rytm i Krokus (1964), Ewa (z Piotrem Tworzem, 1969). Projektował też obudowy telewizorów, m.in. Tosca i Szeherezada (połowa lat 60.), Ametyst 102 (Warszawskie Zakłady Telewizyjne, 1968). W 1967 roku Zygadlewicz przedstawił Łódzkim Zakładom Kinotechnicznym (ŁZK) studium rodziny kinowych aparatów projekcyjnych i formę domowego projektora na film 8 mm. Ten drugi wszedł do produkcji rok później jako AP-33 POLLUX. Zygadlewicz był też autorem formy zestawu kserograficznego KS-4 produkowanego w ŁZK od 1968 roku. W 1970 roku projektant stworzył formę telefonu dla radomskich Zakładów Wytwórczych Aparatury Teletechnicznej. Po niewielkich modyfikacjach wszedł on do produkcji dwa lata później jako aparat telefoniczny Irys-72. Od 1966 roku Zygadlewicz był członkiem Stowarzyszenia Projektantów Form Przemysłowych. Pod koniec dekady na swoim koncie posiadał ponad 50 skomercjalizowanych projektów. Formy przedmiotów projektowanych w tym okresie przez Zygadlewicza cechuje maksymalizacja funkcjonalności i głęboka analiza ergonomii ich użytkowania.
Przenośne radioodbiorniki Krokus i Ewa mogą pracować w różnych pozycjach zapewniając wygodny dostęp do nastaw, dodatkowo mogą być podwieszone we wnęce przedniej konsoli samochodu osobowego. Telefon Irys-72 jest przystosowany zarówno do podwieszenia na ścianie, jak i pracy na biurku. Słuchawkę można odwiesić w pozycji oczekiwania, nie rozłączając rozmowy. Zygadlewicz znany był z tego, że często z własnej inicjatywy przedstawiał wzbogacone w funkcjonalności formy przedmiotów producentom, co przy akceptacji z ich strony prowadziło do opracowania zupełnie nowych modeli produktów.
W 1972 roku Zygadlewicz na 8 lat podjął współpracę z Zakładami Radiowymi im. Marcina Kasprzaka (ZRK). Z tego okresu najbardziej rozpoznawalny jest projekt magnetofonu szpulowego ZK-146. Jednak ostatnia dekada aktywności Zygadlewicza to powrót do projektowania dla branży motoryzacyjnej. Jeszcze w 1970 roku powstała niezrealizowana stylizacja GT Polskiego Fiata 125p, natomiast dwa ostatnie projekty motoryzacyjne zapewniły rozpoznawalność stylowi projektanta i nadal są produkowane. To wytwarzana od 1973 roku przyczepa kempingowa N126 zaprojektowana dla Zakładów Sprzętu Precyzyjnego „Niewiadów” i rodzina elektrycznych wózków golfowych, pasażerskich i bagażowych Melex, zaprojektowanych w latach 1970–1972 dla WSK „PZL-Mielec”. Niektóre pojazdy elektryczne powstałej w 1993 roku w wyniku prywatyzacji spółki Melex nadal nawiązują do stylizacji Zygadlewicza.
Jest pochowany na cmentarzu Powązkowskim (kwatera 193-1-16).

</doc>
<doc id="5033378" url="https://pl.wikipedia.org/wiki?curid=5033378" title="Karl Wilhelm Stark">
Karl Wilhelm Stark

Karl Wilhelm Stark (ur. 1920, zm. 14 grudnia 2020) – niemiecki sierżant 1 Dywizji Pancerno-Spadochronowej Hermann Göring z czasów II wojny światowej skazany zaocznie za udział w zbrodniach wojennych popełnionych na terenie Włoch.
W czasie II wojny światowej służył jako sierżant w 1 Dywizji Pancerno-Spadochronowej Hermann Göring. Stark w 1944 roku brał udział między innymi w pacyfikacji Civago, gdzie zamordowano trzy osoby, masakrze w Cervarolo, gdzie zamordowano 24 mężczyzn oraz masakrze w Vallucciole, w rejonie Aretino, gdzie zamordowano ponad 100 osób w tym kobiety i dzieci. Za zbrodnie wojenne Stark został skazany zaocznie przez włoski sąd na dożywocie jednak uniknął ekstradycji z Niemiec gdzie mieszkał. 
28 lutego 2021 roku prokurator generalny Marco de Paolis poinformował, że Karol Wilhelm Stark zmarł w grudniu 2020. Był ostatnim żyjącym niemieckim zbrodniarzem wojennym skazanym zaocznie przez włoskie sądy za zbrodnie wojenne popełnione we Włoszech.

</doc>
<doc id="5033379" url="https://pl.wikipedia.org/wiki?curid=5033379" title="Górka Skarbowców">
Górka Skarbowców



</doc>
<doc id="5033388" url="https://pl.wikipedia.org/wiki?curid=5033388" title="Dayao emeiensis">
Dayao emeiensis

Dayao emeiensis – gatunek chrząszczy z rodziny kusakowatych i podrodziny marnikowatych. Występuje endemicznie w południowych Chinach.
Taksonomia.
Gatunek ten opisali po raz pierwszy w 2013 roku Yin Ziwei i Li Lizhen na łamach "ZooKeys". Opisu dokonano na podstawie parki okazów odłowionych w 2012 roku. Jako miejsce typowe wskazano przełęcz pomiędzy Xixiangchi a Yanwang w masywie Emei Shan, od którego wywodzi się nadany epitet gatunkowy. Materiał typowy zdeponowano w Zbiorze Owadów Uniwersytetu w Szanghaju.
Morfologia.
Chrząszcz ten osiąga od 2,96 do 2,97 mm długości i 1,06 mm szerokości ciała. Ubarwienie ma rudobrązowe. Głowa i przedplecze są delikatnie punktowane. Przód głowy wykształcony w ryjek nadaje jej wydłużony zarys. Oczy złożone buduje około 15–25 omatidiów. Ciemię zaopatrzone jest w pośrodkowe żeberko i leżącą po jego bokach parę małych, łysych dołeczków. Czoło pozbawione jest dołków. Czułki buduje jedenaście członów, z których trzy ostatnie formują buławkę. U obu płci dziewiąty ich człon pozbawiony jest jakichkolwiek modyfikacji. Przedplecze jest tak szerokie jak długie i pozbawione jest w przedniej części kępek długich, złocistych, skierowanych ku tyłowi szczecinek, charakterystycznych dla pokrewnego "D. pengzhongi". Pokrywy są szersze niż dłuższe. Zapiersie ma długie i na szczytach ścięte wyrostki, wyraźnie większe niż u pokrewnego "D. pengzhongi". Odnóża mają niezmodyfikowane człony stóp. Spośród krętarzy tylko te środkowej pary mają lekkie nabrzmiałości na krawędziach brzusznych, pozostałe są zaś niezmodyfikowane. Odwłok jest najszerszy na przedzie i zwęża się ku tyłowi. Genitalia samca mają edeagus o szerszych niż u "D. pengzhongi" paramerach.
Występowanie.
Owad ten jest endemitem południowo-zachodniej części Chin, znanym tylko z miejsca typowego w mieście na prawach powiatu Emeishan w Syczuanie. Spotykany był w terenie górzystym, na rzędnych 2200 m n.p.m. Zasiedla ściółkę w lasach mieszanych.

</doc>
<doc id="5033389" url="https://pl.wikipedia.org/wiki?curid=5033389" title="Krystyna Chwin">
Krystyna Chwin

Krystyna Chwin (pseud. Krystyna Lars; z d. Turkowska; ur. 10 grudnia 1950 w Ełku) – polska pisarka, redaktorka, wydawca, żona literaturoznawcy i pisarza Stefana Chwina.
Życiorys.
Mieszka w Gdańsku. W 1971 roku poślubiła Stefana Chwina. Rok później ukończyła studia polonistyczne na Uniwersytecie Gdańskim. Zatrudniona była w redakcji miesięcznika „Autograf” na stanowisku sekretarza. Pełniła funkcję redaktora naczelnego gdańskiego pisma literacko-artystycznego „Tytuł”. Pracowała w Telewizji Gdańsk, gdzie pełniła funkcję kierownika działu kulturalnego i dyrektora programowego. Redagowała telewizyjne programy artystyczne. W 2009 roku została członkiem Kongresu Kultury Polskiej Obywatelskiego Komitetu Mediów Publicznych. Utwory poetyckie publikowała w periodykach: „Powściągliwość i Praca”, „Odra”, „Kresy”, „Pomerania”, „Tytuł”, „Topos”. Tomy wierszy wydawała pod pseudonimem Krystyna Lars. Publikowała także zbiory literackie wspólnie z mężem, używając pseudonimu Max Lars.

</doc>
<doc id="5033397" url="https://pl.wikipedia.org/wiki?curid=5033397" title="Focus.pl">
Focus.pl



</doc>
<doc id="5033402" url="https://pl.wikipedia.org/wiki?curid=5033402" title="Jeunesse Tadla">
Jeunesse Tadla



</doc>
<doc id="5033403" url="https://pl.wikipedia.org/wiki?curid=5033403" title="OC Safi">
OC Safi



</doc>
<doc id="5033410" url="https://pl.wikipedia.org/wiki?curid=5033410" title="Ciemnosmreczyńska Młaka">
Ciemnosmreczyńska Młaka

Ciemnosmreczyńska Młaka – płaski i podmokły obszar powyżej Rozdroża w Ciemnych Smreczynach na dnie Doliny Koprowej w słowackich Tatrach Wysokich. Znajduje się po obu stronach Koprowej Wody, powyżej Ciemnych Smreczyn. Jest częściowo trawiasty, częściowo zarośnięty kosodrzewiną. Od wschodniej strony wznosi się nad nim Przybylińska Czuba.
Graniczną linią między Ciemnymi Smreczynami a Ciemnosmreczyńską Młaką prowadzi szlak turystyczny do Dolinki Kobylej. Przez Ciemnosmreczyńską Młakę prowadzi także szlak do Niżniego Ciemnosmreczyńskiego Stawu i Ciemnosmreczyńskiej Siklawy. Podmokłą łąkę przechodzi się po położonych bezpośrednio na trawie drewnianych kładkach.

</doc>
<doc id="5033411" url="https://pl.wikipedia.org/wiki?curid=5033411" title="Jakszyce">
Jakszyce



</doc>
<doc id="5033412" url="https://pl.wikipedia.org/wiki?curid=5033412" title="Franciszek Józef Mosiewicz">
Franciszek Józef Mosiewicz

Franciszek Józef Mosiewicz herbu Topacz odmienny – marszałek lidzki w latach 1714–1716, podstarości lidzki w latach 1695–1713, chorąży lidzki do 1714 roku, podstoli lidzki w latach 1687–1691, dworzanin pokojowy Jego Królewskiej Mości.
Poseł sejmiku powiatu lidzkiego na sejm konwokacyjny 1696 roku.

</doc>
<doc id="5033422" url="https://pl.wikipedia.org/wiki?curid=5033422" title="Pohreby">
Pohreby



</doc>
<doc id="5033423" url="https://pl.wikipedia.org/wiki?curid=5033423" title="Labomimus fimbriatus">
Labomimus fimbriatus

Labomimus fimbriatus – gatunek chrząszcza z rodziny kusakowatych i podrodziny marników. Występuje endemicznie w południowych Chinach.
Gatunek ten opisali po raz pierwszy w 2013 roku Yin Ziwei i Peter Hlaváč na łamach "ZooKeys". Jako miejsce typowe wskazano górę Gaoligong Shan w gminie miejskiej Pianma w Junnanie. Materiał typowy zdeponowano w Shanghai Shifan Daxue.
Chrząszcz o rudobrązowym ciele długości od 3,47 do 3,77 mm i od 1,22 do 1,26 mm szerokości. Głowa jest nieco dłuższa niż szeroka, o zaokrąglonych bokach zapoliczków. Oczy złożone buduje około 30 omatidiów. Czułki buduje jedenaście członów, z których trzy ostatnie formują buławkę; człon dziewiąty jest u samca zmodyfikowany, a człon dziesiąty jest prawie symetryczny. Przedplecze jest nieco dłuższe niż szerokie, o lekko okrągławo rozszerzonych krawędziach przednio-bocznych. Pokrywy są szersze niż dłuższe. Zapiersie (metawentryt) ma długie i na przedzie zakrzywione wyrostki. Odnóża przedniej pary mają uzbrojone kolcami brzuszne krawędzie bioder, krętarzy i ud oraz wyraźny, trójkątny wyrostek na szczycie goleni. Odnóża środkowej pary mają po dużym kolcu na spodach krętarzy, szeroko zaokrąglone spody ud i po drobnych guzku na szczycie goleni. Tylne krętarze i uda pozbawione są modyfikacji. Odwłok jest szeroki na przedzie i zwęża się ku tyłowi. Genitalia samca mają środkowy płat edeagusa symetryczny i smuklejszy niż u "L. simplicipalpus".
Owad ten jest endemitem południowo-zachodniej części Chin, znanym tylko z Junnanu. Spotykany był w terenie górzystym, na rzędnych od 3000 do 3150 m n.p.m. Zasiedla lasy mieszane i bambusowe zarośla. Bytuje w ściółce, wśród mchów i butwiejącego drewna.

</doc>
<doc id="5033426" url="https://pl.wikipedia.org/wiki?curid=5033426" title="Krystyna Lars">
Krystyna Lars



</doc>
<doc id="5033428" url="https://pl.wikipedia.org/wiki?curid=5033428" title="Labomimus simplicipalpus">
Labomimus simplicipalpus

Labomimus simplicipalpus – gatunek chrząszcza z rodziny kusakowatych i podrodziny marników. Występuje endemicznie w południowych Chinach.
Gatunek ten opisali po raz pierwszy w 2013 roku Yin Ziwei i Peter Hlaváč na łamach "ZooKeys". Jako miejsce typowe wskazano Rezerwat przyrody Hailuogou w chińskim Syczuanie. Materiał typowy zdeponowano w Shanghai Shifan Daxue.
Chrząszcz o rudobrązowym ciele długości 3 mm i szerokości 1,06 mm. Głowa jest nieco dłuższa niż szeroka, o zaokrąglonych bokach zapoliczków. Oczy złożone buduje około 40 omatidiów. Czułki buduje jedenaście członów, z których trzy ostatnie formują buławkę; człony dziewiąty i dziesiąty są u samca zmodyfikowane, człon dziesiąty jest mocno asymetryczny. Głaszczki szczękowe wyróżniają się na tle rodzaju brakiem modyfikacji. Przedplecze jest nieco dłuższe niż szerokie, o lekko okrągławo rozszerzonych krawędziach bocznych. Pokrywy są szersze niż dłuższe. Zapiersie (metawentryt) ma długie, na wierzchołkach rozszerzone i ścięte wyrostki. Odnóża przedniej pary mają uzbrojone kolcami brzuszne krawędzie bioder, krętarzy i ud oraz wyraźny, trójkątny wyrostek na szczycie goleni. Odnóża środkowej pary mają po dużym kolcu na spodach krętarzy, niezmodyfikowane uda i po drobnym guzku na szczycie goleni. Tylne krętarze i uda pozbawione są modyfikacji. Odwłok jest szeroki na przedzie i zwęża się ku tyłowi. Genitalia samca mają środkowy płat edeagusa symetryczny i grubszy niż u "L. fimbriatus".
Owad ten jest endemitem południowo-zachodniej części Chin, znanym tylko z powiatu Luding w Syczuanie. Spotykany był w terenie górzystym, na rzędnych od 2200 do 2300 m n.p.m. Zasiedla lasy mieszane. Bytuje w ściółce.

</doc>
<doc id="5033434" url="https://pl.wikipedia.org/wiki?curid=5033434" title="Labomimus jizuensis">
Labomimus jizuensis

Labomimus jizuensis – gatunek chrząszcza z rodziny kusakowatych i podrodziny marników. Występuje endemicznie w południowych Chinach.
Gatunek ten opisali po raz pierwszy w 2013 roku Yin Ziwei i Peter Hlaváč na łamach "ZooKeys". Jako miejsce typowe wskazano okolice Dali w Junnanie. Materiał typowy zdeponowano w Shanghai Shifan Daxue. Epitet gatunkowy pochodzi od góry Jizu Shan, na której znaleziono paratypy.
Chrząszcz o rudobrązowym ciele długości od 3,54 do 3,64 mm i od 1,29 do 1,31 mm szerokości. Głowa jest dłuższa niż szeroka, o zaokrąglonych bokach zapoliczków. Oczy złożone buduje około 40 omatidiów. Czułki buduje jedenaście członów, z których trzy ostatnie formują buławkę; człony dziewiąty i dziesiąty są u samca zmodyfikowane. Przedplecze jest nieco dłuższe niż szerokie, o lekko okrągławo rozszerzonych krawędziach przednio-bocznych. Pokrywy są szersze niż dłuższe. Zapiersie (metawentryt) ma krótkie i na szczytach ścięte wyrostki. Odnóża przedniej pary mają uzbrojone kolcami brzuszne krawędzie bioder, krętarzy i ud oraz wyraźny, trójkątny wyrostek na szczycie goleni. Odnóża środkowej pary mają po dużym kolcu na spodach krętarzy, szeroko pogrubione spody ud i po drobnym guzku na szczycie goleni. Tylne krętarze i uda pozbawione są modyfikacji. Odwłok jest szeroki na przedzie i zwęża się ku tyłowi. Genitalia samca mają środkowy płat edeagusa asymetryczny, co wyraźnie odróżnia je od tych u "L. fimbriatus" i "L. simplicipalpus".
Owad ten jest endemitem południowo-zachodniej części Chin, znanym tylko z Junnanu. Spotykany był w terenie górzystym, na rzędnych od 2450 do 2900 m n.p.m. Zasiedla lasy mieszane. Bytuje w ściółce i wśród mchów.

</doc>
<doc id="5033437" url="https://pl.wikipedia.org/wiki?curid=5033437" title="TAS Casablanca">
TAS Casablanca

Tihad Athlétique Sport de Casablanca – marokański klub piłkarski, mający siedzibę w Casablance. W sezonie 2020/2021 gra w GNF 2.
Opis.
Klub został założony w 1947 roku. Największym sukcesem w lidze było 3. miejsce w sezonie 1957/1958. W pucharze Maroka wygrali raz, zwycięski mecz został rozegrany w sezonie 2018/2019. Drużyna gra na Stade Larbi Zaouli, który może pomieścić 30 000 widzów. Trenerem jest Abderrahim Talib, który pełni tę funkcję od 2 lutego 2021 roku.

</doc>
<doc id="5033438" url="https://pl.wikipedia.org/wiki?curid=5033438" title="Tihad Athlétique Sport de Casablanca">
Tihad Athlétique Sport de Casablanca



</doc>
<doc id="5033439" url="https://pl.wikipedia.org/wiki?curid=5033439" title="TAS de Casblanca">
TAS de Casblanca



</doc>
<doc id="5033440" url="https://pl.wikipedia.org/wiki?curid=5033440" title="InnerSloth">
InnerSloth



</doc>
<doc id="5033447" url="https://pl.wikipedia.org/wiki?curid=5033447" title="Labomimus sichuanicus">
Labomimus sichuanicus

Labomimus sichuanicus – gatunek chrząszcza z rodziny kusakowatych i podrodziny marników. Występuje endemicznie w południowych Chinach.
Gatunek ten opisali po raz pierwszy w 2000 roku Peter Hlaváč, Shūhei Nomura i Zhou Hongzhang na łamach "Species diversity". Jako miejsce typowe wskazano górę Qingcheng Shan w Dujiangyan w Syczuanie. Epitet gatunkowy pochodzi od nazwy prowincji.
Chrząszcz o rudobrązowym ciele długości od 3,4 do 3,69 mm i od 1,23 do 1,34 mm szerokości. Głowa jest dłuższa niż szeroka, o szeroko rozszerzonych bocznie zapoliczkach. Oczy złożone buduje około 30–35 omatidiów. Czułki buduje jedenaście członów, z których trzy ostatnie formują buławkę; człony od piątego do ósmego są silnie wydłużone, a człony dziewiąty i dziesiąty są u obu płci niezmodyfikowane. Przedplecze jest nieco dłuższe niż szerokie, o okrągławo rozszerzonych krawędziach przednio-bocznych. Pokrywy są szersze niż dłuższe. Zapiersie (metawentryt) ma bardzo krótkie wyrostki. Odnóża przedniej pary mają niezmodyfikowane krętarze i uda oraz niewielkie ostrogi na szczycie goleni. Odnóża środkowej pary mają po małym kolcu na spodach krętarzy i niezmodyfikowane uda. Tylne krętarze i uda również pozbawione są modyfikacji, natomiast tylne biodra mają po drobnym guzku na spodzie. Odwłok jest szeroki na przedzie i zwęża się ku tyłowi. Genitalia samca mają środkowy płat edeagusa asymetryczny, wyraźnie szerszy niż u "L. schuelkei".
Owad ten jest endemitem południowo-zachodniej części Chin, znanym tylko z Syczuanu. Spotykany był w terenie górzystym, na rzędnych od 1650 do 1790 m n.p.m. Zasiedla lasy mieszane i bambusowe zarośla. Bytuje w ściółce i butwiejącym drewnie.

</doc>
<doc id="5033453" url="https://pl.wikipedia.org/wiki?curid=5033453" title="Stade Larbi Zaouli">
Stade Larbi Zaouli

Stade Larbi Zaouli – marokański stadion piłkarski, znajdujący się w Casablance, na którym gra tamtejszy klub – TAS Casablanca. Budynek został otworzony w 1930 roku. Mieści 30 000 widzów. Nawierzchnia stadionu jest trawiasta.

</doc>
<doc id="5033456" url="https://pl.wikipedia.org/wiki?curid=5033456" title="Puchar Interkontynentalny w Lekkoatletyce 2018 – bieg na 1500 m mężczyzn">
Puchar Interkontynentalny w Lekkoatletyce 2018 – bieg na 1500 m mężczyzn

Bieg na 1500 metrów mężczyzn – jedna z konkurencji biegowych rozgrywana w ramach lekkoatletycznyego pucharu interkontynentalnego na Stadionie miejskim w Ostrawie-Witkowicach.
Terminarz.
Źródło: "worldathletics.org".
Rekordy.
Tabela prezentuje rekord świata, rekord pucharu interkontynentalnego, rekordy kontynentów oraz najlepszy wynik na listach światowych w sezonie 2018 przed rozpoczęciem mistrzostw.
Rezultaty.
Źródło: "worldathletics.org".
Klasyfikacja drużynowa.
Źródło:

</doc>
<doc id="5033458" url="https://pl.wikipedia.org/wiki?curid=5033458" title="Michael Vincent Paschal Rowland">
Michael Vincent Paschal Rowland



</doc>
<doc id="5033459" url="https://pl.wikipedia.org/wiki?curid=5033459" title="AC Thiene">
AC Thiene

ACD Thiene (wł. Associazione Sportiva Dilettantistica Thiene) – włoski klub piłkarski, mający siedzibę w mieście Thiene, w północno-wschodniej części kraju, grający od sezonu 2017/18 w rozgrywkach Seconda Categoria Veneto.
Historia.
Chronologia nazw: 
Klub sportowy AC Thiene został założony w miejscowości Thiene w 1908 roku. Początkowo zespół występował w lokalnych turniejach towarzyskich. W sezonie 1920/21 zespół debiutował w rozgrywkach Seconda Categoria Veneto (D2). Przed rozpoczęciem sezonu 1922/23 ze względu na "kompromis Colombo" dotyczący restrukturyzacji mistrzostw, klub został zakwalifikowany do rozgrywek Terza Divisione Veneto. W 1927 zdobył awans do Seconda Divisione, a w 1928 do Prima Divisione (D2). W sezonie 1929/30 po podziale najwyższej dywizji na Serie A i Serie B poziom Prima Divisione został zdegradowany do trzeciego stopnia. W 1934 zespół spadł do "Seconda Divisione Veneto", ale po roku wrócił do "Prima Divisione", która po wprowadzeniu Serie C w 1935 pozostała na poziomie czwartym. Podczas trwania sezonu 1935/36 klub wycofał się z rozgrywek "Prima Divisione" i następnie przez dwa lata nie uczestniczył w żadnych mistrzostwach. W 1938 zespół ponownie startował w "Prima Divisione Veneto".
Po kolejnym przymusowym zawieszeniu mistrzostw spowodowanych przez II wojnę światową, w 1945 roku klub został zakwalifikowany do Serie C Alta Italia. W 1948 roku w wyniku reorganizacji systemu lig został zdegradowany do Promozione (D4), która w 1952 roku przyjęła nazwę IV Serie. W 1956 spadł do piątej dywizji, zwanej "Promozione", a potem "Campionato Dilettanti Veneto" i "Prima Categoria Veneto". W 1964 zespół został zdegradowany do Seconda Categoria Veneto, jednak w następnym sezonie nie przystąpił do rozgrywek. Po roku nieobecności, w sezonie 1965/66 startował w rozgrywkach Terza Categoria Veneto (D7), awansując do "Seconda Categoria Veneto". W 1968 zdobył awans do "Prima Categoria Veneto", ale w 1969 spadł na rok do "Seconda Categoria Veneto". W 1972 został promowany do Promozione Veneto (D5), a w 1973 do Serie D. W 1975 spadł z powrotem do "Promozione". Sezon 1976/77 spędził w "Prima Categoria Veneto", po czym wrócił do "Promozione". W 1978 po kolejnej reorganizacji systemu lig poziom "Promozione" został zdegradowany do szóstego stopnia. W 1982 klub został zdegradowany do Prima Categoria Veneto, a w 1986 wrócił do "Promozione". W 1989 awansował do Campionato Interregionale, a w 1992 spadł do Eccellenza Veneto (D6). W 1997 klub połączył się z AC Valdagno, po czym nazwa klubu została zmieniona na AC ThieneValdagno, a następnie startował w Campionato Nazionale Dilettanti (D5), które w 1999 przyjęło nazwę "Serie D". W 2001 awansował do Serie C2, ale w 2003 dobrowolnie został zdegradowany o dwie ligi do "Eccellenza Veneto". W 2004 po fuzji z klubem "Gan Villaverla" zmienił nazwę na AC Gan Thiene-Villaverla. W 2008 klub spadł do Promozione Veneto (D7), po czym zmienił nazwę na ACD Calcio Thiene. W sezonie 2011/12 po fuzji z "Marano" i "Schio", nazwa klubu została zmieniona na Alto Vicentino FC.
W 2012 klub został reaktywowany z nazwą ACD Thiene Calcio 1908 i startował w rozgrywkach Terza Categoria Veneto (D10), awansując w 2013 do Seconda Categoria Veneto. Przed rozpoczęciem sezonu 2014/15 wprowadzono reformę systemy lig, wskutek czego "Seconda Categoria Veneto" awansowała na ósmy poziom. w 2015 roku zespół powinien był zdegradowany do "Terza Categoria Veneto", ale po odkupieniu tytułu sportowego od innego klubu awansował do Prima Categoria Veneto (D7). Po zakończeniu sezonu 2016/17 zajął 14.miejsce w grupie C "Prima Categoria Veneto", i po przegranych barażach został zdegradowany "Seconda Categoria Veneto" (D8). Potem klub skrócił nazwę do ACD Thiene.
Barwy klubowe, strój.
Klub ma barwy czarno-czerwone. Zawodnicy swoje domowe spotkania zazwyczaj grają w pasiastych pionowo czarno-czerwonych koszulkach, czarnych spodenkach oraz czarnych getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2020).
Struktura klubu.
Stadion.
Klub piłkarski rozgrywa swoje mecze domowe na Stadio Guido Miotto w mieście Thiene o pojemności 2 tys. widzów.

</doc>
<doc id="5033463" url="https://pl.wikipedia.org/wiki?curid=5033463" title="Robert Weir">
Robert Weir

Imię i nazwisko Robert Weir nosili lub noszą m.in.:

</doc>
<doc id="5033487" url="https://pl.wikipedia.org/wiki?curid=5033487" title="Liu Dianzuo">
Liu Dianzuo

Liu Dianzuo (, ur. 26 czerwca 1990 w Dalianie) – chiński piłkarz występujący na pozycji bramkarza w chińskim klubie Guangzhou Evergrande oraz w reprezentacji Chin.
Kariera klubowa.
Shanghai Shenxin.
1 stycznia 2011 podpisał kontrakt z klubem Shanghai Shenxin. Zadebiutował 4 maja 2011 w meczu Pucharu Chin przeciwko Beijing BIT (3:1). W Chinese Super League zadebiutował 15 maja 2011 w meczu przeciwko Liaoning Whowin (1:2).
Guangzhou R&amp;F FC.
1 stycznia 2015 przeszedł do drużyny Guangzhou R&amp;F FC. Zadebiutował 10 lutego 2015 w meczu kwalifikacji do Azjatyckiej Ligi Mistrzów przeciwko Warriors FC (3:0). 24 lutego 2015 zadebiutował w fazie grupowej Azjatyckiej Ligi Mistrzów w meczu przeciwko Gamba Osaka (0:2). W Chinese Super League zadebiutował 7 marca 2015 w meczu przeciwko Zhejiang Greentown (1:2).
Guangzhou Evergrande.
12 lutego 2016 podpisał kontrakt z zespołem Guangzhou Evergrande. Zadebiutował 3 maja 2016 w meczu fazy grupowej Azjatyckiej Ligi Mistrzów przeciwko Sydney FC (1:0). W Chinese Super League zadebiutował 10 września 2016 w meczu przeciwko Hebei China Fortune (0:3).
Kariera reprezentacyjna.
Chiny.
W 2019 roku otrzymał powołanie do reprezentacji Chin. Zadebiutował 10 grudnia 2019 w meczu Pucharu Azji Wschodniej 2019 przeciwko reprezentacji Japonii (1:2).

</doc>
<doc id="5033492" url="https://pl.wikipedia.org/wiki?curid=5033492" title="Pselaphodes anhuianus">
Pselaphodes anhuianus

Pselaphodes anhuianus – gatunek chrząszcza z rodziny kusakowatych i podrodziny marników. Występuje endemicznie w Chinach.
Taksonomia.
Gatunek ten opisali po raz pierwszy w 2013 roku Yin Ziwei i Li Lizhen na łamach "ZooKeys". Jako miejsce typowe wskazano Park Narodowy Tianzhu Shan w chińskiej prowincji Anhui, od której to nazwy wywodzi się nadany epitet gatunkowy. Holotyp zdeponowano w Zbiorze Owadów Shanghai Shifan Daxue.
Gatunek zalicza się w obrębie rodzaju do grupy gatunków "Pselaphodes tianmuensis", obejmującej również "Pselaphodes daii", "Pselaphodes hainanensis", "Pselaphodes kuankuoshuiensis", "Pselaphodes longilobus", "Pselaphodes tianmuensis", "Pselaphodes tiantongensis", "Pselaphodes wrasei", "Pselaphodes yunnanicus".
Morfologia.
Chrząszcz ten osiąga od 3 do 3,26 mm długości i od 1,25 do 1,34 mm szerokości ciała. Ubarwienie ma rudobrązowe. Głowa jest dłuższa niż szeroka, o bocznie zaokrąglonych zapoliczkach. Oczy złożone buduje u samca około 50, a u samicy około 25 omatidiów. Czułki buduje jedenaście członów, z których trzy ostatnie są powiększone, a u samca dziewiąty jest ponadto zmodyfikowany. Przedplecze jest nieco dłuższe niż szerokie, o okrągławo rozszerzonych krawędziach przednio-bocznych. Pokrywy są szersze niż dłuższe. Zapiersie u samców (metawentryt) ma duże, u wierzchołka rozszerzone i wklęśnięte wyrostki. Odnóża przedniej pary mają uzbrojone kolcami brzuszne strony krętarzy i ud oraz drobną ostrogę na szczycie goleni. Odnóża środkowej pary mają po małym kolcu na spodach krętarzy oraz niezmodyfikowane uda i golenie. Krętarze i uda tylnej pary odnóży również pozbawione są modyfikacji. Odwłok jest szeroki na przedzie i zwęża się ku tyłowi. Genitalia samca mają środkowy płat edeagusa asymetryczny, grubszy i o krótszej części szczytowej niż u gatunków pokrewnych.
Ekologia i występowanie.
Owad ten jest endemitem pasma górskiego Dabie Shan w Chinach, znanym tylko z prowincji Anhui i Hubei. Spotykany był w terenie górzystym, na rzędnych od 640 do 960 m n.p.m. Zasiedla ściółkę w lasach mieszanych.

</doc>
<doc id="5033498" url="https://pl.wikipedia.org/wiki?curid=5033498" title="Wiktor Polakow">
Wiktor Polakow



</doc>
<doc id="5033505" url="https://pl.wikipedia.org/wiki?curid=5033505" title="Jerzy Forajter">
Jerzy Forajter

Jerzy Jan Forajter (ur. 3 września 1950 w Katowicach) – polski samorządowiec, radny Katowic, Przewodniczący Rady Miasta Katowice (2002-2010 i 2013-2014).
Życiorys.
Urodził się na katowickim Giszowcu. Studiował na Politechnice Śląskiej, uzyskując tytuł inżyniera elektryka. Do 2001 roku był pracownikiem Kopalni Węgla Kamiennego „Staszic” w Katowicach.
W latach 1994 - 2018 roku zasiadał nieprzerwanie w Radzie Miasta Katowice, startując najpierw z listy Towarzystwa Miłośników Giszowca, a następnie ramienia z ugrupowania Forum Samorządowe i Piotr Uszok (do 2014) oraz Forum Samorządowe i Marcin Krupa. W latach 2002-2006, 2006-2010 oraz 2013-2014 pełnił funkcję przewodniczącego Rady, a w latach 2014-2018 - wiceprzewodniczącego.
W latach pracy zawodowej został odznaczony Srebrnym Krzyżem Zasługi oraz odznaczeniami resortowymi. W dniu 19 września 2019 roku został uhonorowany Laurem Umiejętności i Kompetencji, przyznawany przez Regionalną Izbę Gospodarczą w Katowicach, natomiast w dniu 11 września 2020 roku Rada Miasta Katowice nadała mu tytuł "Zasłużony dla miasta Katowice".

</doc>
<doc id="5033506" url="https://pl.wikipedia.org/wiki?curid=5033506" title="Jerome Feudjio">
Jerome Feudjio

Jerome Feudjio (ur. 30 września 1955 w Fonakeukeu) – amerykański duchowny rzymskokatolicki, pochodzenia kameruńskiego, biskup diecezjalny Saint Thomas od 2021.
Życiorys.
Święcenia kapłańskie otrzymał 29 września 1990 i został inkardynowany do diecezji Saint Thomas. Pracował głównie jako duszpasterz parafialny oraz jako dyrektor kurialnego wydziału ds. powołań. Był też m.in. wikariuszem biskupim ds. duchowieństwa, kanclerzem kurii i wikariuszem generalnym diecezji.
2 marca 2021 papież Franciszek mianował go ordynariuszem diecezji Saint Thomas. Sakry biskupiej udzielił mu 17 kwietnia 2021 kardynał Wilton Gregory – arcybiskup Waszyngtonu.

</doc>
<doc id="5033513" url="https://pl.wikipedia.org/wiki?curid=5033513" title="Dom Wiedemanna">
Dom Wiedemanna

Dom Wiedemanna – zabytkowy dom mieszczący się w Pruszczu Gdańskim przy ulicy Krótkiej 6.
Budynek o konstrukcji szkieletowej, z charakterystycznym podcieniem, został wybudowany na przełomie XVIII i XIX wieku.
Historia.
Budynek, do roku 1855, należał do rodziny Schlentherów. Tego roku dom stał się własnością rodu Wiedemann. Budynek przez dziesięciolecia pozostawał własnością rodziny. Budynek o konstrukcji szkieletowej, z charakterystycznym podcieniem wgłębnym (znane są tylko trzy zachowane do dziś budynki o takiej konstrukcji),
Po śmierci Hermanna Wiedemanna i Hugo Wiedemanna budynek został przekazany gminie, pełniąc różne funkcje publiczne, m.in. szkoła. W latach 30. XX wieku znajdował się tu zakład fryzjerski, prowadzony przez Polaka Robalewskiego. Mimo to budynek pozostawał w świadomości mieszkańców Pruszcza jako willa Wiedemannów.
Po zakończeniu II wojny światowej nadal kojarzony był z rodem Wiedemannów.
Czasy współczesne.
Działania wojenne oszczędziły budynek. W ostatnich dziesięcioleciach w budynku mieściły się mieszkania komunalne. Ze względu na specyfikę wnętrz budynku funkcja mieszkaniowa nie spełniała zmieniających się standardów. Stąd też właściciel budynku, miasto Pruszcz Gdański, postanowił przeznaczyć budynek na cele wystawiennicze, edukacyjne i szeroko pojęte kulturalne, ogólnie dostępne dla mieszkańców miasta. Część budynku przeznaczono na działalność gastronomiczną, która wedle koncepcji uzupełniać ma kulturalny charakter przestrzeni publicznej
Zbiory.
W budynku gromadzone są artefakty związane z przeszłością miasta, np. kronika i pamiątki po pruszczańskim kole PTTK, ołowiane plomby pocztowe i towarowe z napisem "Praust", bilety kolejowe, przedwojenna plomba, którą zabezpieczało się worki z cukrem w Cukrowni Pruszcz, listy mieszkańców, pamiątki po ks. Józefie Walągu czy tablice z nazwami urzędów i instytucji. W kwietniu 2021 zbiory wzbogacił dźwig zbudowany na przełomie lat 20. i 30. XX wieku w firmie J. Zimmermann Maschinenfabrik &amp; Eisengiesserei przy Steindamm 4/7, czyli współczesnej Kamiennej Grobli w Gdańsku, z wykorzystaniem elementów produkcji wytwórni urządzeń dźwigowych firmy Schindler z Karlsruhe, z kompletem oznaczeń i tabliczek znamionowych, używany dawniej jako winda do transportu posiłków w dzisiejszym Domu Pomocy Społecznej w Zaskoczynie.
Linki zewnętrzne.
Oficjalna strona Domu Wiedemanna

</doc>
<doc id="5033517" url="https://pl.wikipedia.org/wiki?curid=5033517" title="Christina Tisot">
Christina Tisot



</doc>
<doc id="5033523" url="https://pl.wikipedia.org/wiki?curid=5033523" title="Dyskografia Czadomana">
Dyskografia Czadomana

Dyskografia Czadomana, polskiego wokalisty, obejmuje dwa albumy studyjne, dwadzieścia jeden singli oraz dwadzieścia dwa teledyski.

</doc>
<doc id="5033530" url="https://pl.wikipedia.org/wiki?curid=5033530" title="C.C. Catch Megamix ’98">
C.C. Catch Megamix ’98

C.C. Catch Megamix ’98 – singel niemieckiej piosenkarki C.C. Catch wydany w 1998 roku przez Hansa Records. Jest to megamix przearanżowanych na ówczesne dyskotekowe standardy (na popularny wówczas eurodance) największych przebojów artystki z okresu współpracy z Dieterem Bohlenem. Singel ten promował wydany w tym czasie album wokalistki pt. "Best of ’98".

</doc>
<doc id="5033534" url="https://pl.wikipedia.org/wiki?curid=5033534" title="Puchar Interkontynentalny w Lekkoatletyce 2018 – bieg na 3000 m mężczyzn">
Puchar Interkontynentalny w Lekkoatletyce 2018 – bieg na 3000 m mężczyzn

Bieg na 3000 metrów mężczyzn – jedna z konkurencji biegowych rozgrywana w ramach lekkoatletycznyego pucharu interkontynentalnego na Stadionie miejskim w Ostrawie-Witkowicach.
Terminarz.
Źródło: "worldathletics.org".
Rekordy.
Tabela prezentuje rekord świata, rekord pucharu interkontynentalnego, rekordy kontynentów oraz najlepszy wynik na listach światowych w sezonie 2018 przed rozpoczęciem mistrzostw.
Rezultaty.
Źródło: "worldathletics.org".
Klasyfikacja drużynowa.
Źródło:

</doc>
<doc id="5033535" url="https://pl.wikipedia.org/wiki?curid=5033535" title="Gohonzon">
Gohonzon



</doc>
<doc id="5033537" url="https://pl.wikipedia.org/wiki?curid=5033537" title="Dorota Abramowicz">
Dorota Abramowicz

Dorota Abramowicz (ur. 21 października 1956 r. w Gdańsku) – polska dziennikarka, pisarka, autorka książek popularnonaukowych.
Działalność dziennikarska.
W 1979 roku po ukończeniu studiów polonistycznych na Uniwersytecie Gdańskim podjęła pracę w redakcji Wieczoru Wybrzeża. Pracowała tam przez 22 lata jako aplikant, reporter i kierownik działu miejskiego. W 2001 roku dołączyła do zespołu redakcyjnego Dziennika Bałtyckiego. Jako dziennikarka związana jest z problematyką społeczną i służbą zdrowia. W jej dorobku są również publikacje interwencyjne w sprawach sygnalizowanych przez czytelników. W 2014 roku została laureatką nagrody im. Piotra Różyckiego, przyznawanej przez tygodnik "Angora", za najlepszy wywiad roku zamieszczony w lokalnej prasie. W 2016 roku na podstawie wywiadu przeprowadzonego z Miriam Gołębiewską, trenerem i psychologiem zwierząt, wydany został poradnik „Szkoła na czterech łapach”. W roku 2017 prowadziła warsztaty dla seniorów w ramach projektu „Seniorzy w akcji” realizowanego ze środków Polsko-Amerykańskiej Fundacji Wolności. Od grudnia 2021 r. Dorota Abramowicz należy do zespołu redakcyjnego nowo powstałego tygodnika "Zawsze Pomorze". 2 kwietnia 2022 roku dziennikarkę uhonorowano odznaką "Przyjaciela osób z autyzmem" za szczególne działania na rzecz Stowarzyszenia Pomocy Osobom Autystycznym oraz bezinteresowne wspieranie osób z autyzmem. Uroczysta gala odbyła się w Europejskim Centrum Solidarności w Gdańsku.
Twórczość literacka.
Poza działalnością dziennikarską Dorota Abramowicz zajęła się także twórczością literacką. W 2006 roku wydała powieść dla dzieci „Guzik czasu”. W 2010 roku pojawiła się w Katowicach w wydawnictwie „Kos” książka „Legendy Pomorza i Kaszub”. W 2018 roku Muzeum Miasta Gdyni wydało utwór dla dzieci autorstwa D. Abramowicz pt. „Gdyńskie wędrówki kota Antoniego” obejmującą dzieje od wsi rybackiej do nowoczesnej metropolii. Pozycja ta w tym samym roku doczekała się przekładu na język angielski.

</doc>
<doc id="5033538" url="https://pl.wikipedia.org/wiki?curid=5033538" title="Stavro Vinjau">
Stavro Vinjau

Stavro Vinjau (ur. 1893 w Përmecie, zm. 24 grudnia 1975 w Brindisi) – albański polityk i prawnik, w 1924 minister sprawiedliwości i edukacji w rządzie Fana Noliego.
Życiorys.
Ukończył studia na wydziale prawnym Uniwersytetu Rzymskiego. Po powrocie do kraju wykonywał zawód adwokata. W 1921 został wybrany deputowanym do parlamentu. Był związany z ugrupowaniem politycznym Krahut Kombetar, a następnie z Partią Ludową (Partia Popullore). W 1924 należał do grona polityków, którzy poparli zamach stanu przeprowadzony przez zwolenników Fana Noliego. W rządzie Noliego objął kierownictwo resortu sprawiedliwości i przejściowo także resort edukacji. W czasie pełnienia swojej funkcji podjął działania na rzecz utworzenia w Albanii seminarium dla kleryków prawosławnych.
Po przejęciu władzy przez zwolenników Ahmeda Zogu w grudniu 1924, Vinjau wyjechał z kraju i osiedlił się w Brindisi, gdzie prowadził działalność handlową. Zmarł w roku 1975.
Był żonaty (żona Aspasja z d. Bocci), miał dwoje dzieci. Imię polityka nosi jedna z ulic w południowej części Tirany.

</doc>
<doc id="5033539" url="https://pl.wikipedia.org/wiki?curid=5033539" title="Ludwik Borowski">
Ludwik Borowski



</doc>
<doc id="5033542" url="https://pl.wikipedia.org/wiki?curid=5033542" title="Pselaphodes hainanensis">
Pselaphodes hainanensis

Pselaphodes hainanensis – gatunek chrząszcza z rodziny kusakowatych i podrodziny marników. Występuje endemicznie w Chinach.
Taksonomia.
Gatunek ten opisali po raz pierwszy w 2013 roku Yin Ziwei i Li Lizhen na łamach "ZooKeys". Jako miejsce typowe wskazano okolice stacji Yinggezui w Yuanmeng w chińskiej prowincji Haijan, od której to nazwy wywodzi się nadany epitet gatunkowy. Holotyp zdeponowano w Zbiorze Owadów Shanghai Shifan Daxue.
Gatunek zalicza się w obrębie rodzaju do grupy gatunków "Pselaphodes tianmuensis", obejmującej również "Pselaphodes anhuianus", "Pselaphodes daii", "Pselaphodes kuankuoshuiensis", "Pselaphodes longilobus", "Pselaphodes tianmuensis", "Pselaphodes tiantongensis", "Pselaphodes wrasei" i "Pselaphodes yunnanicus".
Morfologia.
Chrząszcz ten osiąga od 3,14 do 3,26 mm długości i od 1,28 do 1,35 mm szerokości ciała. Ubarwienie ma rudobrązowe. Głowa jest dłuższa niż szeroka, o bocznie zaokrąglonych zapoliczkach. Oczy złożone buduje u samca około 40, a u samicy około 30 omatidiów. Czułki buduje jedenaście członów, z których trzy ostatnie są powiększone, a u samca dziewiąty jest ponadto zmodyfikowany. Przedplecze jest nieco dłuższe niż szerokie, o okrągławo rozszerzonych krawędziach przednio-bocznych. Pokrywy są szersze niż dłuższe. Zapiersie u samców (metawentryt) ma krótkie, grube, u wierzchołka zwężone wyrostki. Odnóża przedniej pary mają uzbrojone kolcami brzuszne strony krętarzy i ud oraz drobną ostrogę na szczycie goleni. Odnóża środkowej pary mają po dwa kolce na spodach krętarzy oraz niezmodyfikowane uda. Krętarze i uda tylnej pary odnóży również pozbawione są modyfikacji. Odwłok jest szeroki na przedzie i zwęża się ku tyłowi. Genitalia samca mają środkowy płat edeagusa asymetryczny, wydłużony i ścięty na szczycie.
Ekologia i występowanie.
Owad ten jest endemitem południowej części Chin, znanym tylko z kilku powiatów w prowincji Hajnan. Spotykany był na rzędnych od 500 do 1000 m n.p.m. Zasiedla ściółkę w lasach mieszanych.

</doc>
<doc id="5033544" url="https://pl.wikipedia.org/wiki?curid=5033544" title="Pselaphodes kuankuoshuiensis">
Pselaphodes kuankuoshuiensis

Pselaphodes kuankuoshuiensis – gatunek chrząszcza z rodziny kusakowatych i podrodziny marników. Występuje endemicznie w Chinach.
Taksonomia.
Gatunek ten opisali po raz pierwszy w 2013 roku Yin Ziwei i Li Lizhen na łamach "ZooKeys". Jako miejsce typowe wskazano Baishaogou w powiecie Suiyang w chińskiej prowincji Kuejczou. Epitet gatunkowy pochodzi od rezerwatu przyrody Kuankuoshui, na terenie którego leży miejsce typowe. Holotyp zdeponowano w Zbiorze Owadów Shanghai Shifan Daxue.
Gatunek zalicza się w obrębie rodzaju do grupy gatunków "Pselaphodes tianmuensis", obejmującej również "Pselaphodes anhuianus", "Pselaphodes daii", "Pselaphodes hainanensis", "Pselaphodes longilobus", "Pselaphodes tianmuensis", "Pselaphodes tiantongensis", "Pselaphodes wrasei" i "Pselaphodes yunnanicus".
Morfologia.
Chrząszcz ten osiąga od 2,99 do 3,27 mm długości i od 1,23 do 1,32 mm szerokości ciała. Ubarwienie ma rudobrązowe. Głowa jest dłuższa niż szeroka, o bocznie zaokrąglonych zapoliczkach. Oczy złożone buduje u samca około 40, a u samicy około 25 omatidiów. Czułki buduje jedenaście członów, z których trzy ostatnie są powiększone, a u samca dziewiąty jest ponadto zmodyfikowany. Przedplecze jest nieco dłuższe niż szerokie, o okrągławo rozszerzonych krawędziach przednio-bocznych. Pokrywy są szersze niż dłuższe. Zapiersie u samców (metawentryt) ma krótkie, u wierzchołka zwężone wyrostki. Odnóża przedniej pary mają uzbrojone kolcami brzuszne strony krętarzy i ud oraz mały wyrostek na szczycie goleni. Odnóża środkowej pary mają po dwa kolce na spodach krętarzy oraz niezmodyfikowane uda. Krętarze i uda tylnej pary odnóży również pozbawione są modyfikacji. Odwłok jest szeroki na przedzie i zwęża się ku tyłowi. Genitalia samca mają środkowy płat edeagusa asymetryczny, zaokrąglony na szczycie.
Ekologia i występowanie.
Owad ten jest endemitem południowo-zachodniej części Chin, znanym tylko z lokalizacji typowej w prowincji Kuejczou. Spotykany był na rzędnych od 750 do 900 m n.p.m. Zasiedla ściółkę lasów.

</doc>
<doc id="5033549" url="https://pl.wikipedia.org/wiki?curid=5033549" title="Pselaphodes tiantongensis">
Pselaphodes tiantongensis

Pselaphodes tiantongensis – gatunek chrząszcza z rodziny kusakowatych i podrodziny marników. Występuje endemicznie w Chinach.
Taksonomia.
Gatunek ten opisali po raz pierwszy w 2013 roku Yin Ziwei i Li Lizhen na łamach "ZooKeys". Jako miejsce typowe wskazano Tiantong Shan w dzielnicy Yinzhou w chińskiej prowincji Zhejiang. Epitet gatunkowy pochodzi od lokalizacji typowej. Holotyp zdeponowano w Zbiorze Owadów Shanghai Shifan Daxue.
Gatunek zalicza się w obrębie rodzaju do grupy gatunków "Pselaphodes tianmuensis", obejmującej również "Pselaphodes anhuianus", "Pselaphodes daii", "Pselaphodes hainanensis", "Pselaphodes kuankuoshuiensis", "Pselaphodes longilobus", "Pselaphodes tianmuensis", "Pselaphodes wrasei" i "Pselaphodes yunnanicus".
Morfologia.
Chrząszcz ten osiąga od 3,28 do 3,45 mm długości i od 1,29 do 1,35 mm szerokości ciała. Ubarwienie ma rudobrązowe. Głowa jest dłuższa niż szeroka, o bocznie zaokrąglonych zapoliczkach. Oczy złożone buduje u samca około 35, a u samicy około 30 omatidiów. Czułki buduje jedenaście członów, z których trzy ostatnie są powiększone, a u samca dziewiąty jest ponadto zmodyfikowany. Przedplecze jest nieco dłuższe niż szerokie, o okrągławo rozszerzonych krawędziach przednio-bocznych. Pokrywy są szersze niż dłuższe. Zapiersie u samców (metawentryt) ma krótkie, u wierzchołka zwężone i zakrzywione wyrostki. Odnóża przedniej pary mają uzbrojone kolcami brzuszne strony krętarzy i ud oraz słabo widoczny wyrostek na szczycie goleni. Odnóża środkowej pary mają liczne kolce na spodach krętarzy oraz niezmodyfikowane uda. Biodra, krętarze i uda tylnej pary odnóży również pozbawione są modyfikacji. Odwłok jest szeroki na przedzie i zwęża się ku tyłowi. Genitalia samca mają środkowy płat edeagusa asymetryczny, okrągławo rozszerzony na szczycie.
Ekologia i występowanie.
Owad ten jest endemitem wschodniej części Chin, znanym tylko z lokalizacji typowej w prowincji Zhejiang. Spotykany był na rzędnych 600 m n.p.m. Zasiedla ściółkę w lasach mieszanych.

</doc>
<doc id="5033551" url="https://pl.wikipedia.org/wiki?curid=5033551" title="Puchar Interkontynentalny w Lekkoatletyce 2018 – bieg na 110 m przez płotki mężczyzn">
Puchar Interkontynentalny w Lekkoatletyce 2018 – bieg na 110 m przez płotki mężczyzn

Bieg na 110 metrów przez płotki mężczyzn – jedna z konkurencji biegowych rozgrywana w ramach lekkoatletycznyego pucharu interkontynentalnego na Stadionie miejskim w Ostrawie-Witkowicach.
Terminarz.
Źródło: "worldathletics.org".
Rekordy.
Tabela prezentuje rekord świata, rekord pucharu interkontynentalnego, rekordy kontynentów oraz najlepszy wynik na listach światowych w sezonie 2018 przed rozpoczęciem mistrzostw.
Rezultaty.
Źródło: "worldathletics.org".
Klasyfikacja drużynowa.
Źródło:

</doc>
<doc id="5033556" url="https://pl.wikipedia.org/wiki?curid=5033556" title="Conotrachelus integer">
Conotrachelus integer

Conotrachelus integer () – gatunek chrząszcza z rodziny ryjkowcowatych.
Zasięg występowania.
Ameryka Północna, występuje w Arizonie w USA.

</doc>
<doc id="5033559" url="https://pl.wikipedia.org/wiki?curid=5033559" title="GJ 699">
GJ 699



</doc>
<doc id="5033560" url="https://pl.wikipedia.org/wiki?curid=5033560" title="HD 11977">
HD 11977



</doc>
<doc id="5033561" url="https://pl.wikipedia.org/wiki?curid=5033561" title="HD 20794">
HD 20794



</doc>
<doc id="5033568" url="https://pl.wikipedia.org/wiki?curid=5033568" title="Puchar Interkontynentalny w Lekkoatletyce 2018 – bieg na 400 m przez płotki mężczyzn">
Puchar Interkontynentalny w Lekkoatletyce 2018 – bieg na 400 m przez płotki mężczyzn

Bieg na 400 metrów przez płotki mężczyzn – jedna z konkurencji biegowych rozgrywana w ramach lekkoatletycznyego pucharu interkontynentalnego na Stadionie miejskim w Ostrawie-Witkowicach.
Terminarz.
Źródło: "worldathletics.org".
Rekordy.
Tabela prezentuje rekord świata, rekord pucharu interkontynentalnego, rekordy kontynentów oraz najlepszy wynik na listach światowych w sezonie 2018 przed rozpoczęciem mistrzostw.
Rezultaty.
Źródło: "worldathletics.org".
Klasyfikacja drużynowa.
Źródło:

</doc>
<doc id="5033573" url="https://pl.wikipedia.org/wiki?curid=5033573" title="Pselaphodes wrasei">
Pselaphodes wrasei

Pselaphodes wrasei – gatunek chrząszcza z rodziny kusakowatych i podrodziny marników. Występuje endemicznie w Chinach.
Taksonomia.
Gatunek ten opisali po raz pierwszy w 2013 roku Yin Ziwei i Li Lizhen na łamach "ZooKeys". Jako miejsce typowe wskazano Zhongdian w chińskiej prowincji Junnan. Epitet gatunkowy nadano na cześć Davida W. Wrase’a, który odłowił holotyp i część paratypów.
Gatunek zalicza się w obrębie rodzaju do grupy gatunków "Pselaphodes tianmuensis", obejmującej również "Pselaphodes anhuianus", "Pselaphodes daii", "Pselaphodes hainanensis", "Pselaphodes kuankuoshuiensis", "Pselaphodes longilobus", "Pselaphodes tianmuensis", "Pselaphodes tiantongensis" i "Pselaphodes yunnanicus".
Morfologia.
Chrząszcz ten osiąga od 3,27 do 3,32 mm długości i od 1,29 do 1,34 mm szerokości ciała. Ubarwienie ma rudobrązowe. Głowa jest dłuższa niż szeroka, o bocznie zaokrąglonych zapoliczkach. Oczy złożone buduje u samca około 35, a u samicy około 30 omatidiów. Czułki buduje jedenaście członów, z których trzy ostatnie są powiększone, a u samca dziewiąty jest ponadto zmodyfikowany. Przedplecze jest nieco dłuższe niż szerokie, o okrągławo rozszerzonych krawędziach przednio-bocznych. Pokrywy są szersze niż dłuższe. Zapiersie u samców (metawentryt) ma długie, cienkie, u wierzchołka zwężone wyrostki. Odnóża przedniej pary mają uzbrojone kolcami brzuszne strony krętarzy i ud oraz niewielki wyrostek na szczycie goleni. Odnóża środkowej pary mają po jednym kolcu na spodach krętarzy oraz niezmodyfikowane uda. Biodra, krętarze i uda tylnej pary odnóży również pozbawione są modyfikacji. Odwłok jest szeroki na przedzie i zwęża się ku tyłowi. Genitalia samca mają środkowy płat edeagusa asymetryczny i cienki.
Ekologia i występowanie.
Owad ten jest endemitem południowo-zachodniej części Chin, znanym tylko z lokalizacji typowej w prowincji Junnan. Spotykany był na rzędnych od 3500 do 3550 m n.p.m. Zasiedla ściółkę i mchy w starych lasach mieszanych.

</doc>
<doc id="5033577" url="https://pl.wikipedia.org/wiki?curid=5033577" title="Pselaphodes pengi">
Pselaphodes pengi

Pselaphodes pengi – rodzaj chrząszczy z rodziny kusakowatych i podrodziny marników. Występuje endemicznie w Chinach.
Gatunek ten opisali po raz pierwszy w 2013 roku Yin Ziwei i Li Lizhen na łamach "ZooKeys". Jako miejsce typowe wskazano dolinę Heixuan w rezerwacie przyrody Labahe w chińskiej prowincji Syczuan. Epitet gatunkowy nadano na cześć Peng Zhonga, który odłowił materiał typowy.
Chrząszcz ten osiąga od 3,41 do 3,5 mm długości i od 1,29 do 1,34 mm szerokości ciała. Ubarwienie ma rudobrązowe. Głowa jest dłuższa niż szeroka, o bocznie zaokrąglonych zapoliczkach. Oczy złożone buduje u samca około 35, a u samicy około 30 omatidiów. Czułki buduje jedenaście członów, z których trzy ostatnie są powiększone, a u samca ponadto człony szósty, siódmy, dziewiąty, dziesiąty i jedenasty są zmodyfikowane. Przedplecze jest nieco dłuższe niż szerokie, o okrągławo rozszerzonych krawędziach przednio-bocznych. Pokrywy są szersze niż dłuższe. Zapiersie u samców (metawentryt) ma długie, zaopatrzone w przedwierzchołkowy ząbek, u wierzchołka rozszerzone wyrostki. Odnóża przedniej pary mają uzbrojone kolcami brzuszne brzegi krętarzy i ud oraz małą ostrogę na szczycie goleni. Odnóża środkowej pary mają kolce na spodach krętarzy i ud. Biodra, krętarze i uda tylnej pary odnóży również pozbawione są modyfikacji. Odwłok jest szeroki na przedzie i zwęża się ku tyłowi. Genitalia samca mają środkowy płat edeagusa asymetryczny i silnie rozszerzony na szczycie.
Owad ten jest endemitem południowo-zachodniej części Chin, znanym tylko z lokalizacji typowej w prowincji Syczuan. Spotykany był na rzędnych od 1800 do 2000 m n.p.m. Zasiedla ściółkę w lasach mieszanych.

</doc>
<doc id="5033580" url="https://pl.wikipedia.org/wiki?curid=5033580" title="Parafia Miłosierdzia Bożego w Grądach-Woniecku">
Parafia Miłosierdzia Bożego w Grądach-Woniecku

Parafia pw. Miłosierdzia Bożego w Grądach-Woniecku – parafia rzymskokatolicka należąca do dekanatu Zambrów, diecezji łomżyńskiej, metropolii białostockiej. Erygowana została w 1999 roku. Jest prowadzona przez księży diecezjalnych.
Miejsca święte.
Kościół parafialny.
Kościół murowany pw. Miłosierdzia Bożego z lat 1981-1985.
Obszar parafii.
Miejscowości i ulice.
W granicach parafii znajdują się miejscowości:

</doc>
<doc id="5033582" url="https://pl.wikipedia.org/wiki?curid=5033582" title="Conotrachelus invadens">
Conotrachelus invadens

Conotrachelus invadens (ang. "Hickory nut curculio") – gatunek chrząszcza z rodziny ryjkowcowatych.
Zasięg występowania.
Ameryka Północna, występuje w zach. Teksasie (hrabstwa Brewster, El Paso, Presidio i Reeves).
Budowa ciała.
Osiąga zwykle 5 mm długości. Ciało mocne, krępe, pokryte pokryte niezbyt gęsto małymi, wąskimi łuseczkami koloru ochrowego, oraz szerszymi koloru białego. Pokrywy pokryte rzędami krótkich, stojących włosków.
Ubarwienie ciała matowo bordowe.

</doc>
<doc id="5033584" url="https://pl.wikipedia.org/wiki?curid=5033584" title="Pselaphodes monoceros">
Pselaphodes monoceros

Pselaphodes monoceros – rodzaj chrząszczy z rodziny kusakowatych i podrodziny marników. Występuje endemicznie w Chinach.
Gatunek ten opisali po raz pierwszy w 2013 roku Yin Ziwei i Peter Hlaváč na łamach "ZooKeys". Jako miejsce typowe wskazano Lexiang w Tybecie. Holotyp zdeponowano w Zbiorze Owadów Shanghai Shifan Daxue.
Chrząszcz ten osiąga od 2,91 do 3,03 mm długości i od 1,16 do 1,19 mm szerokości ciała. Ubarwienie ma rudobrązowe. Głowa jest dłuższa niż szeroka, o wydłużonych i bocznie zaokrąglonych zapoliczkach. Oczy złożone buduje u samca około 40, a u samicy około 20 omatidiów. Nadustek samca jest na przedzie wydłużony w rogokształtny wyrostek. Czułki buduje jedenaście członów, z których trzy ostatnie są powiększone. Głaszczki szczękowe mają trzeci człon tylko lekko wydłużony bocznie, a pozostałe człony zupełnie niezmodyfikowane. Przedplecze jest nieco dłuższe niż szerokie, o okrągławo rozszerzonych krawędziach przednio-bocznych. Pokrywy są szersze niż dłuższe. Zapiersie u samców (metawentryt) ma silnie wydłużone, u wierzchołka zwężone wyrostki. Odnóża przedniej pary mają uzbrojone kolcami brzuszne brzegi krętarzy i ud oraz małą ostrogę na szczycie goleni. Odnóża środkowej pary mają kolce na spodach krętarzy, niezmodyfikowane uda, a golenie z pojedynczymi kolcami na szczycie. Biodra, krętarze i uda tylnej pary odnóży również pozbawione są modyfikacji. Odwłok jest szeroki na przedzie i zwęża się ku tyłowi. Genitalia samca mają środkowy płat edeagusa symetryczny.
Owad ten jest endemitem południowo-zachodniej części Chin, znanym tylko z lokalizacji typowej w Tybecie. Spotykany był na rzędnych 2500 m n.p.m. Zasiedla ściółkę w lasach mieszanych.

</doc>
<doc id="5033585" url="https://pl.wikipedia.org/wiki?curid=5033585" title="Poiana Mărului">
Poiana Mărului



</doc>
<doc id="5033586" url="https://pl.wikipedia.org/wiki?curid=5033586" title="Ośrodek Zapasowy Broni Pancernych typ I nr 1">
Ośrodek Zapasowy Broni Pancernych typ I nr 1

Ośrodek Zapasowy Broni Pancernych typ I nr 1 (OZBPanc. nr 1) – oddział broni pancernej Wojska Polskiego II RP z okresu kampanii wrześniowej.
Ośrodek Zapasowy Broni Pancernych typ I nr 1 nie występował w organizacji pokojowej Wojska Polskiego. Był jednostką formowaną zgodnie z planem mobilizacyjnym „W” w Warszawie, w II rzucie mobilizacji powszechnej. Jednostką mobilizującą był 3 batalion pancerny.
Historia i Formowanie.
W ramach mobilizacji powszechnej w jej II rzucie z kadry i rezerwistów 3 batalionu pancernego oraz nadwyżek kadry i rezerwistów z 11 batalionu pancernego. Zmobilizowano Ośrodek Zapasowy Broni Pancernych typu I nr 1. Ośrodek ten miał za zadanie przeszkolenie uzupełnień dla załóg i pododdziałów czołgów lekkich 7TP.
Etat przewidywał skład ośrodka:
Dowództwo ośrodka objął mjr br. panc. Karol Krzyżanowski. Jeszcze nie sformowany ośrodek 5 września 1939 otrzymał rozkaz opuszczenia Warszawy i przemarszu do Lublina. Z nadwyżek 3 batalionu pancernego i tworzącego się ośrodka wyodrębniono kompanię kilkudziesięciu żołnierzy pod dowództwem kpt. br. panc. Antoniego Henryka Krzyżanowskiego, do obrony mostów w Warszawie. Kompania ta dała początek, batalionowi ochrony mostów. Adiutantem batalionu był por. br. panc. Konrad Piotr Siekierski.
Działania OZBPanc. nr 1.
Niezwłocznie 5 września kompania kapitana Krzyżanowskiego objęła obronę mostów w Warszawie na Wiśle. Do kompanii, a następnie batalionu obrony mostów, sukcesywnie włączano wszystkich żołnierzy broni pancernej z ewakuowanych grup z zachodu i północy kraju, a także z formacji przebijających się do Warszawy. Do batalionu przydzielono wzmocnienie w postaci saperów, armat ppanc. i broni maszynowej. Batalion stał się też stacją zborną żołnierzy broni pancernych. Pod koniec września osiągnął stan 318 żołnierzy. Chronił mosty: kolejowy koło Cytadeli, Kierbedzia, Poniatowskiego i Średnicowy oraz zaporę przeciwminową w górze rzeki. Ponadto żołnierze prowadzili patrole wzdłuż rzeki kontrolowali ruch na mostach i chronili przed dywersantami. Pododdziały batalionu poniosły straty od ataków lotniczych i ostrzału artylerii nieprzyjaciela.
Batalion składał się z obsady:
Ośrodek opuścił Warszawę 6 września w sile ponad 1000 żołnierzy na ponad 100 pojazdach mechanicznych. 7 września dotarł do Lublina, skąd 9 września pojechał w kierunku wschodnim do Łucka i Kiwerc, które osiągnął 10 września.
W Łucku do ośrodka dołączył oddział ochronno-techniczny z pozostałości 12 batalionu pancernego. Na wiadomość od Sztabu NW, że z Francji wypłynął 14 września transport z batalionem czołgów Renault R-35, nakazano ośrodkowi marsz w kierunku granicy rumuńskiej, gdzie 20 września w porcie w Konstancy miał rozpocząć wyładunek sprzętu. Ośrodek podjął marsz 15 września, osiągając 16 września miejscowość Podkamień na Podolu, a 17 września do Horodenki. W rejonie tej miejscowości następnego dnia część żołnierzy II rzutu OZBPanc. nr 1 dostała się do niewoli sowieckiej otoczona przez czołówkę pancerną. Pozostali żołnierze przedostali się do Rumunii, a następnie ewakuowali się do Francji i Wielkiej Brytanii tworząc zręby jednostek pancernych PSZ.
Według innych źródeł rzut (II) gąsienicowy OZBPanc. nr 1 i część OZBPanc. nr 2 z Lublina oraz pozostałości 81 dywizjonu pancernego podczas przeprawy przez Dniestr w Niżniowie stoczyły walkę z sowieckim plutonem czołgów BT. W trakcie walki po stronie polskiej wzięło udział 7 czołgów rozpoznawczych TK-3 i trzy samochody pancerne wz. 34, w jej wyniku uległo zniszczeniu i uszkodzeniu 6 tankietek i 1 samochód pancerny. Kolumnie samochodowej z pozostałymi pojazdami pancernymi udało się wycofać i uciec, a 18 września przekroczyć granicę z Rumunią w Kutach.

</doc>
<doc id="5033588" url="https://pl.wikipedia.org/wiki?curid=5033588" title="Poieni">
Poieni



</doc>
<doc id="5033591" url="https://pl.wikipedia.org/wiki?curid=5033591" title="Metalowe płyty">
Metalowe płyty

Metalowe płyty – zróżnicowana grupa artefaktów odgrywająca istotną rolę w wierzeniach ruchu świętych w dniach ostatnich (mormonów).
Zgodnie z przekazem zawartym w Księdze Mormona płyty odlane z rozmaitych metali i stopów miały być podstawowym materiałem służącym do przechowywania informacji w opisywanych w niej społeczeństwach starożytnego kontynentu amerykańskiego. Na sam materiał źródłowy Księgi Mormona miało się złożyć szereg zapisów z różnych okresów tak jeredyckiej jak i nefickiej historii. Zachowane miały one zostać wyryte na cienkich arkuszach metalu.
Nadto do wymienianych w mormońskiej świętej księdze tekstów przechowanych na metalowych płytach zalicza się zapisy pierwotnie będące w posiadaniu Labana, wykonane z mosiądzu. Wedle mormońskich wierzeń po zgładzeniu Labana miały one zostać zabrane przez Nefiego na zachodnią półkulę. Zawierały one również między innymi Pięcioksiąg oraz kroniki opisujące dzieje Izraelitów.
Płyty przewijają się przez historię ludów opisywanych przez Księgę Mormona czasem również i w świeckim kontekście. Miały być one integralną częścią nefickiej tradycji piśmienniczej. Rozmaite ich zbiory przekazywać mieli sobie tak prorocy, jak i królowie, częściowo jako przedmioty święte, czasem zaś jako symbole władzy. W nefickich tradycjach ceremonialne wymienianie się zapisami na płytach miało być zwyczajem podczas spotkań różnych gałęzi tej samej rodziny. Nefici mieli mieć poza tym świadomość, iż ponoszą odpowiedzialność za to, co zawrą w takowych zapisach, jak również, że będą osądzani na podstawie jakości takowych zapisów.
Źródła mormońskie spekulują o naturze, wyglądzie, składzie i metodach wykonania rozmaitych przedmiotów tego typu. Publikacje niezwiązane z tą tradycją religijną uczyniły płyty, a raczej brak materialnych dowodów na ich istnienie, jednym z punktów wyjścia do generalnej krytyki mormonizmu. Niemniej, niezależnie od sporów i kontrowersji, płyty utrwalone zostały w mormońskiej sztuce i kulturze popularnej. Najlepiej znany zbiór należący do tych artefaktów, złote płyty, doczekał się także odniesień w pozostającej poza bezpośrednim wpływem mormonizmu kulturze amerykańskiej, chociażby w filmie "The Work and the Glory" (2004) w reżyserii Russella Holta.

</doc>
<doc id="5033596" url="https://pl.wikipedia.org/wiki?curid=5033596" title="Maraton w Szanghaju">
Maraton w Szanghaju

Maraton w Szanghaju, Międzynarodowy Maraton w Szanghaju (, ) – maratoński bieg uliczny rozgrywany co roku na ulicach Szanghaju, w Chinach. Pierwsza edycja maratonu w Szanghaju odbyła się 28 września 1996 roku.
Lista zwycięzców.
Lista zwycięzców maratonu w Szanghaju:

</doc>
<doc id="5033597" url="https://pl.wikipedia.org/wiki?curid=5033597" title="Parafia św. Maksymiliana Marii Kolbego w Starym Skarżynie">
Parafia św. Maksymiliana Marii Kolbego w Starym Skarżynie

Parafia pw. Świętego Maksymiliana Marii Kolbego w Starym Skarżynie – parafia rzymskokatolicka należąca do dekanatu Zambrów, diecezji łomżyńskiej, metropolii białostockiej. Erygowana została w 1995 roku. Jest prowadzona przez księży diecezjalnych.
Kościół parafialny.
Kościół murowany pw. św. Maksymiliana Marii Kolbego z lat 1984-1988.
Obszar parafii.
W granicach parafii znajdują się miejscowości:

</doc>
<doc id="5033599" url="https://pl.wikipedia.org/wiki?curid=5033599" title="Pselaphodes grebennikovi">
Pselaphodes grebennikovi

Pselaphodes grebennikovi – rodzaj chrząszczy z rodziny kusakowatych i podrodziny marników. Występuje endemicznie w Chinach.
Gatunek ten opisali po raz pierwszy w 2013 roku Yin Ziwei i Peter Hlaváč na łamach "ZooKeys". Jako miejsce typowe wskazano górę Cang Shan w chińskiej prowincji Junnan. Epitet gatunkowy nadano na cześć Wasilija Griebiennikowa, który odłowił materiał typowy.
Chrząszcz ten osiąga od 3,21 do 3,55 mm długości i od 1,31 do 1,37 mm szerokości ciała. Ubarwienie ma rudobrązowe. Głowa jest dłuższa niż szeroka, o bocznie zaokrąglonych zapoliczkach. Oczy złożone buduje u samca około 40, a u samicy około 25 omatidiów. Czułki buduje jedenaście członów, z których trzy ostatnie są powiększone, a u samca ponadto człony siódmy, dziewiąty, dziesiąty i jedenasty są zmodyfikowane. Przedplecze jest nieco dłuższe niż szerokie, o okrągławo rozszerzonych krawędziach przednio-bocznych. Pokrywy są szersze niż dłuższe. Zapiersie u samców (metawentryt) ma długie i szerokie wyrostki. Odnóża przedniej pary mają uzbrojone kolcami brzuszne brzegi krętarzy i ud oraz małą ostrogę na szczycie goleni. Odnóża środkowej pary mają małe kolce na spodach krętarzy oraz niezmodyfikowane uda. Biodra, krętarze i uda tylnej pary odnóży również pozbawione są modyfikacji. Odwłok jest szeroki na przedzie i zwęża się ku tyłowi. Genitalia samca mają środkowy płat edeagusa asymetryczny, długi i zaokrąglony na szczycie.
Owad ten jest endemitem południowo-zachodniej części Chin, znanym tylko z lokalizacji typowej w prowincji Junnan. Spotykany był na rzędnych 2714 m n.p.m. Zasiedla ściółkę w lasach liściastych.

</doc>
<doc id="5033604" url="https://pl.wikipedia.org/wiki?curid=5033604" title="Pselaphodes daii">
Pselaphodes daii

Pselaphodes daii – gatunek chrząszcza z rodziny kusakowatych i podrodziny marników. Występuje endemicznie w Chinach.
Taksonomia.
Gatunek ten opisali po raz pierwszy w 2013 roku Yin Ziwei i Peter Hlaváč na łamach "ZooKeys". Jako miejsce typowe wskazano przełęcz w masywie Erlang Shanu koło Ludingu w chińskiej prowincji Syczuan. Epitet gatunkowy nadano na cześć Dai Congchao, który odłowił holotyp. Holotyp zdeponowano w Zbiorze Owadów Shanghai Shifan Daxue.
Gatunek zalicza się w obrębie rodzaju do grupy gatunków "Pselaphodes tianmuensis", obejmującej również "Pselaphodes anhuianus", "Pselaphodes hainanensis", "Pselaphodes kuankuoshuiensis", "Pselaphodes longilobus", "Pselaphodes tianmuensis", "Pselaphodes tiantongensis", "Pselaphodes wrasei", "Pselaphodes yunnanicus".
Morfologia.
Chrząszcz ten osiąga od 3,5 do 4,43 mm długości i od 1,33 do 1,41 mm szerokości ciała. Ubarwienie ma rudobrązowe. Głowa jest dłuższa niż szeroka, o bocznie zaokrąglonych zapoliczkach. Oczy złożone buduje u samca około 30, a u samicy około 25 omatidiów. Czułki buduje jedenaście członów, z których trzy ostatnie są powiększone, a u samca ponadto człon dziewiąty jest zmodyfikowany. Przedplecze jest nieco dłuższe niż szerokie, o okrągławo rozszerzonych krawędziach przednio-bocznych. Pokrywy są szersze niż dłuższe. Zapiersie u samców (metawentryt) ma długie, zwężone i u szczytu zaostrzone wyrostki. Odnóża przedniej pary mają uzbrojone kolcami brzuszne brzegi krętarzy i ud oraz drobną ostrogę na szczycie goleni. Odnóża środkowej pary mają małe kolce na spodach krętarzy oraz niezmodyfikowane uda. Biodra, krętarze i uda tylnej pary odnóży również pozbawione są modyfikacji. Odwłok jest szeroki na przedzie i zwęża się ku tyłowi. Genitalia samca mają środkowy płat edeagusa asymetryczny, krótki i na szczycie ścięty.
Ekologia i występowanie.
Owad ten jest endemitem południowo-zachodniej części Chin, znanym z gór Erlang Shan i Gongga Shan oraz rezerwatu przyrody Hailuogou w prowincji Syczuan. Spotykany był na rzędnych od 2200 do 3620 m n.p.m. Zasiedla ściółkę i mchy w lasach mieszanych.

</doc>
<doc id="5033609" url="https://pl.wikipedia.org/wiki?curid=5033609" title="Franz Schmidt (muzyk)">
Franz Schmidt (muzyk)

Franz Schmidt (ur. 22 grudnia 1874 w Pressburgu, zm. 11 lutego 1939 w Perchtoldsdorf) – austriacki kompozytor, wiolonczelista, pianista i dyrygent.
Życiorys.
Początkowo pobierał lekcje u organisty katedry w Bratysławie nazwiskiem Maher, w 1888 roku przeprowadził się z rodziną do Wiednia. W latach 1889–1896 uczył się w konserwatorium wiedeńskim u Roberta Fuchsa (teoria i harmonia) oraz Karla Udela i Ferdinanda Hellmesbergera (wiolonczela), studia ukończył z wyróżnieniem. Był wiolonczelistą Wiener Philharmoniker (1896–1911) oraz orkiestry Opery Wiedeńskiej (1896–1914). Od 1901 roku związany był z konserwatorium wiedeńskim, gdzie wykładał początkowo grę na wiolonczeli, a później grę na fortepianie (od 1914) oraz kontrapunkt i kompozycję (od 1922). Był dyrektorem (1925–1927) i rektorem (1927–1931) konserwatorium. W 1934 roku Uniwersytet Wiedeński przyznał mu tytuł doktora honoris causa. W 1937 roku otrzymał nagrodę im. Beethovena, przyznawaną przez Preußische Akademie der Künste.
Twórczość.
Tworzył w stylu późnoromantycznym, wykorzystując elementy węgierskiego folkloru muzycznego. W symfoniach, opartych na ludowych melodiach węgierskich, słowiańskich i niemieckich, stosował technikę wariacyjną, łącząc elementy formy sonatowej, ronda, trzyczęściowej ABA i fugi. W twórczości organowej, wzorowanej na muzyce J.S. Bacha, posługiwał się dawnymi formami: preludium, toccatą, przygrywką chorałową. Preferował klasyczną polifonię, będąc przeciwnikiem romantycznego orkiestrowego traktowania organów.

</doc>
<doc id="5033619" url="https://pl.wikipedia.org/wiki?curid=5033619" title="Pselaphodes longilobus">
Pselaphodes longilobus

Pselaphodes longilobus – gatunek chrząszczy z rodziny kusakowatych i podrodziny marników. Występuje endemicznie w Chinach.
Taksonomia.
Gatunek ten opisali po raz pierwszy w 2013 roku Yin Ziwei i Peter Hlaváč na łamach "ZooKeys". Jako miejsce typowe wskazano górę Jizu Shan w chińskiej prowincji Junnan. Holotyp zdeponowano w Zbiorze Owadów Shanghai Shifan Daxue.
Gatunek zalicza się w obrębie rodzaju do grupy gatunków "Pselaphodes tianmuensis", obejmującej również "Pselaphodes anhuianus", "Pselaphodes daii", "Pselaphodes hainanensis", "Pselaphodes kuankuoshuiensis", "Pselaphodes tianmuensis", "Pselaphodes tiantongensis", "Pselaphodes wrasei", "Pselaphodes yunnanicus".
Morfologia.
Chrząszcz ten osiąga od 3,31 do 3,37 mm długości i od 1,23 do 1,29 mm szerokości ciała. Ubarwienie ma rudobrązowe. Głowa jest dłuższa niż szeroka, o bocznie zaokrąglonych zapoliczkach. Oczy złożone buduje u samca około 25, a u samicy około 20 omatidiów. Czułki buduje jedenaście członów, z których trzy ostatnie są powiększone, a u samca ponadto człon dziewiąty jest zmodyfikowany. Przedplecze jest nieco dłuższe niż szerokie, o okrągławo rozszerzonych krawędziach przednio-bocznych. Pokrywy są szersze niż dłuższe. Zapiersie u samców (metawentryt) ma długie, szerokie i u szczytu zwężone wyrostki. Odnóża przedniej pary mają uzbrojone kolcami brzuszne brzegi krętarzy i ud oraz drobny wyrostek na szczycie goleni. Odnóża środkowej pary mają po dwa kolce na spodach krętarzy oraz niezmodyfikowane uda. Biodra, krętarze i uda tylnej pary odnóży również pozbawione są modyfikacji. Odwłok jest szeroki na przedzie i zwęża się ku tyłowi. Genitalia samca mają środkowy płat edeagusa asymetryczny, wydłużony i na szczycie ścięty.
Ekologia i występowanie.
Owad ten jest endemitem Chin, znanym z Jizu Shanu w Junnanie oraz Dabie Shanu w prowincji Hubei. Spotykany był na rzędnych od 640 do 3216 m n.p.m. Zasiedla ściółkę lasów.

</doc>
<doc id="5033621" url="https://pl.wikipedia.org/wiki?curid=5033621" title="Kościół św. Mikołaja w Prochach">
Kościół św. Mikołaja w Prochach

Kościół świętego Mikołaja w Prochach – rzymskokatolicki kościół parafialny należący do parafii pod tym samym wezwaniem (dekanat wolsztyński archidiecezji poznańskiej).
Jest to świątynia wzniesiona w 2 połowie XVIII wieku. Następnie została rozbudowana w 1861 roku o murowaną kaplicę pod wezwaniem Matki Bożej, dzięki staraniom Adama Broel-Plater, i później o drugą pod wezwaniem Serca Pana Jezusa. Remontowana była w latach: 1955, 1962 (wymieniono wówczas gont), 1982 i 2007.
Budowla jest drewniana, jednonawowa, posiada konstrukcję zrębową. Świątynia jest orientowana, wzniesiona została na planie krzyża z dwoma dużymi, murowanymi kaplicami umieszczonymi po bokach nawy, tworzącymi pseudotransept. Są one zbudowane w stylu neogotyckim, zamknięte są prostokątnie, posiadają kalenice równe nawie głównej, pokryte są dachówką i ozdobione są okrągłymi oknami z witrażami. Prezbiterium kościoła nie jest wydzielone z nawy, zamknięte jest trójbocznie, na jego osi znajduje się zakrystia, także zamknięta trójbocznie. Od frontu jest umieszczona czworokątna wieża, konstrukcji słupowej, posiadająca kruchtę w przyziemiu. Jest ona zwieńczona blaszanym barokowym dachem hełmowym z latarnią z chorągiewką i krzyżem. Świątynię nakrywa dach jednokalenicowy, pokryty gontem, z kolei kaplice są nakryte dachówką. Wnętrze jest nakryte płaskim stropem, natomiast w kaplicach znajduje się strop krzyżowy. Podłoga została wykonana z desek. Chór muzyczny jest nadwieszony, posiada parapet o prostej linii, ozdobiony jest polichromią wykonaną w 1953 roku, przedstawiającą trzy modlące się Anioły, na chórze są umieszczone organy. Belka tęczowa jest ozdobiona krucyfiksem z XIX wieku. Polichromia w kaplicach przedstawia wizerunki Maryi z aniołami i Jezusem z Ewangelistami. Ołtarz główny powstał w XVIII wieku i jest ozdobiony późnogotycką płaskorzeźbą Rodzina Marii powstałą około 1500 roku. Dwa ołtarze boczne i dwa w kaplicach zostały wykonane w 2 połowie XIX wieku. Ambona reprezentuje styl późnobarokowy i jest ozdobiona w zwieńczeniu rzeźbą Boga Ojca. Chrzcielnica w stylu barokowo-klasycystycznym pochodzi z 2 połowy XVIII wieku. Kościół posiada także liczne obrazy i rzeźby powstałe od XVII wieku.

</doc>
<doc id="5033622" url="https://pl.wikipedia.org/wiki?curid=5033622" title="Rejon chołm-żyrkowski">
Rejon chołm-żyrkowski



</doc>
<doc id="5033629" url="https://pl.wikipedia.org/wiki?curid=5033629" title="Bernard Wagenaar">
Bernard Wagenaar

Bernard Wagenaar (ur. 18 lipca 1894 w Arnhem, zm. 19 maja 1971 w York w stanie Maine) – amerykański kompozytor pochodzenia holenderskiego.
Życiorys.
Ukończył konserwatorium w Utrechcie, gdzie jego nauczycielami byli Gerard Veerman (skrzypce), Lucie Veerman Bekker (fortepian) i Johan Wagenaar (kompozycja). W latach 1914–1920 działał jako nauczyciel i dyrygent w Holandii, w 1921 roku wyjechał do Stanów Zjednoczonych, gdzie w 1927 roku otrzymał obywatelstwo. Od 1921 do 1923 występował jako skrzypek z New York Philharmonic. Uczył fugi, orkiestracji i kompozycji w nowojorskim Institute of Musical Art (1925–1946), a następnie w Juilliard School of Music (1946–1968). Uczestniczył w pracach League of Composers oraz amerykańskiej sekcji Międzynarodowego Towarzystwa Muzyki Współczesnej. Odznaczony został krzyżem oficerskim Orderu Oranje-Nassau.
W swojej twórczości łączył elementy późnoromantyczne, impresjonistyczne i neoklasyczne.

</doc>
<doc id="5033630" url="https://pl.wikipedia.org/wiki?curid=5033630" title="Wałęsalik">
Wałęsalik



</doc>
<doc id="5033636" url="https://pl.wikipedia.org/wiki?curid=5033636" title="Kościół św. Teresy od Dzieciątka Jezus i Męczenników Rzymskich w Warszawie">
Kościół św. Teresy od Dzieciątka Jezus i Męczenników Rzymskich w Warszawie

Kościół świętej Teresy od Dzieciątka Jezus i Męczenników Rzymskich w Warszawie – rzymskokatolicki kościół parafialny należący do parafii pod tym samym wezwaniem (dekanat ursuski archidiecezji warszawskiej). Znajduje się w warszawskiej dzielnicy Włochy, na osiedlu Włochy, w terenie Nowych Włoch.
Budowa monumentalnej świątyni według projektu architekta Stefana Kozińskiego rozpoczęła się po zakończeniu II wojny światowej. W sierpniu 1947 roku ksiądz arcybiskup Antoni Szlagowski poświęcił fundamenty i wmurował kamień węgielny. Pierwszą mszę świętą w jeszcze budującym się kościele odprawił w dniu 8 grudnia 1953 roku ówczesny jej proboszcz, ksiądz Julian Chrościcki. W dniu 24 czerwca 1965 roku ks. kardynał Stefan Wyszyński metropolita warszawski i prymas Polski konsekrował obecną świątynię. W 1973 roku w podziemiach kościoła został pochowany wspomniany wyżej ksiądz Chrościcki. W latach 1973-1993, podczas pracy nowego proboszcza księdza Henryka Miastowskiego, zostało wyposażone wnętrze kościoła: ławki, konfesjonały, boazeria, oświetlenie, kaplica-krypta dla zmarłego proboszcza, umeblowanie i mozaika w prezbiterium, witraże.

</doc>
<doc id="5033640" url="https://pl.wikipedia.org/wiki?curid=5033640" title="SSC Giugliano">
SSC Giugliano



</doc>
<doc id="5033649" url="https://pl.wikipedia.org/wiki?curid=5033649" title="Tōkyō Daijin-gū">
Tōkyō Daijin-gū



</doc>
<doc id="5033652" url="https://pl.wikipedia.org/wiki?curid=5033652" title="Zheng Shuyin">
Zheng Shuyin

Zheng Shuyin (chiń. 郑姝音; ur. 1 maja 1994 w Dandong) – chińska zawodniczka taekwondo, mistrzyni olimpijska z Rio de Janeiro (2016), trzykrotna medalistka mistrzostw świata.
W 2010 roku wystąpiła na igrzyskach olimpijskich młodzieży w Singapurze i w kategorii powyżej 63 kg zdobyła złoty medal. W 2016 roku uczestniczyła w igrzyskach olimpijskich w Rio de Janeiro. W kategorii powyżej 67 kg zdobyła złoty medal olimpijski. 
W latach 2015–2019 zdobyła trzy medale mistrzostw świata (dwa srebrne i jeden brązowy), w 2015 roku złote medale światowych wojskowych igrzysk sportowych i uniwersjady, a w 2016 roku brązowy medal mistrzostw Azji. 

</doc>
<doc id="5033663" url="https://pl.wikipedia.org/wiki?curid=5033663" title="Stanisław Czajka (pedagog)">
Stanisław Czajka (pedagog)

Stanisław Antoni Czajka (ur. 22 kwietnia 1941 w Dąbrówce Pniowskiej) – nauczyciel, polonista, dyrektor Biblioteki Narodowej w latach 1983–1992, przewodniczący Stowarzyszenia Bibliotekarzy Polskich w latach 1989–2001.
Życiorys.
Po ukończeniu Technikum Mechanicznego w Nysie pracował w Zakładach Azotowych w Kędzierzynie oraz w Zakładach Siarkowych w Machowie k. Tarnobrzega. Następnie przerwał pracę i podjął naukę w pomaturalnym Studium Nauczycielskim w Rzeszowie. Po uzyskaniu dyplomu z prawem do nauczania języka polskiego, pracował od 1962 r. jako nauczyciel w szkolnictwie podstawowym w Rzeszowie. Ze szkolnictwem na terenie Rzeszowa związany był ponad dziesięć lat. Tu też założył rodzinę z nauczycielką – polonistką, jednocześnie kontynuował naukę na studiach magisterskich w Wyższej Szkole Pedagogicznej na Wydziale Filologii Polskiej w Krakowie.
W latach 1975-1978 studiował w Wyższej Szkole Nauk Społecznych w Warszawie, gdzie przygotowywał rozprawę doktorską pt. "Aktywność kulturalna inteligencji technicznej." Stopień doktora nauk humanistycznych uzyskał w 1978 r. Zawodowo zajmował się sprawami kultury, w latach 1978-1979 kierował Zakładem Badania Audytorium Kultury w Instytucie Kultury w Warszawie. Od kwietnia 1979 r. związał się z Biblioteką Narodową, początkowo jako zastępca dyrektora, a w latach 1983-1992 dyrektor Biblioteki Narodowej.
Na stanowisku wicedyrektora był odpowiedzialny za gromadzenie i udostępnianie zbiorów oraz współpracę z głównym architektem nowego gmachu Biblioteki w Alei Niepodległości 213. Jako dyrektor zajmował się całością spraw związanych z budową oraz wyposażeniem i przemieszczeniem zbiorów do nowych budynków Biblioteki. Było to największe przedsięwzięcie w zakresie budownictwa bibliotecznego w Polsce. W latach 80. w porozumieniu z organizacjami bibliotekarskimi zorganizował prace nad raportem odzwierciedlającym stan polskiego bibliotekarstwa z elementami prognozy do roku 2000.
W latach 1993-2006 kontynuował pracę w BN ponownie jako zastępca dyrektora, zajmując się m.in. nadzorem nad budową i wyposażeniem BN.
Jest autorem ponad 70 publikacji dotyczących Biblioteki Narodowej, Stowarzyszenia Bibliotekarzy Polskich, zawodu bibliotekarza, prawa bibliotecznego, zarządzania biblioteką, budownictwa bibliotecznego. Był redaktorem naczelnym „Rocznika Biblioteki Narodowej” (1985-1995) i „Polish Libraries Today” (1991-1995), przewodniczącym Komitetu Redakcyjnego serii SBP „Propozycje i Materiały”, członkiem Komitetu Redakcyjnego serii „Nauka – Dydaktyka – Praktyka”, członkiem Rady Programowej „Przeglądu Bibliotecznego”.
Funkcje społeczne.
W strukturach Stowarzyszenia Bibliotekarzy Polskich zaczął działać w połowie lat 80. W 1985 r. przewodniczył obradom Krajowego Zjazdu Delegatów w Toruniu, był też wówczas przedstawicielem Polski w Sekcji Bibliotek Narodowych IFLA. Podczas Zjazdu Krajowego Delegatów w Gdańsku w maju 1989 r. został wybrany na stanowisko Przewodniczącego SBP. Funkcję tę pełnił przez trzy czteroletnie kadencje do czerwca 2001 r.
Podjął trudne zadanie restrukturyzacji SBP w okresie transformacji ustrojowej kraju. Stawiał na budowanie ekonomicznych podstaw funkcjonowania SBP i dyscyplinę finansową. Angażował się osobiście w wiele działań. Brał udział w pracach komisji przygotowujących projekt ustawy o bibliotekach z 1997 r., a później jej nowelizacji w 2001 r. Inicjował organizowanie licznych krajowych konferencji dla bibliotekarzy (m.in. z zakresu automatyzacji bibliotek, digitalizacji zbiorów, nowych technologii, zabezpieczenia zbiorów), wygłaszając referaty prezentujące zadania i znaczenie SBP oraz jego rolę w integracji środowiska.

</doc>
<doc id="5033673" url="https://pl.wikipedia.org/wiki?curid=5033673" title="TIX">
TIX



</doc>
<doc id="5033674" url="https://pl.wikipedia.org/wiki?curid=5033674" title="Zapora Moiry">
Zapora Moiry

Zapora Moiry (fr. "Barrage de Moiry") – zapora wodna w szwajcarskiej części Alp Pennińskich. Przegradza dolinę zwaną Val de Moiry, tworząc jezioro zaporowe Moiry. Jej właścicielem jest firma „Forces Motrices de la Gougra” SA.
Położenie.
Zapora leży w rozległej dolinie Anniviers, w jej bocznej dolinie Val de Moiry, powyżej wsi Grimentz. Z punktu widzenia administracyjnego znajduje się w gminie Anniviers w dystrykcie Sierre w kantonie Valais. Wzniesiono ją w przewężeniu Val de Moiry, pomiędzy skalnymi grzędami odchodzącymi od szczytu Ché de Mareinda (2903 m n.p.m.) po stronie zachodniej (lewej patrząc od strony wodnej zapory) i szczytu Corne de Sorebois (2895 m n.p.m.) po stronie wschodniej. Spływające z niej wody nadmiarowe tworzą potok zwany La Gougra (lewobrzeżny dopływ La Navisence).
Historia budowy.
Projektantem obiektu był szwajcarski inżynier, wybitny specjalista w zakresie budowy zapór Alfred Stucky. Projekt powstał w 1954 r., budowę ukończono i zaporę oddano do użytku w roku 1958. Przy budowie pracowało do 1200 ludzi. Materiały budowlane (stal, cement, drewno) dowożono z Sierre, natomiast kruszywo – z moren lodowca Moiry, znajdującego się powyżej, w zamknięciu doliny. Cały beton wytwarzano na miejscu. Poza budową samej zapory w tym samym czasie wybudowano podziemną sztolnię, doprowadzającą wody ze zbiornika do elektrowni wodnej w przysiółku Mottec (1564 m n.p.m.) w sąsiedniej dolinie rzeki La Navisence, którą uruchomiono w roku 1959.
Charakterystyka techniczna.
Zapora betonowa, lekka, łukowa o podwójnej krzywiźnie, wzniesiona na podłożu ze skał metamorficznych. Wysokość zapory wynosi 148 m, długość korony 610 m. Korona muru zapory leży na wysokości 2250 m n.p.m. Grubość muru zapory wynosi od 34 m przy fundamentach do 7 m w koronie, a jego objętość 814,5 tys. m3. Posiada górny przepust przelewowy o maksymalnym przepływie 60 m3/s oraz upust denny o przepływie 55 m3/s. Wielkość przesączania wód przez zaporę (łącznie z przesiąkaniem przez podłoże) przy maksymalnym wypełnieniu zbiornika wynosi ok. 1 l/s.
Elektrownia wodna.
Składnikiem zespołu hydroenergetycznego jest położona w sąsiedniej dolinie elektrownia wodna Mottec, wyposażona w 3 turbiny Peltona oraz dwa systemy pompowe odwracalne o łącznej mocy 69 MW. Spadek (maksymalny) wód od zapory do elektrowni Mottec wynosi 685 m. Sztolnia doprowadzająca wodę do elektrowni ma średnicę 2,4 m i nominalny przepływ 12 m3/s.

</doc>
<doc id="5033680" url="https://pl.wikipedia.org/wiki?curid=5033680" title="Port Giurgiulești">
Port Giurgiulești

Port Giurgiulești (rum. "Portul Giurgiulești") – jedyny port Mołdawii dostępny dla statków pełnomorskich, położony u ujścia Prutu do Dunaju, na południu kraju w miejscowości Giurgiulești.
Historia.
Do czasu powstania portu nieposiadająca dostępu do morza Mołdawia była uzależniona od korzystania z portów w Rumunii lub na Ukrainie. W 1999 roku dzięki zawarciu dwustronnej umowy granicznej, Mołdawia oddała sąsiedniemu krajowi ośmiokilometrowy odcinek drogi, łączącej Besarabię z Odessą, w zamian otrzymała 450 metrowy pas ziemi nad brzegiem Dunaju, który należał od rozpadu Związku Radzieckiego do Ukrainy. Dzięki temu w Giurgiulești możliwe było utworzenie wolnego obszaru celnego oraz wybudowanie portu morskiego. Budowa terminalu naftowego rozpoczęła się w 1996 roku, a jego uruchomienie miało miejsce 26 października 2006 roku. Port pasażerski Giurgiulești został oficjalnie otwarty 17 marca 2009 roku, wraz z uruchomieniem pierwszego promu pasażerskiego do Stambułu. Budowę terminalu przeładunkowego zboża ukończono 24 lipca 2009 roku.
Działalność.
Port Giurgiulesti składa się z terminalu naftowego, portu towarowego i pasażerskiego oraz obszaru przemysłowego. Terminal naftowy powstał dzięki inwestycjom zagranicznym o wartości 35 milionów dolarów. Nabrzeże może przyjmować statki pełnomorskie i barki rzeczne o zanurzeniu do 7 metrów oraz jednocześnie rozładowywać lub ładować do 3 różnych rodzajów produktów ropopochodnych. Łączna pojemność magazynów to ponad 63 tysiące m³, a maksymalna zdolność przeładunkowa to ponad 2 mln ton rocznie.
Terminal zbożowy ma zdolność odbioru 3000 ton zboża dziennie drogami i koleją oraz ładowność jednostek transportu morskiego do 8000 ton, z prędkością załadunku 1000 ton na godzinę. Ma zdolności przerobowe na eksport do 800 tysięcy ton zboża.
Cały obszar o wielkości 120 ha ma status wolnej strefy ekonomicznej do 2030 roku.

</doc>
<doc id="5033681" url="https://pl.wikipedia.org/wiki?curid=5033681" title="Norbert Piekielny">
Norbert Piekielny

Norbert Piekielny (ur. 4 marca 1996 w Ostrzeszowie) – polski łyżwiarz szybki, kolarz, lekkoatleta, rekordzista Polski w biegu godzinnym.
Swoją przygodę ze sportem rozpoczynał jako lekkoatleta w klubie LKS Orkan Ostrzeszów, później reprezentował UKS Sokół Żmigród. Specjalizował się w biegach długodystansowych oraz ulicznych. Wielokrotnie plasował się w czołówce Mistrzostw Polski, zwyciężał lub stawał na podium największych biegów ulicznych w Polsce. Jego rekord życiowy na 10 km wynosi 30:43 (Maniacka dziesiątka 2017) do wyników doprowadził go trener Jan Fus
Kolarstwo rozpoczął od ekipy KK Legia 1928 InterCars prowadzonej przez Dariusza Cejnera (2017-2018) w pierwszym sezonie ukończył etapy klasy UCI 2.2 w wyścigach Dookoła Mazowsza i Tour of Małopolska. Zwyciężył w górskiej czasówce w Wojcieszowie. Kolejny sezon rozpoczął już w hiszpańskiej drużynie Team Cycling Galicia, zajął 17. miejsce w jeździe na czas w Campeonato de Galicia, był 12 na trzecim etapie Volta ao Douro.
Od 2020 roku zajmuje się łyżwiarstwem szybkim pod okiem trenera Wiesława Kmiecika. W debiutanckim sezonie 28 lutego 2021 ustanowił rekord Polski w jeździe godzinnej. Wielokrotny medalista Polski w tej dyscyplinie.

</doc>
<doc id="5033685" url="https://pl.wikipedia.org/wiki?curid=5033685" title="Marcin Król (ujednoznacznienie)">
Marcin Król (ujednoznacznienie)



</doc>
<doc id="5033687" url="https://pl.wikipedia.org/wiki?curid=5033687" title="Anna Kalbarczyk">
Anna Kalbarczyk

Anna Kalbarczyk (ur. 15 kwietnia 1958 w Warszawie) – polska malarka, grafik, autorka książek z dziedziny arteterapii, edukacji plastycznej dzieci i młodzieży, sztuki i biblistyki.
Życiorys.
W 1991 r. ukończyła Państwową Wyższą Szkołę Sztuk Plastycznych w Poznaniu. Studia podyplomowe na kierunku Duchowość Chrześcijańska na Papieskim Wydziale Teologicznym w Warszawie ukończyła w 2005 r.
Publikacje książkowe:
Publikacje i artykuły:
Nagrody.
Druga nagroda w ogólnopolskim Konkursie na Grę Planszową dla małych dzieci pt. "Wymyśl grę. Zostań autorem Granny".

</doc>
<doc id="5033690" url="https://pl.wikipedia.org/wiki?curid=5033690" title="Krzysztof Rześniowiecki (dziennikarz)">
Krzysztof Rześniowiecki (dziennikarz)

Krzysztof Rześniowiecki (ur. 15 sierpnia 1979 we Wrocławiu) – polski dziennikarz i prezenter telewizyjny. 
Życiorys.
W szkole średniej założył wrocławski kabaret „Bijcie Bravo”, występował w słuchowiskach radiowych Polskiego Radia Wrocław i programach młodzieżowych TVP Wrocław. Ukończył studia w Dolnośląskiej Szkole Wyższej na kierunkach: Pedagogika mediów i animacji kulturalnej oraz Terapia pedagogiczna. 
Zanim rozpoczął karierę dziennikarską, pracował w firmach finansowych jako przedstawiciel handlowy i specjalista ds. windykacji. W 2006 rozpoczął pracę w TVP Wrocław, był reporterem i prowadzącym program informacyjny "Fakty".
W 2009 przeprowadził się do Warszawy i wkrótce został dziennikarzem "Panoramy". W 2017 rozpoczął współpracę z redakcją programu "Pytaniem na śniadanie", dla której tworzy autorskie cykle "PNŚ na BIS", "Program antywirusowy" i "Z archiwum 2", a w latach 2018–2020 wraz z żoną, Anną Matusiak-Rześniowiecką, współprowadził sobotni program "PNŚ Extra – śladami kultowych seriali" na antenie TVP2. 
Jest scenarzystą i reżyserem wielu spotów telewizyjnych i internetowych, takich jak m.in. Eurowizja Junior 2019, "Wkręceni w randkę", "Anything Goes. Ale jazda!" czy książki Anny Matusiak-Rześniowieckiej "Molestowane - historie prawdziwe". Wystąpił epizodycznie w serialu "Za marzenia" i filmie "Futro z misia". 
Życie prywatne.
28 czerwca 2014 poślubił dziennikarkę Annę Matusiak, którą poznał podczas pracy w TVP Wrocław. Mają syna, Maksymiliana (ur. 2017).

</doc>
<doc id="5033692" url="https://pl.wikipedia.org/wiki?curid=5033692" title="Jenny Meldrum">
Jenny Meldrum

Jennifer Anne Meldrum z domu Wingerson (ur. 12 kwietnia 1943 w Toronto) – kanadyjska lekkoatletka, płotkarka i wieloboistka, medalistka igrzysk panamerykańskich i igrzysk Brytyjskiej Wspólnoty Narodów, dwukrotna olimpijka.
Kariera sportowa.
Zdobyła srebrny medal w biegu na 80 metrów przez płotki na igrzyskach panamerykańskich w 1963 w São Paulo, przegrywając jedynie z Jo Ann Terry ze Stanów Zjednoczonych, a wyprzedzając Brazylijkę Wandę dos Santos. Zajęła 13. miejsce w pięcioboju i odpadła w eliminacjach biegu na 80 metrów przez płotki na igrzyskach olimpijskich w 1964 w Tokio. Na igrzyskach Imperium Brytyjskiego i Wspólnoty Brytyjskiej w 1966 w Kingston zdobyła brązowy medal w biegu na 80 metrów przez płotki (przegrywając tylko z Pamelą Kilborn z Australii i Carmen Smith) z Jamajki, a także zajęła 6. miejsce w skoku w dal i 9. miejsce w pchnięciu kulą.
Wywalczyła dwa srebrne medale: w sztafecie 4 × 100 metrów (w składzie: Irene Piotrowski, Meldrum, Judy Dallimore i Jan Maddin) oraz w pięcioboju (za Amerykanką Pat Winslow, a przed Brazylijką Aídą dos Santos) oraz zajęła 8. miejsca w biegu na 80 metrów przez płotki i w skoku w dal na igrzyskach panamerykańskich w 1967 w Winnipeg. Zajęła 11. miejsce w pięcioboju i odpadła w eliminacjach biegu na 80 metrów przez płotki na igrzyskach olimpijskich w 1968 w Meksyku. 
Zdobyła brązowy medal w pięcioboju za Mary Peters z Irlandii Północnej i Ann Wilson z Anglii oraz odpadła w eliminacjach biegu na 100 metrów przez płotki na igrzyskach Brytyjskiej Wspólnoty Narodów w 1970 w Edynburgu. Na igrzyskach panamerykańskich w 1971 w Cali zajęła 6. miejsce w biegu na 100 metrów przez płotki oraz 11. miejsce w pchnięciu kulą.
Maldrum była mistrzynią Kanady w biegu na 80 metrów przez płotki w latach 1962–1965 i 1967, w skoku w dal w latach 1961 i 1965–1967 oraz w pięcioboju w 1965, 1967 i 1967. Była wicemistrzynią swego kraju w biegu na 100 metrów w 1965, w biegu na 200 metrów w 1964 i 1965, w biegu na 80 metrów przez płotki w 1961, 1966 i 1968, w skoku w dal w 1968 i w pchnięciu kulą w 1961, a także brązową medalistką w biegu na 100 metrów w 1961 i 1963, w biegu na 200 metrów w 1963, w biegu na 100 metrów przez płotki w 1970 i 1971 oraz w pchnięciu kulą w 1965, 1966, 1968 i 1970.
Była również mistrzynią Stanów Zjednoczonych (AAU) w biegu na 200 metrów przez plotki w 1965, a także halową mistrzynią USA w biegu na 50 jardów w przez płotki w 1964.
Trzykrotnie poprawiała rekord Kanady w biegu na 80 metrów przez płotki do czasu 10,8 s, uzyskanego 7 września 1964 w Toronto oraz wyrównała rekord swego kraju w biegu na 100 metrów przez płotki czasem 14,2 s, osiągniętym 8 września 1966 w Ottawie. Była również dwukrotną rekordzistką Kanady w skoku w dal do rezultatu 6,013 m, osiągniętego 7 września 1966 w Saint-Lambert, pięciokrotną we pięcioboju do wyniku 4736 pkt uzyskanego 22 lipca 1970 w Edynburgu i jednokrotną w sztafecie 4 × 100 metrów w czasem 45,5 s (5 sierpnia 1967 w Winnipeg).

</doc>
<doc id="5033694" url="https://pl.wikipedia.org/wiki?curid=5033694" title="Morton Subotnick">
Morton Subotnick

Morton Subotnick (ur. 14 kwietnia 1933 w Los Angeles) – amerykański kompozytor.
Życiorys.
Ukończył filologię angielską na University of Denver (Bachelor of Arts, 1958) oraz studia w zakresie kompozycji u Dariusa Milhauda i Leona Kirchnera w Mills College w Oakland (Master of Arts, 1960). W latach 1961–1963 był dyrektorem muzycznym Ann Halprin’s Dance Company. Od 1967 do 1968 roku był dyrektorem The Electronic Circus przy Lincoln Center w Nowym Jorku, w 1965 roku założył studio muzyki elektronicznej na Uniwersytecie w Pittsburghu. Wykładał na Princeton University (1959–1960), Mills College (1959–1966), New York University (1966–1969) oraz University of Maryland (1968–1969). W latach 1969–1974 był prodziekanem wydziału muzyki w California Institute of the Arts, w 1974 roku objął katedrę kompozycji na tej uczelni. W latach 1979–1981 przebywał gościnnie w Europie. W 1998 roku otrzymał nagrodę SEAMUS za całokształt twórczości.
Twórczość.
Był pionierem interaktywnej muzyki elektronicznej, był pierwszym kompozytorem amerykańskim, który tworzył muzykę elektroniczną przeznaczoną wprost do nagrania na płyty LP. Skupiał się głównie na tworzeniu muzyki elektronicznej do wykonywania na żywo lub za pomocą syntezatora, muzyka czysto instrumentalna stanowi poboczną część jego twórczości. We współpracy z programistą Markiem Coniglio wydał w 1995 roku przeznaczoną dla dzieci interaktywną płytę CD-ROM "Making Music".

</doc>
<doc id="5033696" url="https://pl.wikipedia.org/wiki?curid=5033696" title="Amy Pascal">
Amy Pascal

Amy Beth Pascal (ur. 25 marca 1958 w Los Angeles) – amerykańska producentka filmowa, założycielka Pascal Pictures. Nominowana do Oscarów za filmy "Czwarta władza" i "Małe kobietki" oraz laureatka Złotego Globu za "Spider-Man Uniwersum".
Życiorys.
Dzieciństwo.
Pascal urodziła się w Los Angeles, w stanie Kalifornia w żydowskiej rodzinie, jako córka Barbary i Anthony'ego H. Pascalów.
Uczęszczała do Crossroads School w Santa Monica.
Kariera.
W latach 1986–1987 była wiceprezesem wytwórni filmowej 20th Century Fox.
W latach 2006–2015 pełniła funkcję przewodniczącej Motion Pictures w Sony Pictures Entertainment i współprzewodniczącej SPE. Za jej kadencji doszło do włamania na serwery Sony Pictures w 2014 roku.
W 2015 roku założyła własną firmę produkcyjną – Pascal Pictures. Zadebiutowała ona filmem ' w 2016. W 2017 roku wyprodukowała ', "Gra o wszystko" i "Czwarta władza". Otrzymała dwie nominacje do Oscara w kategorii najlepszy film za "Czwartą władzę" i "Małe kobietki".
Życie prywatne.
W 1997 wyszła za mąż za Bernarda Weinrauba, dziennikarza i dramaturga. Para mieszka w Brentwood, w Los Angeles, z synem Anthonym.

</doc>
<doc id="5033697" url="https://pl.wikipedia.org/wiki?curid=5033697" title="Bitwa pod Owruczem (I 1920)">
Bitwa pod Owruczem (I 1920)

Bitwa pod Owruczem – seria wypadów pododdziałów 22 pułku piechoty ppłk. Władysława Grabowskiego i partyzantów ukraińskich w czasie kampanii zimowej w okresie wojny polsko-bolszewickiej.
Geneza.
Zimą 1919/1920 na froncie polsko-sowieckim odnotowywano tylko działania lokalne. Linia frontu była rozciągnięta od środkowej Dźwiny, wzdłuż Berezyny, Uborci, Słuczy, po Dniestr. Zastój w działaniach wojennych obie strony wykorzystywały na przygotowanie się do decydujących rozstrzygnięć militarnych planowanych na wiosnę i lato 1920. 
9 Dywizja Piechoty zajmowała stanowiska na prawym brzegu Uborci. Jej 22 pułk piechoty obsadzał 75 kilometrowy odcinek frontu na linii Kruszniki – Buda – Sokołodniki – Machnowicze – Śnickie Pole – Stodolicze – Kartenicze – Bobrowe. W jego ugrupowaniu działał 4 Wołyński dywizjon strzelców konnych mjr. Feliksa Jaworskiego. Poddziały ogólnowojskowe wspierała 4 bateria 7 pułku artylerii polowej i 1 bateria 9 pułku artylerii polowej. Na północy sąsiadem pułku był 34 pułk piechoty, a na południu patrolami kawalerii utrzymywano łączność z lewoskrzydłowymi oddziałami Frontu Wołyńskiego.
Walki pod Owruczem.
Wypad 10-12 stycznia 1920.
W pierwszej dekadzie stycznia 1920 dowódca 22 pułku piechoty ppłk Władysław Grabowski uzyskał informacje, że dowództwo sowieckie koncentruje swoje oddziały w rejonie Owrucza. Po przeprowadzonej analizie sytuacji, postanowił zorganizować wypad na sowiecki garnizon. W skład oddziału wypadowego weszły: 5 i 6 kompania oraz dwie kompanie partyzantów ukraińskich z Lelczyc. 10 stycznia do działań wyruszyły dwie kolumny. Siły główne pod dowództwem kpt. Fryderyka Stanka maszerowały wprost na Owrucz, a pluton 6 kompanii i kompania ukraińska pod dowództwem ppor. Adama Studzińskiego na Sławeczno. W Sławecznie ppor. Studziński rozbił napotkany tam mały oddział czerwonoarmistów, po czym skierował się do Pokalowa. 
Pod Chałupniami, napotkano sowiecką kompanię narciarzy i oddział zwiadowców. Wykorzystując element zaskoczenia, ppor. Studziński poprowadził kolumnę do walki wręcz i pobił sowiecką kompanię. Po tym sukcesie grupa polsko-ukraińska dołączyła do sił głównych i nocą z 11 na 12 stycznia połączony już oddział wypadowy kpt. Stanka stanął pod Owruczem. Nocne uderzenie na miasto zaskoczyło obrońców i po krótkiej walce zostało ono przez Polaków opanowane. Wtedy na dworzec kolejowy wjechał pociąg z Korostenia wiozący posiłki dla załogi. Skuteczny ogień 6 kompanii do wyładowującego się eszelonu spowodował duże straty wśród czerwonoarmistów, ale krótko potem nadjechał z Mozyrza kolejny transport wojska. Przewaga liczebna stała się zbyt duża i zniknął element zaskoczenie, dlatego też dowódca oddziału wypadowego kpt. Stanek nakazał odwrót. Podczas wypadu Polacy stracili dwudziestu poległych i rannych.
&lt;br&gt;Komunikat prasowy Sztabu Generalnego z 14 stycznia 1920 donosił:
Wypad 6 lutego 1920.
Sowieckie dowództwo ponownie zaczęło koncentrować w Owruczu swoje oddziały, z zamiarem przerwania frontu 22 pułku piechoty. Dlatego też dowódca pułku zdecydował się uprzedzić działania przeciwnika i zorganizować kolejny wypad na Owrucz. Grupę wypadową dowodził kpt. Fryderyk Stanek, a jego II batalion wzmocniła 2 kompania. Przeciwnikami Polaków miały być pododdziały sowieckiej 47 Dywizji Strzelców. Wieczorem 5 lutego I batalion ruszył z Letycz i po przebyciu około 60 kilometrów, niezauważony przez nieprzyjaciela, uderzył na Owrucz. Po krótkich, ale zaciętych walkach ulicznych opanowano Owrucz, biorąc siedemdziesięciu jeńców i dużą ilość materiałów wojskowych. Po dokonaniu zniszczeń na stacji Polacy wycofali się do Łuczanek. Tam przenocowano, a następnego dnia oddział wrócił do Lelczyc. Straty oddziału to 2 zabitych, 2 zaginionych i 10 rannych.
&lt;br&gt;Komunikat prasowy Sztabu Generalnego z 12 lutego 1920 donosił:

</doc>
<doc id="5033698" url="https://pl.wikipedia.org/wiki?curid=5033698" title="Ośrodek Zapasowy Broni Pancernych typ III nr 3">
Ośrodek Zapasowy Broni Pancernych typ III nr 3

Ośrodek Zapasowy Broni Pancernych typ III nr 3 – oddział broni pancernych Wojska Polskiego II RP z okresu kampanii wrześniowej.
Ośrodek Zapasowy Broni Pancernych typ III nr 3 nie występował w organizacji pokojowej Wojska Polskiego. Był jednostką formowaną zgodnie z planem mobilizacyjnym „W” w Żurawicy, w II rzucie mobilizacji powszechnej. Jednostką mobilizującą był 2 batalion pancerny.
Historia i formowanie.
W ramach mobilizacji powszechnej w jej II rzucie z kadry i rezerwistów 2 batalionu pancernego oraz nadwyżek kadry i rezerwistów z 1, 5 , 6 i 8 batalionu pancernego, rozpoczęto formowanie Ośrodka Zapasowego Broni Pancernej typu III nr 3. Zgodnie z etatem ośrodka weszła w jego skład pozostałość kadry i słuchacze Centrum Wyszkolenia Broni Pancernych. Ośrodek ten miał zadanie przeszkolenie uzupełnień dla załóg i pododdziałów czołgów lekkich Vickers, czołgów rozpoznawczych TK(TKS) oraz szkolenie oficerów i podoficerów na potrzeby broni pancernej. Dowódcą ośrodka został mjr Zygmunt Chabowski.
Etat przewidywał skład ośrodka:
Do formowanego od 1 września 1939 roku OZBPanc. typ III nr 3 docierały nadwyżki z 5, 8 i 10 batalionów pancernych, a następnie z 6 batalionu pancernego i kadra wraz ze słuchaczami Centrum Wyszkolenia Broni Pancernej. Dołączyła też Szkoła Mechaników Broni Pancernej dla Małoletnich kpt. W. Samiry.
Działania OZBPanc. nr 3.
Z uwagi na zagrożenie działaniami niemieckich jednostek, które wdarły się na styk Armii "Kraków" i Armii "Karpaty", 6 września zarządzono ewakuację ośrodka na wschód kraju. Nocą 6/7 września z Żurawicy poprzez Lwów do Podkamienia rozpoczęto ewakuację ośrodka. Utworzono dwa rzuty; kołowy pod dowództwem kpt. Alfreda Kwatkowskiego i batalion pieszy z 30 oficerami i 400 szeregowymi. Z rzutem kołowym maszerowało po plutonie czołgów lekkich "Vickers" i dwuwieżowych 7TP i czołgów rozpoznawczych oraz 45 samochodów. Miejscowość Podkamień na południowy wschód od Brodów osiągnięto 13 września. 17 września ośrodek ewakuowano do Monastyrzysk-Złoczowo-Kuty. W trakcie marszu 17 września w Niżnowie nad Dniestrem stoczono walkę z sowiecką czołówką pancerną 5 Brygady Czołgów 25 Korpusu Pancernego. W walce OZBPanc. nr 3 utracił dwa dwuwieżowe czołgi lekkie i trzy tankietki. Do niewoli dostało się ok. 10 oficerów. Pozostała część ośrodka prowadziła dalszy marsz. 18 września w rejonie Nadwórnej w walce z bojówką ukraińską utracono ostatni czołg rozpoznawczy TK i samochód pancerny. 19 września część OZBPanc. nr 3 wraz z mjr. Z. Chabowskim przekroczyła granicę węgierską na Przełęczy Tatarskiej. Przed ewakuacją ośrodka w dniach 6-7 września dowódca broni pancernej Armii "Kraków" ppłk Janusz Górecki sformował dwie kolumny samochodów ciężarowych. 
8 września kolumny te załadowano w Rzeszowie paliwem i żywnością i skierowane zostały nad San do Niska celem zaopatrzenia jednostek Armii "Kraków". Ponownie z pozostałości ośrodka ppłk J. Górecki sformował 11 września dwie następne kolumny, które załadowano amunicją, żywnością i materiałami pędnymi i zamierzano wysłać w rejon Zamościa, lecz nie dotarły do celu. Jedna dotarła pod Lwów, druga do Dubna. 10 września z pozostałości kadry i sprzętu ośrodka sformowano dwa plutony czołgów rozpoznawczych TK (po 4 czołgi) pod dowództwem kpt. J. Ratiszwili i skierowano do dyspozycji dowódcy obrony Przemyśla gen. bryg. J. Chmurowicza. Nazajutrz wysłany w kierunku Dynowa pluton por. J. Juchy zaginął bez wieści. Drugi pluton prowadził rozpoznanie w dniach 11-13 września w kierunku Radymna. Od 13 września pluton podjął działania na korzyść 24 DP. 14 września tankietka z uszkodzonym układem jezdnym pozostała w Przemyślu jako stały punkt ogniowy przed mostem na Sanie. Pozostałe trzy tankietki przejechały do Niżankowic. Podczas walk pod Boratyczami żołnierze 38 pp 24 DP pomyłkowo ostrzelali te trzy czołgi w wyniku czego spłonęły.

</doc>
<doc id="5033699" url="https://pl.wikipedia.org/wiki?curid=5033699" title="Aristidis Rangawis">
Aristidis Rangawis

Aristidis Rangawis (gr. Αριστίδης Ραγκαβις; ur. 1884, zm. ?) – grecki strzelec, dwukrotny medalista Olimpiady Letniej 1906.
Wziął udział w 5 konkurencjach podczas Olimpiady Letniej 1906. Jest dwukrotnym brązowym medalistą tej imprezy. W pistolecie dowolnym z 25 m wyprzedzili go wyłącznie Maurice Lecoq i Léon Moreaux, zaś w pistolecie dowolnym z 50 m okazał się gorszy od Jeorjosa Orfanidisa i Jeana Fouconniera.

</doc>
<doc id="5033701" url="https://pl.wikipedia.org/wiki?curid=5033701" title="Lauren Underwood">
Lauren Underwood

Lauren Underwood (wym.: ; ur. 4 października 1986 w Mayfield Heights) – amerykańska polityczka i pielęgniarka, od 2019 roku członkini Izby Reprezentantów Stanów Zjednoczonych.
Życiorys.
Młodość i edukacja.
Lauren Underwood urodziła się 4 października 1986 w Mayfield Heights w stanie Ohio. W wieku trzech lat przeniosła się wraz z rodziną do Naperville. W wieku przedszkolnym dołączyła do organizacji skautowej Girl Scouts of the USA. Uzyskała tytuł naukowy Bachelor of Science na Uniwersytecie Michigan oraz Master of Science na Uniwersytecie Johnsa Hopkinsa.
Praca zawodowa.
W 2014 roku Underwood została starszą doradczynią w Departamencie Zdrowia i Opieki Społecznej Stanów Zjednoczonych, w którym pracowała nad wdrożeniem w życie ustawy Patient Protection and Affordable Care Act. Pełniła funkcję adiunktki na Uniwersytecie Georgetown.
Kariera polityczna.
W sierpniu 2017 roku Underwood ogłosiła swój start w wyborach do Izby Reprezentantów Stanów Zjednoczonych w 14. okręgu wyborczym stanu Illinois. W przeprowadzonych w marcu 2018 roku prawyborach Partii Demokratycznej zdobyła 57,4% głosów. Zwyciężyła w listopadowych wyborach, jej przeciwnikiem był urzędujący, czterokadencyjny kongresmen Partii Republikańskiej Randy Hultgren. W 2020 roku uzyskała reelekcję.
Nagrody i wyróżnienia.
W 2019 roku znalazła się na liście "Time" 100 Next.

</doc>
<doc id="5033702" url="https://pl.wikipedia.org/wiki?curid=5033702" title="Jan Myczkowski">
Jan Myczkowski

Jan Myczkowski (ur. 24 czerwca 1924 w Jankowicach, zm. 10 sierpnia 2006 w Krakowie) – polski profesor fizjologii roślin na Wydziale Ogrodniczym Akademii Rolniczej w Krakowie.
Życiorys.
W okresie II wojny światowej był żołnierzem Armii Krajowej, trafił jako więzień do niemieckiego obozu koncentracyjnego Flossenbürg.
Ukończył studia na Wydziale Rolniczym Uniwersytetu Jagiellońskiego w Krakowie i uzyskał dyplom inżyniera rolnictwa i magistra nauk agrotechnicznych w 1952 roku. W latach 1957–1960 pełnił funkcję starszego asystenta w Instytucie Hodowli i Aklimatyzacji Roślin w Krakowie. W latach 1960–1973 zatrudniony był jako adiunkt w Zakładzie Fizjologii Roślin Polskiej Akademii Nauk. W 1973 – 1994 był kierownikiem Zespołu Fizjologii Roślin w Instytucie Przyrodniczych Podstaw Produkcji Roślinnej Akademii Rolniczej, a następnie Katedry Fizjologii Roślin AR.
Był doktorem nauk rolniczych na Wydziale Rolniczym WSR w Krakowie, habilitację uzyskał z zakresu fizjologii roślin w Instytucie Biologii Stosowanej AR; od 1986 roku – profesor nauk rolniczych. W latach 1978–1981 był dziekanem Wydziału Ogrodniczego AR.
W roku 1960 został honorowym członkiem Polskiego Towarzystwa Nauk Ogrodniczych.
W latach 1991–1999 był redaktorem naczelnym czasopisma naukowego „Folia Horticulturae”.
Był autorem lub współautorem kilkudziesięciu prac naukowo-badawczych oraz skryptów dla studentów Wydziału Leśnego. Został pochowany na Cmentarzu Rakowickim w Krakowie (kwatera JA, rząd zach.).
Jego bratem był Stefan Myczkowski – profesor botaniki leśnej i ekologii lasu na Wydziale Leśnym Akademii Rolniczej w Krakowie.

</doc>
<doc id="5033703" url="https://pl.wikipedia.org/wiki?curid=5033703" title="Komin Neumana">
Komin Neumana

Komin Neumana – komin w ścianie opadającej z przełączki między dwoma wierzchołkami Koprowego Wierchu w słowackich Tatry Wysokie. Opada w kierunku północnym (po stronie Doliny Piarżystej). Dolnym jego przedłużeniem jest wielki żleb opadający w południowo-wschodnim rogu Doliny Piarżystej na największy i najwyższy stożek piargowy tej doliny. Jest to jeden z największych stożków piargowych w całych Tatrach.
Najbardziej stroma część Komina Neumana ma rudo-czerwoną barwę. Prowadzi nim droga wspinaczkowa (V w skali tatrzańskiej, czas przejścia 3 godz.). Pierwsze przejście: Milošlav Neuman i Miroslav Pelc 28 lutego 1975 r.

</doc>
<doc id="5033705" url="https://pl.wikipedia.org/wiki?curid=5033705" title="Konstandinos Skarlatos">
Konstandinos Skarlatos

Konstandinos Skarlatos (gr. Κωνσταντίνος Σκαρλάτος; ur. 27 marca 1877 w Atenach, zm. 1969) – grecki strzelec, olimpijczyk i mistrz Olimpiady Letniej 1906.
Wziął udział w 5 konkurencjach podczas Olimpiady Letniej 1906. Jedyny medal wywalczył w pistolecie pojedynkowym z 25 m, w którym zdobył złoto (wyprzedził bezpośrednio Johana Hübnera von Holsta i Vilhelma Carlberga). Uczestniczył także w Letnich Igrzyskach Olimpijskich 1912, jednak bez zdobyczy medalowych (był dwukrotnie na 5. miejscu w konkurencjach drużynowych).

</doc>
<doc id="5033706" url="https://pl.wikipedia.org/wiki?curid=5033706" title="Ankudy (sieslowiet Woropajewo)">
Ankudy (sieslowiet Woropajewo)



</doc>
<doc id="5033707" url="https://pl.wikipedia.org/wiki?curid=5033707" title="Jeorjos Skotadis">
Jeorjos Skotadis

Jeorjos Skotadis (gr. Γεώργιος Σκοτάδης; ur. 1874, zm. ?) – grecki strzelec, medalista Olimpiady Letniej 1906.
Wziął udział w 2 konkurencjach podczas Olimpiady Letniej 1906. W rewolwerze wojskowym z 20 m zdobył brązowy medal, przegrywając wyłącznie z Louisem Richardetem i Aleksandrosem Teofilakisem. Ponadto był na 22. miejscu w pistolecie dowolnym z 25 m.

</doc>
<doc id="5033708" url="https://pl.wikipedia.org/wiki?curid=5033708" title="Stefan Stubielewicz">
Stefan Stubielewicz

Stefan Stubielewicz (ur. 2 listopada 1762 na Wołyniu, zm. 17 kwietnia 1814 w Wilnie) – polski fizyk, profesor Uniwersytetu Wileńskiego.
Życiorys.
Urodził się dnia 2 listopada 1762 na Wołyniu, nauczanie początkowe oraz średnie zdobył w szkołach we Włodzimierzu Wołyńskim i w Łucku. W latach 1786-1790 studiował w Uniwersytecie Wileńskim na wydziale fizyczno-matematycznym. Jednym z jego wykładowców był Józef Mickiewicz.
W 1790 ukończył nauki na Uniwersytecie Wileński, otrzymał doktorat z nauk filozoficznych i rozpoczął pracę jako nauczyciel fizyki w gimnazjum wileńskim. W 1797 został zatrudniony w Uniwersytecie Wileńskim jako adiunkt i w 1807 został profesorem zwyczajnym fizyki.
W latach 1802-1804 odbył podróż po uniwersytetach Austrii, Włoch, Francji i Niemiec. Interesowała go wiedza i najnowszych eksperymentach w fizyce a zwłaszcza w dziedzinie elektryczności. W trakcie tego wyjazdu dokonał zakupu przyrządów naukowych i aparatów do wileńskiej uczelni.
Został honorowym członkiem korespondentem Akademii Francuskiej oraz członkiem Paryskiego Towarzystwa Galwanicznego i Towarzystwa Rolniczo-Gospodarskiego w Warszawie.
Wykłady fizyki prowadził według własnych konspektów a opracowany i stosowany program nauczania fizyki był wzorem dla jego następców na katedrze.
Żonaty był z Aleksandrą Grewińską i mieli jedną córkę Michalinę. Zmarł dnia 17 kwietnia 1814 w Wilnie i pochowany został na Cmentarzu Bernardyńskim.
Dorobek.
Za jego życie nie była wydana żadna jego praca. Po śmierci, staraniem przyjaciół wydano:
W Centralnej Bibliotece Naukowej Akademii Nauk USRR znajdują się prace Stubielewicza w rękopisach:

</doc>
<doc id="5033710" url="https://pl.wikipedia.org/wiki?curid=5033710" title="Joanis Peridis">
Joanis Peridis

Joanis Peridis (gr. Ιωάννης Περίδης; ur. 1864, zm. ?) – grecki strzelec pochodzenia cypryjskiego, medalista Olimpiady Letniej 1906.
Wziął udział w 2 konkurencjach podczas Olimpiady Letniej 1906. W rundzie pojedynczej trapu zdobył srebrny medal, przegrywając w dogrywce o złoto z Geraldem Merlinem (3–4). Ponadto był na 4. miejscu w rundzie podwójnej w trapie.

</doc>
<doc id="5033715" url="https://pl.wikipedia.org/wiki?curid=5033715" title="Andrzej Dworak">
Andrzej Dworak

Andrzej Dworak (ur. 30 listopada 1945 w Zabrzu, zm. 10 lutego 2021) – polski chemik, specjalista polimerów, prof. dr hab.
Życiorys.
Obronił pracę doktorską, 22 czerwca 1998 habilitował się na podstawie pracy zatytułowanej "Polimeryzacja oksazolin inicjowana chlorkami kwasowymi i chloromrówczanami. Mechanizm i możliwości syntezy polimerów". 31 października 2007 nadano mu tytuł profesora w zakresie nauk chemicznych. Został zatrudniony na stanowisku docenta i dyrektora (p.o.) w Zakładzie Karbochemii PAN, oraz profesora w Instytucie Chemii na Wydziale Matematyki, Fizyki i Chemii Uniwersytetu Opolskiego.
Był profesorem nadzwyczajnym na Wydziale Chemii Uniwersytetu Opolskiego i profesorem zwyczajnym w Centrum Materiałów Polimerowych i Węglowych PAN. Należał do rad naukowych Centrum Badań Molekularnych i Makromolekularnych PAN i CMPW PAN. Był też członkiem Komitetu Chemii Polskiej Akademii Nauk.
Zmarł 10 lutego 2021, został pochowany na cmentarzu św. Anny przy ul. Czołgistów 6 w Zabrzu.

</doc>
<doc id="5033718" url="https://pl.wikipedia.org/wiki?curid=5033718" title="Franco Nicolazzi">
Franco Nicolazzi

Franco Nicolazzi (ur. 10 kwietnia 1924 w Gattico, zm. 22 stycznia 2015 w Aronie) – włoski polityk i nauczyciel, długoletni deputowany, minister , lider Włoskiej Partii Socjaldemokratycznej (PSDI) w latach 1985–1988.
Życiorys.
Uzyskał wykształcenie średnie, pracował jako nauczyciel. W okresie II wojny światowej działał w partyzantce jako członek "Brigate Matteotti". W drugiej połowie lat 40. należał do założycieli Włoskiej Partii Socjaldemokratycznej. W latach 1985–1988 pełnił funkcję sekretarza tego ugrupowania.
W 1963 po raz pierwszy został wybrany do Izby Deputowanych. Z powodzeniem ubiegał się o reelekcję w sześciu kolejnych wyborach, zasiadając w niższej izbie włoskiego parlamentu do 1992 jako poseł IV, V, VI, VII, VIII, IX i X kadencji. Od sierpnia 1970 do lutego 1972 oraz od czerwca 1972 do lipca 1973 był podsekretarzem stanu w ministerstwie spraw wewnętrznych. Od marca do sierpnia 1979 sprawował urząd ministra przemysłu, handlu i rzemiosła. Od sierpnia 1979 do kwietnia 1980 oraz od października 1980 do kwietnia 1987 (łącznie w siedmiu gabinetach) stał na czele resortu robót publicznych.
W pierwszej połowie lat 90. skazany za wymuszenia w jednej z afer korupcyjnych. Od 2006 był prezesem fundacji "Fondazione Giuseppe Saragat".

</doc>
<doc id="5033720" url="https://pl.wikipedia.org/wiki?curid=5033720" title="Mistrzostwa Świata w Narciarstwie Dowolnym i Snowboardingu 2021 – slalom równoległy mężczyzn">
Mistrzostwa Świata w Narciarstwie Dowolnym i Snowboardingu 2021 – slalom równoległy mężczyzn

Rywalizacja mężczyzn w slalomie równoległym podczas mistrzostw świata w Rogli została rozegrana na trasie o nazwie Jasa. Kwalifikacje rozegrano 2 marca o 9:00, z kolei biegi finałowe tego samego dnia o 14:45. Złoty medal wywalczył Austriak Benjamin Karl, który w dużym finale pokonał Andreasa Prommeggera. W małym finale triumfował Dmitrij Łoginow, zdobywając tym samym brązowy medal.
Finały.
"Opracowano na podstawie materiału źródłowego": 

</doc>
<doc id="5033722" url="https://pl.wikipedia.org/wiki?curid=5033722" title="Pokaliw">
Pokaliw

Pokaliw () – wieś na Ukrainie, w obwodzie żytomierskim, w rejonie owruckim. W 2001 roku liczyła 591 mieszkańców.

</doc>
<doc id="5033724" url="https://pl.wikipedia.org/wiki?curid=5033724" title="Danuta Naruszewicz-Lesiuk">
Danuta Naruszewicz-Lesiuk

Danuta Naruszewicz-Lesiuk (ur. 22 czerwca 1931 w Dokszycach) – prof. dr hab. n. med., polska lekarka, epidemiolożka i wakcynolożka. Wieloletnia pracownica Państwowego Zakładu Higieny i członkini redakcji "Przeglądu Epidemiologicznego". Brała udział w organizowaniu szczepień przeciwko durowi brzusznemu, błonicy i poliomyelitis, przyczyniając się w ten sposób do zwalczenia epidemii tych chorób zakaźnych. 
Życiorys.
Urodziła się w Dokszycach jako czwarte dziecko lekarza Aleksego Naruszewicza i nauczycielki Marii Euzebii z Waręskich. W 1934 rodzina przeniosła się do Łunińca, a następnie do Łachwy. 
Pod okupacją sowiecką rodzina utraciła dom. Naruszewiczom groziła również wywózka, do której jednak nie doszło. We wrześniu 1943, pod okupacją niemiecką, Danuta Naruszewicz, jej rodzice i siostra, która pracowała w aptece, zostali aresztowani za dostarczanie leków partyzantom. Ojciec został rozstrzelany, a siostra zmarła w więzieniu w Grajewie. Danuta Naruszewicz i jej matka zostały wywiezione do Niemiec na roboty przymusowe. Po pobycie w obozie przejściowym w Dachau Danuta Naruszewicz pracowała przez kilka miesięcy w Monachium, najpierw w fabryce margaryny, potem w fabryce sucharów. Wykupiona przez rodzinę, w marcu 1944 zamieszkała u ciotki Jadwigi z Waręskich Rykowskiej w Warszawie, gdzie w ramach tajnych kompletów zaczęła się przygotowywać do egzaminu do gimnazjum. Po powstaniu warszawskim wraz z rodziną trafiła do obozu przejściowego w Pruszkowie, a później do Piotrkowa. Do Warszawy wróciła na przełomie lutego i marca 1945.
Zdała maturę w Liceum im. Klementyny Hoffmanowej, jednak z powodu niewłaściwego pochodzenia i braku członkostwa w ZMP nie dostała się na studia. Przez rok pracowała w Centrali Sprzętu Budownictwa. W 1951 rozpoczęła studia na Oddziale Sanitarno-Higienicznym Akademii Medycznej.
W 1955 zaczęła pracować pod kierunkiem Jana Karola Kostrzewskiego w Zakładzie Epidemiologii Państwowego Zakładu Higieny. Zdobyła tam specjalizację z chorób zakaźnych i epidemiologii drugiego stopnia, po czym na Akademii Medycznej obroniła doktorat na temat szczepień przeciwko durowi brzusznemu. Jej habilitacja dotyczyła szczepień przeciwko odrze. 
W latach pięćdziesiątych brała udział w organizacji szczepień przeciwko błonicy, durowi brzusznemu i polio. Koordynowała przede wszystkim działania na miejscu, pracując w Zakładzie Epidemiologii, choć była też wysyłana w teren, by kontrolować przebieg szczepień przeciwko polio. Wielokrotnie wyjeżdżała służbowo do Związku Radzieckiego, ale mimo starań nie otrzymała nigdy paszportu na wyjazd naukowy na Zachód.
Od 1967 (aż do 2000) kierowała Studium Sanitarno-Higienicznym, dydaktycznym oddziałem Państwowego Zakładu Higieny. Od 1976 była sekretarzem ds. nauki w PZH. Koordynowała prace nad wprowadzeniem w zmian w organizacji i finansowaniu badań naukowych.
W 1971, po wybuchu epidemii cholery w Astrachaniu, należała do grupy, której zadaniem było przeprowadzenie badań nad tą chorobą na wypadek pojawienia się jej w Polsce. Kiedy ogłoszono alarm choleryczny, Danuta Naruszewicz-Lesiuk zajmowała się sprawdzaniem przygotowania szpitali na wypadek epidemii oraz szkoleniem służb, za co otrzymała brązowy medal "Za Zasługi dla Obronności Kraju".
Była sekretarzem zespołu koordynującego Międzyresortowy problem MR-12 pod nazwą ”Wpływ skażeń środowiska na zdrowie i życie człowieka”, przewodniczącą terenowej komisji do badań nadzoru nad badaniami na ludziach (później przekształconej w Komisję Etyki Badań Naukowych), a także członkinią Rady Sanitarno-Epidemiologicznej przy Głównym Inspektorze Sanitarnym, Polskiego Towarzystwa Epidemiologów i Lekarzy Chorób Zakaźnych, Rady Naukowej Instytutu Gruźlicy i Chorób Płuc oraz Komitetu Ekologii Człowieka PAN. Przez 25 lat pracowała w redakcji "Przeglądu Epidemiologicznego". Również później, w ramach działalności społecznej, do 2018 pełniła funkcję zastępcy redaktora czasopisma.
W 1990 otrzymała tytuł profesora.

</doc>
<doc id="5033725" url="https://pl.wikipedia.org/wiki?curid=5033725" title="Stanisław Czajka">
Stanisław Czajka



</doc>
<doc id="5033727" url="https://pl.wikipedia.org/wiki?curid=5033727" title="Słoweczne">
Słoweczne

Słoweczne () – wieś na Ukrainie, w obwodzie żytomierskim, w rejonie owruckim, nad Sławieczną. W 2001 roku liczyła 1725 mieszkańców.

</doc>
<doc id="5033729" url="https://pl.wikipedia.org/wiki?curid=5033729" title="Chłuplany">
Chłuplany

Chłuplany () – wieś na Ukrainie, w obwodzie żytomierskim, w rejonie owruckim. W 2001 roku liczyła 230 mieszkańców.

</doc>
<doc id="5033730" url="https://pl.wikipedia.org/wiki?curid=5033730" title="Brindisi FC">
Brindisi FC

Brindisi FC (wł. Società Sportiva Dilettantistica Brindisi Football Club) – włoski klub piłkarski, mający siedzibę w mieście Brindisi, w południowo-wschodniej części kraju, grający od sezonu 2019/20 w rozgrywkach Serie D.
Historia.
Chronologia nazw: 
Klub sportowy PS Brindisi Sport został założony w miejscowości Brindisi 7 marca 1912 roku w wyniku włączenia do klubu "Brindisi Football Team" (powstał w 1910). W 1913 roku zespół został mistrzem regionu. W sezonie 1913/14 brał udział w mistrzostwach "Seconda Categoria Puglia". Ale początek I wojny światowej zmusił do zawieszenia działalności klubu. Dopiero, w sezonie 1928/29 zespół debiutował w rozgrywkach Terza Divisione Puglia (D4), zdobywając awans do Seconda Divisione. W sezonie 1929/30 po podziale najwyższej dywizji na Serie A i Serie B poziom "Seconda Divisione" został zdegradowany do czwartego stopnia. Sezon 1930/31 zakończył na 11.miejscu w grupie F Prima Divisione, ale potem zrezygnował z dalszych występów z powodu kłopotów finansowych i na kilka lat zawiesił działalność.
W 1935 roku klub odrodził się i startował w Seconda Divisione Puglia (D5). W 1936 zespół awansował do Prima Divisione Puglia, a w 1938 do Serie C.
Po kolejnym przymusowym zawieszeniu mistrzostw spowodowanych przez II wojnę światową, w 1945 roku klub został zakwalifikowany do Serie C Centro-Sud. W 1946 zdobył awans do Serie B, ale po dwóch latach spadł z powrotem do "Serie C". W 1952 został zdegradowany do IV Serie (D4), w 1955 do Promozione Puglia, a w 1956 do Prima Divisione Puglia (D6). W 1958 został promowany do Campionato Dilettanti Puglia, a w 1959 do Serie D. W 1968 otrzymał promocję do "Serie C". W 1972 awansował do "Serie B", przyjmując nazwę Brindisi Sport. W 1976 spadł do "Serie C". W 1978 po kolejnej reorganizacji systemu lig klub został zakwalifikowany do Serie C2 (D4). W 1985 otrzymał promocję do "Serie C1". W 1990 roku klub został zdegradowany do "Serie C2", ale potem został rozwiązany.
W 1990 roku klub został reaktywowany z nazwą Brindisi Calcio i startował w rozgrywkach Campionato Interregionale (D5), które w 1992 zmieniło nazwę na "Campionato Nazionale Dilettanti". W 1994 roku po kolejnym bankructwie, był zmuszony do dobrowolnej delegacji do Eccellenza Puglia (D6). W 2000 klub został promowany do "Serie D", a po dwóch latach do "Serie C2". W 2004 klub ogłosił upadłość.
W 2004 powstał nowy klub o nazwie Football Brindisi 1912 S.r.l., który startował w sezonie 2004/05 w rozgrywkach Eccellenza Puglia (D6). W 2005 awansował do "Serie D", a w 2009 do Lega Pro Seconda Divisione (D4). Ale po zakończeniu sezonu 2010/11 klub ponownie zbankrutował.
W 2011 klub został odrodzony jako SSD Calcio Città di Brindisi a r.l. i startował w "Serie D". W 2015 po raz kolejny klub zaprzestał działalności. zdegradowany do Campionato Nazionale Dilettanti (D5), a w 1994 wrócił do "Serie C2". W 1997 klub znów spadł do "Campionato Nazionale Dilettanti", a potem połączył się z AC Thiene, przenosząc się do Thiene, po czym nazwa klubu została zmieniona na AC ThieneValdagno. Klub z Valdagno
W 2015 klub został reaktywowany z nazwą ASD Brindisi i po odkupieniu tytułu sportowego od klubu "Real Paradiso Brindisi" startował w rozgrywkach Prima Categoria Puglia (D7). W 2016 otrzymał promocję do Promozione Puglia. W 2017 roku zmienił nazwę na SSD Brindisi Football Club S.r.l., a w 2018 awansował do Eccellenza Puglia. Po zakończeniu sezonu 2018/19 zajął drugie miejsce w "Eccellenza Puglia", a potem po wygranych barażach otrzymał promocję do "Serie D".
Barwy klubowe, strój.
Klub ma barwy biało-niebieskie. Zawodnicy swoje domowe spotkania zazwyczaj grają w niebieskich koszulkach, niebieskich spodenkach oraz niebieskich getrach.
Sukcesy.
Trofea międzynarodowe.
Nie uczestniczył w rozgrywkach europejskich (stan na 31-05-2020).
Struktura klubu.
Stadion.
Klub piłkarski rozgrywa swoje mecze domowe na Stadio Franco Fanuzzi w mieście Brindisi o pojemności 10 573 widzów.

</doc>
<doc id="5033733" url="https://pl.wikipedia.org/wiki?curid=5033733" title="F.B. Brindisi 1912">
F.B. Brindisi 1912



</doc>
<doc id="5033734" url="https://pl.wikipedia.org/wiki?curid=5033734" title="FB Brindisi 1912">
FB Brindisi 1912



</doc>
<doc id="5033735" url="https://pl.wikipedia.org/wiki?curid=5033735" title="Football Brindisi 1912">
Football Brindisi 1912



</doc>
<doc id="5033736" url="https://pl.wikipedia.org/wiki?curid=5033736" title="FB Brindisi">
FB Brindisi



</doc>
<doc id="5033739" url="https://pl.wikipedia.org/wiki?curid=5033739" title="São Miguel (Vila Franca do Campo)">
São Miguel (Vila Franca do Campo)

São Miguel – parafia ("freguesia") gminy Vila Franca do Campo. W roku 2011 miejscowość zamieszkiwało 2659 osób.

</doc>
<doc id="5033740" url="https://pl.wikipedia.org/wiki?curid=5033740" title="SSD Città di Brindisi">
SSD Città di Brindisi



</doc>
<doc id="5033742" url="https://pl.wikipedia.org/wiki?curid=5033742" title="Rauhia">
Rauhia

Rauhia – rodzaj roślin z rodziny amarylkowatych. Obejmuje pięć gatunków, występujących endemicznie na kamienistych zboczach Andów w Peru.
Nazwa naukowa rodzaju została nadana na cześć Wernera Rauha, żyjącego w latach 1913–2000 niemieckiego botanika w Heidelbergu, specjalisty sukulentów i bromeliowatych Madagaskaru.
Zastosowanie.
"Rauhia multiflora" uprawiana jest jako roślina ozdobna. W uprawie jest wiecznie zielona.

</doc>
<doc id="5033749" url="https://pl.wikipedia.org/wiki?curid=5033749" title="Mała Koprowa Turnia">
Mała Koprowa Turnia



</doc>
<doc id="5033750" url="https://pl.wikipedia.org/wiki?curid=5033750" title="Future World">
Future World



</doc>
<doc id="5033751" url="https://pl.wikipedia.org/wiki?curid=5033751" title="Lac de Moiry">
Lac de Moiry

Lac de Moiry (pl. Jezioro Moiry) – sztuczne jezioro (zbiornik zaporowy) w szwajcarskiej części Alp Pennińskich. Powstało przez przegrodzenie doliny zwanej Val de Moiry zaporą wodną Moiry.
Położenie.
Zbiornik leży w rozległej dolinie Anniviers, w jej bocznej dolinie Val de Moiry, powyżej wsi Grimentz. Z punktu widzenia administracyjnego znajduje się w gminie Anniviers w dystrykcie Sierre w kantonie Valais. Obejmuje część Val de Moiry, znajdującą się powyżej jej przewężenia tworzonego skalnymi grzędami odchodzącymi od szczytu Ché de Mareinda (2903 m n.p.m.) po stronie zachodniej (lewej patrząc od strony wodnej zapory) i szczytu Corne de Sorebois (2895 m n.p.m.) po stronie wschodniej.
Hydrografia.
Długość zbiornika wynosi ok. 2,5 km, jego maksymalna szerokość 0,82 km. Powierzchnia zbiornika przy maksymalnym wypełnieniu wynosi 1,29 km2. Lustro wody znajduje się wówczas na wysokości 2249 m n.p.m. Wahania poziomu wody w zbiorniku są znaczne i wynikają z zapotrzebowania elektrowni wodnej. Minimalny poziom lustra wody to 2150 m n.p.m.
Zbiornik zasilają wody spływającego spod lodowca Moiry potoku La Gougra, szeregu drobnych cieków wodnych spływających do zbiornika wprost z otaczających go zboczy, a także wody doprowadzane podziemnym rurociągiem z rejonu jeziorka Lona (fr. Lac de Lona). Powierzchnia tak określonej zlewni zbiornika wynosi 245 km2.
Znaczna większość wód gromadzonych w zbiorniku transportowana jest podziemną sztolnią do elektrowni wodnej w przysiółku Mottec (1564 m n.p.m.), położonym w sąsiedniej dolinie rzeki La Navisence. Wody nadmiarowe upuszczane przez zaporę tworzą dalszy bieg potoku La Gougra, stanowiącego lewobrzeżny dopływ La Navisence.
Znaczenie turystyczne.
Prawie aż do stóp lodowca Moiry doliną prowadzi droga jezdna z Grimentz, która długim na 280 m tunelem wyprowadzającym na niewielki parking położony przy wschodnim końcu korony zapory, tuż nad lustrem wody. Korona zapory jest dostępna dla ruchu pieszego i umożliwia dostęp do zachodnich brzegów jeziora. Od korony zapory droga biegnie w górę doliny jej wschodnim zboczem, tuż nad brzegami zbiornika i kończy się na drugim parkingu, położonym tuż przed polodowcowym jeziorkiem Lac de Châteaupré, skąd można dojść do bliskiego już czoła lodowca Moiry. System ścieżek umożliwia wygodne obejście całego zbiornika.
Zbiornik nie jest przewidziany do uprawiania na nim sportów wodnych.

</doc>
<doc id="5033754" url="https://pl.wikipedia.org/wiki?curid=5033754" title="Kamil Ja’fari">
Kamil Ja’fari



</doc>
<doc id="5033758" url="https://pl.wikipedia.org/wiki?curid=5033758" title="Trofeo Laigueglia 2021">
Trofeo Laigueglia 2021

Trofeo Laigueglia 2021 – 58. edycja wyścigu kolarskiego Trofeo Laigueglia, która odbyła się 3 marca 2021 na trasie o długości 202 km wokół miejscowości Laigueglia. Impreza kategorii 1.Pro była częścią UCI ProSeries 2021.

</doc>
<doc id="5033760" url="https://pl.wikipedia.org/wiki?curid=5033760" title="Agnes Inglis">
Agnes Inglis

Agnes Ann Inglis (ur. 3 grudnia 1870 w Detroit, zm. 30 stycznia 1952 tamże) – amerykańska archiwistka i działaczka anarchistyczna. Główna nadzorczyni Kolekcji Labadiego na Uniwersytecie Michigan.
Wczesne lata.
Agnes Inglis urodziła się 3 grudnia 1870 w Detroit jako córka Agnes (z domu Lambie) i Richarda Inglis. Oboje jej rodzice pochodzili ze Szkocji. Jej ojciec był lekarzem. Była najmłodszym dzieckiem w konserwatywnej, religijnej rodzinie, kształciła się w akademii dla dziewcząt w Massachusetts. Jej ojciec zmarł w 1874, siostra jakiś czas później zmarła na raka, a matka w 1899, zanim Inglis skończyła trzydzieści lat.
Po śmierci matki Inglis studiowała historię i literaturę na Uniwersytecie Michigan, otrzymując zasiłek od dalszej rodziny. Opuściła uniwersytet przed ukończeniem studiów i spędziła kilka lat jako pracownik socjalny w chicagowskim Hull House, Franklin Street Settlement House w Detroit i YWCA w Ann Arbor. Podczas pracy w tych miejscach nabrała współczucia dla położenia robotników-imigrantów w Stanach Zjednoczonych, a ostatecznie dzięki tym doświadczeniom rozwinęła u siebie przekonania polityczne.
W 1915 Inglis poznała Emmę Goldman i zaprzyjaźniła się z nią, a wkrótce potem z kochankiem i towarzyszem Goldman, Aleksandrem Berkmanem. Wraz z wybuchem I wojny światowej poszerzyła swoją radykalną działalność i poświęciła wiele czasu oraz pieniędzy rodziny na wsparcie prawne, szczególnie w czasie czerwonej paniki w latach 1919-1920.
Kolekcja Labadiego.
Zaprzyjaźniła się z Josephem Labadie i w 1924 odkryła, że materiały dotyczące ruchów radykalnych, które ten podarował Uniwersytetowi Michigan w 1911 nie były prawie w ogóle pielęgnowane. Kolekcja pozostała nieopracowana, trzymana w zamkniętej skrzyni. Zaczęła pracować jako wolontariuszka na pełny etat, starannie porządkując i katalogując to, co stało się później znane jako Kolekcja Labadiego. Jej wkład był wyjątkowy. Stosowała niekonwencjonalne metody porządkowania. Na kartach katalogowych do informacji bibliograficznych o pozycjach dodawała niekiedy osobiste opinie.
Po kilku latach Inglis i Labadie nawiązali korespondecję listowną z 400 radykałami, prosząc o wypowiedzi na temat ich osobistych doświadczeń i wysiłków organizacyjnych. Choć początkowy odzew był słaby, w ciągu następnych 28 lat anarchiści przekazali do kolekcji ogromną ilość publikacji, pism i materiałów dokumentalnych. Wśród nich znajdują się dokumenty Rogera Baldwina, Elizabeth Gurley Flynn i Ralpha Chaplina. Inglis pomagała również wielu osobom w ich badaniach i publikacjach, jak Henry’emu Davidowi w "The Haymarket Tragedy" i Jamesowi J. Martinowi w "Man Against the State". Praca Inglis była znana w całych Stanach Zjednoczonych, a po śmierci wielu anarchistów dekady później, ich rodziny przekazywały swoje zbiory do kolekcji. Szacuje się, że jej wysiłki zwiększyły rozmiar oryginalnej kolekcji mniej więcej dwudziestokrotnie.
Śmierć.
Zmarła 30 stycznia 1952 w Michigan, pozostawiając po sobie obszerną i wyczerpującą bibliotekę na temat radykalnych ruchów społecznych. Wraz z jej śmiercią zagubiły się jednak pewne niuanse organizacji kolekcji.

</doc>
<doc id="5033766" url="https://pl.wikipedia.org/wiki?curid=5033766" title="Poienița">
Poienița



</doc>
<doc id="5033767" url="https://pl.wikipedia.org/wiki?curid=5033767" title="Trofej Umag">
Trofej Umag

Trofej Umag, znany również jako Umag Trophy – kolarski wyścig jednodniowy, rozgrywany w Chorwacji w okolicy miasta Umag. 
Pierwsza edycja imprezy odbyła się w 2013. Od początku istnienia zaliczany jest do cyklu UCI Europe Tour, w którym posiada kategorię 1.2.
Zwycięzcy.
Opracowano na podstawie:

</doc>
<doc id="5033768" url="https://pl.wikipedia.org/wiki?curid=5033768" title="Szczekuny">
Szczekuny

Szczekuny () – wieś (ros. деревня, trb. dieriewnia) w zachodniej Rosji, w osiedlu wiejskim Kasplanskoje rejonu smoleńskiego w obwodzie smoleńskim.
Geografia.
Miejscowość położona jest nad jeziorem Szczekuny, 0,3 km od drogi regionalnej 66K-11 (Niżniaja Dubrowka – Michajlenki), 7 km od drogi regionalnej 66N-1809 (Pyndino – Zamoszczje), 26 km od drogi regionalnej 66A-71 (Olsza – Nowyje Batieki), 21 km od drogi magistralnej M1 «Białoruś», 23 km od drogi federalnej R120 (Orzeł – Briańsk – Smoleńsk – Witebsk), 4 km od centrum administracyjnego osiedla wiejskiego (Kaspla-1), 39,5 km od Smoleńska, 20 km od najbliższego przystanku kolejowego (Lelekwinskaja).
Demografia.
W 2010 r. miejscowość zamieszkiwały 2 osoby.
Historia.
W czasie II wojny światowej od lipca 1941 roku dieriewnia była okupowana przez hitlerowców. Wyzwolenie nastąpiło we wrześniu 1943 roku.

</doc>
